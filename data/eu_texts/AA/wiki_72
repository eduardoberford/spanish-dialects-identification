{"id": "80116", "revid": "119347", "url": "https://eu.wikipedia.org/wiki?curid=80116", "title": "Terre\u00f1a behi", "text": "Terre\u00f1a behia edo \u2014euskaraz eta Gorbeia aldean\u2014 bertoko behia Euskal Herriko zein inguruko zenbait lurraldetan zabaldutako bertako \"Bos taurus\" edo behi arraza bat da. Behi azienda mota hau Kantabriar behi enbor gaztainkaran kokatzen da, baina inguruko behi gorrien (betizu zein piriniar behi) eraginarekin.\nEuskal Herrian Bizkaiko mendebaldean, Gorbeia aldean, Enkarterrietan zein Arabako ipar eta mendebaldean (Aiaraldea, Urkabustaiz, Kuartango eta Gaubean) zabaltzen da egun. Terre\u00f1a behiak aurki daitezke baita ere Burgosko eta Kantabriako Euskal Herriarekiko mugakideak diren hainbat herrietan, baina gune haietan arrazak daukan egungo egoerari buruzko datu falta dago.\nHistorian zehar behi eta idi terre\u00f1oak lanerako oso estimatuak zirenez, arraza honetako abereak beste zenbait herrialdetara hedatzen ziren ere, Gipuzkoara esate baterako. Hori frogatzeko joan den mendeko hainbat argazki zahar daude. Hiru erabilera izan dituen arraza izan da; haragitarako, esnerako zein nekazal lanetarako. Ibiltari onak eta larre eskasetan ondo moldatzen direnak.\nGarai batean arraza honen abereen zabalpena handiagoa bazen ere, egun terre\u00f1a behiaren arrazako abelburuen kopurua txikia da, eta desagertzeko arriskuan dago. FAO erakundeak 1996en urtean desagertzeko zorian dagoen arrazatzat onartu zuen. Nekazaritzako lanek ekarri zuten arraza honen idien gainberaz gain, joan den mendeko azken hamarkadetan dezente murriztu zen animalia hauen populazioa, mendiko larretan beste arraza batzuetako zezenekin gurutzatu baitziren arrazako behiak.\nNarrua gaztain-kolorekoa edukitzen dute, zenbait tonalitatetan, eta baita hur-kolorekoa ere. Muki-zuntzak, berriz, beltzak edo arbel-kolorekoak izan ohi dituzte. Nekez izaten dituzte soin-gurutzera 142 cm. baino garaiera handiagoa. Adar finak dauzkate, zuriak, eta gehienetan beltzak muturrean. Emeek krema koloreko erroak dauzkate, ilez estalita.\nBere haragiaren kalitate handia dela eta, arrazak bultzada berria hartu du 2010.tik aurera, Euskal Herriko beste zenbait lekuetara zabalduz eta garai bateko hainbat eskualdetara itzuliz. Arraza honetako behiak ugalkortasun handikoak dira, euren landatartasuna dela eta.\nEtimologia.\nIzenaren etimologiari dagokionez, terre\u00f1a edo terre\u00f1o hitz erromantzea, nahiko ezaguna da Araba aldean, eta zera adierazten du: aspalditik bertako abelzainek hazitako behi azienda dela. \"Bertakoa\" esan nahi du, \"Lurrekoa\" hain zuzen, frantsesaren \"terroir\" bezala. Kanpoko arrazako aziendaren aurrean erabiltzen da adiera hau.\nDena den, aipatu behar da hizkuntzaz erromantzaturiko Hego Euskal Herriko zenbait eskualdetan, \"terre\u00f1a\" adiera erabilia izan da piriniar behiak izendatzeko ere.\nHau dela eta, kontu handiaz erabili behar dira agiri zaharren bidez arrazaren hedapena finkatzerakoan, beste hainbat datuak erabiliz. Aipatzen diren behien ezaugarriak esate baterako.\nAzienda terre\u00f1ari izen horrekin egindako lehen aipamena 1832.en urteko agiri batean azaltzen da. \"Terre\u00f1o\" izen hau gainera soilik behi azienda izendatzeko erabiltzen da. Honen antzeko izendapena gazteleraz \"Ganado del Pa\u00eds\" da.\nJ.M.Ba\u00f1uelos Atxiaga albaiteroak, joan den mendearen erdi aldean, \"Ganado Serrano\" deitzen zuen Burgos eta Araba arteko mendiko azienda terre\u00f1oa, Artziniega aldean larratzen zena.\nEra berean, Orozkon Mendebaldeko euskaraz Bertoko behia euskal izena erabilia izan da, eta Gue\u00f1es zein Galdamesen, berriz \"Vaca del Pais\".\nSanchez Beldak \"Razas Bovinas Espa\u00f1olas\" bere liburuan \"Remedon\" adiera erabiltzen du zera gaineratzu, bertakoek halaxe izendatzen dituzte montxina eta terre\u00f1ak larreten diren mendiaren izena erabiliz.\nJatorria eta arrazaren historia.\nDuela urte gutxi arte, azienda terre\u00f1a ez da aipatua izan aparteko arraza bezala liburu teknikoetan, nahiz eta lehen esan den bezala, aski ezaguna izan aspaldidanik abelzainen artean. Harrigarria da ezagupen ofizial eza horren aurrean abeltzain zaharren ezagupen zehatza arrazaren eta bere ezaugarrien inguruan. Baita arrazaren deskribapen hainbat agiri zaharretan. Eta hau guztia nahiz eta ekonomikoki terre\u00f1ek pisu handia izan duten Euskal Herriko baserri askoren ekonomian, eta nekazal lanetarako tresna garrantzitsua izan. Egoera hau desente aldatu da azken urtetan.\nEsate baterako Sanchez Belda adituak 1984en urtean argitaratutako \"Razas bovinas espa\u00f1olas\". delako gida-liburu mardulean, terre\u00f1a arraza apenas aipatzen da. \"Ganado serrano o Montino\" delako zehaztu gabeko multzo batean sartzen da, eta gainera terre\u00f1a arraza behi montxinarekin nahastutzen du Beldak arraza berbera bezala hartzen du.\nErrekonozimendu falta honek zera ekarri du; terre\u00f1a behiei buruzkoa datuak biltzeko zailtasunak aipamen zein agiri historikoetan. T. Etxeberria teknikariak, esate baterako, zera aipatzen du Behi piriniarrei buruzko liburu batean; Arabako Zuian, Ametzaga herrian, bazirela 1920.en urtean piriniar arrazako ez ziren bertako mendiko behiak, mintza ilun eta ilaje gaztainkara iluna zeukatena. Ezaugarri hauek betizuak izatea baztertzen dute, eta adierazten digute seguruenik behei terre\u00f1en aurrean gaudela.\nJoan den mendearen erdialdean terre\u00f1a behiaren 15.000 abelburu inguru zeuden Araban eta Bizkaian.\nOrohar, historikoki azienda terre\u00f1oak errekonozimendu eskasa jaso du teknikarien aldetik, ez laborarien aldetik ordea.\n1.861en urtean Gipuzkoako Foru Aldundiak Alpetar behi arreak inportatzen hasi zen, eta abere hauek inguruko herrialdetara zabaltzen hasi ziren bertako arrazen kaltetan. Gauza berbera gertatu zen Araban bertan 1850ean Arabako Foru aldundiak arraza bereko zezenak ekartzen hasi zenean bertako behi azienda \"hobetzeko\" asmoz.\nL.Sanchez eta F.Berrokalek, 1954.en urtean \"Arabako I.en Kontseilu Ekonomiko-Sindikalarentzat\" egindako txosten batean zera adierazten dute terre\u00f1a arrazaren nahiko deskribapen zehatze eginez gero; \nA.Solano albaitariak bere aldetik, Zigoitia udalerriko abelgorriei buruz txosten bat egiterakoan, zera aipatzen zuen 358 behi ale \"Terra\u00f1a arrazakoak, edo nahastuak\". Kasu honetan \"terre\u00f1a\" eta \"nahastua\" sinonimo gisa erabiltzen zuen. Honek ematen digu abere hauen bariabilitate morfologiko eta faneroptikoaren neurria.\nJ. M. Ba\u00f1uelos albaitariak, Arabarekin zein Bizkaiarekin muga egiten duen Burgosko Mena Haranean dauden terre\u00f1a behian oinarriturik, arrazaren ezaugarri klasikoen aipamena egiten zuen 1951en urtean albaitarien kongresu baterako.\nBaina arrazaren ezagupenerako funtsezkoa izan zen Patxi Gonzalez Angulok albaitariak, Eusko Jaurlaritzaren laguntzarekin, 1988en urtean egindako lana. Lan honetan behi montxina ere ikertzen zuen. Baita bi arrazen arteko harremana.\nEmaten duenez Arabako lurrak, euskal mendien hegoaldean kokaturik, arraza honen jatorrrizko gune nagusia izan dira.\nAraban, lehen esan bezala, behi gorrien motako azienda zabaldurik egon da aspaldidanik (betizu eta piriniar behiak) Nahiz eta joan den mendeko asken hamarkadetan atzerapen nabarmena jasan zuten. Behi azienda mota honen guneak gero eta trinkoagoak izan dira ekialdera joz.\nAzienda terre\u00f1ak aspaldiko uroen eraginaz gain, Iberiar Peninstulako hegoaldetik ekarritako enbor turdetanoaren aziendaren eragina jaso du. Jakina Araba kultura ezberdinen nahasketa-gunea izan da, eta aldi berean, eta ondorioz, bertako etxabereen arrazena. Honen ondorioz Araban nahastu dira Iberiar Penintsulan eta Europako hainbat eskualdetan zabaldu diren Sanchez Belda adituak deskribaturiko behi aziendaren hiru enbor nagusiak:\nAlde batetik Iberiar Penintsulako hegoaldetik ekarritako turdetar enbor gorria bertan etxekotutako uroekin nahastuko zuten. Azienda hau, seguruen, Iberiar enborreko azienda beltzarekin nahastuko zen baita ere arraza hauek gure artean izan duten aurrerapen-atzerapen fase ezberdinetan. Aldi berean kantabriar enborrak bere odol ekarpena egingo zuen Euskal Herriko lurretan barrena igarotako edo bertan finkatutako hainbat herrien eskutik, agian zelta beraiek ekarrita.\nUrteak aurrera joan eta eragin hauek murriztu beharrean, areagotzen joan dira. Horretarako laguntzaile ere eskualde hautean ospatutako azienda azoka ezberdinak. Euskal lurraldeko azoketan, non kanpoko behi eta zezenak ekartzen zituzten saltzeko edota bertako jendeak La Encina, Medina de Pomar edo Reinosako azoketar joz eta bertan kantabriar enborreko arraza ezberdinetako zezenak erosiz beraien behiak \"hobetzeko\".\nBehi gorrien, hau da, betizu eta piriniar behien hedapen mugak ondo finkatuz gero, esan dezakegu terre\u00f1a behia kantabriar behi enbor-gaiztankararen barnean koka dezakegula. Ezaugarri morfologikoez gain, kontutan hartuz dena den azienda terre\u00f1oaren barnean eman den hetereogenitatea eta ezberdintasunak, ezinbestekoa da arraza enbor honen barnean kokatzea. Kontutan hartuz ere terre\u00f1oen jatorrizko guneak gune kantabriarrekin betidanik izandako harreman estuak. Azken finean arrazak garai bateko autrigoi euskal tribu aurre erromatarraren lurraldea hartzen du. Lurralde honetan topatu dezakegu egun kantabriar enborrean kokatzen diren behi arrazak, tudanka behiaren kasua, eta aldi berean behi gorrien hedapen gune zaharrak.\nHala ere, ezin da zeharo baztertu arrazaren jatorria arraza bakarrekoa edota arraza anitzekoa, nahiz eta azken aukera honek indar-puntu gehiago izan.\nDena den, ezin da zeharo baztertu inolako hipotesik, hau da, arrazaren jatorria arraza bakarrean oinarriturik egon edota arraza anitzekoa izan, nahiz eta azken aukera honek indar-puntu gehiago izan. Garbi dagoena zera da, urteren joan etorriak eta nahasketaz gain, edo beraiek bultzatutik, beraien artean nahiko homogeneoak diren terre\u00f1a arrazako hainbat gune sortu dira Kantabriar Mendimultzoaren mendebaldeko lurretan.\n1832en urtetik arrera Arabako Foru Aldundiak herrialdeko behi aziendaren zentsoak burutu zituen. Bertan terre\u00f1a arrazako behiak egertzen dira.\nMitologia eta sinesmenak.\nBetizuak eta gainontzeko bertako behi arrazek, terre\u00f1a barne, eragin handia izan dute euskal mitologia eta elezaharretan, non behi itxurako animaliek zezen gorri, ahatxe, ahatxe gorri edota behigorri izena hartzen duten. Mitologiaren betizu behi azienda hau oro har leizeekin eta Mari jainkosarekin lotuta azaltzen dira kondaira zaharretan.\nBanaketa geografikoa.\nTerre\u00f1a arrazaren hedapenari dagokionez, Gorbeiako barietatea Gorbeiako Parke Naturalean zein Araba eta Bizkaiko inguru horretako herrietan dago banatuta.\nGorobel mendilerroko terre\u00f1ak Arabako ipar ekialdean daude.\nLehen aipatu den bezala, arraza azken urtetan Euskal Herriko beste zenbait lekuetara hedatu da, Gipuzkoara esate baterako . Dena den, esan bezala, garai batean arraza askoz zabalduagoa zegoen Euskal Herrian barrena zein Euskal Herriko mendebalarekin mugakideak diren Kantabria eta Burgosko eskualdetan. Azken leku hauetan baliteke oraindik hainbat terre\u00f1a behik irautea oraindik.\n. Terre\u00f1ak Erdialdeko Sistemako mendietan. Guadarrame\u00f1as..\nEuskal Herriarekiko mugakideak diren Burgos eta Kantabriako aspaldiko gunez gain, terre\u00f1a izeneko eta itxurako bertako behiak mantendu dira egun arte Lozoyako haranean, Madrilgo Erkidego Autonomoaren Erdialdeko Sisteman, Euskal Herriko gunetatik urruti samar. Eskualdeko argazki zaharretan ageri dira mota honetako behiak, uztarriak lotzeko erabiltzen ziren adar handiekin eta ohiko ilaia beltzakin bizkarrean arraia gorritzagoa nabarmena, hau da, terre\u00f1a behien ezaugarri nabarmenak.\nDirudienez behi azienda hau Iberiar penintsularen goi-ordokietan zein inguruko mendimultzoetan neolitotik hedatutako Bos taurus ibericus delako uroaren aintzinako aldaeraren etxekotzetik sortua dah.\nBeraien beste izena mendimultzoko herrietan \"guadarrame\u00f1as\" zen gazteleraz, hau da, \"Guadarramatarrak\", eta Madril, Segovia eta Guadalajarako mendialko herrietan hedatzen ziren.\nBehi hauek desagertzeko zorian daude egun, eta antzineko itxurako abelburu gutxi daude. Antza ez dago martxan inolkako berreskuratze plangintza erraginkorrik.\nGainontzeko bertako behi arraza landatarrak bezala beste hainbat arrazek ordezkatu dituzte. Azken hamarkadetan beste behi arrazekin gurutzatzen joan dira, esate baterako avile\u00f1a behiekin, berain jatorrizko ezaugarriak galduz. Izenaz eta bi gunetako terre\u00f1a behiek daukaten antz handiaz aparte, ez da ezagutzen bi arrazak konparatzen dituen ikerketarik. Sanchez Beldak \"Razas bovinas espa\u00f1olas\" bere gida-liburuan Guadarramako behi hauek terre\u00f1aren behi mota berbera direla dio, baina datu gehiago eskeini gabe.\nGuadarramako terre\u00f1a hauek, Euskal Herrikoak bezalaxe, oso landatarrak ziren, ama onak, larre eskasetan ohituak eta oso egokiak gurdietatik tiratzeko zein uztarrian ibiltzeko.\nArrazaren lehendabiziko deskribapena.\nPatxi Gonzalez Angulo albaitariak bere lana burutu arte arrazaren deskribapen bakarra 1951en urtean J. M.Ba\u00f1uelosek egindakoa zen. Bertan berak deitutako \"ganado serrano\" (mendiko azienda) deskribatzen zuen. Arabako eta Burgosko muga artean hedatzen zena eta esate baterako Artziniega herrian larretzen zen azienda deskribatu zuen.\nBa\u00f1uelosek tamaina ezberdinetako abelburuak biltzen zituen behi mota bat aipatzen du. Beraien artean Ilajea kolore ezberdinetakoa zeukaten abelburuek. Haragi, esne zein lanerako abere aproposak ziren, erabilera anitzekoak beraz. Aparteko gantza emaleak. Itxura oneko abereak ziren, nahiz eta landatarrak izan. Ondo proporzionatutako burua zeukaten, mustur gainekoak zerbait ganbilak, adar ondo zuzendurik, kolore gaztain argia eta hondoa horixka. Kolore beltza hanken aldera eta irekiera naturaletara hedatzen zen. Ondo osatutako errapeak zeuzkaten, nahiz eta txikiak eta iles estaliak izan. Ditiburu mardulak, epitelial ezkatatze ugariekin.\nAngulo beraz bere lana burutzerakoan ez zen erreza izan terre\u00f1a arrazaren ikerketa biotipologikoa burutzea. Garai hartan ez baitzegoen inolako deskribapen zehatzik arraza terre\u00f1ari buruz, eta hori naiz eta, lehen esan bezala, historikoki garrantzi handiko arrraza izan eta araba eta mendebaldeko Bizkaiaren behi azienda naguzia izan mendetan. Beste zailtasunak arraza definitzeko orduan honakoak izan ziren; arraza hedatzen den biotopo eta paisaia ezberdinak eta garai hartan geratzen ziren arrazako behi populazio eskasa. Populazio honen gainean eragin handia izan du gainean historikoki inguruko behi aziendarekiko gurutzaketak. Haietako asko terre\u00f1aren oso gertuko arrazak gainera.\nTerre\u00f1aren aldaerak.\nEuskal Autonomi Erkidegoko Agintaritzaren Aldizkariaren terre\u00f1ari buruzko dekretuan, zera esaten da; \nHala ere nahiko zabaldua dago adituen artean bertako behi hauetan bi aldaera daudela: Gorbeialdeko terre\u00f1oa edo gorbeiarra, eta Gorobelgoa edo \"Haitzeko terre\u00f1oa\" delakoa. Patxi Gonzalez Angulo albaiteroak ere, arrazari bere lan mardulean, bi aldaera hauek aipatzen ditu.\nGorbeialdeko terre\u00f1a.\nGorbeialdeko eta mendimultzo hau Enkarterriko mendiekin lotzen dituzten mendietako baldintza ekologikoek larre nahiko eskasak eskaintzen dizkiote behiei. Kasu askotan aldatutako pinu beltzaren pinudietan larretzen dira, bazka gutxiko larre eremuak beraz. Baldintza hauen eraginez, Gorbeialdeko terre\u00f1a behiak txikiak dira, pinudietan jateko gutxi dagoelako. Mendi hauen kaskoetako larreak ere Araba Aldeko Arkamu edo Badaiako mendimultzoenak baina eskasagoak dira aldi berean.\nBehi hauek joera iheskor eta mesfidati daukate, zeren eta beraien uztiapen moduak horretarako bultzatzen ditu. Behiak mendi-pinudietan askatzen dira libre eta abelburuek sarritan tratu gutxi izaten dute beraien jabeekin. Hau horrela izan da ganaduzaleek industrian lan egiten zutelako eta abelkuntza jarduera marginaltzat zeukatelako edota mendiko terre\u00f1a hauek baserriaren ia bazterreko jarduera bat zirelako. Eragin guzti hauek esplikatzen dute nola hainbat adituek terre\u00f1a hauek behi montxinekin nahastu dituzten, arraza berbera direla esanez.\nTerre\u00f1a hauen oinarrian aspaldiko betizu behiak dade, edo antzineko piriniar behiak . Aspaldiko behi hauek \"hobetzen\" saiatu dira askotan beste arrazekiko gurutzaketa anitzekin baina beti kale eginez, jatorrizko habitaten baldintzak direnak direlako. Azienda hauengan hegoaldeko behi arrazen eragina egon da, kasu askotan tamaina handiagoko behiak. Eragin honek abelburuen tamaina handitu du, baina beti larreek ezartzen dituzten mugak kontutan hartuz.\nOro har oso azienda landatarra da. Kasu batzuetan jabeen arretatik nahiko aparte bizi izan direnak, hainbat ezugarriei dagokienez aldakortasun handiko abereak dira eta etekinen aldetik ez oso emankorra. Hau, jakina, terre\u00f1ek aparteko gasturik ez izatearekin (bazka eta pentsuetan) orekatzen da. Gorbeialdeko terre\u00f1a hauek hainbat ezaugarri partekatzen dituzte behi montxinoekin eta hau dela eta, garai batean, hainbi arrazen ezaugarriak finkatu baino lehen, zenbait adituek bi arraza nahasten zituzten.\nBadaiako mendimultzko terre\u00f1oak talde honetan sailkatu daitezke ere. Badaiako azienda honek piriniar behien eragin handia izan du, bertan arraza honetako behiak larretzen zirelako.\nHaitzetako edo Gorobelgo terre\u00f1a.\nTerre\u00f1a mota hau bereziki Araba aldean hedatzen da. Gorobel eta Gibijo mendimultzoetan. Baita Badaiako mendietan zein Arkamoko mendilerroan ere\nArrazaren ezaugarriak.\nArrazaren ezaugarri morfologikoak.\nEzaugarriei eta itxura orokorrari dagokienez, arraza eumetrikoa, ortoidea eta sublongilineoa da. Oso gogorra da eta gorputz-garapen txikia du. Abere sendoak dira eta euren ingurune naturalean itxura dotorea dute. Euren gorpuzkera ikusirik, trakziorako abere onak direla nabari da.\nEzaugarri zehatzak.\nGorputz-enborra.\nBeltza eta malgua da. Kokospe handia eratzen du, eta lepoko tauletan toles nabarmenak ditu.\nKolorea marroia dute, oso tonu ilun eta ubeletatik hasi eta hurritz tonu argietaraino, ilunune zentrifugoekin (burua, bularra eta gorputz-adarrak).\nNeurriak eta pisua.\nArraza eumetrikoa da. Neurri harmonikoak ditu, bere gorpuzkerari dagozkionak. Ez dago tamainaren eta pisuaren batez besteko estandarrik. Beraz, askotariko neurriak onartzen dira, hazkuntzaren eta beste inguruabar batzuen araberakoak.\nIzaera eta portaera.\nAbere bizkor, bizi eta orekatuak dira, eta gogortasun handikoak.\nTxikiak eta landatarrak dira. Gehien bat nekazaritzarako erabili izan ohi dira eta aipagarria da arraza honetako idien lan bikaina.\nBeste alde batetik, horren landatarrak izanik, amatasun handikoak dira.\nTerre\u00f1aren gertuko behi arrazak.\nTerre\u00f1a eta montxina arrazak, azpimultzo bakarrean kokatzen dute adituek. Kanpotik erakarritako arrazez gain, bertako haragi-behi arraza bik bere garapena zanpatu dute, ekialdetik Piriniar behiak eta Kantabria aldetik Tudanka behiak, montxinaren kasuan bezala beraz.\nBehi montxina.\nMontxina Euskal Herriko eta Kantabriako mendietan aspalditik bizi den \"bos taurus\" espeziearen basa-behiaren arraza da. Egun behi montxinak betizuengandik zenbait ezaugarrietan nahiko ezberdindurik baldin badaude, ezaguna da garai batean kolorez askoz gorriagoak zirela, adarrak lira itxurakoak zeuzkatela eta finean betizuen barietate bat omen zirela. Batzuen ustez, montxina behia da terre\u00f1a behiari, betizua piriniar behiari dana, hau da, antzineko arbaso arkaikoagoa eta menditarragoa.\nSanchez Beldak montxina arraza eta terre\u00f1a arraza edo behi mota berberatzat jotzen du.\nPatxi Fernandez Angulok, terre\u00f1a behien eta montxinen inguruko bere ikerketan, arrazak bereizten ditu; baina, era berean, montxina terre\u00f1aren arraza \"antzinakoa\" dela jotzen du. Betizua piriniar behiaren kasuan bezalaxe.\nPiriniar behia.\nPiriniar behia, Euskal Herrian \"abelgorri\" izenaz ezaguna izan dena, bertako behi arraza bat da.\nUste da piriniotar behiaren jatorria betizu arraza dela.\nPiriniar behia terre\u00f1aren arbasoa da, Tudanka behia eta egun desagertutako beste zenbait kolore iluneko behiekin batera.\nTudanka behia.\nTudanka behia edo \"tudanka\", euskaraz \"duranga\" aldarea erabiltzen da, Kantabriako bertako behi arraza bat da, bereziki komunitatearen mendebaldeko aldean hedaturik dagoena. Hauetako zenbait behi, bere estimu handia zela eta, Kantabriarekin mugakideak dieren zenbait euskal eskualdetan erabiliak izan dira ere. Bizkaiko Karrantzan zein Enkarterriko beste hainbat herrietan bereziki. 1.832en urtetik aurrera Arabako Foru Aldundiak herrialdeko behi aziendaren zentsoak burutu zituen eta bertan aipatzen ziren tudanka arrazako idi pareak herrialdean.\nTudanka behiak, eta bere antzeko arraza desagertuek, campurriana behiak eta lebaniega behiak, eragin nabarmena izan dute terre\u00f1a behian.\nPasiega behia.\nPasiega behi arraza duela urte gutxi berreskuratzen hasi da Kantabria aldeko Pas ibaiaren eskualdean. Behi mota hau desagertzeko zorian egon da eta mantendutako hainbat abelburuen esker berreskurapena abiatu ahal izan dute. Kolore gorriko behiak dira. Esne behia da, baina uste da terre\u00f1atik datorren arraza bat dela.\nArrazaren egoera.\nEuskal Autonomia Erkidegoan 450 abelburu zeuden erroldaturik 1996en urtean. Hazitarako bost zezen baino besterik ez zeuden.\nDuela ehun urte terre\u00f1a behia herrialdeko arraza nagusia zen. 1960en hamarkadan, Araban zeuden behien %\u00a060 terre\u00f1ak ziren. Duela bi hamarkada berriz ehun buru baino ez ziren geratzen herrialde osoan.Ez da hamarkada asko, zikiratutako zekor terre\u00f1oak euskal herri kirol mota bat diren idi-demetan erabiltzen zirela, baina zoritxarrez gaur egun kanpoko beste idi arrazek hartu dute beraien lekua, terre\u00f1en kaltez. Joan den mendean herrialdan nekazaritzako lanerako zeuden idi pareen %30-%40 artean arraza terre\u00f1okoak ziren. 1916en urtean Araban 13.346 idi zeuden zenbaturik. Jakina, traktoreak agertu eta zabaltzea kolpe handia izan zen arrazarako.\nArabako Foru Aldundiak, 1988an, arraza hau gordetzeko plan bati ekin zion. 1999en urtean terre\u00f1a arrazako 450 behi eta 4 zezen zeuden Araban. Gutxiegi oraindik arrazaren etorkizuna bermatzeko. Gainera adinez zaharrak ziren abereak ziren kasu askotan.\nBeraz, nahiz eta XX. mendean zehar dexente murriztu den animalia hauen populazioa, mendiko larretan beste arraza batzuetako arrekin gurutzatu baitira, abeltzain batzuek arraza hau gordetzeko erakutsi duten gogoari esker, arbasoek utzi ziguten ondare hau mantentendu da eta antza gure mendearen hasierako hamarkadan arraza bultzateko interesa berpiztu da.\nArabako Foru Aldundiak behi samalda bat mantentzen du Valderejoko natura parkean gordekin genetiko gisa eta arrazaren berreskurapena bultzatzeko.\nAraban gehien zabaldutako terre\u00f1aren barietatea, Garobel Mendizerrako Terre\u00f1a edo \"hitzetakoa\", Arabako ipar ekialdean hedatzen da bereziki.\nOinazetako ostiralean Laudion, San Isidrotan Arespalditzan, San. Roketan Amurrion eta arrazari buruzko azoka monografika Kuartangon maiatzeko bigarren igandean.\nBizkaiko Foru Aldundiak 1996an urtean arraza berreskuratzeko plan zehatz bati ekin zion, duela gutxi sortu den abeltzainen elkartearekin batera.\n1996an Bizkaian egin zen azken erroldaren arabera, Bizkaian arraza garbiko 122 eme zeuden, eta 150 ziren abere nahastuagoak. Hazkuntzarako erabili moduko zezenak denera lau ziren.\nBada arraza honetako elkarte bat Bizkaian, BITEBEL (Bizkaiko Terre\u00f1a eta Betizu Elkartea) izenekoa, 1996an sortua. Elkartean 18 abeltzain zeuden, 122 arraza garbiko terre\u00f1a zituztelarik.\nGai kriogenikoen kontserbazioari dagokionez, badaude Aberekin, S.A. enpresan 11 zezenen 6.689 hazi-dosi eta 60 izoztutako enbrioi gordeta.\nBizkaiko Foru Aldundiak arrazaren samalda bat mantentzen du gordekin genetiko gisa eta herrialdean arrazaren berreskurapena bultzatzeko.\nBizkaiko Foru Aldundiak arraza bultzatzen du ekimen ezberdinen bidez.\nGorbeiako barietatea, Bizkaina zabalduen dagoena, Gorbeiako Parke Natural inguruko herrietan eta Araba eta Bizkaiko inguruko herrietan dago banatuta.\nMarkinan urriaren bigarren larunbatean burutzen den Euskal Herriko Arrazen Erakusketan. Santa Luzia egunetik (abenduak 13) hurbilen dagoen larunbatean\nOrozkoko ferian. Azken hau monografikoa izaten da.\nHerrialdean Gipuzkoako Terre\u00f1a eta Betizu Elkartea arduratzen da arrazaren sustapenaz. Garai historikoetan oso arraza estimatua izan da uztarrian ibiltzeko. Bai behiak eta bai idiak. Indalecio Ojangurenen argazki askotan agertzen dira terre\u00f1ak joan den mendeko Gipuzkoako baserrietan.\nMende honen hasierako hamarkadan arraza hedatzen joan da herrialdean, eta hainbat baserrietan ikusi daiteke egun. 2010. urtean Gipuzkoako Terre\u00f1a Elkarteko 17 kidek osatutako elkarteak 17 kide zituen, eta hauen artean, bi urtetik gorako kalifikatuak 167 buru zituzten.\nOrmaiztegiko bertako arrazen azoka, urrian.\nUro berriak eta terre\u00f1ak.\nUro berriak edo \"Heck azienda\" izenez ezaguturiko bobido edo betabereak, 1920. urtean Lutz eta Heinz Heck anaia eta biologo germaniarrek XVII. mendean desagertutako uroa berreskuratzeko saiakeren ondorio dira.\nIkerlari hauen teoriaren arabera, espezie bat ez da guztiz iraungitzen bere ondare genetikoa erabat desagertzen ez den bitartean, eta antzineko uroen zenbait ezaugarri gordetako hainbat behi arraza irauten dutenez gero, posiblea ikusten zuten haien bidez arraza berreskuratzea. Kontutan hartu behar da Heck anaiak nazizaleak zirela eta uroek eragin handia izan dutela germaniar mitologian.\nBeraien lana burutzeko Europako antzineko hainbat behi arraza erabili zituzten. Harenondorioz Heck azienda (Bos taurus) mota bat da finean. Heck anaien ustez, desagertutako uroen erregresio bat lortu zuten antzinako behi azienden arteko gurutzaketen ondorioz. Hala ere egitasmoa oso eztabaidatua izan da. Akatsak ikusten zaizkio bai genetikaren aldetik, baita fenotipoari dagokionez ere. Heck anaiek zenbait marrazki zahar eta labar pinturak erabili zituzten beraien \"uro ideala\" zehazteko, eta hauetako hainbat marrazkien benetakotasuna zalantzan dago. \"Benetako azken uroak 1627. urtean desagertu ziren Poloniako basoetatik.\nAnimali hauek parke zein zoologikoetan erakusteaz gain, uro berri hauek erabilera dute zenbait natura babesleku zein natura parketako landaretzaren oreka mantentzeko. Orokorki, etxeko behiak baino gogorragoak izanik, antzinako belarjale handiek (uroak barne) betetzen zuten paper ekolojikoa betetzen dute. Esate baterako, zenbait hezegune (zohikaztegiak, aintzirak...) mantentzeko guztiz beharrezkoa da belarjaleen lana. Baita bazka aldetik eta etxeko aziendari begira eskasak diren txilardegi zein larre naturalak. Esan daiteke Heck azienda gaur egun bereziki zabaldu dela hainbat lekuetan desagertutako megafaunaren lana egiteko ekosistemetan. Horretarako erabiltzen dituzte Alemanian zein Herbehereetan.\nArgi dago Heck azienda horrek antzekotasun handia duela terre\u00f1a behiekin. Baita Kantabriar behi enborreko beste hainbat arrazekin, esate baterako behi sayaguesarekin edo alistanarekin, behi arraza hauek terre\u00f1aren antzekoak izanik ere. Dena den, azienda terre\u00f1oa tamainaz txikiagoa da Heck azienda baino, honek zer ikusirik izan dezake bare hauen bizi baldintzekin eta larretzen diren parajeen larre kalitate eskasarekin. Bizi diren habitatekin lotutako tamaina ezberdintasun hau terre\u00f1a beraren bi aldaera artean ematen da, leheneago aipatu denez.\nAipatzekoa da terre\u00f1aren hedapen gunearen bihotzean, Gibijo mendimultzoan eta Txiripi leizean egindako indusketa arkeologikoetan, aztarna ugari agertu zirela bai uroenak, baita etxeko aziendarena eta baita ere bion arteko nahasketarenak. Honek agerian uzten du bertako uroak etxeko behiekin nahastu egin zirela. Txiripiko leizeabn neolitoko aztranak daude, baina baita erromatarren garaikoak eta baita gerokoak ere.\nHeck anaien egitasmoarekin ados bai, baina ez erabat beraiek egindako lanarekin, \"Taurosproject\" egitasmoak Hecken anaien ideia jarraitu nahi dute baina haientzako egokiagoak diren behi arrazak eta gurutzaketak erabiliz. Haietako batzuek terre\u00f1a gertuko arrazak, haien artean lehen aipatutako sayaguesa arraza.\nArrazaren etorkizuna.\nArrazaren etorkizuna, bertako beste zenbait arrazen kasuan bezala, faktore ezberdinen baitan dago.\nAlde batetik aipatu beharra dago arrazaren balore kultural eta ekologikoa, baliabide eskaseko larreak kudeatzeko tresna gisa. Larre hauek gainera askotan balore ekologiko eta paisajistiko handiko lekuetan egoten ohi dira, babestutako gunetan eta abar. Erabilera hau berdina da aldez aurretik aipatutako \"uro berriena\" Europako hainat gune babestuetan.\nBestalde, ezin ahaztu hainbat mendetan terre\u00f1a behiek laborantzarako nahiz idi demetarako abere ugari eman dutela. Beraz, gure kulturarekin eta herri kirolekin lotura handia dute.\nEgokia litzateke beraz idi-demetan dabilen mundua ere, bertako arrazei begira jarriko balitz beraien zaletasunari erantsitako balorea bezala.\nEuropako Erakundeek onartu zuten, bertako beste hainbat arrazekin batera, terre\u00f1a arrazaren okela Eusko label izendapenerako kanpoko hainbat behi arrazak baztertuz."}
{"id": "80117", "revid": "512", "url": "https://eu.wikipedia.org/wiki?curid=80117", "title": "Urraka Fernanditz", "text": "Urraka Fernanditz (? - \u2020 1007) Gaztelako infanta, bi aldiz izan zen Leongo Erresumako erregina ezkontidea (951-956) eta (958-960 bitartean), eta behin Iru\u00f1eko Erresumakoa (970-994 bitartean). Aita Fernan Gonzalez eta ama Antsa Iru\u00f1ekoa izan zituen.\nEzkontzak eta seme-alabak.\nFernando Gontzalitz Gaztelakoa aitaren ezkontza-politikari jarraiki, hirutan ezkondu zen:"}
{"id": "80118", "revid": "30720", "url": "https://eu.wikipedia.org/wiki?curid=80118", "title": "Antsa Santxitz", "text": "Antsa Santxitz (?, 959) Iru\u00f1eko Erresumako infanta izan zen. Aita Antso I.a Gartzeitz eta ama Toda Nafarroakoa izan zituen. Hil zenean, San Pedro de Arlanzako monasterioan hilobiratu zuten. 1841ean, Covarrubiasko San Kosme eta San Damian kolegiatara eraman zuten.\nEzkontzak eta seme-alabak.\nHirutan ezkondu zen. Lehenik, Ordo\u00f1o II.a Leongoarekin, aitarentzat Banu Qasi mendean hartzeko baliagarria.\nBigarrenez Alvaro Herramelizekin ezkondu zen. Senarra 931n hil zen.\n932an hirugarrenez ezkondu zen, Gaztelako lehenbiziko konde Fern\u00e1n Gonz\u00e1lezekin. Zazpi-seme alaba izan zituzten:"}
{"id": "80119", "revid": "46380", "url": "https://eu.wikipedia.org/wiki?curid=80119", "title": "Arratzain", "text": "Arratzain edo Bordatxo Gipuzkoako iparraldean dagoen mendia da, Usurbilgo udalerrian, Donostiatik hurbil. Mendizorrotz (415m) eta Kukuarri (377m) mendiekin batera, Urumea eta Oria ibaien bokaleak bereizten dituen mendilerroan dago. Donostialdeko ikuspegi zabalak eskaintzen dituen mendia da.\nGiza presentzia.\nEgun, koniferak dira nagusi mendiko magaletan. Inguruetan zenbait baserri daude, hala nola Arratzainaundi, Arratzainzar, Arratzainborda, Arratzainberri, azken hau sagardotegia ere dena.\nAzken orduko berri gisa, 2022ko apirilaren 17an hainbat kalte eta bortizkeri somatu ziren gurutzearen inguruan. Egileak ez dira identifikatu oraindik.\nHistoria.\nArratzainberri baserritik gertu dagoen gain batean karlistek kainoiak jarri eta Donostia bonbardatu zuten. Bertatik egindako eraso baten ondorioz hil zen Bilintx bertsolaria, Bigarren Karlistaldi amaieran. Espainiako Gerra Zibilean, lubaki zenbait eraiki ziren Arratzainen, egun ere ikus daitezkeenak.\n2021eko udan, Bordatxo Trial Team finkatu zen bertan. Talde honek Triala praktikatzen du Sherco eta Montesa markadun motorrekin.\nIgoera.\nUsurbilgo Kalezar nahiz Elizaldetik egin daiteke igoera, errepidez Arratzainberri baserriraino helduta, mendi-bide eroso bat heltzen da denbora gutxian gailurrera. Donostiatik ere joan daiteke, Igara auzotik.\nBordatxo Trial Team-ek, hainbat bidetxur garbitu eta sortu ditu igoera egoki bat bermatzeko bisitariei."}
{"id": "80120", "revid": "105290", "url": "https://eu.wikipedia.org/wiki?curid=80120", "title": "Herniozabal", "text": "Herniozabal Hernioko mendilerroan dagoen tontorra da, Gipuzkoako erdialdean, Tolosaldean kokatua."}
{"id": "80122", "revid": "105290", "url": "https://eu.wikipedia.org/wiki?curid=80122", "title": "Rostam", "text": "Rostam (persieraz \u0631\u0633\u062a\u0645, \"Rost\u00e6m\") antzinako Persiako heroi mitiko bat da, Zal eta Rudabaren semea. Nolabait, Rostamen posizioa tradizio historikoan, bitxia bada ere, Surenarekikoaren paraleloa da, Karrasko guduko heroia. Bere irudiari, Rostamen izaera historikoaren ezaugarri asko eman zitzaizkion. Hau, beti irudikatu zen irandar heroirik boteretsuena bezala, eta protagonista den atalen atmosfera, aro arsazidarekin oso lotuak daude. X. mendeko Tuseko Ferdowsi olerkariak betikotu zuen \"Xahname\" (\u00abErregeen Liburua\u00bb) epopeian, Islamaren aurreko folklorea eta historia jasota.\nIstorioa.\nFerdowsiren \"Xahname\"n, Rostam da epopeiako heroi handia, istorio askoren tartean baitago, honako hauek, ezagunenetako batzuk direlarik, eta beharbada, laneko guztietatik, hobekien landuenak.\nPersiar mitologiaren arabera, Rostamen ama zen Rudabaren erditzea, luzatu egin zen bere haurraren ohiz kanpoko tamainagatik. Zal, bere senar eta maitalea, bere emaztea erditzean hilko zela ziur zegoen. Rudaba hiltzear zegoen Zalek Simurghi deitzea agindu zuenean. Hau, agertu eta zesarea bat nola egin erakutsi zion Zali, honela bere emaztea eta semea salbatzeko.\nOraindik ume bat zela, Rostamek, Manuchehr erregearen elefante zuria hil zuen, Narimanen seme zen bere aitona Samen mazoaren kolpe bakar batekin. Ondoren, Rakhsh, bere zaldi mitikoa hezten du.\n\"Xahname\"ko Rostami buruzko istoriorik ospetsuena, bere seme propioa den Sohrab hiltzen duena da. Biek borroka egiten dute euren nortasunak jakin gabe, eta, bere semea zauritu ondoren, amaieran, elkarrizketa bat dute, non aita-semeak direla ohartzen diren."}
{"id": "80123", "revid": "646", "url": "https://eu.wikipedia.org/wiki?curid=80123", "title": "Gazume", "text": "Gazume edo Akotegi Hernioko mendilerroan dagoen tontorra da, Gipuzkoako erdialdean, Hernio inguruan."}
{"id": "80124", "revid": "448", "url": "https://eu.wikipedia.org/wiki?curid=80124", "title": "Urrio", "text": "Urrio ibaia Nafarroako iparraldean dabilen ibaia da. Irati ibaiarekin bat egiten du Irabiako urtegian sartu baino lehen, Orbaizetako udalerrian. 6\u00a0km luze da eta Nafarroa Beherearen eta Nafarroaren arteko muga eratzen du 5 kilometroz. Abodi mendialdearen iparraldean du iturburua."}
{"id": "80127", "revid": "688", "url": "https://eu.wikipedia.org/wiki?curid=80127", "title": "Urrobi", "text": "Urrobi Euskal Herriko ibai bat da, Nafarroa Garaia lurraldean kokatuta. 32,3 kilometro luzerarekin, Astobizkar Ortzanzurieta mendilerroko mendian jaiotzen da, 1341 metroko altueran, eta Irati ibaian isurtzatzen da, Longida udalerriko Itoitz urpeko herriko inguruan, 547 metroko altueran, Itoizko urtegiaren pean.\nIbilbidean zehar, 125 kilometro koadroko arroko urak jasotzen ditu, eta Aurizperritik igarotzean 0,5 metro kubiko segundoko batez besteko emaria hartzen du segundoko. Kopuru hori, oro har, 0,2raino jaisten da abuztuan, euri gutxien egiten duenean, eta urtarrilaren 0,9era igotzen da, hilabete horretan euria eta elurteak ugariagoak baitira.\nBere ibilbidean, Orreagako lautada eta Artzibar eta Longida ibarrak zeharkatzen ditu.\nIzena.\nIbaiaren izen ofiziala \"Urrobi\" da, ibilbidearen zatirik handienean jasotzen duen izenarekin bat datorrena. Hala ere, ibilbidearen punturik altuenean beste izen batzuk ditu. Astobizkar menditik jaio zenetik Auritz herrieraino, \"Arrobiko erreka\" izena hartzen du. Hortik aurrera, \"Urrobi\" (ofiziala) eta \"Urrobi ibaia\" (arruntagoa, Urrobi herriarengandik bereizteko) formek hartzen dute lekukoa, sinonimoak denak.\nIbilbidea.\nIbaiadarrak.\n\"Arrobiko erreka\" bezala:\n\"Urrobi ibaia\" bezala:\nItoizko urtegiaren pean:"}
{"id": "80128", "revid": "6327", "url": "https://eu.wikipedia.org/wiki?curid=80128", "title": "Terre\u00f1a", "text": ""}
{"id": "80129", "revid": "6327", "url": "https://eu.wikipedia.org/wiki?curid=80129", "title": "Terre\u00f1oa", "text": ""}
{"id": "80132", "revid": "336", "url": "https://eu.wikipedia.org/wiki?curid=80132", "title": "Erbinude arrunt", "text": "Erbinudea, satandera edo ogigazta (\"Mustela nivalis\") ugaztun haragijale txikia da, mustelidoen familiakoa. Europan (Euskal Herrian ere), Ipar Amerikan eta Asiako erdialdean bizi da.\nDaukan itxurak erbinude zuria ekartzen digu gogora, baina txikixeagoa da. Inoiz edo behin, atzeko hanketan bermatuta eta zutik ikusiko dugu lurraldea arakatzen, ea harrapakinik dagoen. Oso jatuna da eta anker ospea dauka harrapakinak hiltzeko moduarengatik.\nNaturan 7-8 urte artean bizi daiteke, baina kaiolan, naturan baino gehixeago ere bai.\nEzaugarriak.\nMustelido hau ugaztun haragijaleen artean dagoen espezie txikienetarikoa da. Bizkar-arrea eta sabel-argia ditu. Gorputza txikia, luzexka eta malgua du; lepoa luzea, burua zapala, belarriak txikiak eta biribiltsuak, begiak eta sudurra ilunak eta hankak eta buztana motzak ditu. Zeharo zuriak diren aleak ere ezagutzen dira; kasu horietan buztan-punta ez da sekula ere beltza izaten.\nHanketan, 5 hatz ditu. Oso hatz-marka txikia uzten du, 1,5 cm ingurukoa. Bost hatz eta hiru lobulu markatzen ditu. Aurreko hanken marka atzekoena baino txikiagoa da.\nGorotzak, nabarrak edo beltzak, luzeak eta meheak dira, eta ibiltzen den bideetan lagatzen ditu, baita harri gainetan ere.\nAhoan, 34 hortz ditu.Soinu dezente egiten ditu, urrumak, txilioak (kri kri), kurrukak, ufak...; batez ere, asaldatuta dagoenean.\nElikadura.\nOso animalia \"ankerra\" izateko ospea du, ehizatzeko duen ohiturengatik. Harrapakina ikusten duenean, astiro-astiro hurbildu, eta kosk egiten dio garondoan; behin kosk eginik, hortxe geratzen da zintzilik, harrapakina hil arte. Oso metabolismo-eskakizun handia duenez, ehizan egon behar du beti. Batez ere, karraskari txikiak ehizatzen ditu: saguak, lursaguak, muxarrak... Baina beste animalia batzuk ere jaten dituen, ugaztunez gain: txoriak, intsektuak, anfibioak, narrastiak... Gai da, halaber, animalia handiagoak ehizatzeko ere ere, bereziki etxekotutako espezien artean etxaldeetan aurkitzen ahal baditu: untxiak, oiloak, usoak...\nHarrapakin gisa.\nMustelido honek arerioak ere badauzka. Gaueko eta eguneko hegazti harrapariek, azeriak, basakatuak, katajinetak eta bera baino handiagoak diren beste mustelidoek erbinude dute elikagai. Kumeak oso txikiak direnean, muskerrek eta sugeek jan ditzakete.\nUgalketa.\nEmeak arrak baino askoz ere txikiagoak dira, eta lau pare titi dituzte. Emea arreske dagoenean (urtarriletik urrira, baina, batez ere, udaberri aldera), arrak bata bestearen atzetik ibiltzen dira, borrokatan, txilioak botatzen dituzten bitartean. Irabazten duen arrak emea estaltzen du, lepotik oratuta. Memento horretan izaten da ernalketa; ernalketak ez du atzerapenik izaten, beste mustelido batzuetan ez bezala. Estalketaren ondoren, arrak bakarrik uzten du emea.\nKumaldiak 34-37 egun irauten du. Maiatz-ekainean, 4-8 kumeak jaiotzen dira ilerik gabeak eta itsuak dira, 1-3 g pisatzen dute eta hilabete pasatu ondoren hasten dira gordelekutik ateratzen jolasteko. Hilabete eta erdi edo bi hilabete pasatu direnean hasten dira ehizan, eta 3-4 hilabetera emeek, eta 4-6 hilabetera arrek, sexu-heldutasuna lortzen dute, nahiz eta hurrengo urtera arte ez duten, normalean, kumerik egiten. Garai horretan independizatzen dira.\nErbinudea Euskal Herrian.\nErbinudeak ez du arazo handirik Euskal Herrian bizitzeko. Daukagun azpiespeziea \"Mustela nivalis nivalis\" da. Ugaria da basoetan, eta, baserrietako oilategietan sartzen denean sortzen dituen arazoez aparte, ez du traba handirik eragiten oso txikia delako. Babestutako espeziea da, ezin da ehizatu edo tranpekin hil.\nErbinudearen izenak.\nEuskararen eremua, mustelido honek hainbat izen jasotzen ditu, etimologia desberdinekoak.\nTokian tokiko euskalkiak dokumentatu ahal izan diren eremuan, honako formak jaso izan dira euskaraz (bakoitza bere aldagaiarekin), nolabait etimologikoki bilduta:\nForma hauetan zenbaitek aldagaiak dituzte, gainera, Europako beste hizkuntza batzuetan, mito eta folkloreko elementu askorekin lotuak baitaude animalia hauek.\n\"Andere\" eta bereziki \"andere ederraren\" gaia hainbat hizkuntzatan ageri da: bretinieraz \"kaerell\" (\"kaer\", ederra); albanieraz \"nusehal\u00eb\" (\"nuse\" emaztegaia eta \"hal\u00eb\" laguna); errumanieraz \"nev\u0103stuic\u0103\" (\"nevasta\", emaztegaia); grekeraz \"nifytsa\" (ninfa edo emaztegaiaren izenarekin lotua halaber), galizieraz \"donicela\" (latinezko andere\u00f1otik)... Kasu batzuetan, haurrak mundura dakartzan emakumearen gaiarekin lotzen da etimologia: \"comadreja\" da gaztelaniaz (\"comadre\", emagina), eta euskarazko erbi-inude horretan \"inude\" terminoa horrekin lotzen da. Koldo Mitxelenaren iritziz, herri-etimologia izan liteke erbinude eta jatorriz \"erdi-un(h)ide\" izan zitekeen, erditzean laguntzen zuena, alegia.\nBizkaierazko ogi-ta-gaztai forma bereziak, berriz, inguruko erromantze batzuetan du kalkoa. Aragoieraz eta Iberiako beste erromantze batzuetan (baliteke Nafarroakoan ere) \"paniquesa\" da erbinudea, eta etimologia horixe bera du. Mezkiritzen jaso izan da euskaraz \"panikesa\" forma, hain zuzen. Gaskoieraz, aldiz, \"palet\" jaso izan da (ogi-esnea, litzateke kasu honetan). Zera izan daiteke etimologia honen jatorria: baserri eta etxaldeetan erbinudea oilategietara lapurretan sar ez zedin, ogi eta gaztarekin igurtzen ziren sarbide eta zirrikituak, horrek animalia hau uxatzen duelakoan."}
{"id": "80136", "revid": "336", "url": "https://eu.wikipedia.org/wiki?curid=80136", "title": "Daniar (garai geologikoa)", "text": "Daniarra Paleozenoa osatzen duten hiru estaietatik lehenengoa da. Paleozeno Goiztiar esaten denean estai honen inguruan hitz egiten da. Hasiera orain dela 65,5 \u00b1 0,3 Ma ezartzen da, K-T mugarekin bat. Momentu horretan ugaztunak txikiak ziren eta hegazti espezie batzuk bazeuden. Itsasoetako bizitza ere asko aldatu zen, batez ere foraminifero askoren desagerpenarekin eta narrasti urtarrena ere.\nAurreko estaia Kretazeoko Maastrichtiarra izan zen eta hurrengoa Selandiarra."}
{"id": "80137", "revid": "336", "url": "https://eu.wikipedia.org/wiki?curid=80137", "title": "Selandiar", "text": "Selandiarra Paleozenoa osatzen duten hiru estaietatik bigarrena da. Paleozeno Ertaina esaten denean estai honen inguruan hitz egiten da. Hasiera orain dela 61,7 \u00b1 0,2 Ma ezartzen da eta bukaera orain dela 58,7 \u00b1 0,2. Estratotipoa Zumaian ezarrita dago, koordenatuetan eta berau ikertzeko munduko lekurik hoberenetarikoa da.\nAurreko estaia Daniarra izan zen eta hurrengoa Thanetiarra."}
{"id": "80138", "revid": "336", "url": "https://eu.wikipedia.org/wiki?curid=80138", "title": "Canis", "text": "Canis Carnivora ordeneko generoetako bat da. 7tik 10era espezie ditu bere barnean, txakurra, otsoak eta txakalak barne."}
{"id": "80139", "revid": "336", "url": "https://eu.wikipedia.org/wiki?curid=80139", "title": "Caninae", "text": "Caninae Carnivora ordeneko Canidae familiako azpifamilietako bat da. Hainbat genero ezberdinek osatzen dute."}
{"id": "80140", "revid": "336", "url": "https://eu.wikipedia.org/wiki?curid=80140", "title": "Vulpes (argipena)", "text": "Vulpes izenarekin honako artikuluak daude:"}
{"id": "80141", "revid": "336", "url": "https://eu.wikipedia.org/wiki?curid=80141", "title": "Atelocynus", "text": ""}
{"id": "80142", "revid": "336", "url": "https://eu.wikipedia.org/wiki?curid=80142", "title": "Atelocynus microtis", "text": "Atelocynus microtis \"Atelocynus\" genero monotipikoko espezie bakarra da. Txakur belarrimotza edo azeri belarrimotza ere deitzen zaio. Nomensarixi deitzen da Chiquitano hizkuntzan eta ualaca Yucaneraz.\nAmazonian bizi dira."}
{"id": "80145", "revid": "336", "url": "https://eu.wikipedia.org/wiki?curid=80145", "title": "Haragijale", "text": "Haragijalea edo karniboroa haragia janez elikatzen den izaki biziduna da. Harrapakinak ehizatzen dituztenei harrapari deritze, eta hildako animaliak jaten dituztenei, berriz, sarraskijale. Zentzu orokorrean, gehienbat haragiaz elikatzen diren animaliak hartzen dira haragijaletzat. Haragia besterik jaten ez dutenak nahitaezko haragijaleak dira. Landare haragijaleek intsektuak eta bestelako artropodo batzuk atzematen dituzte. Onddoen artean ere badira haragijaleak.\nSailkapena.\nAnimali haragijale batzuk ez dute haragia bakarrik jaten, askotan beste animaliez gain, intsektu eta anfibioetaz ere elikatzen dira. Animali haragijaleek, jaten duten haragi mota desberdinak daude.\nAnimaliak beraien habitateko dieta desberdinetara ohitzen dira, guztiak ez dira guztiz haragijaleak, askok barazkiak, fruta edo beste elikagai batzuk jaten dituzte, adibidez, gizakiak edo txakurrak.\nAnimali haragijaleak.\nAnimali haragijaleen adibide batzuk hauek dira:\nLandare haragijale.\nLandare haragijaleek intsektuak eta bestelako artropodo batzuk ere existitzen dira. Landare intsektujalea edo landare haragijalea, intsektuak edo bestelako ornogabe txikiak harrapatzeko moldaerak dituen landarea da, era horretan bere elikatze-beharren zati bat lortzen duena."}
{"id": "80147", "revid": "56334", "url": "https://eu.wikipedia.org/wiki?curid=80147", "title": "Polea", "text": "Polea edo txirrika (batzuetan trokola ere deitua) indarra transmititzeko balio duen makina sinplea da. Gurpil ildoduna da, eta bertatik hari edo soka bat igarotzen da. Sokaren alde batean igo nahi dena jartzen da, eta beste aldetik indarra egiten da. Aparailuak sortuz, indarra gutxiagotu daiteke, eta, aldi berean, igoera edo jaitsiera moteltzen da.\nPolearen erabileraren lehen aztarnak K.a XX-XIX. mendekoak dira, eta Antzinako Egipton topatu dira. Lehen erreferentzia idatziak K.a I. edo II. mendekoak dira, Arkimedesi buruzkoak. Heron Alexandriakoak, K.o. I. mendean, polea sei makina sinpleetako bat bezala sailkatu zuen.\nMotak.\nPolea sinple finkoa.\nPolea sinple finkoak edo txirrika finkoak indarra egiten den noranzkoa aldatzeko abantaila ematen du, baina ez du gutxiagotzen egin beharreko indarraren izaria edo neurria.\nPolea sinple mugikorra.\nPolea sinple mugikorrean igo nahi dena poleara lotzen da eta sokaren mutur bat finkatzen da. Gero beste aldetik tiratuz bai polea bai eta pisua igotzen da aldi berean. Sokaren mutur finkoak indarraren zati bat eusten duenez, kanpotik egin beharreko indarra txikiagoa da.\nPolea elkartuak.\nPolea sinple finko eta mugikorrak elkartuz sorturiko poleak dira. Indar-harreman ezberdintasun handiak sor daitezke polea elkartuen bidez. Mota horretakoak dira aparailuak edo polipastoak."}
{"id": "80148", "revid": "336", "url": "https://eu.wikipedia.org/wiki?curid=80148", "title": "Txirrika", "text": ""}
{"id": "80149", "revid": "336", "url": "https://eu.wikipedia.org/wiki?curid=80149", "title": "Trokola", "text": ""}
{"id": "80157", "revid": "875597", "url": "https://eu.wikipedia.org/wiki?curid=80157", "title": "Arbaiun", "text": ""}
{"id": "80158", "revid": "6327", "url": "https://eu.wikipedia.org/wiki?curid=80158", "title": "Atl\u00e9tico Madrid", "text": ""}
{"id": "80161", "revid": "201", "url": "https://eu.wikipedia.org/wiki?curid=80161", "title": "Leongo Teresa", "text": ""}
{"id": "80162", "revid": "15795", "url": "https://eu.wikipedia.org/wiki?curid=80162", "title": "Iru\u00f1eko Antsa", "text": ""}
{"id": "80164", "revid": "336", "url": "https://eu.wikipedia.org/wiki?curid=80164", "title": "Thorarinn Eldjarn", "text": ""}
{"id": "80165", "revid": "6327", "url": "https://eu.wikipedia.org/wiki?curid=80165", "title": "Tenpluko zaldunak", "text": ""}
{"id": "80167", "revid": "6327", "url": "https://eu.wikipedia.org/wiki?curid=80167", "title": "Xabier Diharce", "text": ""}
{"id": "80170", "revid": "1545", "url": "https://eu.wikipedia.org/wiki?curid=80170", "title": "Asus Eee PC", "text": "Eee PC ordenagailua eramangarri txiki bat da, Asus etxeak egina; 'azpi-eramangarri' edo netbook ere deitu den horietarikoa.\nTaiwango Taipei hiriburuan erakutsi zuten lehen aldiz, 2007ko ekainaren 5ean, Computex azokan.\nProiektu honetan, plaka egiten dituen ASUStek etxea eta mikropozesatzaileak ekoizten dituen Intelek elkarlanean aritu dira; tamaina eta ahalmenaren arabera, serie ezberdinak sortzen ari dira: Eee PC 701, Eee PC 901, EeePC 1000.\nEgileen arabera hiru E horiek, hauxe adierazi nahi dute:\nSistema Eragilea.\nLinux edo Windows sistemarekin saltzen da, konfigurazio ezberdinetan.\nWindowsen kasuan XP batekin, eta Linuxen kasuan Xandros distribuzioarekin: zubi lana betetzen omen du oso erraz Windowsdun ekipoekin eta aplikazioekin."}
{"id": "80173", "revid": "336", "url": "https://eu.wikipedia.org/wiki?curid=80173", "title": "Thanetiar", "text": "Tanethiarra (Landeniar eta Heersiar moduan ere dietua leku ezberdinetan) Paleozenoko azken estaia da. Orain dela 58,7 \u00b1 0,2 Ma hasi eta orain dela 55,8 \u00b1 0,2 milioi urte bukatu zen. Izena \"Thanet Oheak\"tik dator, Londresko Arroaren sedimenturik zaharrenak.\nMunduko estratotipoa Zumaiako San Telmo hondartzan dago."}
{"id": "80174", "revid": "336", "url": "https://eu.wikipedia.org/wiki?curid=80174", "title": "Ypresiar", "text": "Ypresiarra Eozenoko lehen estaia da. Orain dela 55,8 \u00b1 0,2 Ma hasi eta orain dela 48,6 \u00b1 0,2 milioi urte bukatu zen. Izena Belgikako Ypres herritik datorkio. Alemaniako Messel arbela fosil aztarnategi garrantzitsua garai honetakoa da. Primateak lehenago existitzen baziren ere garai honetako fosil ziurrak agertu dira.\nGertakariak.\nYpresiarra Paleozeno-Eozeno Maximo Termalaren unerik gorenean hasi zen. Danimarkako Fur Formazioa, Alemaniako Messel aztarnategi fosila, Frantziako Oiseko anbarra eta Indiako Cambayko anbarra estaia honetakoa dira. Ypresiarreko arrokak daude Euskal Herrian, adibidez Beriainen."}
{"id": "80176", "revid": "336", "url": "https://eu.wikipedia.org/wiki?curid=80176", "title": "Lutetiar", "text": "Lutetiarra Eozenoko bigarren estaia da. Orain dela 48,6 \u00b1 0,2 Ma hasi eta orain dela 40,4 \u00b1 0,2 milioi urte bukatu zen. Askotan Bartoniarrarekin lotuta agertzen da Eozeno Ertaina moduan eta beste batzuetan aurreko estaia izan zen Ypresiarrarekin Behe Eozeno moduan. Izena Parisek latinez zuen izenatik dator, \"Lutetia\"."}
{"id": "80177", "revid": "1545", "url": "https://eu.wikipedia.org/wiki?curid=80177", "title": "Laza", "text": "Lazako mendatea Zaraitzu eta Erronkari artean dagoen mendatea da, Itzaltzu eta Uztarroze artean hain zuzen ere. 1.129 metroko garaiera du. 2007ko Frantziako Tourrean igo zuten."}
{"id": "80178", "revid": "105290", "url": "https://eu.wikipedia.org/wiki?curid=80178", "title": "Loiti", "text": "Loiti edota Loitiko mendatea Izko eta Irunberri artean dagoen mendatea da. N-240 errepidez Idozin eta Irunberri artean pasatzen da eta 728 metroko garaiera du. A-21 autobidea ere bertatik igarotzen da.\nIzko herritik Loitiko mendatera malda egon arren (mendebaldeko malda), zalantzarik gabe malda edo aldapa luze eta gogorrena Irunberriko Judasen Benta deritzon lekutik eta Loitiko mendatera doana da (ekialdeko malda; 5,4 kilometro luze), honek Nardoze eta Alduate herriak albotik igarotzen ditu.\nXabierraldia.\nXabierraldiaren pasabide ezagun eta gogorrenetakoa da, Loitiko mendatetik Irunberriko biribilgunean dagoen Judasen Bentaraino doan beheranzko malda oinezko erromesentzat ikaragarri luze eta amaigabea baidirudi, jada gaueko ordu txikietan Iru\u00f1ea edo Noaindik abiatu diren erromesek ordurarteko ibilbide guztiko nekea oin eta hanketan pilatua baidute."}
{"id": "80179", "revid": "105290", "url": "https://eu.wikipedia.org/wiki?curid=80179", "title": "Sollubegana", "text": "Sollubegana edo Sollubeko mendatea Mungia eta Bermeo artean dagoen mendatea da. 383 metroko garaiera du. Sollubeganan jatetxea dago.\nBizkaiko Foru Aldundiaren azpiegitura plana.\n2008an Bizkaiko foru aldundiak kaleraturiko azpiegitura planaren arabera, gaur egun Mungian amaitzen den autobidea, Bermeora arte luzatuko da. Horretarako, tunelak eraikiko dira, horietako bat Sollube mendiaren azpitik. Lanak 2009an hasi eta 2011 eta 2012 urteen artea amaitzea aurrikusten da."}
{"id": "80180", "revid": "875603", "url": "https://eu.wikipedia.org/wiki?curid=80180", "title": "Sollubeko mendatea", "text": ""}
{"id": "80181", "revid": "105290", "url": "https://eu.wikipedia.org/wiki?curid=80181", "title": "San Faustin", "text": "San Faustin Basaurin (Bizkaia) 1983. urtean sortutako lagun talde bat da. Helburu nagusi bezala, urriko San Fausto jaietan, umore gordinez, jaiak alaitzea da, aktualitatearen kritika zorrotza eginez. San Faustinen ekitaldirik ezagunena jaietan zehar goizaldeko hiruretan burutzen diren entzierriloak dira.\nHistoria.\n1983ko uholdeen ondoren, eta San Ferminen ondoren Basauriko hiru laguneri bururatu zitzaien haien imitazio umoretsua antolatu zitekeela Basaurin. Hiru sortzaile haiek Txabi Printzea, Mendi eta Espigorri ezizenez ziren ezagunak, eta beraien poteoko hainbat lagun konbentzituta gero, ideiari forma ematen hasi ziren.\nLehenengo eta behin, San Faustin izena sortu zuten, herriko patroia den San Fausto eta San Ferminen arteko hitz jokoa eginez. San Faustin santua bera ere sortu zuten, Sanferminetako jantzi zurigorri tipikoarekin jantzitako Famosa etxeko panpina batean gorpuztu zutena.\nHortik aurrera, herriko festetan egiten diren hainbat ekitaldi tipikoren bertsio kutrea kaleratzea izan da taldearen lana, umore gogorrez, eta irainak eta hitz lodiak euren ikur eginez."}
{"id": "80184", "revid": "105290", "url": "https://eu.wikipedia.org/wiki?curid=80184", "title": "Avesta", "text": "Avesta, antzinako Persiako testu sakratu bilduma bat da, zoroastrismo izeneko erlijioarenak eta avesteraz idatzita. Egundaino kontserbatu den Avesta, testu liturgiko bilduma bat da, Avesta osoaren laurdenera iristen ere ez dena, sasanidar garaian bildua izan zen bezala. Avesta Handiaren deskribapen bat, 21 Nask edo liburuz osatua Denkard edo \"erlijioaren entziklopedia\"ko zortzigarren eta bederatzigarren liburuetan igorri zaigu.\nJada XIX. mendean, egundaino iritsitako testuen artean, liturgiaren bihotza den zati txiki bat dagoela aurkitu zen, gainontzeko Avestarena baino askoz antzinakoagoa den hizkuntza batean idatzitakoa. Zati hauek gathak edo \"Kantuak\" dira, ereserki vedikoen antzeko bertsotze mota batean, eta Yasna Haptanhaiti, hizkuntza berean idatzia baina hitz lauan. Antzinakoagoak diren zati hauek, Zaratustra edo Zoroastrori ematen zaizkio tradizionalki, baina pertsonaia honen historikotasuna zalantzan jartzeko modukoa da, eta gathen egilea bera izatea, mito akademikoaren barnean geratzen da.\nEz dago Avestaren edizio oso bakar bat ere. Erabiliena eta hoberena, Geldnerrena da, antzinakoagoa den Westergaardena osoagoa den arren, Europako liburutegietan dauden eskuizkribuak erabiltzen baditu ere. Itzulpen fidagarriak gutxi gora-behera osoak, Darmesteterrena frantsesera eta Wolffena alemanierara dira. Ez dago gaztelaniarako itzulpen fidagarririk.\nBildumak.\nAvesta liturgikoa hiru bilduma handiz osatua dago:"}
{"id": "80185", "revid": "119347", "url": "https://eu.wikipedia.org/wiki?curid=80185", "title": "Tus", "text": "Tus (persieraz \u062a\u0648\u0633 edo \u0637\u0648\u0633), antzinako denboretan Susia (antzinako grezieraz: \u03a3\u03bf\u03cd\u03c3\u03b9\u03b1), Irango Razavi Khorasan probintzian, Mashhadetik 25 km ipar-mendebaldera, dagoen antzinako hiria da.\nPersiar testu mitologiko batzuek diotenez, hiria Iamshid, \"Xahname\" liburuan jasota dagoenez laugarren errege handiak sortu zuen eta, suntsitua izan ondoren, Tus heroia, Nowzarren semea eta Manuchehrren biloba, izan zen berreraiki zuena. Heroi honengandik hartzen du bere izena.\nZetaren Bideko hiri garrantzitsua izan zen, Mashhadek ordezkatu zuen arte. K.a. 330ean Alexandro Handiak konkistatu zuen.\nAl-Ghazali (1058-1111), islamiar teologo eta filosofo handia, bertan jaio eta hil zen\nToki turistikoak.\nTuseko toki turistiko nagusienak, persiar olerkari garrantzitsuenetako bat izan zen Ferdowsiren mausoleoa, eta Tuseko gotorlekuko (\"Arg e Tus\") hondakinak dira, azken hauek sasanidar garaikoak."}
{"id": "80186", "revid": "512", "url": "https://eu.wikipedia.org/wiki?curid=80186", "title": "Agrako gotorlekua", "text": "Agrako Gotorlekua, Lal Qila, Agrako Gotorleku gorria edo soilik Gotorleku Gorria ere deitua (ez da Delhiko Gotorleku Gorriarekin nahastu behar), Iamuna ibaiaren mendebaldeko ibarrean dago, Indiako Uttar Pradesh estatuko Agra hirian, Taj Mahaletik 2,5 kilometro iparmendebaldera. Gotorlekua, hareharri gorriz eraikia (honegatik datorkio izena), Akbar enperadore mogoldarraren erregealdian, 1565 eta 1573 bitartean, zehatzago defini daiteke harresituriko jauregi bezala, bere barnean, jauretxe eta jauregi multzo harrigarria duelarik, Akbarren konplexutasunetik bere biloba Shah Jahanen sinpletasunerainoko arkitektura estiloekin, eta Iamuna ibaiaren urez betetzen zen lubaki sakon batez inguratua.\nMultzo harrigarri honetara, \"Amar Singh gate\" delako atetik sartzen da, behin barrura sartu ondoren, eskumatara, \"Jahangiri Mahal\" delakoa dagoelarik, Akbarren erregealditik datatua dagoen jauregi bakarra. Honen ondoan, \"Khas Mahal\"a dago, haitzurdin zurizko gela ederra, oso modu ederrean margotutako sabaiekin, Shah Jahanen arkitekturan ohikoa zena, eta bi urrezko pabilioi, Bengalako etxetxoen bereizgarria den teilatuarekin.\n1983an, UNESCOk Gizateriaren Ondare izendatu zuen.\nHau da Indiako gotorlekurik garrantzitsuena. Mogoldar Inperioko mogoldar handiak izan ziren Babur, Humaiun, Akbar, Jahangir, Shah Jahan eta Aurangzeb hemen bizi izan ziren eta bertatik gobernatu zuten. Estatuko altxorra izan zuen. Enbaxadore atzerritarrek, bidaiariek eta Indiako historian parte hartu zuten agintari gorenek bisitatu zuten.\n&lt;br&gt;&lt;br&gt;"}
{"id": "80187", "revid": "105290", "url": "https://eu.wikipedia.org/wiki?curid=80187", "title": "Ilota", "text": "Ilotak (, \"He\u00edl\u00f4tes\") Aintzinako Espartan jatorriz Lakonia eta Mesenia eskualdeetakoak ziren askatasunik gabeko pertsonak ziren. Euren izaera Antzinaroan ere eztabaidatze zen: Kritiasen arabera, \"dudarik gabeko esklabu\" ziren, baina Polluxen arabera \"gizon askeen eta esklabuen arteko\" estatus bat zuten. Lurrari lotuak, batez ere nekazaritzan egiten zuten lan, eta gehiengo ziren bizi ziren lurraldean, beraz jaten ematen zioten Espartako hiritarrei.\nIloten proportzioa Espartako hiritarrekin adleratuta Espartako estatuaren historian zehar aldakorra izan da. Herodotoren arabera zazpi ilota zeuden espartar bakoitzarentzat Plateako guduaren garaian (K. a. 479). Beraz ilotak ez matxinatzea zen espartarrentzat kezka iturririk nagusiena. Ilotek ohikoa zituzten tratu-txarrak, umiliazioa eta baita sarraskia ere: udazken guztietan espartarren iloten aurkako gerra deklaratzen zuten eta horrela Krypteiako kide batek hil zitzakeen erritual batean inongo arrisku eta ondoriorik gabe. Matxinadak eta iloten bizitza hobetzeko saiakerak ohikoa ziren, adibidez Zinadonen konspirazioan gertatu zena."}
{"id": "80188", "revid": "119347", "url": "https://eu.wikipedia.org/wiki?curid=80188", "title": "Binbisara", "text": "Binbisara (; K.a. 558 \u2014 K.a. 491) Magadhako erresumako errege bat izan zen. Bere rregealdia gutxi gora-behera K.a. 540tik K.a. 493ra arte izan zen.\nBere erregealdian, Magadha, Indiako inperiorik boteretsuena bihurtu zen. Anga estatua erantsi zuen, Magadhatik ekialdera zegoena, garrantzi handikoa bere itsas-portuagatik, nora Gangesetik eta India hegoaldetik itsasontziak iristen ziren. Bere eragina gehitu zuen inguruko erresumekin ezkonduz. Bere lehen emaztea, Kosalako erregearen alaba izan zen. Arreta handia jarri zien administrazioari eta lan publikoei. Rajaghra izeneko hiriburu berria eraiki zuen, antzinako Girivrajaren ordez. Ez dira honen arrazoiak ezagutzen, baina, beharbada, ekonomikoak edo estrategikoak izango ziren.\nIturri budistetan, Binbisarari buruzko kontakizun asko dago, Budaren garaikidea baitzen. Esaten denez, Buda ezagutu zuen honen argialdia baino lehen, budista bihurtu eta bere babeslea izan zen."}
{"id": "80189", "revid": "336", "url": "https://eu.wikipedia.org/wiki?curid=80189", "title": "KV27", "text": "KV27 Egiptoko Luxor hiri inguruan dagoen Erregeen Haranean dagoen hilobi bat da. Apaindurarik eta froga dokumental zehatzik ez dagoenez, ezinezkoa da bertan, jatorrian, nortzuk lurperatuak izan ziren jakitea, baina, edozein kasutan, dirudienez, XVIII. dinastia inguruan datatuak daude.\nKokapena.\nKV27, hilobi gehienetatik urrun dago, haranaren ekialdeko zatian, eta errege hilobiren batetik ez oso hurbil -hurbilenekoa, KV20a, ehun metro ingurura dago-. KV28 hilobiaren ondokoa da, biak ala biak KV21 eta KV44 eta KV45 bikien artean kokatuak.\nBere diseinu hain berezia, bakarrik KV30 hilobiarekin banatzen duena, sarrera putzu bat eta gela bakar bat duten hilobien eta korridore bakar baten luzeran zehar irekitzen diren gela anitzeko hilobien arteko nahasketa dirudi. Hilobia, erabat zulatua dago, ondo leundua eta egitura irmokoa, zutabe, eskailera edo aipagarria izan daitekeen beste elementu arkitektonikorik gabea. Egitura sinplekoa eta ondo amaitua, tokiak lurperaketa anitza ahalbidetu zezakeen, gela ezberdinek zuten antzeko tamaina dela eta. KV27 hilobiaren multzoa honako estantzia hauetan banatzen da:\nDirudienez, hilobiak, indar handiko sei uholde behintzat jasan ditu, zenbait toki hondakinez bete zituztenak, eta zeozer kaltetu zuten egitura irmoa. Hilobia halako egoeretatik babesteko neurriak hartu dira, eta sarreran, ur kopuru handia igarotzea galerazten duten hesiak eraiki dira.\nIndusketa.\nEz dakigu KV27 hilobia noiz aurkitua izan zen, baina litekeena da Belzonik, Wilkinsonek eta baita Pocockek ere jada ezagutzea, azken hau, XVIII. mendeko bidaiaria. Hala ere, bere esistentziak ez zuen espedizio handien interesa eta arreta piztu askoz beranduago arte, 1990ean, urte honetan, Donald P. Ryanek Pacific Lutheran Universityrentzat industu eta neurri batean garbitu zuelarik.\nBere ikerketen ondorioa KV27 hilobiak, XVIII. dinastian, errege familiako pertsona bat edo gehiagoren lurperaketa izan behar zuela izan zen, hilobiaren diseinuak, asmo bereko hilobien miniatura baitzirudien, KV12 edo KV5 bezala. Teoria hau, arkitektura diseinuaz gain, Tutmosis IV.a edo Amenofis III.aren erregealdiak adierazten duten zeramikaren aurkikuntzan oinarritzen da. Dena dela bere balizko jabeen nortasuna adieraz dezaketen apaindura edo sortze gordailu faltak, aukera asko uzten ditu irekiak."}
{"id": "80190", "revid": "103793", "url": "https://eu.wikipedia.org/wiki?curid=80190", "title": "Mendikute", "text": "Mendikute Hernioko mendilerroan dagoen tontorra da, Gipuzkoako erdialdean, Tolosaldean. Tontorrean dorre-gaztelu baten hondarrak daude.\nEtimologia.\nKoldo Mitxelenaren arabera, baliteke Mendikute izena latineko \"Mons-acutum\" hitz elkarketatik etortzea, hots, \"mendi-zorrotz\". Hortik \"Mondacut\", \"Mondecut\" eta \"Mendecute\". Idatzizko iturriei dagokionez, lehen aldiz 1234an aipatzen da \"Castrum Montis acuti\" bezala Fernando III.a Gaztelakoaren idatzi batean. Dena den, bederatzi urte geroago \"De rebus Hispaniae\" idazlanean, pentsatzen da Semenez Arradakoak Nafarroako inbasioan (1199-1200) aipatzen dituen gotorlekuetan \"Arzorociam\" eta egungo Mendikute berdina direla.\nGaztelua.\nMendikute mendiaren goialdean dagoen gazteluak Erdi Aroan zuen izena jakiterik ez dagoenez, mendiarena ematen zaio.\nGazteluaren ondotik galtzada bat igarotzen zen Nafarrotatik zetorrena eta kostaldera egiten zuena. Galtzada horren aztarnak baino ez dira geratzen egun, Intxaurbe baserriaren inguruan, eta Erdi Arokoak zirela ziurtzat jotzen den arren, badira erromatarren garaikoak direla dioten adituak. Ostera, galtzada abelbide bihurtu zen Aralarreko eta kostaldeko larreak lotzeko.\nGazteluaren funtzioari dagokionez, dokumentazio gutxi dago horren inguruan, baina uste da, galtzada zaintzeaz gain, inguruan zeuden zilarrezko meatzeak zaintzeko ere eraiki zutela."}
{"id": "80191", "revid": "105290", "url": "https://eu.wikipedia.org/wiki?curid=80191", "title": "Mendizorrotz", "text": "Mendizorrotz Gipuzkoako iparraldean dagoen mendia da, Donostia eta Orio artean, Igeldotik gertu. Arratzain (341m) eta Kukuarri (377m) mendiekin batera, Urumea eta Oria ibaien bokaleak bereizten dituen mendilerroan dago. Mendiko magalak itsasertzeraino luzatzen dira, itsaslabar amiltsuetan bukatuz.\nHistoria.\nGailurretik gertu gotorleku baten aztarnak ikus daitezke, erreferentzia zenbaiten arabera jatorria XIII. mendean duena, \"Castillo de Monte Agudo\" izenarekin (\"Mendizorrotz\" izenaren gaztelaniazko itzulpen literala). Ziurra da, gainera, Karlistaldietan gotorleku bat eraiki zela bertan. Inguruetan Iturrieta eta Arrozibarko dolmenak eta cromlech (Mendizorrotz I eta Artzate izenekoak) eta tumulu zenbaiten (Tontortxiki I, II, II eta IV) aztarnak ere badaude. Espainiako Gerra Zibilean, lubaki zenbait eraiki ziren mendian, egun ere ikus daitezkeenak. Garai hartakoa da, gainera, gailurretik gertu 1941 urtean agintari frankistek eraikitako monumentua, Mendizorrotzen 1936ko irailaren 13an, Donostian tropa frankistek hartu zuten egunean bertan, hildako Errekete teniente Jose Manuel Gorospe Echeberriaren omenezkoa. Monumentua erasotua izan zen hurrengo urteetan eta 1951 urtean konpondu behar izan zuten. Egun monumentua osatzen zuen gurutzea eta beste zenbait aztarna ikus daitezke.\nIgoera.\nIgeldo auzotik aise igotzen da mendira, Orioraino doan errepidetik eta Polipaso baserriaren inguruetan mendi-bide bat hartuz."}
{"id": "80193", "revid": "63274", "url": "https://eu.wikipedia.org/wiki?curid=80193", "title": "Santiagomendi", "text": "Santiagomendi Gipuzkoako ipar-ekialdean dagoen mendia da, Astigarragan kokatutakoa. Bertako gailurrean Santiagomendi baseliza dago. Hemen inguruan, bestetik, zonaldeko aztarna zaharrenak topatu egin dira. Historiaurrean bertan herri bat zegoen. Datazio aldetik lehenengo aztarnak Kalkolitokoak dira eta erromatarren kolonizazio arte iraun zuen, orain bi mila urte arte. Aztarnategi horretan 1993. urtean hasi ziren bertan ikerketak.\nBaseliza.\nErmita XIII. mendekoa da eta kondaira batek dio mendi honetako haitz zatiak bere barnean Santiago apostoluaren loturak gordetzen dituela. Baselizaren paretan grisaila motako pintura aurkitu zen. Aterpetxeak eta piknik-gunea oholtza aulki tentagarriarekin, bistaz eta ilunabar ahaztezinez gozatzera eramango gaituzte.\nBertan \"San Roke\"\u00a0festa ospatzen da urtero (abuztuaren 16) eta herriko jendea ermitara igotzeko joera du. Etxetik bazkaria hartuta mendia igotzen dira eta bertan pasatzen dute eguna, hainbat ekintzak eginez. Eguerdiko 12:00tan meza ospatzen da eta ondoren bazkaria inguruan dauden mahaietan eta arratsaldean dantza egiten da txistularien laguntzaz.\nIgoera.\nErmitara igotzeko hiru bide daude: lehenengoa bide printzipala, asfaltoz egina dagoen bidea. Bizikletaz edo kotxez igotzeko biderik aproposena. Baina ibilbidea oinez egin nahi baduzu, Ipintza sagardotegira iritsi eta mojen etxetik ermitara abiatuko zara. Bestalde, mendia hobeto ezagutzeko, azkeneko bidetik joatea gomendatzen da, mendiaren atzetik, Oialume biltokiko bidea hartuz, Erma\u00f1atik iragotzen den bidea.\nGailurrean XIII. mendeko ermita egoteaz gain, aterpetxe txiki bat dago, bertan hainbat ekintza antolatzen dira urtean zehar eta ume-talde asko animatzen dira. Bertan sukalde, jangela eta 30-35 pertsonentzako edukiera duen gela bat topatu dezakegu.\nHistoria.\nAstigarraga sagardo lurralde gisa identifikatu izan da beti, baina agian askok ez dakite Santiagomendiko gailurraren garrantzia, Santiagoko baselizaren eta paradisu deituriko bista ikusgarriak sagardoaren herriaren biztanleriaren gainean, baita Martutene, Loiola eta Donostiaren gainean.\nSantiagomendiren magalean Goikoiturri izeneko iturria ere badago, inguruko emakumeentzat bokata egiteko oso erabilia."}
{"id": "80194", "revid": "1545", "url": "https://eu.wikipedia.org/wiki?curid=80194", "title": "Aquilegia", "text": "Aquilegia (euskaraz zeinulili) generoa 60-70 espeziez osaturik dago. Landare belarkarak eta bizikorrak dira, eta Ipar hemisferioko goi-aldeetan bizi dira. Euren loreak, gehienak kanpai itxurakoak, aski ezagunak dira.\nZenbait espezie lorategietan erabiltzen dituzte. Kuku-belarra (\"aquilegia vulgaris\"), esate baterako, oso arrunta da Britainia Handiko lorategi eta parkeetan.\nEuskal Herrian bi espezie daude: kuku-belarra \"aquilegia vulgaris\" eta Pirinioetako kuku-belarra (\"aquilegia pyrenaica\")."}
{"id": "80196", "revid": "688", "url": "https://eu.wikipedia.org/wiki?curid=80196", "title": "Erro (ibaia)", "text": "Erro edo Erroibai Euskal Herriko ibai bat da, Nafarroa Garaia lurraldean kokatuta. 48,6 kilometro luzerarekin, Sorogainiberran Adimendiko magalean jaiotzen da, 1279 metroko altueran, eta Irati ibaian isurtzatzen da, Longida udalerriko Aos herriko inguruan, 456 metroko altueran.\nIbilbidean zehar, 214 kilometro koadroko arroko urak jasotzen ditu, eta Urrotzetik igarotzean 4,991 metro kubiko segundoko batez besteko emaria hartzen du segundoko. Kopuru hori, oro har, 0,563raino jaisten da abuztuan, euri gutxien egiten duenean, eta urtarrilaren 9,681era igotzen da, hilabete horretan euria eta elurteak ugariagoak baitira.\nBere ibilbidean, Erroibar, Arriasgoiti, Lizoainibar eta Longida ibarrak zeharkatzen ditu.\nIzena.\nIbaiaren izen ofiziala \"Erro\" da, ibilbidearen zatirik handienean jasotzen duen izenarekin bat datorrena. Hala ere, ibilbidearen punturik altuenean beste izen batzuk ditu. Aztakarriko lepoan jaio zenetik Sorogain etxalderaino, \"Aztakarriko erreka\" izena hartzen du; eta puntu horren eta Errekaxarren arteko elkargunearen artean (Sorogain eta Ureta artean) \"Sorogaingo erreka\" bezala ezagutzen da. Hortik aurrera, \"Erro\" (ofiziala), \"Erro ibaia\" (arruntagoa, Erro kontzejuarengandik bereizteko) eta \"Erroibai\" (bereziki Erroiberran) formek hartzen dute lekukoa, sinonimoak denak.\nIbilbidea.\nIbaiadarrak.\n\"Aztakarriko erreka\" bezala:\n\"Sorogaingo erreka\" bezala:\n\"Erro ibaia\" bezala:"}
{"id": "80198", "revid": "6327", "url": "https://eu.wikipedia.org/wiki?curid=80198", "title": "Abstrakzio liriko", "text": ""}
{"id": "80201", "revid": "201", "url": "https://eu.wikipedia.org/wiki?curid=80201", "title": "Pertsepolis", "text": ""}
{"id": "80203", "revid": "512", "url": "https://eu.wikipedia.org/wiki?curid=80203", "title": "Urraka Gaztelakoa", "text": "Urraka (Leon, 1081eko ekainaren 24 \u2013 Salda\u00f1a, 1126ko martxoaren 8) Leon eta Gaztelako erregina (1109 - 1126), Galiziako kondesa eta Nafarroa eta Aragoiko erregina ezkontidea zen.\nAita Alfontso VI.a eta ama Konstantza Borgoniakoa zituen.\nEzkontzak eta seme-alabak.\n1090ean, Urrakak Raimundo Borgoniakoa ezkondu zuen. Bi seme-alabak izan zituzten:\n1107an senarra hil eta 1109an Alfontso I.a ezkondu zuen Mu\u00f1ongo gazteluan. Bien arteko liskarrek zenbait gerrate sortu zituzten, 1114an Alfontsok Urraka ukatu arte, biek birraitona bera (Antso III.a Nagusia) zuten aitzakiaz."}
{"id": "80204", "revid": "4235", "url": "https://eu.wikipedia.org/wiki?curid=80204", "title": "Gaztelako Urraka I.a", "text": ""}
{"id": "80206", "revid": "512", "url": "https://eu.wikipedia.org/wiki?curid=80206", "title": "Konstantzia Tolosakoa", "text": "Konstantzia Tolosakoa (1178 - 1260) Nafarroako erregina ezkontidea zen. Aita Raimundo VI.a Tolosakoa eta ama Beatrice Bezierskoa zituen.\nEzkontzak eta seme-alabak.\nLehendabizikoz Antso VII.a Nafarroakoa ezkondu zuen 1195ean. Ez zuten seme-alabarik izan. 1200ean banatu ziren. Bigarrenez Sauveko Pierre-Bermond II.a ezkondu zuen."}
{"id": "80209", "revid": "336", "url": "https://eu.wikipedia.org/wiki?curid=80209", "title": "Elisabet Frantziakoa", "text": "Elisabet Frantziakoa (1242ko martxoaren 18- 1271ko apirilaren 17) Frantziako infanta eta Nafarroako erregina ezkontidea zen.\nBiografia.\nAita San Luis eta ama Margarita Probentzakoa zituen. Alaba handiena zen. Luis IX.ak Nafarroarekin harreman onak izatea nahi zuen eta Elisabet Tibalt II.a Nafarroakoarekin ezkondu zuen. Luis IX.ak alabarekiko zituen jarraibide batzuk mantentzen dira. Hori ezohikoa garai haietan, izan ere, damak ezkontzarako prestatzea amen esku uzten zen, ez aiten esku. 1255eko apirilaren 6an Melunen Rouengo artzapezpikuak Elisabet eta Tibalt II.a, Nafarroako errege eta Xanpainako kondearen arteko ezkontza ospatu zuen. Mutilak 15 urte zituen eta neskak 13.\n1270eko uztailean Tunisera joan zen aitaginarrebarekin batera Zortzigarren Gurutzadan parte hartzeko. Urte bereko abuztuan, Gurutzadan zegoela, aita hil zitzaion. Abenduan, epidemia batek Tibalt senarra Siziliako Trapani hirian hil zuen etxerako bueltan zegoela. Anaia Henrike I.a Nafarroakoa zen oinordekoa.\nElisabet Frantziara itzuli eta Proventzan bizi zen. Tamalez, ez zuen luzaro iraun. 1271n hil zen Hy\u00e8resen eta, senarrarekin batera, Provinseko Cordeliers komentuan lurperatu zuten. Italiar iturrien esanetan, berriz, biak Trapaniko San Domenico elizan lurperatuta daude."}
{"id": "80214", "revid": "688", "url": "https://eu.wikipedia.org/wiki?curid=80214", "title": "Zuria Artoiskoa", "text": "Blanka Artoiskoa (1248 - Paris, 1302ko maiatzaren 2) Nafarroako erregina ezkontide eta Lancasterreko kondesa zen.\n1274 eta 1284 artean, Nafarroako erregeordea zen Joana alaba gaztea zelako. Nafarroako Erresuma ez ezik, Brie, Xanpania, Troyes eta Meauxeko konderriak ere gobernatu zituen. Aita Roberto I.a Artoiskoa eta ama Matilda Brabantekoa zituen.\nEzkontzak eta seme-alabak.\nBlankak Henrike I.a Nafarroakoa ezkondu zuen 1269an. Bi seme-alabak izan zituzten:\nHenrike hil ondoren, Blankak Edmund Crouchback (1245-1296) ezkondu zuen 1276an. Hau lehendabiziko Lancasterreko kondea eta Henrike III.a Ingalaterrakoaren semea zen. Lau seme-alabak izan zituzten:"}
{"id": "80216", "revid": "201", "url": "https://eu.wikipedia.org/wiki?curid=80216", "title": "Gaztelako Urraka", "text": ""}
{"id": "80217", "revid": "512", "url": "https://eu.wikipedia.org/wiki?curid=80217", "title": "Bocco Harauso", "text": "Bocco Harauso,euskal mitologiako jainkoa; Akitania erromatarraren garaian Pirineo aldean.\nBeste izenak Boccus eta Boucou, horrela egertzen da Garona Garaiako inskripzioetan, Boucou herritik hurbil.\nBerari buruzko inskripzioa Sauveterre-de-Comminges herrian azaldu zen.\nZenbait ikerleentzat, baliteke Bako, hau da, (Dionisios) jainkoaren bertako ordezkari indigena izatea.\nBestela, ez da berari buruzko ezaugarri gehiago ezagutzen."}
{"id": "80218", "revid": "336", "url": "https://eu.wikipedia.org/wiki?curid=80218", "title": "Feliformia", "text": "Feliformia ('katuen-antza' duten haragijaleak) Carnivora ordenako azpiordena bat dira. Katuak, hienak eta mangostak besteak beste talde honetako dira. Carnivoraren barruko beste azpiordena Caniformia da, edo 'txakur-itxurako' haragijaleak. Carnivora guztiek bezala lau hagin dituzte euren barailan.\nGaur egun bizi diren Feliformia guztiek gauza bat dute komunean, euren entzumen buloiak, belarriaren barruan dituzten hezurrezko kapsula batzuk. Feliforme guztiek bi ganbara dituzte, septu batekin lotutako bi hezurrekin. Caniformeek, ordea, ganbera bakarra dute, hezur bakarrarekin."}
{"id": "80220", "revid": "336", "url": "https://eu.wikipedia.org/wiki?curid=80220", "title": "Viverridae", "text": "Viverridae Feliformia Carnivoraren azpiordeneko ugaztun familia bat da. 35 espezie deskribatu dira, katajineta, Binturong eta linsangak besteak beste.\nGuztiak zonalde tropikaletan bizi dira. Afrikan, Madagaskarren eta Iberiar penintsulan bizi dira. Asiako hego-ekialdean ere bizi dira. Basoetan, sabanan eta gune menditsuetan bizi dira eta batez ere oihan tropikaletan. Espezie asko desagertzeko arriskuan daude, batez ere \"Cynogale bennettii\".\nEzaugarriak.\nOso ezaugarri antzinakoak dituzte eta ia-ia ez dira aldatu Eozenoko fosiletatik. Forma ezberdinak badituzte ere askok sudur-luzeko katu baten antza dute. Tamaina aldakorra dute, baina 33 eta 84 zentimetro artean daude.\nGorputz liraina, gorputz-adar motzak, isats luzea eta buru zorrotza dituzte, eta espezie asko guruin anal usaintsuak dauzkate."}
{"id": "80222", "revid": "536", "url": "https://eu.wikipedia.org/wiki?curid=80222", "title": "Paradoxurinae", "text": "Paradoxurinae Viverridae katuen-antzeko animalien familiako azpifamilietako bat da. Guztiak Asiako hego-ekialdean bizi dira, Indiatik Indonesiara."}
{"id": "80225", "revid": "105290", "url": "https://eu.wikipedia.org/wiki?curid=80225", "title": "Hipogeo", "text": "Hipogeoa (grezieratik \u1f51\u03c0\u03cc\u03b3\u03b1\u03b9\u03bf\u03bd, \"hyp\u00f3geion\"; \"hypo\" = \"azpian\" eta \"gaia\" = \"lurra\") hilobi gisa erabiltzen den lurrazpiko galeriari edo magal harritsuetan zulatutako pasabideei deritze.\nNabarmentzekoak dira Antzinako Egiptokoak. Antolaketa egun argitan eginiko eraikuntzen oso antzekoa zen, baxuerliebe polikromatuekin modu aberatsean apaindutako gelak ere badituela.\nHipogeoak, Egiptoko Antzinako Inperiotik ezagutzen dira jada, eta garapen handia izan zuten Egiptoko Inperio Berrian, lurrazpiko etxalde aberatsen eran errege hilobiak eraiki zirenean, Tebaseko mendilerroa zulatuz, gaur egun Erregeen Harana bezala ezagutzen den tokian.\nHauetaz gain, askoz gehiago ere zulatu ziren, ez hain solemneak ordea, hauen euren betiereko etxea bilatzen zuten egiptoar aberatsentzat. Hala ere, Egiptoko gobernari batzuk, oraindik beste eraikin batzuetan lurperatuak izan ziren, Nubiako Meroe edo Napatako piramide txikietan bezala.\nSortaldea eta sartaldea.\nErrege hipogeoen hil tenplutzat, Nilo ibaiaren tebastar mendebaldeko ertzean aurkitzen ziren zenotafioak hartzen ziren. Ekialdeko ertzean eraikitakoak Karnakeko tenplu handia edo Luxorreko tenplu ederra, Amon jainkoari eta beste jainko batzuei eskainiak zeuden. Antzinako egiptoarrentzat. Niloren ekialdeko zatia, egokia zen bizidunen aktibitateentzako, eguzki jainkoa jaiotzen zen tokia, mendebaldeko zatia, sartaldea, beste bizitzako kontuentzako zen bitartean, nekropoli eta hil tenpluen tokia zen.\nHipogeo ezagun bat, \u0126al-Saflieniko hipogeoa da, Maltan dagoena.\nEuskal Herrian.\nAguilar Kodesen, Alto de los Bojesen kokaturik, Longarreko hipogeoa monumentu megalitikoa da eta buztin hutsean zulatutako lurrazpiko ganbara luze bat dauka, lehorrean jarritako harriz eginda. Ezaugarri hauek guztiek monumentu bitxia eta bakarra bilakatzen dute, ez soilik Euskal Herrian, Longarrekoa, Kantabriar erlaitz osoko hipogeo bakarra baita."}
{"id": "80227", "revid": "7476", "url": "https://eu.wikipedia.org/wiki?curid=80227", "title": "Arctictis binturong", "text": "Arctictis binturong edo Binturong Viverridae familiako Arctictis generoko espezie bakarra da. Asiako hego-ekialdean bizi da, Bangladesh, Bhutan, Myanmar, Txina, India, Indonesia, Laos, Malaysia, Nepal, Filipinak, Thailandia eta Vietnamen.\nEzaugarriak.\nBiberridoen familiako animalia haragijalea, katajinetaren antzekoa. Tropikoko oihanetan bizi izaten da, baina oihan horietan ere ez da oso ugaria. Kolore iluneko ilea izaten du, eta isatsa, iletsua eta luzea, adarrei heltzeko zuhaitzetan dabilenean. Metro bat inguruko luzera izan ohi du. Oso usain garratza botatzen du bere burua arriskuan sumatzen badu. Bere generoko espezie bakarra da.\nGauez bizi da eta adarretan lo egiten du. Batez ere fruta jaten du, nahiz eta Carnivora ordenakoa izan. Batzuetan arrautzak, hostoak eta txori zein karraskari txikiak ere jaten ditu. 20 urtera arte bizi ahal dira zoologikoetan."}
{"id": "80228", "revid": "336", "url": "https://eu.wikipedia.org/wiki?curid=80228", "title": "Arctictis", "text": ""}
{"id": "80230", "revid": "336", "url": "https://eu.wikipedia.org/wiki?curid=80230", "title": "Arctogalidia", "text": ""}
{"id": "80231", "revid": "105290", "url": "https://eu.wikipedia.org/wiki?curid=80231", "title": "Speos", "text": "Speosa (grezierazko izena \u03c3\u03c0\u03ad\u03bf\u03c2, \"leize\"), tenplua eta hipogeoaren nahasketa den hil eraikuntza bat da, arrokan zulatua.\nHemispeos apaindutako fatxada bat eta arrokan zulatutako beste zati bat duten gune arkitektonikoek jasotzen duten izena da.\nAntzinako Egiptoko bereizgarria da, eta Niloren haraneko lurralde malkartsuetan eraikiak egoten ohi ziren. Egiptoko monumentalena, Ramses II.arena da, Abu Simbelen (XIX. dinastia Inperio Berria), bere emazte Nefertariri eskeinitako beste txikiago baten ondoan dagoena.\nSpeos eta hemispeos bikainak Jordaniako Petra antzinako herri nabateoan ere badaude, baina askoz beranduagokoak dira."}
{"id": "80232", "revid": "512", "url": "https://eu.wikipedia.org/wiki?curid=80232", "title": "Arctogalidia trivirgata", "text": "Arctogalidia trivirgata Paradoxurinae katuen-antzeko animalien azpifamiliako Arctogalidia generoko espezie bakarra da. Asiako hegoaldean bizi dira, Malasian, Borneo, Sumatra, Java, Bangka eta Indian.\nOrojalean dira, intsektu, igel, karraskari txikiak eta txoriak fruituekin nahastuz. 2,4 kilogramo inguru pisatzen dute eta 53 zentimetroko tamaina dute."}
{"id": "80233", "revid": "7476", "url": "https://eu.wikipedia.org/wiki?curid=80233", "title": "Olibako monasterioa", "text": "Oliba XII. mendeko monasterio zistertarra da. Zarrakazteluko udalerriaren eremuetan dago, Bardeatik hurbil (Tuterako Merindadea). Eraikinak XII-XIV. mendekoak dira, arkitektura erromanikokoak, eta Nafarroako garrantzitsuenetakoak.\nHistoria.\n1134an hasi ziren monasterioa eraikitzen, eta 1198an amaitu zuten. Gartzea IV.a Ramirez \"Berrezarlea\" Nafarroako erregearen aginduz sortu zuten, Marimond eta Escaladieu monasterioen \u00abalaba\u00bb gisa. Aktibo segitzen du gaur egun.\nXVI. mendearen hasiera arte, etengabeko garapena eta oparotasuna izan zuen abade-etxeak. Herri ugari zeuden monasterioaren mende: Figarol, Zarrakaztelu, Aragoiko Cinco Villas, M\u00e9lida, Muruzabal, Murillo el Fruto, Murillo el Cuende, Lodosa, Ibiriku, Caparroso, Zizur eta abar.\nXVII. mendearen bukaeran, Aragoiko Kongregazio Zistertarraren barne geratu zen Oliba. Inprimategi batez hornitu zuten, eta Nicolas Bravoren bi obra eman zituzten argitara 1647an eta 1948an: \"Tractatus monasticus\" eta \"Notae literales Regulae Smi. P. N. Benedicti abbatis\".\nXVIII. mendearen hasieran, Olibako ekonomiaren gainbehera hasi zen, eta Murelu-Konde saldu behar izan zuten lehenik. Konbentzioko Gerraren garaian, erietxe bihurtu zen (1.200 gaixo biltzen ziren hara).\nXIX. mendearen hasieran, bi aldiz egon ziren itxita monasterioko ateak. 1825etik 1835era, nolabaiteko berpizkundea izan zuen, Arizmendi eta Lizarraga abadeen zuzendaritzapean eta absolutismoaren onespenaz. Alabaina, militarrek hartu zuten 1835ean, eta hango ondasun guztiak saldu zituzten. 1927. urtera arte, ez zen zaharberritu monasterioa, eta 1948an bihurtu zen, berriro ere, abade-etxe.\nArtea.\nElizaren planta gurutze latinokoa da. Hiru habearte ditu, transeptua eta kapera erdizirkularreko burualdea. Klaustro erromaniko (XII. m.) baten gainean eraikia da planta lauangeluarreko klaustro gotiko zoragarria (XIV-XV. mendeetan egina). XII. mendekoa da, halaber, Kabildoko Areto zistertarra, sakristia zaharra eta Jesu Kristoren kapera bezala."}
{"id": "80234", "revid": "8792825", "url": "https://eu.wikipedia.org/wiki?curid=80234", "title": "Petra", "text": "Petra (, \"Al-Batr\u0101\u02be\"; ) Jordaniako enklabe arkeologiko garrantzitsu bat da, baita antzinako erresuma nabateoaren hiriburua ere. Petra izenak, grezieraz, harria esan nahi du.\nPetra Aravah haranaren ekialdean dago, Itsaso Hiletik Akabako golkoraino hedatzen den haran estu batean. Petra, inongo zalantzarik gabe, haraneko arrokan bertan zizelkaturiko eraikinengatik da ezaguna, bereziki Khazneh (Altxorra) eta Deir (Monasterioa) izenez ezagutzen diren eraikinengatik.\nAntzinatean, K.a. VII. mende amaieran sortu zuten edomitek, eta K.a. VI. mendean nabateoak nagusitu ziren hiri honetaz, bai eta aberastasunera eraman ere, intsentsua, espeziak eta luxuzko beste gai batzuk Egipto, Siria eta Arabiatik Mediterraneo hegoaldera eramaten zituzten karabanen ibilbidean kokatuta zegoelako.\nVIII. mende inguruan, bertako biztanleek hiria utzi behar izan zuten, merkataritza ibilbideak aldatu zirelako eta hiriak jasandako zenbait lurrikararen eraginez. Aro modernoan ahaztuta geratu zen, eta, mendebaldeko munduarentzat, Johann Ludwig Burckhardt esploratzaile suitzarrak berraurkitu zuen 1812an.\nPetran euren fatxadak zuzenean arrokan zizelkatuak dituzten eraikinen multzo monumentala UNESCOren Gizateriaren Ondare zerrendan dago 1985azgero. Hiri ingurua, bestalde, Parke nazional arkeologiko bat da 1993tik.\n2007ko uztailaren 7tik, Munduko Zazpi Mirari Berrietako bat da.\nGeografia.\nPetra Akabako golkoaren eta Itsaso Hilaren arteko erdibidean dago, 800 eta 1396 metro arteko garaieran, Edom eskualde menditsuko haran batean, Araba haranaren ekialdean. Gaur egun, Petra, Jordaniako hiriburu den Ammanetik 200 kilometro hegoaldera dago, gutxi gora-behera, autoan, 3 ordutara.\nPetraren kokapenak, harkaitz malkartsu eta maldatsuen artean ezkutatua, ur hornikuntza ziur bat du, hiri oparo bat garatzeko toki egokia bihurtzen duena. Petrara, ipar-mendebaldeko mendi bidezidor baten bidez edo ekialdean dagoen 1,5 kilometro inguruko luzera eta 200 metro garai den arroila baten bidez, S\u00eek delakoaren bidez bakarrik hel daiteke, azken hau, sarrera nagusia, tokirik estuenean, bi metroko zabalera baino ez duena.\nUra egoteak eta bere kokapenak ematen zion segurtasunaren ondorioz, Petra, Egipto, Siria eta Arabia Mediterraneo itsasoaren hegoaldearekin lotzen zituzten zenbait karabana ibilbideren elkarguneko geltoki bihurtu zen, batez ere luxuzko produktuz betetako karabanak (espeziak eta zeta Indiatik, bolia Afrikatik, perlak Itsaso Gorritik, eta intsentsua Arabia hegoaldetik). Boswellia edo \"intsentsuaren zuhaitza\"ren erretxina, antzinateko mundu osoan gutiziatua zen, bereziki baliotsua zen ofrenda erlijioso bezala, baita botika bezala ere.\nKarabanek eragindako merkataritza aktibitateak eta jasotako tasek, nabatearrentzako mozkin garrantzitsuak sortzen zituzten. Emaitza bezala, hiriak, K.a. V. mendetik III. menderarte azoka garrantzitsu bat izan zuen.\nHiriaren plano xehea.\n Legenda xehetua\nGeologia.\nPetra, amildegi harritsuen artean dagoen hiri troglodita bat da. Harkaitzak eta harriak alde guztietatik ikusten dira. Tokia, hareharriz osatua dago, harea aleen diagenesi edo zementazio eta eranstetik abiatuta eratutako harkaitz detritikoa. Beraz, harkaitz koherente eta gogor bat da.\nIruditegia.\n&lt;br&gt;"}
{"id": "80237", "revid": "3591", "url": "https://eu.wikipedia.org/wiki?curid=80237", "title": "Otsoa", "text": ""}
{"id": "80251", "revid": "119347", "url": "https://eu.wikipedia.org/wiki?curid=80251", "title": "Caniles", "text": "Caniles Granadako probintziako (Espainia) udalerria da. 2007an 4.930 biztanle zituen. Almer\u00edako probintziarekin muga egiten du."}
{"id": "80252", "revid": "6327", "url": "https://eu.wikipedia.org/wiki?curid=80252", "title": "Guoskatjavri", "text": ""}
{"id": "80255", "revid": "105290", "url": "https://eu.wikipedia.org/wiki?curid=80255", "title": "Kantas Niskas", "text": "Kantas Niskas euskal mitologiako jainkosak omen dira, Akitania erromatarraren garaikoak. Horien berri eta haiei buruzko hipotesia 1845.en urtean, Les Gorges d\u00b4 Montdony izeneko parajean, Gran Escaldador ur termaletatik gertu, Puiggari arkeologo katalanak aurkitutako berunezko xafletan datza. Lekua Els Banys d\u00b4 Arles herriko Am\u00e9lie-les-bainsen dago, Rossell\u00f3 eskualdean.\nBertan Kantas Niskas delako jainkosei egindako aipatzea zegoen. Ur-bero osasungarrien gobernua omen zuten dibinitatei egindakoa.\nErromatarrek termak erabiltzeko eraikina egin zuten handik gertu.\nBaliteke Eliza Katolikoak bertako Kintas Niskas hauen gurtza bere garaian kristautzea, beste hainbatetan bezala, bertan San Kintin eliza eraiki zutelako.\nEtimologia.\nArgi geratzen da \"ninfa\" hauen izenean, niska (neska) euskal hitza agertzen dela. Honetan aditu guztiak bat datoz.\nEgun ere, sirenen edo itsas-laminen beste deitura bat \"Itsas-neskak\" dira.\nKantas Niskas hauek, era berean, euskal mitologiaren lamiak ekartzen dizkigute gogora, ur ezberdinei lotutako ireluak hauek ere. Elezaharretan ohikoa da laminak beraien artean \"neska\" deitzea.\nInskripzioak.\nJoan Coromines i Vigneaux, hizkuntzalari katalanak jasotako testuak eta proposatutako itzulpenak:\nI\nKANTAS NISKAS\nROGAMOS ET DE-\nP(R)ECAMUS VOS OT\nSANETE NON LERANCE (E) DE-\nUS ET NESCA PETEIA\nET ELETA\nNESCA SLA(T)\nSNUKU\nAS M(E)\nItzulpena; \"Kantas Niskas, gure sendatzearen alde eskatu eta erregutzen dizuegu; oh Lerano (Leheren) jainkoa eta neska Peteia, eta neska Eleta , neska...\" Eleta \"Neska\" hauetako baten izena bezala euskal kutsukoa ematen du ere.\nGogoratu Eleta toponimian izen arrunta dela, Heleta herria, esate baterako.\nII\nNISCA ET\nKILITIUS\nNETAT(E)\nVLATE AC\nSRUET(E)\nPOSQE(MOS)\nItzulpena; \"Oh Neska eta Jainko-jainkosa lagunak, gidatu, gobernatu eta gutaz arduratu, eskatzen dizuegu\"\nIII\nNISKAS AQUIFERAS\nROGAMUS\nSSULTIS NUMENA\nSRUET VELDE, LA\nRES SNUQUAI\nAUTETE\nCUMAS\nMAX(I)M(I)\nItzulpena;\"Uretako Neskak( Niskas), erregutzen dizuegu, mesedez dibinitateak gu laguntzea, Velde, Lares eta Snuquai, tumoreak kendu\"\nIV\nRE NUMENE MAXIMI EFLAVERE\nILLIUS SSROES SNUQUAI PANTOVIE SRUID\nAGETI NET LAVOKRIOS\nS ACAPOSIMA ATXILIAIA\nS NISKAS CATIONTS AXI(LIAIAS)\nNESCA EVOSTRI IO\nNETATI NOS IO\nCHIRULE (E)XKIGKI\nItzulpena; \"Numen handi nagusiek (nere gainean) bota dituzte bere txorruak; Niskas Pentovias gutaz arduratu!; Neskak nere gainean eragin; Aixiliaia Ama Boteretsuak, gutaz arduratu Neska eternoa; Garbitu guri Chirule...\"\nAzken neska honen izena, Chirule, euskal kutsukoa dirudi ere (Txirula?)\nV\nKANTAS NISCAS\nALALIKIOS\nAXO(N)IAS\nINSTOQDE\nVOLTAS\nOSISMI E DEOS\nKLUEN PSAXE\nDEMETIM IMP(ETRIO)\nLERANKE\nNK\nItzulpena; \"Kantas Niskas ur ezberdinen gainean ibili, jiratu zuen patua nerekiki; Oh, Osimi jainkoa, nire mekarrak (Begien gaixotasun bat?) garbitu. Lereno jainkoa eman zure faborea.\nOsismi jainko hau ere euskararen kutsukoa ematen du,(Osinetik etorriko lirateke, uretako jainkoez ari garenez?. Nafarroan Osistxiki delako parajea dago, Osin bati lotuta). Beste aldetik Leheren jainkoari beste aipamen bat egiten zaio hemen ere Kantas Niskas-ekin lotuta.\nVI\nDOMNAS\nNISKAS ROG(A)-\nMOS ET DE(PRE)-\nCAMUS\nDINAS\nNN\nItzulpena; Neska Doneak, eskatzen eta erregutzen dizueu...\"\nKantas Niskas-en eta haiei lotutako deitateen izenak.\nKantas Niskas-en izenak; Chirule, Eleta, Peteia, Velde, Lares, Snuquai eta Aixiliaia.\nHaiei lotutako beste dibinitateak; Lereno (Leheren), Osismis."}
{"id": "80256", "revid": "336", "url": "https://eu.wikipedia.org/wiki?curid=80256", "title": "Kantas niskas", "text": ""}
{"id": "80257", "revid": "688", "url": "https://eu.wikipedia.org/wiki?curid=80257", "title": "Ferdowsi", "text": "Hakim Abul-Qasim Firdawsi Tusi (), Ferdowsi izenaz ezagunagoa (935-1020) persiar olerkaririk ospetsuena da. Haren lanik ezagunena \"Xahname\" (Erregeen Liburua) da, egungo Iran Handiko epopeia nazionala.\nFerdowsi persiar literaturan eragin handienetakoa duen idazlea da, eta, literatura orokorrean, historiako garrantzitsuen artean hartzen da.\nIzena.\nHaren \"kunia\" ( \u2013 ) eta haren \"laqab\"a ( \u2013 \"Ferdows\u012b\" (paradisukoa esan nahi due) izan ezik, haren izen osoari buruz ez da ezer ziurtasunez ezagutzen. Hasiera-hasieratik, hainbat izen eta titulu gehigarrirekin aipatu izan da: ohikoena, / \"filosofoa\". Horretan oinarrituta, haren izen osoa persiar iturrietan, / gisa ematen da. Persieratik ingeleserako transliterazio ez-estandarizatua dela eta, izenaren grafia desberdinak erabiltzen dira ingelesezko lanetan, besteak beste, \"Firdawsi\", \"Firdusi\", \"Firdosi\", \"Firdausi\", etab. \"Islamaren Entziklopediak\" \"Firdaws\u012b\" ortografia darabilt, Alemaniako Ekialdeko Elkartearen transliterazio metodo estandarizatuan oinarrituta. Metodo beraren bertsio aldatua erabiltzen du \"Encyclop\u00e6dia Iranica\"k (persiar intonazioari garrantzia handiagoa emanez), \"Ferdows\u012b\" grafiaz. Bi kasuetan, \"-ow\" zein \"-aw\" diptongo gisa ahoskatu behar dira (/\"a\u028a\u032f\"/), izenaren jatorrizko arabiera eta persiar berriaren hasierako ahoskera islatuz. Transliterazazio tayika modernoa eskritura zirilikoan \u04b2\u0430\u043a\u0438\u043c da. Euskaltzaindiak, berriz, ez du, oraindik, arautu persiera-euskararen transliterazioa.\nBizitza.\nFamilia.\nFerdowsi Irango lur jabeen (\"dehqans\") familia batean jaio zen 940. urtean, Paj herrian, Tus hiritik gertu, Samandar Inperioko Khorasan eskualdean, Iran ipar-ekialdeko Razavi Khorasan probintzian dagoena, gaur egun. Ferdowsiren hasierako bizitzari buruz ezer gutxi ezagutzen da. Poetak emaztea zuen, ziurrenik alfabetatua eta \"dehqan\" klase berekoa zena. 37 urterekin hil zen seme bat izan zuen, eta poetak \"Xahname\"n txertatu zuen elegia batean dolutu zuen.\nAurrekariak.\nFerdowsi \"dehqans\" klasekoa zen. Sasandar dinastiaren menpe (Iran gobernatu zuen azken dinastia aurre-islamiarra) loratutako Irango aristokrata- eta lur-jabeak ziren, eta haien boterea, gutxitua bazen ere, aro islamiar arte bizirik iraun zuen VII. mendeko islamiar konkisten ondoren.\"Dehqans\"ek islamiar-aurreko literatura-ondareari atxikita zeuden, haien estatusa harekin lotua baitzegoen (hainbesteraino, ezen \"dehqan,\" batzuetan, \"iraniera\"ren sinonimo gisa erabiltzen da \"Xahname\"n). Beraz, haiek zaintzea beren zeregina bezala hartu zuen aurre-islamiar kultur tradizioak, errege mitikoen ipuinak barne.\nVII. mendeko konkista islamikoek pixkanakako aldaketa linguistiko eta kulturalak ekarri zituzten Irango goi-ordokian. IX. mendearen amaieran, kalifatuaren boterea ahuldu zenean, tokiko dinastia ugari sortu ziren Iran Handian. Ferdowsi Tus-en hazi zen, dinastia horietako baten kontrolpean zegoen hirian, samandarrak, zeinak beren burua Bahram Chobin jeneral sasanidarraren ondorengo bezala aldarrikatzen baitzuten\u00a0(Ferdowsik \"Xahaname\"ren azken ataletako batean kontatzen du bere historia). Samandar burokraziak persiar hizkuntza berria erabiltzen zuen, eta hori islama Irango munduko ekialdeko eskualdeetara eramateko erabili zen; tokiko hizkuntzak ordezkatu zituen, eta pahlavi testuen itzulpenak persiar berrira enkargatu zituen. Abu Mansur Muhammadek, \"dehqan\" eta Tus-eko gobernadoreak, bere ministro Abu Mansur Mamari-ri agindua eman zion bertako hainbat jakintsu gonbidatzeko \"Xahname\" (Erregeen Liburua) prosa bat osatzeko, eta 1010ean amaitu zen. Dagoeneko bizirik irauten ez duen arren, Ferdowsik bere epopeiaren iturrietako bat bezala erabili zuen. Rudaki eta Daqiqi bezalako poeta persiar garrantzitsuen zaindari eta bultzatzaile izan ziren samanidar agintariak, eta Ferdowsik idazle horien urratsak jarraitu zituen.\nFerdowsiren hezkuntzari buruzko xehetasunak falta dira. \"Xahname\" begiratuta, ez dago arabiera edo pahlavi ezagutzen ote zuen ebidentzairik.\nBizitza poeta gisa.\nBaliteke Ferdowsik bizirik iraun ez duten lehen poema batzuk idatzi izana. 977. urtearen inguruan hasi zen \"Xahname\"rekin lanean, bere esklaboak erail zuen Daqiqi poetaren lanaren jarraipena izateko asmoarekin. Daqiqik bezala, Ferdowsik \u02bfAbd-al-Razz\u0101q-en \"Xahname\"ren prosa erabili zuen iturri gisa. Mansur printze samandarraren babes eskuzabala jaso zuen, eta, 994an, \"Xahname\"ren lehen bertsioa osatu zuen. 990eko hamarkadaren amaieran, Ghaznavid turkiarrek samandarrak bota zituztenean, Ferdowsik poema lantzen jarraitu zuen Mahmud, Ghaznavid sultana, goraipatzeko atalak berridatziz. Ferdowsiren aldeko jarrera eta poeta zein ondo saritzen zuen Mahmudek aspaldi eztabaidagai izan diren gaiak dira, baita poetari eta bere mezenasi buruzko eleketen oinarria ere, seguru asko, Mahmud turkiarrari samandarrei baino gutxiago interesatuko baitzitzaizkion Irango historiako ipuinek. \"Xahname\"ren azken atalek Ferdowsiren aldarte gorabeheratsuak agerian uzten dituzten pasarteak dituzte: zenbaitetan zahartzaroz, pobreziaz, gaixotasunez eta bere semearen heriotzaz kexatzen baita, beste batzuetan, alaiago agertzen den bitartean. Ferdowsik 1010eko martxoaren 8an amaitu zuen bere epopeia. Bere bizitzako azken hamarkadari buruz, ez da ia ezer ziurra ezagutzen.\nHilobia.\nFerdowsi bere etxeko lorategian lurperatu zuten, kleriko batek Tuseko hilerrian lurperatzea debekatu baitzuen. Khorasaneko gobernari ghaznavid batek, berriz, mausoleo bat eraiki zuen hilobiaren gainean, eta errespetatutako gune bihurtu zen. Gainbeheran eroritako hilobia 1928 eta 1934 artean berreraiki zuen Irango Ondare Nazionalaren Elkarteak, Reza Shah-ren aginduz, eta, gaur egun, santutegi nazional baten baliokide da.\nKondaira.\nKondairaren arabera, Ferdowsik idazten zuen \"Xahname\"ren kopla bakoitzeko urrezko pieza bat eskaini zion Mahmud Ghazniko sultanak. Poetak, dirua, ordainketa bakarrean jasotzea onartu zuen, epopeia amaitzen zuenean. Bere jaioterriko, Tuseko, dikeak berreraikitzeko erabiltzea pentsatzen zuen. Hogeita hamar urteko lanaren ondoren, Ferdowsik bere maisulana amaitu zuen. Sultana 60.000 urrezko pieza emateko prest zegoen, kopia bakoitzeko bat, adostu bezala. Hala ere, Mahmudek dirua emateko enkargatutako gortesauak Ferdowsi mespretxatzen zuen, herejetzat jota, eta urrezko txanponak zilarrezkoengatik ordezkatu zituen. Ferdowsi bainu etxean zegoen saria jaso zuenean. Zilarrezkoa eta ez urrezkoa zela konturatzean, dirua bainu-zainari, freskagarri-saltzaile bati eta txanponak eraman zituen esklaboari eman zion. Gortesauak sultanari kontatu zionean Ferdowsiren jokaera, haserretu, eta hiltzeko mehatxu egin zion. Ferdowsik Khorasanera ihes egin zuen Mahmudi buruzko satira bat idatzi ondoren, eta erbestean eman zuen bizitzaren gainerako zatirik handiena. Mahmudek, azkenean, gortesauaren engainuari buruzko egia jakin, eta erbesteratu edo exekutatu egin zuen hura. Ordurako, Ferdowsi zaharra Tusera itzulia zen. Sultanak urrezko 60.000 piezako opari berri bat bidali zion, baina, hain justu, dirua zeraman karabana Tuseko ateetatik sartzen ari zela hileta-prozesio bat ateratzen ari zen kontrako ateetatik; poeta, bihotzekoak jota, hila zen.\nLanak.\nFerdowsiren \"Xahname lana\" Iranen eta persiar hizkuntza mintzatzen diren beste nazioetako epopeia nazional ezagunena eta eragingarriena da. \"Xahname\" da, zalantzarik gabe, benetakotzat jotzen den Ferdowsiren lan bakarra.\nBaliteke bere bizitzan lehenago idatzitako poemak izatea, baina jada ez dira existitzen. Poema narratibo bat, \"Y\u016bsof o Zolayk\u0101\" (Jose eta Zuleika) egotzi zioten behin, baina, gaur egun, adostasun akademikoek berea izan daitekeenaren ideia baztertzen dute.\nMahmud Ghaznikoari buruz (sultanak behar beste saritu ez zuenean) Ferdowsik idatzi omen zuen satirari buruz ere espekulatu izan da. Nezami Aruzik, Ferdowsiren lehen biografotako batek, baieztatu zuen bertso guztiak, sei izan ezik, Ferdowsiren poemagarentik mila Dirham ordaindu zizkion jarraitzaile batek suntsitu zituela. \"Xahname\"aren eskuizkribu batzuen sarreretan, satira hori izan nahi duten bertsoak daude. Jakintsu batzuek, ordea, fabrikatutzat jo dituzte; beste batzuk, berriz, beren benetakotasunean sinesteko joera handiagoa dute.\nEragina.\nFerdowsi persiar literaturako erraldoi eztabaidaezinetako bat da. Ferdowsiren \"Xahname\"ren ondoren, izaera antzeko beste hainbat lan azaleratu ziren, mendeetan zehar, persiar hizkuntzaren kultura-esparruan. Salbuespenik gabe, horrelako lan guztiak Ferdowsiren \"Xahname\"n oinarritzen ziren estiloan eta metodoan, baina horietako batek ere ezin izan zuen Ferdowsiren maisulanaren ospe eta entzute maila bera lortu.\nFerdowsik leku paregabea du persiar historian, persiar hizkuntza eta kultura-tradizioak biziberritzen eta birsortzen eman zituen aurrerapausoak direla eta. Haren lanak, persiar hizkuntzaren iraupenean, funtsezko osagai gisa aipatzen dira, lan horiek hizkuntzaren zati handi bat kodifikatu eta oso-osorik geratzea ahalbidetzen baitzuten. Alde horretatik, Nezami, Khayam, Asadi Tusi eta beste persiar literatur-pertsona nagusi batzuk gainditzen ditu Ferdowsik persiar kulturan eta hizkuntzan izan zuen eraginean.\u00a0Iraniar moderno askok persiar hizkuntza modernoaren aita bezala ikusten dute.\nIzan ere, Ferdowsi etorkizuneko persiar figura askoren atzean zegoen motibazioa izan zen. Pertsonaia aipagarri bat Rez\u0101 Sh\u0101h Pahlavi izan zen; Persiar Hizkuntza eta Literaturaren Akademia sortu zuen arabiera eta frantseseko hitzak persiar hizkuntzatik kentzen saiatzeko eta persiar alternatiba egokiekin ordezkatzeko. 1934an, Rez\u0101 Sh\u0101hk zeremonia bat antolatu zuen Maxhaden (Khorasan), Ferdowsiren garaiez geroztik, persiar literaturaren mila urte ospatzen zituena, \u00abFerdowsiren Milurteko ospakizuna\u00bb izenekoa eta Europako zein Irango jakintsu nabarmenak gonbidatuz. Maxhadeko Ferdowsi Unibertsitatea 1949an sortutako unibertsitatea da, eta bere izena ere Ferdowsitik hartzen du.\nFerdowsik persiar kulturan izan zuen eragina \"Encyclop\u00e6dia Britannicak\" azaltzen du:\nOxford Unibertsitateko Wadham Collegeko liburutegiari, Ferdowsi Liburutegia izena eman zioten, eta persiar atal espezializatu bat dauka jakintsuentzako."}
{"id": "80258", "revid": "336", "url": "https://eu.wikipedia.org/wiki?curid=80258", "title": "KV26", "text": "KV26 Egiptoko Luxor hiritik gertu dagoen Erregeen Haranean dagoen hilobi bat da. Ez da askorik ezagutzen hilobi honi buruz, baina, dirudienez, XVIII. dinastian datatua dago.\nKokapena.\nErregeen Haraneko 26. hilobia, nekropoliko hegoaldeko zatiko hegomendebaldeko adarrean dago, KV29, KV30 eta KV40 bezalako beste hilobi txiki batzuetatik gertu. KV26tik gertu, ez da errege hilobi bakar baten ere sarrerarik aurkitzen, ingurua, toki \"huts\" eta Erregeen Haraneko beste toki batzuk baino garrantzi gutxiagokoa bihurtzen duena.\nHilobiaren oinplanoa noble baten lurperaketarekin bat dator. Erregeen Haranean lurperatua izatea errege familiakoa izan gabe, pribiliegiatu gutxi batzuk bakarrik gozatzen zuten mesede berezia zen, bere merituengatik edo euren garaian izan zuten eragin handiagatik. KV26an lurperatua izan zenak, benetan garrantzitsua izan behar zuen, beste bizitzaz, errege handien gertutasunarekin gozatzeaz gain, bere hilobiak, ohikoak diren sarrerako putzua eta hilobi kamera ezezik, biak lotzen dituen korridore bat baitu. Hilobia bera, dirudinez, oso modu trauskilean zulatua izan zen arrokan, hormak tailatzen amaitu gabe. Gainera, eta gainontzeko nobleen hilobietan bezala, bertan lurperatua nor izan zen jakiteko balio lezakeen apaindurarik gabe dago.\nIndusketa.\nLehen aipatu den bezala, ez da askorik ezagutzen KV26 hilobiari buruz. Jakinak diren gauzen artean, bere aurkikuntza data dago. Uste denez, James Burtonek bisitatu zuen XIX. mendearen lehen erdian, baina hilobi honen presentzia zalantzarik gabe zehaztu zuen lehen industailea Victor Loret izan zen, 1898an. Hala ere, ez da hilobiaren garbiketa eta indusketa lanik egin, bertan sartzea ezinezko bihurtzen duten hondakinez betea jarraitzen duena.\nOraingoz, hilobia zabalduko duen espedizio baten zain egon beharko da, barnean, oraindik, bertan lurperatutakoa nor izan zen argi dezakeen objekturen bat izan dezakeena. Dena dela, ia erabat ziurra da XVIII. dinastiakoa dela, hilobiaren arkitektura mota garai horretan dataturik dagoela baitirudi."}
{"id": "80259", "revid": "512", "url": "https://eu.wikipedia.org/wiki?curid=80259", "title": "Kinto Kurtzio Rufo", "text": "Kinto Kurtzio Rufo (latinez \"Quintus Curcius Rufus\") idazle eta historialari erromatar bat izan zen, ustez, I. mendean, Klaudio enperadorearen erregealdian bizi izan zena.\nLana.\nEzagutzen den bere idazlan bakarra \"Historiae Alexandri Magni\" izenburua duena da, hamar liburutan banatutako Alexandro Handiaren biografia bat. Lehenengo biak galduta daude, eta beste zortziak amaitu gabe."}
{"id": "80260", "revid": "119347", "url": "https://eu.wikipedia.org/wiki?curid=80260", "title": "Cortes de Baza", "text": "Cortes de Baza Granadako probintziako (Espainia) udalerria da. 2007an 2.167 biztanle zituen. Ja\u00e9ngo probintziarekin muga egiten du."}
{"id": "80261", "revid": "1545", "url": "https://eu.wikipedia.org/wiki?curid=80261", "title": "Napata", "text": "Napata (antzinako egiptoeraz: \"Npt\", \"Npy\"; meroeraz \"Napa\"; Nubia edo Kuxeko hiriburua izan zen, K.a. 1500 ondoren ezarria. Lehenago Nubiako hiriburua Kerma izan zen. Napatako erresuma Nubiako erresumarekin nahasten da.\nEgiptoarrek sortu zuten (Tutmosis III.a) gune administratibo gisa K.a. 1460an baina eurentzako sekula ez zuen halako funtziorik izan, eta handik denbora batera, nubiarren hiriburu bihurtu zen, Egiptok herrialdearen kontrola bigundu zuenean (K.a. 1100 inguruan). XXV. dinastian, Napata izan zen faraoien jaioterria, eta baliteke, baita ere, Egiptoko hiriburua eta tronuratze tokia.\nEgiptoko nubiar faraoiek, (kushitak), herrialde hau galdu zuten asiriarren aurka, eta Napatara itzuli ziren, Egiptok arpilatu zuen (Psametiko II.a) K.a. 590ean, eta hiriburua Meroe izatera pasa zen, eta, ordutik, Meroeko erresuma bezala ezagutzen da. K.a. 24. urtean, erromatarrek arpilatu zuten Publi Petroni edo Petroniusen agindupean.\nBere nekropoli nagusia El Kurru izan zen (K.a. 800-K.a. 650), ondoren Nurigatik (K.a. 700-K.a. 300) eta Sanam Abu Domengatik (K.a. 700-K.a. 425 aldatu zena. Gebel Barkalen (Mendi Artza), piramideak eta hilobiak ere badaude, hamahiru tenplu eta hiru jauregiz gain. Hoberen kontserbatutako tenplua Amon-Rarena da (K.a. 1500 inguru, beranduago hedatua).\nEskualdea, 1916, 1918 eta 1919an induskatu zuten."}
{"id": "80262", "revid": "201", "url": "https://eu.wikipedia.org/wiki?curid=80262", "title": "Bertsoa", "text": ""}
{"id": "80272", "revid": "688", "url": "https://eu.wikipedia.org/wiki?curid=80272", "title": "Margarita Borgoinakoa", "text": "Margarita Borgoinakoa, (; 1290 aldean - Ch\u00e2teau Gaillard, Les Andelys, 1315eko abuztuaren 14), Nafarroako (1305-1315) eta Frantziako (1314-1315) erregina ezkontidea izan zen.\nAita Roberto II.a Borgoinakoa (1248-1306) eta ama Ines Frantziakoa (1260-1327) zituen.\nEzkontza.\n1305eko irailaren 23an, Corbeilen, Luis I.a Nafarroakoarekin ezkondu zen; ordurako Luis Nafarroako erregea zen, eta 1314an Frantziako errege bilakatu zen. Alaba bat izan zuten, Joana, 1311n jaioa.\nHeriotza.\n1314an Margarita -Joana eta Zuria ahizpekin batera- atxilotu zuten, adulterio egiteaz salatua. Adulterioaren salaketa haren koinatak, Elisabet Frantziakoak, egin zuen. Hori zela eta, bere bizitzaren azken bi urteak Les Andelysko Ch\u00e2teau Gaillarden eman zituen preso; eta hantxe hil zuten estrangulaturik, erregearen aginduz.\nIstorio hau Maurice Druonek \"La Reine \u00c9trangl\u00e9e\" eleberrian agertu zuen."}
{"id": "80274", "revid": "336", "url": "https://eu.wikipedia.org/wiki?curid=80274", "title": "Klementzia Hungariakoa", "text": "Klementzia Hungariakoa, (1293 - Paris, 1328ko urriaren 12), Frantzia eta Nafarroako erregina ezkontidea zen.\nAita Karlos Martel, Hungariako erregea, eta ama Klementzia Habsburgokoa zituen, ahizpa Beatriz Hungariakoa eta neba Karoberto.\nMargarita Borgoinakoa Ch\u00e2teau-Gaillarden hil ondoren, 1315eko abuztuaren 19an ezkondu zuen Luis I.a Nafarroakoa eta Reimsen hilabete beraren 24an erregina bihurtu zen.\n1316ko ekainaren 5ean erregea hil zenean, Klementzia haurdun zegoen eta semea Joanes azaroaren 15tik azaroaren 19ra errege bihurtu zen. Nahiz eta egun gutxiko bizitza izan, Nafarroa eta Frantziako estatuek eskubide osoko erregetzat jo zuten eta Filipe II.a Nafarroakoa zuen oinordekoa.\nSemea hil eta gero,Avignonera eta, 1318an, Aix-en-Provencera joan zen. Parisera itzulita, 1328ko urriaren 12an hil zen."}
{"id": "80275", "revid": "336", "url": "https://eu.wikipedia.org/wiki?curid=80275", "title": "Joana Borgoinakoa", "text": "Joana Borgoinakoa, (1292ko urtarrilaren 15 - Roye-en-Artois, 1330eko urtarrilaren 21), Frantzia eta Nafarroako erregina ezkontidea zen.\nAita Oton IV.a, Borgoinako kondea eta ama Mahaut Artoiskoa zituen. Bere ahizpa Blanka, Karlos I.aren emaztea.\nNahiz eta, hasiera batean senideek Luis I.a ezkontzeko nahi, azkenean Filipe Ederra ezkondu zuen Corbeilen 1307ko urtarrilean.\nJoana ahizpa eta Margarita koinataren adulterioetan laguntzeagatik salatuta, atxilotu zuten. Baina bere aurkako frogarik ez zegoenez, 1315ean askatu zuten.\n1317ko urtarrilaren 9an Reimsen erregina ezkontide bihurtu zen 1322an senarra hil arte. Gero Borgoinara joan zen\nZazpi seme-alabak izan zituen:"}
{"id": "80276", "revid": "56334", "url": "https://eu.wikipedia.org/wiki?curid=80276", "title": "Psametiko II.a", "text": "Psametiko II.a ANtzinako Egiptoko faraoia izan zen, XXVI. dinastiakoa. Nekao II.aren semea izan zen eta sei urte inguruz errege izan zen, K.a. 595etik K.a. 589 arte, Sexto Julio Afrikano eta Herodotok diotenaren arabera, Eusebio Zesareakoak, Psametikoren erregealdia 17 urtekoa izan zela dioen arren.\nFaraoi honen aktibitatea, nagusiki, Kushen aurkako kanpainan oinarritu zen, non XXV. dinastiako erregeen ondorengoak errege ziren. Espedizioa K.a. 592an gertatu zen, Elefantinatik abiatuz, Nilo ibaiaren hirugarren urjauziraino barneratu zen, \"Antalani\" erregea edo bere anaia eta ondorengo izan zen \"Aspelta\"ren aurka borrokatuz. Egiptoar tropen garaipenaren ondoren, nagusiki libiar mertzenarioek osatzen zituztenak, lehen ur-jauziaren iparralderantz atzera egin zuen.\nPapiro batek, idazkera demotikoduna, Psametikok Kanaanera egin beharreko bidaia baten atzerapena azaltzen du, beharbada, merkataritza itunen ezartzeak eta, zati batean behintzat, Nekao II.ak babiloniar armadaren aurka jasandako porrotaren ondoren galdutako eragina berreskuratzeko saiakerak justifikatua.\nBere garaiko lekukotzak.\n\"Montecitorio\"ko obeliskoa, Psametikoren garaian altxatua izan zen Heliopolisen. Erromatar Inperioaren lehen enperadore izan zen Augustok, Erromara eramatea agindu zuen, eguzki erloju handi bezala erabiltzeko Marteren Zelaian. X. mendean erori zen. Sixto V.a aita santuak, altxatzea agintzen du 1587an. Benedikto XIV.ak berriztu eta berriz altxatzen du XVIII. mendean. Gaur egun, Erromako \"Piazza de Montecitorio\"n dago.\nInskripzioak erregearen izenarekin:"}
{"id": "80280", "revid": "119347", "url": "https://eu.wikipedia.org/wiki?curid=80280", "title": "Magia", "text": "Magia deitzen zaie gaur egun ezagutzen diren naturaren legeen aurka doazen praktika, arte edota izaki guztiei. Magia \"magi\" hitzetik dator. \"Magi\"ak Babilonia zaharrean zeuden pertsona erlijiosoak ziren.\nEtimologia.\nLatinezko \"mag\u012ba\" hitzetik dator, aldi berean grezierazko \u03bc\u03b1\u03b3\u03b5\u03af\u03b1 \"mageia\" (\"naturazgaindiko nolakotasuna\") eta grezierazko \"magik\u00e9\" (\"arte magiko\" terminoan erabiltzen zena seguruenik, \"tekhn\u00e9\" \"arte\" hitzarekin batera), \"magik\u00f3s\"-en (\u2018magiko\u2019) femeninoa dena, \"magos\"-etik dator (\u2018apaiz-klase erudituko kide dena\").\nTermino hau \"magu\u0161\" \"(m\u00e1gush)\" antzinako persiarretik dator, seguruenik \"*magh-\" protoindoeuropar errotik datorrena, \"gai izan\" edo \"gaitasuna izan\" esan nahi duena.\nAntzinako hitz protoindoeuropar horretatik (K. a. III. mende erdialde eta amaieratik) sanskritoko \"m\u0101i\u0101\" (\"ilusio\", \"truko\", \"engainu\", \"aztikeria\", \"sorginkeria\") eragin zuen, lehen aldiz \"Rig-veda\"-n aipatzen dena (Indiako textu zaharrena, K.a. II. mende erditik). Hitz hori sanskritoko \"m\u0101i\" (\"obratu\", \"mugitu\") errotik dator.\nMagiaren kontextualizazioa.\nKausen inguruan aritzen diren teologia, filosofia eta zientzia ortodoxoek ez bezala, magia, autoformulatzeko eta autodefinitzeko, kausa aztertu behar ez zaien efektu multzoen manifestazioa bezala definitzen da. Kausa ezagutzeak magia zapuzten du eta pentsamolde magikoak beste pentsmolde batzuetara migratzen du (\u201cefektu magiko\u201d-etatik metonimia historikoa medikuntza eta farmakologiara doa). \nMagiaren existentziaren onarpenaren bidez, inplizituki onartzen da efektu magikoaren kausa abstrakto edo pseudoabstraktoa; hau da, parafernalia pseudologiko guztia garatzen duen egia primario printzipio gisa. Duela denbora askotik, arrazoiak, kriterioak, logikak eta zentzumenek hauteman ez dezaketena ezagutu eta erabiltzera aspiratzen da. Hauek dira, gutxienez, magia generikoaren hiru oinarrizko elementuak:\nMagia, bere molde arkaikoenean, axioma arrazionalaren disidentea da; izan ere, honek unibertsoa ezagutzen ditugun \u201clege naturalek edo materialek\u201d soilik gobernatuko luketeela dio. Magia arkaiko honek, izpiritu-materia kriterio dualista batetik, pentsamendu magikoari hasiera eman zion. Bestalde, lehen zibilizazioen kontextuan, magiaren bi klasifikazio ebolutibo egin ziren, historikoki \u201cmagia natural\u201d eta \u201cmagia ez natural\u201d deitu direnak.\nMagia naturala eta magia ez naturala.\nGizakiaren historiaren momenturen batean, magiaren bi kontzeptualismo hauek indarra hartzen hasi ziren. Lope de Vega idazleak, \"Belengo Artzainak\" obran, paragrafo batzuk eskaini zizkion bere garaiko kulturan zeuden bi kontzeptu horien arteko desberdintasuna modu literarioan deskribatzeko.\u00ab(...) La Magia natural no has de entender, que es aquella en que se consultan los infernales esp\u00edritus, con tan infame nombre como le han dado en las divinas y humanas letras (...) Los mal\u00e9ficos son aquellos que usan sangre, v\u00edctimas y cuerpos muertos, como la Pitonisa, que a Sa\u00fal le truxo el cuerpo de Samuel, para que le respondiere. Verdad es, que ya el nombre de Magos, se va introduciendo por los que exercitan lo que digo, como la Astrologia por abuso ha venido a ser vituperada, siendo lo mismo que la Astronomia: y a si dicen algunos que Pit\u00e1goras, Empedocles, Democrito y Plat\u00f3n fueron llamados Magos, a la manera de Zamolxis y Zoroastro, el hijo de Oromasco. (...)\u00bb\nMagiaren historia.\nMagia terminoa \"magi\" -tik dator, antzinako Babilonian magoek sartu zituzten elementu erlijiosoetako bat dena. Magoak Erroma, Grezia eta mundu okzidental eta oriental guztian zehar egon ziren antzina, magia edo sorginkeria ugalkortasun errituei lotuta zeudenean babaroen artean.\nMagia eta sorginkeria antzinako herri orientalen sineskerei lotuta zegoen, ezen mago edo aztia sendatzen zekien persona izateaz gain, mundu ikustezina eta izpirituekin konekta zitekeen. Grezia eta Erroman, igarle eta magoek ez zeukaten Xamanekin zerikusirik jada, baina botere igarleak zituztela sinesten zenez, kontsultak egiten zitzaizkien.\nErdi Aroko Europan, magia alkimia eta astrologiari lotuta egon zen, deabruarekin zerikusia zutela sinesten zuen Eliza Katolikoak. Ondorioz, jende asko jazarri zuten, bereziki Goi Erdi Aroan eta Aro Modernoan. 500.000 pertsona inguru izan ziren prozesatuak eta zati handi bat tribunal zibil eta erlijiosoek sorginkeriagatik epaitu ondoren exekutatuak, ia bost mendetan zehar.\nAzpimarratzeko modukoa da erlijio handienek ez dutela magia praktikatzea onartzen (magia existitzen dela sinesten dute). Erlijio judu-kristauei dagokienez, Itun Zahar zein Berrian magoen inguruko erreferentzia negatibo ugari agertzen dira.\nHermetismoak (antzinako zientziari Erdi Aroan ematen zitzaion izena) eragina izan zuen Pizkundeko pentsamoldean. Pseudozientzia hau, aspektu batzuetan, unibertsoaren lege espiritualen ezagutza eta erabilpenera bideratutako antzinako sinesmen batzuk mantentzeari lotzen da, esate baterako magia. 1463an, Kosme Medicikoak Hermes Trimegistoren obra itzultzea enkargatu zuen. Obra hau antzinako Egipton idatzi zela suposatzen zen, baina askorentzat, mugimendu hermetiko edo gnostikoaren liburu nagusia izanik, kristau aroaren lehenengo mendeetan sortu zen.\nTarotaren bidezko igarpena Aro Modernoaren hasierako jarduera ohikoa izan zen. Kartomantikoek oraina eta geroa ezagutzeko garatutako sinbolo sistema magoek praktikatzen zituzten beste igarpen metodo batzuetatik hartua da, horien artean hegaztien hegaldien interpretazioa edo sakrifikatutako animalien erraiak interpretatzea.\nXX. mende erdialdetik aurrera, Aro Berria edo ingelesez \"New Age\" bezala ezagutzen den mugimendua garatu da. Mugimendu honek aztikeria sinplea, igarpena, astrologia, baraja irakurketa, wicca, magia alkimikoa, estralurtarren presentzian sinestea eta abar praktika desberdin barne hartzen ditu.\nSorginkeria.\nSorginkeria materiaren manipulazioan datza. Aztiak edo sorginak, objektuen bidez (edabeak, animaliak, fetitxeak...), bere helburuak lortzen ditu. Farmazia hitza grezieratik dator (\"pharmak\u00eda\") eta bere jatorrizko esanahiak edabe eta pozoien elaborazioarekin harremana du.\nMagia motak.\nMagia \u00abez naturalak\u00bb Europan.\nMagiaren adar hauek antzinatik desberdindu eta klasifikatu izan dira. \"Okultismo\" izen generikoaren barnean sartzen dira dotrina ezkutuen sinesmen eta praktiken klasifikazio historikoak. Francisco Torreblanca Villalpando (XVII. mendea) legelariaren arabera, katalogo horretan honako adar hauek daude:\nGaur egun \"esoterismo okultista\" eufemismoa erabiliz klasifika daitezke.\nSanteriak.\nAzpimarratzekoa da mestizajearen ondorio koloniala, ez baita arrazan soilik ikusten, truke soziokultural osoan baizik. Horren adibide dira santeriak, Nigerian harrapatutako eta Kubara eramandako esklabo beltzek inportatutako tradizio Joruba eta katolikoei lotutako elementu multzoa direnak.\nSistema erlijiosoen konjugazio hau Latinoamerikako hainbat zonaldetan praktikatu izan da gaur egun arte. Orishekin identifikatutako santuei debozioa erakusteko ez ezik, apaiz hierarkia bat erakusten du. Magia kontaminantearen adibide garbia ikus dezakegu apaiz baten iniziazioko errituan honi lepoko ugari ematen zaionean. Lepoko hauek orishen ordezkariak dira eta ahuntz edo beste animalia baten sakrifizioak eurekin kontaktuan egotea ahalbidetzen diote. Sinesmen eta praktika hauek beste arazo batzuk konpontzeko ere erabiltzen dira: esate baterako, eskatu duenari osasuna itzultzea, orisha egokiari ofrenda eskainiz gero eta bere arbasoaren izpirituari laguntza eskatuz gero. Magia mota hau imitatiboa da eta sinesmen animistak izatea eskatzen du.\nMagia zuria.\nMagia zuriak, magia beltzaren kontrara, banakoaren onura eta oparotasuna du helburu. Magia mota honek mota askotako sorginkeriak barne hartzen ditu, hala nola, uztak hobetzeko, euria erakartzeko, osasuna izateko, gaixotasunak sendatzeko, zortea edo babesa dakarten amuletoak egiteko... Zorte txarra uxatzeko ere erabiltzen da. Historiako aro askotan magia ofiziala izan zen.\nMagia beltza.\nTeodosioren Kodeak aditzera ematen du, lehen aldiz, magiaren praktikaren aurkako lege bat, 429an. 534an, Justinianoren bigarren Kodeak astrologo, mago eta igarleei kontsultak egitea debekatzen du, euren ogibidea ustelkerian oinarritzen dela argudiatuz. Elvirako Kontzilioak, 306an, dio aztikeria baten bidez hiltzea bekatua dela eta deabruaren ekintaz bat dela. Laodizeko Kontzilioak eskatzen du, 360an, sorginkeria, igarpena, astrologia eta magia praktikatzen duen pertsona ororen eskumikua. Kristautasunarekin indar ikustezinen manipulazioa, tradizionalki gizonek egiten zutena, emakumeen eskuetara igaroko da. Honek sorginen-ehizari bidea irekiko dio Europan Erdi Aroan zehar; izan ere, sorginak dira magia beltza egin dezaketen bakarrak, deabruarekin paktua egiten baitute.\nAnimismoak.\nAnimismoak objektu bizigabee zein bizidunetan bizi diren naturaz gaindiko izakien edo izpirituenganako sineskera multzoa biltzen ditu. \nXamanismoa.\nXamanismoa animismoaren antzeko praktika eta sinismen mota tradizionala dira; hauen arabera, gizakiaren sufrimendua diagnostikatu eta senda daiteke, eta kultura batzuetan, sortu ere bai. Sistema honek Harri Aroraino atzera eginda koka daitezkeen kultu eta erlijio askori eman zien hasiera.\nKandomble.\nBuduaren antza daukan sistema Brasilen. Orixa izeneko izakiei dei egitean datza.\nVudua.\nVudua Haitiko sistema ospetsua da, kandomblearen antzekoa.\nUmbanda.\nErlijio afro-brasildarren fusioa da, bereziki kandomblearena eta espiritismo kardenzista. Kandombleaz desberdintzen da orixa mota asko barne hartzeagatik, hildako pertsonen arimak ere bai.\nQuimbanda.\n\"Exus\" izeneko izakiak deitzen dituen magia sistema da. Izaki horiek ongia zein gaizkia egiten lagun diezaiokete deitzen dituen pertsonari.\nWicca.\nWicca Gerald Gardnerrek abiarazitako sorginkeriaren erlijio zaharrean inspiratutako erlijio neopaganoa da. Hauen magia, bereziki Gardnerrek jaso eta aztertutako eskuizkribu zahar, grimorio eta magia liburu zaharretan oinarritzen da. Inkisizioak suntsitu zuela uste zen sinbolo liburu misteriotsu baten jabea zen, zeinetatik informazio asko atera zuen. Gardnerren antzera, Patricia Crowther bezalako erlijioso askok grimorio eta sorginkeria liburu asko ikertu zituzten, sorginen errunen sinboloak aurkituz. \nWiccaren jarraitzaile askok orakuluak erabiltzen dituzte magia egitea komenigarria den ala ez jakiteko egoeraren arabera. Igarpen metodo nagusietako bat errunak dira, tarota ez bezala, jatorri osoa wiccan daukatenak. Korronte honen arabera, magia kotzientzia bidaltzea bezala definitzen da; batzuetan pentsamendu hauek objektu edo belarrekin laguntzen dira, aztiaren nahiak irudikatzen dituztenak.\nMagia klasikoa, teosofia eta magia berriak.\nMagia garaikideak Eliphas Levi bezalako pertsonen lanetan ditu bere erroak. Teosofiak, edo teosofia modernoak, Helena Petrovna Blavatsky dauka abiarazleetako bat bezala, bere sistema filosofikoaren iturria bilatzera Ekialdera joan zena. Sistema hau ez da aurkezten magia aztertzaileek erabili ohi dituzten sistemak bezala; izan ere, helburu gisa tradizio filosofiko edo erlijioso guztien barnean dagoen ezagutza esoteriko unibertsala transmititzea dauka. Blavatskyren ustez, adibidez, gizaki guztiak magoak dira, guztiek erabil dezaketelako botere sortzaile jainkotiarra pentsamenduaren, hitzaren edo ekintzaren bidez.\nMagia sexuala.\nMagia sexualaren baitan sistema desberdinak daude: \"thelemita,\" gnostikoa, etab. Tantratik desberdindua izan behar dena, nahiz eta antzekotasun batzuk badituzten. Sistema hauen oinarri nagusia sexua sakratua kontsideratzea da.\nMagia sexuala sistema desberdinetan banatzen da; batzuk Paschal Beverly Randolph-ek garatutako sistematik eratortzen dira, beranduago Theodor Reuss-ek Ordo Templi Orientis-en (O.T.O.) eta Aleister Crowley, Kenneth Grant eta Austin Osman Spare-k jorratu zutena. Honako sistema hauek dira esanguratsuenak:\nThelema.\nFilosofia, kultu edo erlijioa, ikuspegiaren arabera, Aleister Crowley-k sortua \"Liber AL vel Legis\" liburutik abiatuta. Liburu honen argitalpenetik aurrera aro berri bat hasi zen, Horusen Eoia, eze gizakia bere unibertso propioaren zentro bezala hautematen baita. \u03b8\u03b5\u03bb\u03b7\u03bc\u03b1 \"thelema,\" grezieraz \"nahimena\" esan nahi du.\nMagia musikala.\nJuanita Wescott okultista ospetsuak abiarazitako sistema, Franz Bardonen jarraitzailea zena. Magia musikalaren sistemak hermetismoa eta kabalaren erabiltzen du.\nMagia gaur egun.\nGaur egun, mundu modernoan, oso ohikoa da magia existitzen dela sinestea. Magia existitzen delaren ideia leku askotan erabiltzen da, normalean, liburu, istorio, ipuin, animazio edo horrelakoetan, non magiak borondatea aldatzeko edo manipulatzeko gaitasuna duen indar ezohiko gisa agertzen den. Era berean, XIX. mendetik aurrera, mago eta ilusionisten ikuskizunak ohikoak dira arte eszenikoen baitan. Ikuskizun horietan ikusle eta artistaren arteko itun-moduko bat dago, magoak botere magikoak izango balitu bezala jokatzen baitu eta ikusleak harritzen dituen truko desberdinen bitartez.\nUrtarrilaren 31 magoen egun gisa ezarri zen, San Juan Bosco hil zen eguna aukeratu zen, magoen patroia baita, 1888 urtean Turinen."}
{"id": "80281", "revid": "1545", "url": "https://eu.wikipedia.org/wiki?curid=80281", "title": "Min (egiptoar jainkoa)", "text": "Min, ilargi jainkoa, ugalkortasuna eta landaretzarena, euriarena, meatzari eta merkatarien babeslea, egiptoar mitologian, naturaren sorrera indarraren irudikapena zen.\nIzen egiptoarra: Menu. Izen greziarra: Min. Jainko/sa greziarra: Pan R22:R12-C8\nIkonografia.\nGizon itifaliko bezala irudikatua izan zen (hau da, zakila tente duela), azal beltz edo berdekoa, oinarri baten gainean, bi luma luzeko koroa eta zigor bat eramanez. Batzuetan, zezen zuri edo lehoi baten antzera.\nMitologia.\nEgiptoar mitologian aurkitzen diren jainko eta jainkosa guztien artean, Min antzinakoenetakoa da. Bere gurtza, aro aurredinastikoan hasi zen, Koptosetik zetorren, Wadi Hammamateko karabanen ibilbidetik gertu, non merkatari bidaiari eta meatzarien babeslea zen. Min, egutegiarekin lotuta zegoen ilargi jainko bat zen. Erregetzarekin lotuta zegoen, oparotasuna bermatzen baitzuen.\nRa edo Shuren semetzat hartzen zen, eta Jentit-Iabet zen bere ama-emaztea, Repitekin bikotea osatzen zuen Atribisen, eta Aperetisisekin greziar garaian, bere semea Kolanthes zelarik. Reshep eta Kadeshekin hirukoa ere osatzen zuen. Louvreko Museoan dagoen hilarri batean, Osiris eta Isisen seme bezala aipatzen da.\nEpitetoak.\n\"Zeruko Nagusia\" eta \"Hodeien irekitzailea\" deitua izan zen, aro aurredinastikoan, euriaren eta sorrera indarraren jainko bezala, \"Bideen zaindaria\" ere bazen, basamortutik bidaiatzen zuten karabana eta merkatarien babeslea baitzen. Ilargi jainko bezala \"Ilargiaren Babeslea\" zen. \"Bere amaren zezen\" deitua zen, zeru-jainkosaren ugaltzaile bezala, \"Ekialdeko basamortuaren Jauna\" ere bazen.\nSinkretismoa.\nInperio Ertainean Horus zaharrarekin lotua izan zen Min-Horus bezala, eta Inperio Berrian Amon-Rarekin, oso ezaguna izan zelarik. Minen ezaugarri asko, Amonek jaso zituen, hau ere, batzuetan, zakila tente zuela irudikatu zelarik, bere ugalkortasun indarra nabarmentzeko, Kamutef sugearekin lotu zen Luxorren. Ugalkortasunaren eta landaretzaren jainko bezala, greziarrek Pan jainkoarekin lotu zuten.\nGurtza.\nMin jainkoaren gurtza, gehien iraun zuenetako bat izan zen, baita hedatuenetako bat ere, Egipto osoan garai guztietan oso ezaguna izan zelarik. Greziarrek, \"Ipu\" edo \"Jent-Min\" hiriari, non gurtua zen, Panopolis deitu zioten, gaur egungo Ajmin dena. Jemnis eta Koptosen ere gurtua izan zen, azken kasu honetan, Inperio Berrian, \"Tep Hesepet\" izeneko zezen zuri eran gurtua izan zelarik.\nTybiren hilabetearen jainkoa zen, Peret urtaroaren hasieran. Gainera, ilargi hilabetearen azken eguna, Min jainkoari sagaraturik zegoen eta \"Minen Irteera\"ren eguna bezala deitua zen. Inperio Berrian oso ezaguna zen, bere omenez, Mesore hilabetearen 28. egunean, orgia jaiak antolatuz.\nLehen gari uzta eskaintzen zitzaion \"Eskaileraren Jaia\"n. Uraza, honen ustezko propietate afrodisiakoak zirela eta, Min jainkoaren landare sakratua zen, eta, uzta garaiaren hasieran, tenplutik zelaietara ateratzen zen bere irudia. Hau, \"Minen irteeraren jaialdia\"ren zati nagusi zen, jaialdi honetan zehar, laboreak bedeinkatu eta bere omenez gimnasia jokoak ospatzen zirelarik."}
{"id": "80282", "revid": "4334", "url": "https://eu.wikipedia.org/wiki?curid=80282", "title": "MAGIA", "text": ""}
{"id": "80284", "revid": "105290", "url": "https://eu.wikipedia.org/wiki?curid=80284", "title": "Danny Boy", "text": "Danny Boy edo Oh Danny Boy Irlandako abestirik ezagunena da eta kulturaren adierazgarria. Nahiz eta musikaren jatorria ezaguna ez izan, gehienek Irlandako musika dela deritzote eta \"Londerryko haizeari\" edo \"Derry-ko hiriari, Irlandako iparraldean kokatuta. Lehenengo erregistroa 1885. urtekoa da.\n1990. urtean Frederic Edward Weatherley (1848-1929) abokatu, idazle eta musikalariak abesti honen letra asmatu zuen beste musika batekin. Bi urte beranduago bere ezkonarreba Margaret, AEBtara emigratu zuen eta han musika entzun zien meatzari batzuei eta Frederic Edward Weatherleyk adaptatu eta bereala salmentan jarri zuen, 1913. urtean hain zuzen eta arrakasta handia izan zuen.\nAbestia entzunda zegoen aurretik baina Ernestine Schumann-Heinkek opera abeslaria gaur egungo abestia abestu zuen 1915. urtean.\nAbestia gorazarre bat bezalakoa da Ameriketan bizi diren Irlandako pertsonentzat eta, batez ere, hiletetan entzuten dira gaur egun.\nHitzak.\nBatzuetan amaiera aldatzen da, hau da alternatiba:"}
{"id": "80285", "revid": "336", "url": "https://eu.wikipedia.org/wiki?curid=80285", "title": "Techno", "text": "Technoa (edo teknoa) musika mota bat da. Instrumentu elektronikoen eta sintetizadoreen erabilera izan ohi du ezaugarri. Technoak ez du abesti baten egitura errespetatzen: oso errepikakorra da, eta honek dantza egiteko egokia bihurtzen du. Musika mota honen jatorria Detroiten kokatzen da, 1980ko hamarkadaren hasieran."}
{"id": "80286", "revid": "512", "url": "https://eu.wikipedia.org/wiki?curid=80286", "title": "Pop rock", "text": "Pop Rocka genero musikala da rock &amp; roll doinu eztiekin. Abestiak ezagutzen dira estruktura sinpleagatik, doinu harrapagailuagatik eta abesbatzaren edo errepikaren errepikapenagatik eta gitarra elektrikoa edo teklatua erabiltzeagatik base instrumental bezala. \u201cHerriko rock-a\u201d ebokatzen du guztizko eremuko publikoari.\nTermino hau lehenengo aldiz erabili zen The Beatlesen abestiak deskribatzeko. Ere termino honen barruan sartu ziren The Grass Roots, Gary Pucket &amp; The Union Gap eta The Buckinghams.\nBatzuetan pop rock etiketa erabiltzen da musika modernoa designatzeko\nEremu latinoan artista ezagunenak genero honetan hauek dira: Juanes, Laura Pausini, Melendi, Shakira, Alejandro Sanz eta Gustabo Cerati ; eta talde ezagunenak: Estopa eta El Canto Del Loco.\nJatorria.\n1960an sortu zen Britainia Handian. musika-jatorria: Pop eta rock and rolletik dator. Instrumentu orokorrak: gitarra, baxua, bateria, ahotsa (abeslaria), teklatua eta sintetizagailua."}
{"id": "80287", "revid": "512", "url": "https://eu.wikipedia.org/wiki?curid=80287", "title": "Khazneh", "text": "Khazneh edo Al Khazneh (, \"altxorra\") Jordaniako Petra antzinako hiriko eraikinik landuenetako bat da. Antzinako hiri honetako beste eraikin batzuekin gertatzen den bezala, egitura, hareharrian zulatua dago. Bere arkitekturak erromatar klasikoaren eragina du, eta toki turistiko ezaguna da.\nKhazneh, jatorrian, errege hilobi bezala eraiki zen, beharbada, K. a. 100 eta 200 artean. Arabieraz duen \"Altxorra\" izena, elezahar batetatik dator. Elezahar honek dioenez, pirata batzuek euren harrapakina harrizko kutxa batean gorde zuten, bigarren solairuan. Kutxa horretan, bala kalte esanguratsuak ikus daitezke. Tokiko tradizioek, eraikin hau beduinoei ematen dieta, nortzuk, esaten denez, kutxari tiro egiten diote, apurtu, ireki eta altxorra hartzeko (kutxa apaingarria hareharri solidokoa da). Eraikinaren xehetasun arkitektonikoetako asko, bi mila urtean zehar higatuak izan dira, non amildegian zulatuak eta zizelkatuak izan diren.\nFilm ospetsuetan.\nPetrako eraikinik ezagunena den Altxorra edo Khazneh, Hollywoodeko film askotan agertu da, baina, duen ospea, \"Indiana Jones and the Last Crusade\" filmari zor dio, non Hataytik gertuko Grial Santua dagoen tokiko fikziozko azken sarrera bezala irudikatzen den."}
{"id": "80290", "revid": "90204", "url": "https://eu.wikipedia.org/wiki?curid=80290", "title": "Hart\u00e8ra", "text": "Hart\u00e8ra Okzitaniako gazteriaren talde politiko bat da, bere burua Okzitaniako gazteriaren mugimendu bezala definitzen duena. Ezkertiar joera nabarmena dauka. Gaur egun, Pauen (Bearnon) baino ez da existitzen."}
{"id": "80291", "revid": "201", "url": "https://eu.wikipedia.org/wiki?curid=80291", "title": "Aza", "text": "Aza, edo zehatzago izateko buru-aza, azaburua edo azakoba (\"Brassica oleracea var. capitata\") aza landare mota biribila da, aza-hostoak buru trinko baten bilduta dituena. Euskal Herrian aza mota ohikoena izanik, sarri \"aza\" izen soila erabiltzen da, beste barietateak adierazteko aldaerak proposatuz. Jatorrizko aza landarea (\"Brassica oleracea\") bezala, landare belarkara hau biurtekoa da, baina urteroko gisa landatzen da. Barazki estimatuak izanik, batez ere egosia jaten da.\nAza zuria bezala ere ezagutzen da bere kolore berde zurbila dela eta aza morea bezala ezagutzen den aza gorritik bereizteko.\nBarietate desberdinak mendeetan zehar ezagunak diren basa-espezieetatik lortu ziren, gurutzaketen eta hautaketaren bidez, klima-baldintza ezberdinetara egokitzeko.\nBi aza barietate nagusi daude: goiztiarra eta berantiarra. Lehenak berrogeita hamar egunetan heltzen dira gutxi gorabehera. Kimu txikiak sortzen dituzte, eta berehala kontsumitzeko dira, ez baitute biltegiratzea jasaten. Berantiarrek, laurogei egun igaro ondoren heltzen direnek, kimu handiagoak sortzen dituzte, eta neguko hornikuntzarako erabiltzen dira.\nEgosita, ozpinduta edo entsaladan gordinik jaten da. Egosita gorde daiteke, zuritu ondoren izoztuta, edo baita xukrut gisa prestatu ere (aza hartzitua gozagarri edo osagarri gisa erabiltzen dena). Venezuelan, ohikoa da hot dogetan kontsumitzea .\nAza C bitaminan, A, kaltzioan eta \u03b2-karotenoan aberatsa da, baita zuntz dietetikoan ere.\nBere iraupena mugagabea da bere zurtoinetik mozten edo ateratzen ez bada, urteak iraun dezake eta hazten jarraitu. Badira bi urtez bizi izan diren kasuak; hala ere, bere forma aldatzen da, bere zurtoina luzatu egiten da, eta kimu batzuei edo txiki batzuei (azak) tokia uzten die, bere hostoak erortzen dira, eta zurtoinaren hazkuntzari bide ematen diote.\nIzenak.\nAza mota honek izen ugari ditu euskaraz, historian zehar Euskal Herrian oso hedatua izan baita. Horien artean daude: \"buru-aza\", \"azaburua\" (bigarren adieran), \"azakoba\", \"aza kobatua\".\nHistoria.\nNekazaritzaren etorrerarekin eta basalandareen etxekotzearekin batera, Mediterraneoko jendea basa landarea kultibatzen hasi zen. K.a. 2500eko egiptoarrek ere jaten zuten aza. \"B. oleracea\" milaka urtez landu dela uste bada ere, greziarren eta erromatarren garaiak baino lehen etxeko landare gisa izan zuen historia ez da ezagutzen. Bi zibilizazio hauek lorategietako landare gisa erabiltzen zuten. Fenotipoaren ezaugarri batuzk artifizialki hautatuz, itxura-ezberdintasun handiko aldaeren agerpenak mila urte gutxi batzuk hartu zituen. Hosto, buru, zurtoin eta infloreszentzia mota bat hobetsiz, gaur egun ezagutzen diren kultibar ugariak sortu ziren. Hostoak jatea nahiago izateak, hosto handiagoak zituzten landareak hautatzea ekarri zuen eta K.a. V. mende inguruan jada aza kizkurra (\"Brassica oleracea\" var. \"viridis\") garatu zen. Hautaketa jarraitzean, hostoak trinkotze aldera joan zen, I. mende inguruan buru-aza (\"Brassica oleracea\" var. \"capitata\") garatu zen.\nEzaugarriak.\nJatorriz Europako hegoaldeko eta mendebaldeko kostaldeetakoa den landarea da. Bere jatorrizko ingurune geografikoan gainerako espezieekin duen lehiak itsaslabar kareharritsuetara baztertu dute, gatza eta karea ondo jasaten baititu.\n\"B. olearacea\" basatia landare biurterokoa da. Hosto luzeen erroseta sendoa eratzen du lehen urtean, \"Brassica\" generoko gainerako espezieenak baino hosto haragitsuagoak eta lodiagoak sortuz, batez ere bere jatorrizko ingurune zailera moldatu behar izan duelako ura eta elikagaiak hostoetan metatuz. Bigarren urtean 2 metro altu den buruxka loredun bat eratzen du, lore hori txiki ugari sortuz.\nGeometrikoki fraktala da, hau da, bere oinarrizko egitura, zatikatua edo ez erregularra eskala ezberdinetan errepikatzen den objektua da.\nAza aberatsa da C bitamina, A bitamina, kaltzioa eta \u03b2-karotenoan, eta zuntz ugari du.\nLandareak atal hauek ditu lurretik kanpo:\nErabilera.\nEgosia, ozpinkian edo entsaladan gordinik jaten da. Egosia kontserba daiteke, baita izoztu ere aldez aurretik galdarraztatu ondoren, eta baita sauerkraut gisa prestatu ere (aza hartzitua, ongarri edo lagungarri gisa).\nEuskal Herrian ohiko platerak daude azarekin, hala nola aza-zopa, aza-salda, aza-ilarrak, aza-lapikoa eta abar. Tolosako babarrunekin jaten diren \"sakramentuetako\" bat da, hau da, lagungarri jartzen diren janarietako bat. Besteak txorizoa, odolkia, Ibarrako piperrak eta txerriki zati bat izaten dira.\nMotak.\nLandaketa sasoiaren arabera, hiru aza mota dago:\nBuru-aza mota (kultibar) ugari daude, batzuetan kultibar-taldetan sailkatuak formaren arabera:\nBarietate hauek \"Brassica oleracea\" basa-espezietik abiatuta lortu ziren duela mende asko, gurutzaketa eta hautespen artifizialaren bidez, baldintza klimatiko desberdinetara egokitzeko."}
{"id": "80297", "revid": "1519", "url": "https://eu.wikipedia.org/wiki?curid=80297", "title": "Monakoera", "text": "Monakoera (\"Munegasc\") Monakoko herri-hizkuntza da. Hizkuntza latindarra da, ligurieraren aldaera hizkuntza galo-italikoen artean, baina okzitanieraren eragin handia duena.\n1970ean ia guztiz galdu bazen ere, bertako eskoletan irakastearen ondorioz, egun hiztunak milaka batzuk badira. Halaber, Monakoko hizkuntza ofiziala da, frantsesarekin batera."}
{"id": "80310", "revid": "336", "url": "https://eu.wikipedia.org/wiki?curid=80310", "title": "Jonas brothers", "text": ""}
{"id": "80312", "revid": "512", "url": "https://eu.wikipedia.org/wiki?curid=80312", "title": "Nick Jonas", "text": "Nicholas Jerry Jonas, ezagunagoa Nick Jonas bezala, (Dallas, Texas, Ameriketako Estatu Batuak, 1992ko irailaren 16a- ) Jonas Brothers taldeko protagonista da, berak taldea sortu zuelako. Taldeko gazteena da, erdikoa bere anaia Joe Jonas da eta zaharrena Kevin Jonas da. Taldean abestu, gitarra eta bateria jotzen ditu. Diabetes gaixotasuna dauka. Esaten denez, 2007an, Miley Cyrus (\"Hannah Montana\") famatuaren mutil-laguna izan zela. Txakur bat dauka, Elvis izenekoa.\n2004-2006 karreraren hasiera.\nAbesten 2004an hasi zen, bere aitarekin \"Joy To The World\" abestia asmatu zuenean. Orduan diskografiek \"Dear God\" grabatzera animatu zuten eta abestiarekin izandako arrakastari esker bere lehen diskoa \"Nicholas Jonas\" grabatu zuen.\nElisa Garciaren neska-mutila da .\nJonas Brothers.\n2006an bere anaiekin bildu eta beraien lehenengo diskoa grabatu zuten \"It's about time\". Urte bat geroago \"Jonas Brothers\" izeneko diskoa atera zuten, 2007ko abuztuaren 7an kaleratu zen. 2008ko abuztuaren 12an beren hirugarren diskoa \"A little bit longer\" kaleratu zuten.\n2008ko ekainaren 20an \"Camp Rock\" estreinatu zen, beraien lehenengo filma. 2009ko ekainaren 16an beren azkenengo diskoa atera zuten \"Lines, Vines and Trying Times\". Azkenengo honek arrakasta handia izan du eta munduko leku askotan salmentetan lehenengo postua lortu du.\n2009ko maiatzaren 2an beraien seriea J.O.N.A.S. estreinatu zuten. Disney Channel-en ikusgaian"}
{"id": "80315", "revid": "512", "url": "https://eu.wikipedia.org/wiki?curid=80315", "title": "Joe Jonas", "text": "Joseph Adam \"Joe\" Jonas (Casa Grande, Arizona, Ameriketako Estatu Batuak, 1989ko abuztuaren 15a - ) Jonas Brothers musika taldeko kidea eta abeslaria da. 2007an Amanda Michalka (Aly &amp; Aj) abeslari famatuaren mutil-laguna izan zela esaten da. Joek esaten duenez, \"High School Musical\" filma asko gustatzen zaio.\nIbilbidea.\nBerak argi zuen aktore izan nahi zuela, baina bere aitarengatik izan ez balitz ez zen egongo orain dagoen taldean. Bere anaia Kevin eta Nick-ekin batera osatzen duen Jonas Brothers taldea.\nAhots polita zuela eta ea zergatik ez zen bere anaiekin taldekoa izaten aholkatu zion bere aitak eta horren ondorioz gaur egun, Jonas Brothers taldeko ahots nagusia da (nahiz eta gitarra, pandereta eta pianoa jo).\nJonas Brothers.\n2006. urtean beraien lehenengo diskoa grabatu zuten \"It's about time\". Urte bat geroago \"Jonas Brothers\" izeneko diskoa atera zuten, 2007ko abuztuaren 7an kaleratu zen. 2008ko abuztuaren 12an beren hirugarren diskoa \"A little bit longer\" kaleratu zuten.\n2008ko ekainaren 20an \"Camp Rock\" estreinatu zen, beraien lehenengo pelikula. 2009ko ekainaren 16an beren azkenengo diska atera zuten \"Lines, Vines and Trying Times\". Azkenengo honek arrakasta handia izan du eta munduko leku askotan salmentetan lehenengo postua lortu du.\n2009ko maiatzaren 2an beraien seriea \"J.O.N.A.S.\" estreinatu zuten. Disney Channelen dago ikusgai."}
{"id": "80316", "revid": "336", "url": "https://eu.wikipedia.org/wiki?curid=80316", "title": "Kevin Jonas", "text": "Kevin Jonas (New Jersey, 1987ko azaroaren 5a - ) Jonas Brothers taldean koroak abestu eta gitarra jotzen du. Taldeko nagusiena da.\nBizitza pertsonala.\nPaul Kevin Jonas II (Kevin Jonas izenez ezaguna) Denisse-ren (etxeko andrea) eta Paul Kevin Jonas-en (Musika produktorea) semea da. Anaietan zaharrena da (Joseph, Nicholas eta Frankie). 2009ko abenduaren 19an ezkondu zen \"Danielle Deleasa\"-rekin. Bandako gitarrista da.\nJonas Brothers.\n2006an beraien lehenengo diskoa grabatu zuten \"It's about time\". Urte bat geroago \"Jonas Brothers\" izeneko diskoa atera zuten, 2007ko abuztuaren 7an kaleratu zen. 2008ko abuztuaren 12an beren hirugarren diskoa \"A little bit longer\" kaleratu zuten.\n2008ko ekainaren 20an \"Camp Rock\" estreinatu zen, beraien lehenengo filma. 2009ko ekainaren 16an beren azkenengo diskoa atera zuten \"Lines, Vines and Trying Times\". Azkenengo honek arrakasta handia izan du eta munduko leku askotan salmentetan lehenengo postua lortu du.\n2009ko maiatzaren 2an beraien seriea J.O.N.A.S. estreinatu zuten, \"Disney Channel\"-en ikusgai."}
{"id": "80322", "revid": "336", "url": "https://eu.wikipedia.org/wiki?curid=80322", "title": "Neit", "text": "Neit edo \"Neith\", ehiza eta gerraren antzinako jainkosa, ondoren jainko eta gizakien sortzailea, hil jainkoa, jakinduriaren jainkosa eta asmatzailea egiptoar mitologian\nIkonografia.\nEmakumea, Behe Egiptoko koroa gorriarekin, arkua eta bi gezirekin, edo hontz zuri eta lantza edo ehungile anezka. Kakalardo, erle, behi, arrain, lehoi buruduna, eta, batzuetan, krokodilo bati bularra ematen ere irudikatua izan zen.\nMitologia.\nNeit, \"Tehenut\" \"Libiarra\" ere deitua, oso antzinako egiptoar jainkosa da, aro aurredinastikoan jada gurtzen zelarik, non kakalardo forma zuen, ondoren, gerra eta ehizaren jainkosa eta jainkosa asmatzailea izan zen.\nSethen emaztea eta Sobeken ama Antzinako Inperioan, faraoiaren babesletzat hartua eta erlearekin identifikatua. Gainera, Osiris eta Ra babesten ditu bere geziekin, izpiritu gaiztoak lokartzen dituztenak.\nInperio Berrian \"jainkosa ama\" bihurtzen da, gizon itxurako izakia, jainko eta gizakien sortzailea, unibertsoa, zazpi geziren bidez sortu zuena (edo zazpi hitz, esaten zenez, hitzen bidez ere sortzen baitzuen), zeintzukin jatorrizko muinoa sortu zuen.\nSaitar garaian, jainkosa nazional bat da eta \"Jainko guztien Ama\" bezala izendatua izango da.\nHeriotzari dagokionez, hildakoen jainkosa babeslea da, ehuna sortu zuena (honegatik ehungileen patroi bihurtzen delarik), eta, hildakoentzako, bendak zein hil oihalak eskaintzen ditu.\nEpitetoak.\n\"Tehenut\" \"Libiarra\" deitua izan zen, \"Jainkosa Ama\" Inperio Berrian \"Ra erditu zuena\" jatorrizko jainkosa gisa, \"jaiotzaren abiarazlea jaiotzarik egon ez izan ondoren\"; baita \"Krokodiloen bularremailea\" Saisen \"Izugarria\" Esnan, \"Mendebaldeko Dama\" hil jainkosa bezala.\nGurtza.\nSaisen gurtua izan zen, non Neiten apaizak mediku obstetrak ziren, baita Esna, Menfis, Tanis, Prosopolis eta El Fayumen ere. Bere omenezko jaiak ospatzen ziren Tybi hilabetearen 23. egunean eta Meshir hilabeteko 11.enean.\nIzen teoforoak.\nBere izena antzinako erreginek eraman zuten: Neithotep, Merytneit, Neit-Ikerty (Nitokris), eta Neitek, Pepi I.a faraoiaren alabak."}
{"id": "80323", "revid": "2241", "url": "https://eu.wikipedia.org/wiki?curid=80323", "title": "Neithotep", "text": "Neithotep, Aha faraoiaren balizko emaztea eta Dyer oinordekoaren erregeordea, Egiptoko I. dinastiakoa.\nBere izenak, Neithotepek \"Neit jainkosa pozik dago\" esan nahi du, eta bere jatorria Behe Egipton zuela eta Aharekin ezkondu izanak, Goi Egiptoko gobernari zena, xede bezala, bi lurraldeen bateraketa, Goi Egipto eta Behe Egiptorena, alegia, sendotzea izango lukeela adieraziko luke.\nBere mastaba (53,4 x 26,7 m), Naqadan dago, non Aharen zigilua aurkitua izan zen, Egiptoko faraoiaren ikurrekin.\nBeste hipotesi batzuk.\nBeste historialari batzuek diotenez, Neithotep Narmerrekin ezkondu zen, eta baita Aha faraoiaren ama izango litzatekeela ere."}
{"id": "80325", "revid": "5834", "url": "https://eu.wikipedia.org/wiki?curid=80325", "title": "Naqada", "text": "Naqada (edo \"Nagada\"), Nilo ibaiaren mendebaldeko ibarrean dagoen hiri bat da, Qina gobernazioan, Egipton, Tebasetik 25 kilometro iparraldera.\nAntzinako egipzieraz Nubt \"urrezko hiria\" deitzen zen, ekialdeko basamortuko ur meatzeetatik hain hurbil egoteagatik eman zitzaion izena, Goi Egiptoko V. nomoko hiri bat zen, greziarrek Ombos deitu zuten, eta beranduago, arabieraz, Tuj deitua izan zen. Gaur egungo hiria Naqada deitzen da (beste hiri bat ere existitu zen izen greziar bera zuena: Ombos, gaur egungo Kom Ombo, Asuanetik 40 kilometro iparraldera dagoena).\nHistoria.\nBatzuetan Nubteko konfederazioa deitua, uste denez, Naqada I garaian, jada entitate politiko gisa egituratutako hiri bat zen, beharbada ekonomikoak ziren arrazoiengatik, hiri-estatu garrantzitsu bihurtu zena; bere gobernariek, indarra edo konbentzitze bidez, entitate politiko txikiagoak osatzen zituzten garrantzi gutxiagoko inguruko zenbait herri mendean hartu zituzten.\nNaqada nagusitasuna izan zuen lehen hiri estatu edo lurralde konfederazioa izan zen, K.a. 3500etik K.a. 3300 arte, Naqada II garaiaren hasieran (Naqada IIa eta IIb aroak). Nagusitasun hau, ondoren, \"Nejen\" edo Hierakonpolisera pasa zen (Naqada IIc eta IId aroak).\nGaur egungo hiriak, Naqadak, 50.000 biztanle ditu 2006ko azken erroldaren arabera.\nNaqada kultura bezala.\nNaqada edo Nagada, Egiptoko kultura aurredinastiko batek jasotzen duen izena ere bada, K.a. 4000tik K.a. 3000 arte datatua.\nArrasto arkeologikoak.\nHirian, Seth jainkoari eskainitako tenplu baten hondakinak daude, beharbada Tutmosis I.a, Tutmosis III.a, Amenofis II.a eta garaiko beste erregeren batek eraikia. Hirian, Amenofis III.aren zetrua ere aurkitu zen, gaur egun, Londresko museoren batean zaindua dagoena."}
{"id": "80326", "revid": "105290", "url": "https://eu.wikipedia.org/wiki?curid=80326", "title": "Helade", "text": "Helade Greziako erdialdeko probintziak izendatzeko erabilitako izena zen. Hitzaren esanahia \"Helendarren lurra\" da. Lurraldea Mendebaldeko Mediterraniar itsasotik, Marsellatik alegia, ekialde hurbilera hedatzen zen, uharte greziarrak barne. Zibilizazio honen jatorria kultura minoiko eta mizendarretan dago.\nGaur egun, \"Helade\" izena, Grezia osoa izendatzeko erabiltzen da."}
{"id": "80327", "revid": "119347", "url": "https://eu.wikipedia.org/wiki?curid=80327", "title": "Diezma", "text": "Diezma Granadako probintziako (Espainia) udalerria da. 2007an 830 biztanle zituen. Granadatik 40 kilometro ingurura dago. Sierra Nevadako ikuspegi bikainak ditu, eta, horregatik \"Sierra Nevadako Behategia\" ere deitzen zaio. Eskola publiko bat du (\"Cristo de la Fe\" Eskola Publikoa), 100 ikasle ingururekin eta 3 urtetik DBHko 2. mailaraino irakasten dena.\nJaiak.\nHerri honetan ospatzen diren jaietako batzuk \"suak\" dira, non, jendeak, su bat pizten duen urtarrilak 16an, eta su ematen diete bueltaka jartzen dituzten mantxoak. Baita San Blas ere, otsailak 3an ospatzen dena. Egun honetan, San Blas muinora joaten da jendea eta bertan, jai giroan, jan, dantzatu... egiten da.\nHerriko patroia Fedaren Kristo Santua da, abuztuak 15ean ospatzen dena."}
{"id": "80329", "revid": "880", "url": "https://eu.wikipedia.org/wiki?curid=80329", "title": "Pandoraren kutxa", "text": ""}
{"id": "80330", "revid": "103793", "url": "https://eu.wikipedia.org/wiki?curid=80330", "title": "Erro mendatea", "text": "Erro Nafarroa Garaiako mendate bat da, Erro (Erroibar) eta Zubiri (Esteribar) lotzen dituena. Gaina 801 metrotan dago. errepideak zeharkatzen du."}
{"id": "80331", "revid": "103793", "url": "https://eu.wikipedia.org/wiki?curid=80331", "title": "Mezkiritz mendatea", "text": "Mezkiritz Nafarroa Garaian kokaturik dagoen mendatea da, Erro ibarreko Mezkiritz eta Aurizberri artean lotzen dituena. Gaina 922 metrotan dago.\nMendatea errepideak zeharkatzen du. Donejakue bideko Nafar bidearen parte da, eta bertan estela bat dago Orreagako Andre Mariari eskainia, erromesek eta beste bisitari batzuek lorez apaindu ohi dutena. "}
{"id": "80332", "revid": "105290", "url": "https://eu.wikipedia.org/wiki?curid=80332", "title": "Astidamia", "text": "Astidamia greziar mitologian honako hiru pertsonaia hauen izena da:"}
{"id": "80333", "revid": "12788", "url": "https://eu.wikipedia.org/wiki?curid=80333", "title": "Otsondo", "text": "Otsondo edo Otxondo Nafarroa Garaiko mendatea da, Urdazubi eta Amaiur herrien artean dagoena, 602 metroko garaieran. N-121-B errepidea handik pasatzen da. Bidasoko eta Urdazuriko uren banalerroan dago.\nHistoria.\nOtsondoren magalean gertatu zen Amaiurko bataila historikoa 1522an, Noaingo gudua galdu ondoren Nafarroako noble eta zaldun batzuk herri horretako gazteluan gotortu zirelarik, erresumako independentziaren alde borrokan jarraitzeko asmoz. 1813an, berriz, frantziarren eta britainiarren arteko borrokaldi latzaren gudulekua izan zen.\n1840ko hamarkadan, Nafarroako Foru Aldundiak Iru\u00f1earen eta Dantxarinearen arteko errepidea (N-121) eraiki zuen Otsondoko lepotik barrena. Garraiatzen ziren salgaien gaineko bidesariak ezarri ziren obrak finantzatzeko; bidesariak kobratzeko zortzi kate edo ordainleku jarri ziren, horietako bat Amaiurren.\nEspainiako Gerra Zibilaren ondoren, P lerroko zenbait bunker eraiki zituzten mendatearen inguruan."}
{"id": "80334", "revid": "219", "url": "https://eu.wikipedia.org/wiki?curid=80334", "title": "Azpirotz mendatea", "text": ""}
{"id": "80335", "revid": "105290", "url": "https://eu.wikipedia.org/wiki?curid=80335", "title": "Amintor", "text": "Amintor izenekoak, Antzinako Greziako edo greziar mitologiako honako pertsonaia hauek dira:"}
{"id": "80336", "revid": "140736", "url": "https://eu.wikipedia.org/wiki?curid=80336", "title": "Belate", "text": "Belate Nafarroa Garaiko mendatea da. Almandoz (Baztan) eta Arraitz (Ultzama) herriak lotzen dituena. 847 metroko garaiera du. Bertatik pasatzen da NA-1210 errepidea (lehengo N-121).\nHistoria.\nBelate aspalditik izan da igarobide garrantzitsua. Bertatik Nafarroa Garaiko barnealdea, Lapurdirekin eta Gipuzkoako kostaldearekin lotzen zituen erromatar galtzada pasatzen zen. Ikertzaile batzuen arabera, II. edo III. mendekoa da. Galtzada honetatik igarotzen ziren ere Erdi Aroan, Done Jakuera bidean, Urdazubitik barrena zetozen erromesak. Horrela, Belateko Santa Maria Monasterio-Ospitalea eraiki zuten bertan, gaur egungo aterpe baten modukoa.\n1512an, nafarren eta gaztelarren arteko Belateko gudua gertatu zen, Joanes III.ak Nafarroako Erresuma berreskuratu nahi izan zuelarik, baina gaztelarrek garaitu zuten.\n1840ko hamarkadan, Nafarroako Foru Aldundiak Iru\u00f1earen eta Dantxarinearen arteko errepidea (N-121) eraiki zuen, Belateko mendatetik igarotzen zena. Errepide berria eraiki eta gutxira Belate mendatearen alde banatako udalek, hots, Ultzamak eta Baztanek, benta bana zabaldu zuten: Ultzamako benta eta Benterrea. 1997an, mendatea saihesten duen Belateko tunela zabaldu zen."}
{"id": "80337", "revid": "105290", "url": "https://eu.wikipedia.org/wiki?curid=80337", "title": "Amintor (Egiptoren semea)", "text": "Greziar mitologian, Amintor, Egiptoren 50 semeetako bat zen. Danaideetako (Egiptoren anaia Danaoren alabak) bat zen Damonerekin ezkondu zen. Bere anaia guztiak bezala, Linzeo izan ezik, ezkon gauean hila izan zen."}
{"id": "80338", "revid": "119347", "url": "https://eu.wikipedia.org/wiki?curid=80338", "title": "Llu\u00eds Companys", "text": "Llu\u00eds Companys i Jover (Tornabous, Lleida, 1882ko ekainaren 21a - Montju\u00efceko gaztelua, Bartzelona, 1940ko urriaren 15a) kataluniar politikari eta abokatu izan zen, ideologikoki kataluniar abertzalea, Esquerra Republicana de Catalunyako buruzagia eta Kataluniako Generatitateko presidentea 1934tik eta Espainiako Gerra Zibilan zehar. Guda ostean erbesteratua, Gestapok, Alemania naziaren isileko poliziak atxilotuta eta Francisco Francoren gobernuari entregatuta, Bartzelonan fusilatu zuten.\nGaztaroa.\nJosep Companys eta Maria Llu\u00efsa de Jover nekazarien semea, Bartzelonako Unibertsitatean Zuzenbidean Lizentziaduna, Companysek gaztetatik Kataluniako bizitza politikoan esku hartu zuen. 1906an, militarrek \"Cu-Cut!\" eta \"La Veu de Catalunya\" kataluniar abertzale aldizkarien idaztokiak erre zituzten eta Ley de Jurisdicciones deritzona onartu zen eta, Solidaritat Catalana egitasmo berrian esku hartu zuen. Gero, \"Uni\u00f3 Federal Nacionalista Republicana\"ren kide egin zen, haren gazte-taldeko lehendakaria izanik. Hori zela-eta, hamabost aldiz atxilotu zuten, 1909ko Bartzelonako Aste Tragikoa eta gero poliziako txostenek \"gizabanako arriskutsutzat\" jo zuten .\nFrancesc Layretekin batera, Companys \"Partit Republic\u00e0 Catal\u00e0\" ezkertiar aldearen ordezkaria zen eta 1917an Bartzelonako zinegotzia hautatu zuten. 1920ko urrian, Salvador Segu\u00ed, \"El Noi del Sucre\", Mart\u00ed Barrera, Josep Viadiu eta beste hainbat sindikalistarekin batera atxilotu zuten eta Ma\u00f3ngo \"Castell de la Mola\"ra erbesteratu zuten, Layret hil zutenean.\nNahiz eta erbesteratua izan, 1920ko abenduaren hauteskundeetan Companys, Layret hilaren ordez, Sabadellgo diputatu hautatu zuten. Horrexegatik, immunitate diplomatikoa lortu zuen eta espetxetik atera zuten.\n1922an \"Uni\u00f3 de Rabassaires i Altres Conreadors del Camp de Catalunya\" sortu zuen, eta abokatu eta \"La Terra\" aldizkariaren zuzendari gisa lan egin zuen Primo de Rivera diktadura-garaian. Berriro atxilotu zuten, eta ezin zuen Esquerra Republicana de Catalunya sortu zuen 1931ko 12 eta 19en arteko ezkertiar bileran parte hartu, baina \"Partit Republic\u00e0 Catal\u00e0\"ren izenez zuzendaritzaren kide hautatu zuten. Lana eta sindikalismoaren munduan bere loturen esker, Companysek Kataluniako ezkertiar jendearen artean Esquerrari ospea eman zion, artean behe-burges aurrerakoi alderdi txikitzat jotzen zuten-eta.\nBigarren Errepublika.\n1931ko apirilaren 12ko udal hauteskundeetan Bartzelonako udalerako zinegotzia hautatu zuten Esquerra Republicana de Catalunyaren izenean. Apirilaren 14ko eguerdian, Amadeu Aragay, Lluh\u00ed i Valles\u00e0 eta besteen artean Udaleko balkoira igo eta Katalunian Bigarren Errepublika aldarrikatu zuen, Antonio Mart\u00ednez Domingo alkatea kargutik kenduta.\n1931ko apirilaren 16an Bartzelonako gobernadore zibil izendatu zuten, maiatzean Carles Espl\u00e0k ordezkatu zuen arte.\n1931ko ekainaren 28an, Espainiako hauteskunde orokorrak zirela eta, Bartzelonako diputatu hautatu zuten. Espainiako Gorteetan \"Esquerra\"ko talde parlamentariaren buruzagia zen. Haren zeregin nagusiak Kataluniako Autonomia Estatutuaren onartzea, Estatut de N\u00faria izenekoa, nekazaritza erreforma eta emakumeen boto izan ziren.\n1932ko urriaren 20an, Kataluniako Parlamentuaren hauteskundeak zirela eta, Sabadellgo diputatu hautatu zuten. Gero, abenduaren 19an, Kataluniako Parlamentuko lehen presidente izendatu zuten.\n1933ko urtearen erdialdera arte, Companysek Gorte espainoletan diputatu eta Kataluniako Parlamentuaren lehendakariaren zereginak aldi berean egin zituen, Kataluniako parlamentuko lehendakaritza utzi zuenean Bigarren Errepublikaren Gobernuaren parte hartzeko. Gainera, ekain eta urriaren artean, Marina Ministroa izan zen.\nEra berean, gaztetan hasitako kazetaritzari ekin zion: 1931ko urritik 1934ko urtarrilera arte \"La Humanitat\", ERC-ko aldizkaria, zuzendu zuen.\nFrancesc Maci\u00e0 hil eta gero, 1934ko urtarrilaren 1ean Kataluniako Generalitatearen Presidente izendatu zuten. 1934 urtean Laborantza Kontratuen Lege eztabaidatua sustatu zuen, jabe handi eta Gobernu espainolaren kontra.\nConfederaci\u00f3n Espa\u00f1ola de Derechas Aut\u00f3nomas (CEDA)-k gobernua osatu eta udazkeneko 1934ko Iraultzaren ondoren, Generalitateko balkoitik 1934ko urriaren 6an \"Estat Catal\u00e0\" Espainiako Errepublika federalaren barruan aldarrikatu zuen.\nGreba, UGT eta CNT-ek zuzenduta, Asturiasen matxinada armatua bihurtu eta gudarosteak menderatu zuen. Gudarosteak Katalunian ere eskua hartu zuen, laugarren dibisio organikoaren bitartez, Domingo Batet jeneralak aginduta. Companys Gobernu osoarekin batera atxilotu zuten, eta Bartzelonako portuan zegoen \"Uruguay\" itsasontzian espetxeratu zuten. Kataluniako Autonomia Estatutua etena, Madrila eraman zuten. Hantxe, ekainaren 6an, Konstituzio Bermearen Tribunalak, hamar boto alde eta zortzi kontra, matxinada karguagatik zigortu zuen hogeita hamar urte espetxe-zigorra eta behin betiko ezgaikuntza. Hori zela-eta, El Puerto de Santa Mar\u00eda (Cadiz) espetxera eraman zuten.\nGuda Zibila.\n1936an Herri Frontearen garaipenaren ondoren askatuta, Estatu-kolpe bat gertatuko balitz ere Frederic Escofet kapitaina hautatu zuen Katalunian Herri Ordenako Komisario orokorra.\nUztailaren 18ko kolpearen porrota Bartzelonan zela eta, Companysek Bartzelonako portutik atzerritar itsasontzietan beren seguritatea ezin baitzuen bermatu, errepublikako erregimenaren begikoa ez izateagatik, bost mila pertsona joaten uztea erabaki zuen.\nGuda osoan zehar, Kataluniako Gobernuaren burua izan zen, alderdi eta sindikatu guztien arteko batasuna mantentzea saiatzen. Hala ere, hau oso zaia zen komunista eta sozialista \"Partit Socialista Unificat de Catalunya\"n elkartuak eta Lanaren Konfederazio Nazionaleko anarkisten arteko tentsioa zela eta, azken horiek POUMeko troskistekin batera.\n1937ko urria eta gero, Juan Negr\u00ednen gobernua errepublikanoarekin liskar ugari izan zituen, azkena Bartzelonan zegoenean, eta 1938ko apirilaren ostean, Lleida galdu zenean, oso eskutitz latza idatzi zion Espainiako Gobernuko Presidenteari, jasaten ari zen bidegabekeriez eta Gobernu kataluniarren marjinazioaz arranguratuta.\nErbestealdia.\nFrancoren gudarosteak Katalunia okupatu ondoren, 1939ko otsailaren 5ean Perpiny\u00e0ra (Frantzia) erbesteratu zen, handik Parisa joan zen Generalitateko Erbesteko Ordezkaritzan (Consell Nacional de Catalunya) lan egitera. Handik Le Baule-les-Pinsera (Pirinio Atlantikoak) aldatu zen. Frantzian geratu zen, arriskutsua izan arren, bere semearekin, Llu\u00eds Companys i Mic\u00f3 (1911-1956), buru-gaixotasun larria pairatzen zuena, harremana ez galtzeko. Semearen ama lehendabiziko emazte Merc\u00e8 Mic\u00f3 zen. Companysek Merc\u00e8 dibortziatu zuen Carme Ballester, bigarren eta azken emaztearekin ezkontzeko.\nHantxe, 1940ko abuztuaren 13an, Gestapoko alemaniar agenteek atxilotu zuten eta abuztuaren 29an estraditatu zuten Irungo mugan. Epai berezi batek auzi-ihesean Espainiako Erantzukizun Politikoaren Legepean epaitu zuten eta, egunbeteko Guda Kontseilua nahikoa izan zuten zigorra ezartzeko. 1940ko urriaren 15ean fusilatu zuten Montju\u00efceko gazteluko Santa Eul\u00e0lia lubanarroan. Begietan loturarik nahi ez, eta () oihukatzen hil zen.\nGeroaldia.\nBartzelonan Montjuiceko Olinpiar Estadioak haren izena du: bertan 1992ko Olinpiar Jokoetako atletismo-probak egin ziren, eta egun Real Club Deportivo Espanyol de Barcelonak partidu ofizialak bertan jokatzan ditu.\nHaren hilketaren 67. urteurrena zela eta, 2007ko urriaren 15ean, Kataluniako Parlamentuak haren epaiketaren baliogabetzea eskatu du.\nBibliografia.\n84-8307-707-8."}
{"id": "80339", "revid": "336", "url": "https://eu.wikipedia.org/wiki?curid=80339", "title": "Jos\u00e9 Montilla", "text": "Jos\u00e9 Montilla Aguilera (Izn\u00e1jar, Kordoba, Espainia, 1955ko urtarrilaren 15a - ) politikari kataluniarra da, Kataluniako Generalitateko presidente ohia eta PSCko idazkari nagusia izandakoa.\nBiografia.\n16 urte zituela, Kataluniara migratu zuen familiarekin eta Sant Joan Despin (Baix Llobregat) ezarri zuen bere bizilekua. Ezkonduta dago eta 5 seme-alaba ditu. Ekonomia eta Zuzenbideko ikasketak ditu. Ogibidez, Administrazio Publikoko funtzionarioa da.\nUdaletan izan duen esperientzia 1979an hasi zuen, Sant Joan Despiko Udaletxean. 1985ean, Cornella de Llobregat-eko udalerriko alkate bihurtu zen eta 19 urtez gehiengo osoarekin gobernatu zuen udala. 2003ko uztailetik, Bartzelonako Diputazioko buru izan da. Beranduago, Espainiako Industria, Turismo eta Merkataritzako ministro izendatu ondoren, tokiko administrazioan zituen kargu guztiak utzi zituen 2004ko apirilean. 2006ko abuztuan, Ministeritzaren kargua utzi zion, bere alderdikide den Joan Clos-eri, Generalitateko buru bihurtzeko.\nPSCko idazkari nagusi gisa eta PSOEko Exekutibako kide bezala dituen betebeharrak bateratu izan ditu."}
{"id": "80340", "revid": "219", "url": "https://eu.wikipedia.org/wiki?curid=80340", "title": "Real Club Deportivo Espanyol de Barcelona", "text": ""}
{"id": "80341", "revid": "103793", "url": "https://eu.wikipedia.org/wiki?curid=80341", "title": "Ma\u00f3", "text": "Ma\u00f3 (katalanez eta ofizialki) Menorcako hiri nagusi eta hiriburua da, uharteko ekialdean dagoena. Menorcako Uharte Kontseilua bertan kokatuta dago.\nAuzoak.\nUdalerriaren barnean zenbait herri daude. Iparraldeko kostaldean Es Grau, Sa Mesquida eta Es Murt\u00e0 daude. Portuaren beste aldean, \"s'altra banda\", Cala Rata, Cala Barril eta Cala Llonga urbanizazioak daude. Barnealdean Sant Climent eta Llucma\u00e7anes herriak daude.\nIzenaren auzia.\n2011ko udal hauteskundeetan PPk alkatetza eskuratu ostean, \u00c0gueda Reyn\u00e9s auzapez berriak udalerriaren izenaren gaineko kontsulta egiteko proposamena egin zuen. Bozketara eraman nahi diren proposamenak \"Mah\u00f3n-Mah\u00f3\" eta \"Mah\u00f3n-Ma\u00f3\" dira; lehenak \"Mah\u00f3\" katalanezko forma ez arautua jasotzen du, hizkuntzaren batasunaren kontra ari den \"Iniciativa C\u00edvica Mahonesa\" taldeari men eginez. Proposamen biek Balear Uharteetako hizkuntza normalkuntzarako legearen aldaketa eskatzen dute, bertan katalanezko izenen ofizialtasuna agintzen delako. PPk gaur egun bezala mantentzearen proposamena -hau da, \"Ma\u00f3\" izatea izen ofizial bakarra- ez du bozketara eraman nahi; honek guztiak hizkuntzaren aldeko taldeen protestaldiak eragin ditu. 2012an, azkenean, PPk gehiengo absolutuz gidatutako udal taldeak, hiriaren izen ofiziala \"Ma\u00f3-Mah\u00f3n\" jartzea erabaki zuen."}
{"id": "80343", "revid": "201", "url": "https://eu.wikipedia.org/wiki?curid=80343", "title": "Laissez passer, laissez faire", "text": ""}
{"id": "80345", "revid": "336", "url": "https://eu.wikipedia.org/wiki?curid=80345", "title": "Belo (argipena)", "text": "Belo hitzak adiera zenbait ditu:"}
{"id": "80348", "revid": "1545", "url": "https://eu.wikipedia.org/wiki?curid=80348", "title": "Mutemuia", "text": "Mutemuia Antzinako Egiptoko erregina bat izan zen, zehazki, Tutmosis IV.a faraoiaren emaztea eta Amenofis III.aren ama (K. a. XIV. mende inguruan.)\nKasu gehienetan bezala, Mutemuiaren jatorria erabat ezezaguna da. Batzuk diotenez, Tebaseko gortera bidalitako lehen Mitanniko printzesetako bat dela diote, bi herrialdeen arteko aliantzaren adierazgarri bezala. Beste batzuen ustez, Yei izeneko siriar jatorriko gurdi gidari baten alaba eta Iuiaren (Amenofis III.aren erregealdian garrantzi handia izango zuen gizona eta Tiy erreginaren aita izango zena) arreba. Bi aukera hauek, oraindik frogatzeke daude.\nMutemuia emaztea eta ama zen bere senarra tronura igo aurretik, nahiko zaila zena, oinordekotza zerrendan bosgarren edo seigarren postuan aurkitzen baitzen. Patuaren nahiak direla eta, Tutmosis IV.a errege izatera iritsi zenean, Mutemuiak, errege odoleko bi printzesek alboratua izatearekin konformatu behar izan zuen (Nefertari eta Iaret), Errege Emazte Handi kargua izan zutenak, Mutemuiak berak, bere senarra hil ondoren bakarrik lortuko zuena.\nAmenofis III.a faraoi izendatua izan zenean Tutmosis IV.aren erregealdi laburraren ondoren, Mutemuiak, umearen erregeordetza bere gain hartu zuen. Izan ere, une horretan, Amenofis III.ak hamabi urte baino ez zituen, eta bere ustezko anaia Iuiarekin, Tiyrekin ezkontzea adostu zuen, Tutmosis IV.ak bere bi Errege Emazte handiekin izandako alabak baztertuz (litekeena da Mutemuiak bi haiek gorrotatzea, errege emazte handi bezala alboratua izan zenean). Luxu oroz inguratua eta bere ametsa lortuz, erregina ama oso edadetua zen bere semearen erregealdiaren amaiera inguruan hil zenean.\nUkaezina da emakume honek bere semeagan izan zuen eragina, batez ere erregealdiaren lehen urteetan. Bere amarentzako opari bezala eta bere tronuratzea are gehiago legitimatzeko, Amenofis III.ak, eta hala irudikatu zuen Luxorreko tenplu ederrean, Mutemuia eta Amon-Ra jainkoa beraren arteko loturatik jaiotakoa zela adierazi zuen. Faraoiak berak, bere burua Amonen semetzat izendatzea eta oraindik bizirik zegoela jainkotzea ez zen batere ohikoa Antzinako Egipton, eta errege gutxi batzuek baino ez zuten egin halakorik Amenofis III.ak baino lehenago, Hatshepsutek adibidez.\nAmenofis III.az gain, Mutemuiak beste zenbait seme izan zituen Tutmosis IV.arekin, Amenemhat gaztea bezala.\nIzena.\nMutemuia izenak \"Mut txalupan\" esan nahi du, hau da, \"Mut eguzki txalupan\"). Mutemuia hieroglifoetan:\nG15-t-M:P3-B7"}
{"id": "80349", "revid": "58701", "url": "https://eu.wikipedia.org/wiki?curid=80349", "title": "Pachuca", "text": "Pachuca, izen ofiziala Pachuca de Soto, Mexiko erdialdeko hiria da, Hidalgo estatuko hiriburua eta hiri nagusia, eta Pachuca udalerriko herriburua. Mexiko Hiritik 96 kilometro iparraldera dago. 2010ean hiriak 256.584 biztanle zituen, eta 267.862 biztanle udalerriak."}
{"id": "80350", "revid": "1340", "url": "https://eu.wikipedia.org/wiki?curid=80350", "title": "FAS", "text": ""}
{"id": "80351", "revid": "512", "url": "https://eu.wikipedia.org/wiki?curid=80351", "title": "Zuria Borgoinakoa", "text": "Zuria Borgoinakoa (1296 - Pontoise, 1326ko apirilaren 29) Frantziako eta Nafarroako erregina ezkontidea izan zen.\nAita Oton IV.a, Borgoinako kondea eta ama Mahaut Artoiskoa zituen. Bere ahizpa Joana, Filipe II.aren emaztea, zen.\nKarlos I.a ezkondu zuen Corbeilen, 1308ko maiatzaren 20an.\n1314an Ch\u00e2teau-Gaillarden atxilotu zuten, - Joana ahizpa eta Margarita koinatarekin batera- adulteriogile izateagatik. Salaketaren lekukoa Elisabet Frantziakoa zen.\nHantxe zegoen 1322an Karlos I.a errege bihurtu zenean. Joan XXII.a aita sainduak ezkontza baliogabetu zuen 1322ko maiatzaren 19an.\nZuria Pontoiseko Maubuisson abadian hil zen 1326ko apirilaren 29an."}
{"id": "80352", "revid": "336", "url": "https://eu.wikipedia.org/wiki?curid=80352", "title": "Maria Luxenburgokoa", "text": "Maria Luxenburgokoa, (1304 - 1324ko martxoaren 26), Frantzia eta Nafarroako erregina ezkontidea zen.\nAita Henrike VII.a, Alemaniako errege eta Germaniako Erromatar Inperio Santuko enperadorea, eta ama Margarita Brabantekoa zituen.\nKarlos I.a ezkondu zuen Provinsen, 1322ko irailaren 21ean.\n1324ko martxoan, Mariak gurdi-istripua izan zuen, haurdun zegoela. Semea (Luis izenekoa), goiztiar jaio eta orduak baino ez zen bizi; Maria 1324ko martxoaren 26an hil zen eta Montargisen lurperatu zuten. 19 urte zituen."}
{"id": "80353", "revid": "119347", "url": "https://eu.wikipedia.org/wiki?curid=80353", "title": "Joana Evreuxekoa", "text": "Joana Evreuxekoa (1307 - Brie-Comte-Robert, 1371ko martxoaren 4a), 1325-1328 bitartean Nafarroako eta Frantziako erregina ezkontidea izan zen.\nBizitza.\nAita Luis Evreuxekoa eta ama Margarita Artoiskoa zituen. Hau da, aitite Filipe III.a Frantziakoa zuenez, Karlos I.aren lehengusina zen. Honekin ezkondu zen 1325eko maiatzaren 11n, Joan XXII.a aita santuaren dispentsari esker. Urtebete geroago, Frantziako erregina koroatu zuten. Hiru alaba izan zituzten:\nJoana Evreuxekoak bitartekari lanak egin zituen Karlos II.a Nafarroakoa eta Joanes II.a Frantziakoaren arteko gatazketan, eta 1354an Mantesko ituna sinatu zuen. Brie-Comte-Roberteko gazteluan hil zen, 1371eko martxoaren 4an."}
{"id": "80354", "revid": "1545", "url": "https://eu.wikipedia.org/wiki?curid=80354", "title": "Joanna Evreuxekoa", "text": ""}
{"id": "80355", "revid": "1545", "url": "https://eu.wikipedia.org/wiki?curid=80355", "title": "Karlos IV.a Frantziakoa", "text": ""}
{"id": "80356", "revid": "56334", "url": "https://eu.wikipedia.org/wiki?curid=80356", "title": "Joana Frantziakoa", "text": "Joana Frantziakoa edo Joana Valoisekoa, (Ch\u00e2teauneuf-sur-Loire, 1343ko ekainaren 24 - \u00c9vreux, 1373ko azaroaren 3), Nafarroako erregina ezkontidea izan zen. Aita Joanes II.a Frantziakoa eta ama Bona Luxenburgokoa zituen.\nEzkontza eta seme-alabak.\nKarlos II.arekin ezkondu zen 1352ko otsailean, Brieko Vivier gazteluan.\nZortzi seme-alaba izan zituzten:"}
{"id": "80357", "revid": "1830", "url": "https://eu.wikipedia.org/wiki?curid=80357", "title": "Gora ta gora beti", "text": "Gora ta gora beti Gabriel Arestiren hitzak dituen euskal abesti famatu bat da. \"Gabriel Arestiren Omenez\" diskoan argitaratu zuen Oskorrik 1976an. Abestiaren melodia Jaromir Vejvoda txekiar musikagilearen \"\u0160koda l\u00e1sky\" polkan oinarritua dago.\n\"Lapurdi\" izena, kanta honetan, Euskadi (Euskal Herria, euskal herritarren nazioa) esangurarekin dago erabilia; izan ere, hitzak idatzi ziren garaian Francoren diktadurak debekatua zuen \"Euskadi\" izena erabiltzea. Arestik berak, Gipuzkoatik Lapurdira zihoala Behobiako zubiaren erdira heltzean (Estatu arteko muga zeharkatzean, alegia), beti \u00abGora Euskadi askatuta\u00bb oihu egiten zuen.\nOskorriren abesti ezagunenetako bat da. 1996an, Getxoko Fadura frontoian, Oskorrik zuzeneko 25 kantu-urte diskoan luxuzko laguntzarekin grabatu zuten kantu hau: Niko Etxartek interpretatu zuen, Lapurdikoa ez, baina Zuberotarra dena.\nGau ahaztezin hartan Kukubiltxo antzerki-taldeak ere parte hartu zuen, eta luxuzko musikari eta bestelako gonbidatu batzuek ere bai: Martin Carthy, Niko Etxart, Joserra Fernandez, Pedro Guerra, Gwendaleko kide batzuk, Kepa Junkera, Mikel Laboa, Fermin Muguruza, Liam O'Flynn, Ruper Ordorika, Juan Carlos Perez, Albert Pla, Anton Reixa, Jon Sarasua, Joseba Tapia, Patrick Vaillant eta Gabriel Yacoub.\nHitzak.\nHona hemen abestiaren hitzak:"}
{"id": "80362", "revid": "688", "url": "https://eu.wikipedia.org/wiki?curid=80362", "title": "Grifo", "text": "Grifoa (grezieraz \u03b3\u03c1\u03c5\u03c6\u03bf\u03c2 \"gryphos\" eta persieraz \u0634\u06cc\u0631\u062f\u0627\u0644\u200c \"shirdal\", \"lehoi-arranoa\") izaki mitologiko bat da. Aurrealdea, arrano erraldoi batena da, urrezko luma, moko zorrotz eta atzapar boteretsuekin. Atzealdea, berriz, lehoi batena da, ile horia, hanka gihartsu eta isatsarekin.\nGrifo batzuk, buruan punta zorrotzeko belarriekin edo lumak isatsean dituztela irudikatzen dira. Mitoen arabera, ohiko lehoi bat baino zortzi aldiz handiago eta indartsuagoa da, eta ez da harritzekoa zaldizko bat bere zaldiarekin eramatea, edo idi pare bat, bere hanketan sartzen direnak. Bere atzaparrekin, edateko kopak egiten dira, eta bere saihetsekin, arkuak geziak jaurtitzeko.\nDirudienez, bere jatorria Ekialde Hurbilean du, antzinako babiloniar, asiriar eta persiarren eskultura eta margoetan baitago.\nHistoria.\nGreziar elezahar bate kontatzen duenez, Apolo jainkoa grifoak bilatzera joan zen, eta Greziara, horietako baten gainean zaldizko bezala itzuli zen. Apolo jainkoari sagaraturik zeuden eta bere altxorrak zaintzen zituzten Arimaspoarrengandik babesteko. Dioniso jainkoaren ardo kraterak ere zaintzen zituzten.\nBerriagoa den mito batek dioenez, India iparraldeko basamortuetan zegoen urrea zaintzeaz arduratzen ziren. Zaintza honen arrazoia, bere kumeak zaintzeko nahian egon daiteke, metal preziatua ateratzen zen mendietan jartzen baitzituzten euren habiak.\nErromatarrek, apaindura gisa baino ez zuten erabiltzen friso, mahai hanka, aldare eta argimutiletan. Grifoa, kristautasunaren lehen denboretan erabili zen San Basilio eta San Anbrosioren bestiarioetan (edo animalien alegoriak). Harrizko erreplikek, sarri, gargola bezala balio dute Behe Erdi Aroko arkitektura gotikoan.\nGrifoa, heraldikan ere ikur bat da, adarbakarra, lehoia eta hipogrifoa, beste batzuen artean. Hauek bezala, zenbait alditan agertzen da familia armarri eta zutoihaletan. Ohi, indarra, kemena eta zaintza irudikatzen ditu.\nJatorria.\nHipotesi batek dioenaren arabera, grifoaren benetako jatorria izaki mitologiko gisa, Ceratopsidae familiako dinosauroen arrasto fosil ugarietan dago, mordoa aurki daitezkeena Erdialdeko Asiako basamortuetan, bereziki Mongolian.\nDinosauro hauen hezurdura zapalak, kako formako mokoaren itxura duen ahoarekin, omoplato zabalak, isats luzea eta zenbait hatz eta atzazalak dituzten hankekin, hezurdura horien jabeen berrinterpretazio bat eragin izango zuten, izaki mitologiko bihurtuz benetako erreferentzia baten faltan.\nArmarrietan.\nSarri, grifoak armarrietako ikur gisa erabiltzen dira. Gehienetan eskuinera begira agertzen dira, ezkutua eramaten duenaren eskuin aldera."}
{"id": "80370", "revid": "336", "url": "https://eu.wikipedia.org/wiki?curid=80370", "title": "Marka", "text": "Marketinean, merkataritza-marka edo, besterik gabe, marka, produktu, zerbitzu, enpresa edo instituzio baten izena, terminoa, sinboloa edo/eta diseinu propioa da, produktu, zerbitzu enpresa edo instituzio horien ordezkoa izango dena.\nMarka batek lau betebehar nagusi ditu. Produktu edo zerbitzua ezagutaraztea, konpetentziarengandik identifikatu eta bereiztea, kalitatea bermatzea eta hobespen jarraitu bat ziurtatzea.\nMarka bat errealitate material (izena, tipografia, kolorea...) zein errealitate psikologiko baten jabe da, marka identitatea eta marka-irudia deritzanak. Maiz, logotipo baten bitartez identifikatzen da.\nMerkaturatzea.\nMarka bat merkaturatu baino lehen, hainbat erabaki hartu behar ditu ekoizleak. Lehendabizikoa, produktua markarekin edo markarik gabe merkaturatuko duen ezarri behar du. Marka kontzeptua ez da betidanik egon merkatuan, lehen oso produktu gutxiri jartzen zitzaien. Baina gaur egun ia produktu guztiek daramate, izan ere, bai ekoizleentzat bai kontsumitzaileentzat onurak dakartza, nahiz eta ere egon jendea uste duena markak hainbat kalte sortzen dituztela.\nHartu behar den bigarren erabakia, markaren babeslea nor izango den erabakitzea da. Erabaki bada produktua marka eramatea, honen babeslea hautatu behar da, hau da, produktuak ekoizlearen marka eramatea edo ekoizleak produktua bitartekarien eskuetan jartzea. Kasu honetan ekoizlearen marka aztertuko dugu, non hiru aukera posible daude:"}
{"id": "80377", "revid": "119347", "url": "https://eu.wikipedia.org/wiki?curid=80377", "title": "Elkarte gastronomiko", "text": "Elkarte gastronomikoak, Gipuzkoa eta Nafarroako iparraldean soziedade, Bizkaian txoko eta Iru\u00f1ean pe\u00f1a izenez ere ezagutzen direnak, bereziki Euskal Herrian hedaturik dauden elkarteak dira, helburu nagusitzat bertako bazkide diren lagunei aisirako eta otorduetarako tokia eskaintzea dutenak.\nDonostian sortu ziren XIX. mendearen erdialdean, garaiko turismoaren bultzadak ekarritako aisiaren pribatizazioari aurre egin eta bertako taberna eta sagardotegiei ezarritako ordu-murrizketen ondorioz. Geroztik, hasiera batean Gipuzkoara eta ondoren Euskal Herri osora zabaldu eta euskal kulturaren osagai deigarrienetakoa bilakatu dira, koadrila izeneko taldearekin batera. Donostian elkarte gastronomikoak hiriaren ikur dira eta parte hartze nabarmena dute Donostiako Danborradan. Aldi berean, kirol eta kultura ekitaldien bultzatzaileak ere izaten dira.\nHasiera batean eta XX. mendean zehar elkarte gastronomiko anitzek gizonak soilik hartzen zituzten bazkide gisa eta emakumeei debekatu egiten zitzaien, baina egun sexu-bereizketa gainditu den ezaugarria da. Funtzionamenduari dagokionez, taberna arruntetan ez bezala, elkarte gastronomiko bateko kideek eurek hartu, prestatu eta zerbitzatzen dituzte edariak eta janariak, autogestio printzipio batez: irabazi asmorik gabeko elkarteak izanik, aldiro bazkide-talde bakoitzak kontsumitu duena idatzi eta kostua bakarrik ordaintzen du, dagokion dirua kaxa komun batean sartuz eta gastu orokorrak aldiroko kuota batez estaliz.\nEzaugarriak.\nElkarte gastronomikoak auzoarekin loturik eratzen dira, auzo bakar batean elkarte zenbait izan badaitezke ere. Bazkideak koadrilak osatzen dituzten pertsonak izaten dira, gizonak tradizionalki. Kideen kopurua aldakorra da: dozena bat lagunetatik ehundik gora bazkideetara. Elkarte gastronomikoaren egoitzan sukalde bat, bazkideek beraiek ekarritakoarekin platerak prestatzeko, eta mahaiak eta aulkiak daude. Ohikoa ez bada ere, elkarte batzuetan sukaldari bat kontratatzen da platerak prestatzeko. Printzipioz elkarteak bazkideentzat soilik badira ere, ohikoa da bazkideak ez diren pertsonak bazkide batek lagunduta elkartera sartu ahal izatea. Garbiketa eta bestelako lanak bazkideen artean egin badaitezke ere, ohikoa da horretarako kanpoko pertsona bat kontratatzea.\nElkarteek bazkide kopuru mugatu bat izaten dute. Bazkide berrien sarrera bazkide batek elkartea utzi edo zendu egiten denean gertatzen da: hautagaia elkarteko bi bazkideren eskutik izena eman eta ondoren elkarteko bazkideen onespena jaso behar du.\nHistoria.\nFrancoren diktadurapean, txokoak ospetsuago bihurtu ziren bertan euskaldunek estatuaren kontrolpetik at bildu zitezkeen leku bakarretako bat ziren. Bertan, politikaz eztabaidatu ezin zenez, euskaraz aritu eta abestu zezaketen.\nTxokoak herrialdeka.\nEibar.\nEibarren 46 \"soziedade\" daude 28.000 biztanleentzako.\nIru\u00f1ean.\nSanferminetan elkarte gastronomikoek \"pe\u00f1a\" dute izena eta jaietako antolakuntzan hartzen dute parte. Emakumeek gizonekin batera hartzen dute parte.\nGernikan.\nGernikan txokoak hedatuak daude oso, 15.000 biztanleetatik 9 txoko daude 700 bazkide dituztenak.\nDonostian.\nDonostian daude elkarte gastronomiko famatuenak (Gaztelubide, Union Artesana...). Donostiako Danborradan bere parte-hartzea ezinbestekoa da.\nEragina euskal sukaldaritzan.\nTxokoen garapenak eragin handia izan du euskal sukaldaritzan. Plater tradizional asko txokoek berreskuratuak izan dira, bestela orain galduak izango lirateke. Plater berriak garatzeko ere izan dira inportanteak, bazkideek plater, osagai eta metodo berriak ekarri dituztelako. Bazkideen arteko ezaguera zabaltzeko ere baliagarriak izan dira, egungo zenbait euskal sukaldari handienak (adibidez Martin Berasategi) elkarte gastronomiko hauen kideak izanda."}
{"id": "80383", "revid": "284", "url": "https://eu.wikipedia.org/wiki?curid=80383", "title": "Gora ta gora", "text": ""}
{"id": "80386", "revid": "336", "url": "https://eu.wikipedia.org/wiki?curid=80386", "title": "WV25", "text": "WV25 Erregeen Haranetik mendebaldera dagoen Ekialdeko Harana edo Tximinoen Haranean dagoen hilobi bat da, Egipton. Ekialdeko Harana, neurri, funtzio eta geologiari dagokionez, Erregeen Haranaren bikitzat hartzen da.\nHilobia, utzia izan zen bere eraikuntza hasi eta gutxira, baina uste denez, Amenofis IV.arentzako zen, faraoi honek, bere izena Akenatongatik aldatu eta hiriburua, berak propio eraikitzea gaindutako Aketaton (gaur egungo Tell el-Amarnara aldatu aurretik.\nKokapena.\nWV siglak Tximinoen Haranean duen kokapena adierazteko erabiltzen dituen arren (West Valley, Mendebaldeko Harana ingelesez), WV25a eta bere ingurukoek, Erregeen Haraneko zenbaketa jarraitzen dute. Ez dira ezagutzen Akenaton faraoia errege nekropolia Tximinoen Haranera eramatera bultzatu zuten arrazoiak, baina errege hilobiak han eraikitzeko ohiturak belaunaldi bat baino ez zuen iraun, jatorrizko haranera itzuliz Horemheb faraoiaren erregealdian.\nWV25 hilobia Tximinoen Haranaren ekialdeko muturrean dago, WV23 eta WV24tik oso gertu. Baina, WV22a, Amenofis III.aren hilobia, haranaren sarreran dago, eta beraz, apurtze saiakera gehiago ikus daitezke WV25 hilobiaren eraikitzailearen aldetik -dirudienez, hegoaldeko hiruretatik, lehenik zulatu zena- aurreko erregeekiko. Urruntze nabarmen honen ustezko arrazoia, beharbada, hilobi lapurrak galarazteko izango zen, edo ekialdeko nekropolian jada hilobi gehiegi zeudelako.\nHasieran aipatu bezala, WV25 hilobia utzia izan zen eraikitzen hasi eta gutxira. Hala eta guztiz ere, argi ikus daiteke errege hilobi baten ohiko profila, eskailera erako sarrera batekin eta beherantz doazen korridoreetako lehenaren hasiera geldituekin. Arroka kalitate onekoa da, eta gelak ondo zizelkatuak daude, baina, argi dagoen bezala, ez zuen tokia apaintzen hasteko ere denborarik izan.\nIndusketa.\nGiovanni Battista Belzoni italiarra izan zen hilobi hau aurkitu zuena 1817an, WV23an lanean ari zen bitartean. Hilobi hau irekia izan zenean, zortzi giza momia zeudela aipatu zuen, zenbait hil objekturekin lagundurik: ontzi kanopoak, haltzari arrastoak, pitxer zatiak... baita ostraka eta idatzizko dokumentu batzuez ere, beharbada, gertu zegoen WV23tik ekarriak. Lurperaketa haien deskribapenagatik, sarkinak zirela ebatzi da, XXI. dinastia eta XXII. dinastian datatuak. Uste denez, hildako hauen atsedena ez zen oztopatua izan Belzoni bera iritsi zen arte.\n1972-1973 denboraldian, Otto Schadenek berriz aztertu zuen hilobia, xehetasun txikienik ere galdu gabe, University of Minnesota Egyptian Expeditionentzat, tokiaren zati bat garbitu eta Belzoniri oharkabean pasa zitzaizkion objektuen zati txiki batzuk argitara emanez. Schadenek, azkenean, beretzat inongo zalantzarik gabe, Akenatonen tebastar hilobiaren aurrean geundela ebatzi zuen, utzia izan zena faraoia Tell el-Amarnara joan zenean. Aukerak, izatez, oso handiak dira, Tximinoen Harana aukeratu zuten faraoien hilobi guztiak (Tutmosis IV.agandik hasi eta Horemhebganaino, ondo kokatutak baitaude, Akenatonena izan ezik.\nErregearen momia.\nErabateko ziurtasunez, Akenaton TA26 hilobian lurperatua izan zen, Tell el-Amarnako nekropoliko errege hilobian. Ordurako, bertan egongo ziren gutxienez Meketaton printzesa eta Tiy erregina amaren gorpuak, eta, beharbada, baita beste printzesaren bat eta bigarren emaztea zen Kiya ere. Baina, hori bai, Akenatonen ondorengo faraoiek, errege honen momia Erregeen Haranera eraman zuten Tell el-Amarna utzia izan zenean. Gaur egungo egiptologiaren misterio handietako bat, Akenatonen momia eskuen artean daukagun ala ez adieraztea da. Izan ere, Akenaton, faraoien zibilizazioko irudi eta izaera erakargarrienetakoa duen erregeetako bat da. Aditu gehienen arabera, Akenaton bere ama Tiy erreginarekin batera lurperatua izango zen, KV55eko ezkutalekuan, Tutankamonen erregealdian.\nDirudienez, XXI. dinastiako apaizek, Erregeen Haranean lurperatutako jendea, ezkutaleku ezberdinetan, hilobi lapurretatik salbu jarri zituztenean, KV55etik Tiyren momia jaso zuten, baina Akenatonena han utzia izan zen. Baina ez zuten honekin amaitu: Akenatonen aurka zuten gorrotoak, beharbada, tokiak jasandako bandalismoa eragingo zuen, sarkofagoaren estalkia bere tokitik aterata eta errege kartutxo guztiak mailukatuak. Momia hura, betiereko anonimatuarekin zigortua izan zen, zigor gorena.\nBaina, hala eta guztiz ere, eta patuaren jirabiren ondorioz, KV55 hilobia berraurkitua izan zen jada garai modernoan, eta momia aztertu ahal izan zen -kontserbazio egoera penagarrian, ez da hezurdura soil bat baino askoz gehiago-. Beharbada, gorpu hau inguratzen duen kaosa, berari buruz gertatu ziren gaizkiulertuengatik izango zen: lehenik, atso bat zela esan zen, ondoren, hogei urte inguruko gizon bat zela esateko, eta, azkenik, 30 eta 40 urte arteko gizon bat zela. Azken analisiek egia badiote, eta momia honek Akenatonen seme zen Tutankamonekin antz fisiko, fisiologiko eta genetiko nabarmenak dituenez, orduan, \"Atonen Erregea\"ren bilaketa amaitua dela esan dezakegu."}
{"id": "80387", "revid": "8991624", "url": "https://eu.wikipedia.org/wiki?curid=80387", "title": "Algis Arlauskas", "text": "Algis Iozasovitx Arlauskas Pinedo (; Mosku, Errusia, 1957ko abuztuaren 7a - ) errusiar aktore, zuzendari eta gidoigilea da, egun Bilbon bizi dena. Ama Bilbotik erbesteratutako umea izan zen Gerra Zibilean eta aita lituaniarra. \"Vaya Semanita\" telesailean gidoigilea izan da."}
{"id": "80389", "revid": "1545", "url": "https://eu.wikipedia.org/wiki?curid=80389", "title": "Meketaton", "text": "Meketaton, XVIII. dinastiako faraoi izan zen Amenofis IV.a (Akenaton) eta bere errege emazte handia Nefertiti erregina ederraren bigarren alaba izan zen.\nMeketaton errege printzesa Tebasen jaio zen, bere aitaren erregealdiko hirugarren urtean, gutxi gora-behera, eta askotan agertzen da familia eskenatan bere gurasoekin edo bere ahizpa nagusia zen Meritatonekin jolasean.\nMeketaton, bere aita Akenatonen erregealdiko 14. urte inguruan hil zen, 11 edo 12 urte baino ez zituenean."}
{"id": "80394", "revid": "512", "url": "https://eu.wikipedia.org/wiki?curid=80394", "title": "Cuevas del Campo", "text": "Cuevas del Campo (\"\u00abZelaiko Leizeak\u00bb\" euskaraz) Granadako probintziako (Espainia) udalerria da. 2007an 2.032 biztanle zituen. Ja\u00e9ngo probintziarekin muga egiten du."}
{"id": "80396", "revid": "98220", "url": "https://eu.wikipedia.org/wiki?curid=80396", "title": "Petrie museoa", "text": "Egiptoar Arkeologiako Petrie Museoa \"Petrie Museum of Egyptian Archaeology\", Arkeologioa Institutuak \"Institute of Archaeology\" sustatu zuen, eta Londresen, Ingalaterran dago, unibertsitatearen zati delarik.\nHistoria.\nMuseoa, unibertsitateko Arkeologia eta Filologia egiptoarreko departamenduaren irakaskuntzarako laguntza bezala sortua izan zen, departamendua eratzen zen aldi berean, 1892an. Hasierako bilduma Amelia Edwards idazleak eman zuen.\nLehen irakasleak, Flinders Petriek, indusketa asko eta garrantzitsuak zuzendu zituen Egipto eta Ekialde Hurbilean, eta 1913an, bere egiptoar antigoaleko gauzen bilduma unibertsitatera pasa zuen, museoa, Egiptotik kanpo erakutsitako bildumarik nagusienetako batean bihurtuz.\nBildumak.\nMuseoak, Antzinako Egiptoko aro guztietako 80.000 objektu inguru ditu. 1950eko hamarkadaren hasieratik, astean zenbait egunetan publikoari irekita dagoen antzinako eraikin batean dago. Unibertsitatea, gaur egun, lanean ari da Petrie Museoa hartu eta unibertsiterako sarrera publiko bezala balioko duen egoitza berri bat sortzeko. Eraikin honek, \"Panopticon\" izena jasoko duena, denbora baterako erakusketentzako guneak ere izango ditu, baita hitzaldi gelak, irakurketa gelak, liburu eta eskuizkribuak erakusteko gune bat eta kafetegi bat ere. Hiru solairu, Petrie Museoarentzat izango dira, eta bilduma, lehen aldiz, erakusketa publiko iraunkor bezala egongo da."}
{"id": "80402", "revid": "880", "url": "https://eu.wikipedia.org/wiki?curid=80402", "title": "Publizitatea", "text": ""}
{"id": "80403", "revid": "105290", "url": "https://eu.wikipedia.org/wiki?curid=80403", "title": "Toskanar ordena", "text": "Toskanar ordena arkitektura ordena bat da, Vitruviok sailkatua eta, hortaz, arkitektura erromatarreko berezkoa. Hori dela eta, ez da arkitektura ordena klasiko greziarren artean aurkitzen (doriarra, joniarra eta korintiarra). Autore batzuen arabera, ordena klasikoetara etruriarrek egin zuten ekarpena izan zen. Doriarretik eratorria da, honen sinplifikazioa, eta Etrurian erabilia izan zen Greziaren konkista baino lehenago. Geroago, erromatarrek hartu eta hedatu zuten.\nDenboraren igaroan, Pizkundeko arkitektoek arte erromatarra greziarra baino askoz hobeto ezagutzen zutenez, toskanar ordena ere oso ohikoa izan zen XV. mendetik (doriar ordena baino are gehiago, ia erabat ezezaguna zena eta Neoklasizismoa arte berreskuratu ez zena).\nEzaugarriak.\nDoriar ordenan oinarritua dagoenez, honen ezaugarri nagusiak ditu. Hala ere, toskanar ordenak honako berezitasun hauek ditu:"}
{"id": "80410", "revid": "512", "url": "https://eu.wikipedia.org/wiki?curid=80410", "title": "Seleukotar Inperioa", "text": "Seleukotar Inperioa (, \"Basile\u00eda t\u014dn Seleukid\u014dn\") estatu helenistikoa izan zen, K.a. 312-64 bitartean seleukotar dinastiak bere mende izan zuena. Traziatik Indiako mugarainoko lurraldea hartu zuen unerik gorenean.\nHistoria.\nSeleuko I.a Nikator, Alexandro Handiaren jeneral nagusietako bat, izan zen dinastiaren sortzailea. Alexandroren inperioaren zatiez jabetzearren pizturiko diadokoen arteko gerretan Demetrio garaiturik, Babilonia hartu zuen mendean. K.a. 305etik aurrera erresuma hedatzen hasi zen, hala ekialdera, Indus ibai aldera, nola mendebaldera, Siria eta Anatolia aldera. K.a. 281ean, Seleuko I.a hil zen urte berean, Asia Txikiko eta itsasarteko hiri greziarrak erresumaren barne zeuden. Ondorengo errege seleukotarrek Alexandrok ezarritako administrazioaren moldeak aldatu zituzten; hala, aginpide bikoitzak, zibilak eta militarrak, zekartzan arazoak ezabatzearren, buru bakarra ezarri zuten probintzia bakoitzean.\nSeleukotar Inperioak garrantzi eta eragin handia izan zuen politikan, ekonomian eta kulturan. Taurusko mendateak mendean izanik, Anatoliaren eta Siriaren arteko merkataritzaren kontrola zuten beren esku; gauza bera gertatzen zen Helesponton, Traziaren eta Anatoliaren artean. Helenismoa zabaldu zuten inperio osoan, bertako kulturen aurrean greziar kulturaren nagusitasuna bermatuz, eta xede hartan hiri autonomoen eraikuntza lagungarri izan zuten: Seleuzia Tigrisekoa, Seleuzia Pieria, Seleuzia Kalikadnos, Antiokia, Laodizea, Dura Europos, Beroeia, Apamea. Inperioaren ardatza orduko Siriak, Mesopotamiak eta Eufrates ibaiaren eta itsasoaren arteko lurraldeak osatzen zuten.\nK.a. III. menderako hasi zen lurralde zabalak galtzen. Seleukotarren benetako gainbehera K.a. 190ean hasi zen, erromatarrek Termopiletan garaitu zituztenean. Mendeko herriak seleukotarren kontra matxinatzen hasi ziren Erromaren laguntzarekin. Partiarrak, Mitridates I.aren garaian (171-138), Iranez jabetu ziren. Ondoren Mesopotamia eta geroago Palestina galdu zuten. K.a. 64an erromatarrek behin betiko garaipena lortu zutenean, Siria eta ekialdeko Zilizia besterik ez zeuden seleukotarren mende."}
{"id": "80412", "revid": "499", "url": "https://eu.wikipedia.org/wiki?curid=80412", "title": "Pandoraren kaxa", "text": ""}
{"id": "80413", "revid": "119347", "url": "https://eu.wikipedia.org/wiki?curid=80413", "title": "Leonor Trastamarakoa", "text": "Leonor Trastamarakoa edo Leonor Gaztelakoa (1363 inguru - 1416ko otsailaren 27a edo martxoaren 5a) Gaztelako infanta eta Nafarroako erregina ezkontidea zen.\nAita Henrike II.a Gaztelakoa eta ama Juana Manuel Gaztelakoa zituen.\n1375eko maiatzaren 27an, Karlos III.a ezkondu zuen. 1388ko otsailean banatu eta Leonorrek Gaztelara itzuli zen. Gaztelako Gortean Henrike III.a Gaztelakoaren alde egin zuen, hau adingabea zirenean. Adin nagusi bihurtu bezain pronto, hain zen gogorrak Leonorrek sortutako eztabaidak non Iru\u00f1era bidali baitzioten 1395eko martxoan. Ordutik, Karlos III.arekin harreman onak izan eta zortzi seme-alabak izan zituzten:"}
{"id": "80415", "revid": "512", "url": "https://eu.wikipedia.org/wiki?curid=80415", "title": "Joana Enrikez", "text": "Joana Enrikez Kordobakoa, (1425-1468ko otsailaren 13) Gaztelako Casarrubiosko andrea eta Joanes II.a Aragoikoaren bigarren emaztea zen.\nAita Fadrike Enrikez, Melba eta Ruedako kondea, eta ama Mariana Kordobakoa zituen.\nEzkontza eta seme-alabak.\n1444an, Joanes II.a Aragoikoarekin ezkondu zen. Bi seme-alaba izan zituzten:\nBizitza.\n1458an Alfontso V.a Aragoikoa hil zenean, Joanes II.a eta Joana Aragoiko errege bihurtu ziren. Karlos Vianakoa, Joanes II.aren lehendabiziko ezkontzaren semearen aurka egin zuen honek Elisabet Henrike IV.aren arreba ezkondu nahi zuelako. Karlos 1461ean hil zenean, Bartzelonara joan zen erregeorde Fernando semearekin batera.\nBartzelonan \"la Busca\" izeneko talde herrikoien alde egin zuen, \"la Biga\" izeneko talde oligarkikoen aurka, azkenek Kataluniako Generalitatearen laguntza zutenak. Gainera \"payeses de remensa\" eta jauntxoen arteko liskarrek guda zibila sortu zuten Katalunian. Karlos Vianakoa pozoitzeagatik salatua Gironara alde egin zuen, \"remensas\" eta apezpikuaren laguntzaren bila.\nJoana Enrikezen garaipen politiko nagusiena hamasei urteko Fernando semea eta hamazazpi urteko Elisabet ezkontzea zen. Hala ere, ezin zuen ezkontzara joan 1468ko otsailaren 13an bularreko minbiziaz hil baitzen."}
{"id": "80416", "revid": "92132", "url": "https://eu.wikipedia.org/wiki?curid=80416", "title": "Otaku", "text": " bat, nagusiki, manga eta anime japoniarraren zale amorratua da.\nJaponian, hitz honen sinonimotzat har daitezke friki, baztertu edo marjinatu. Japoniarrentzat mingarria da norbait \"otaku\" bat dela esatea. Mendebaldean, ordea, \"otaku\" hitzak pertsona bat animazio japoniarraren jarraitzaile dela esan nahi du, eta ez du zertan konnotazio negatiborik eduki."}
{"id": "80418", "revid": "512", "url": "https://eu.wikipedia.org/wiki?curid=80418", "title": "Antigono Monoftalmos", "text": "Antigono Monoftalmos edo Antigono I.a Begibakarra (; K.a. 382-K.a. 301), Filipo II.a Mazedoniakoa eta Alexandro Handiaren zerbitzura zegoen noble, jeneral eta satrapa mazedoniarra izan zen. Ondoren, diadokoen artean nabarmenetako bat, jeneralek euren artean banatu zuten Alexandro Handiaren inperioa eta elkarren artean, hogei urte inguru iraun zuten gerra eta gatazken protagonista izan ziren, botere osoa lortzeko asmoa zela eta.\nGertaera militarrak.\nAlexandro Handia hil ondoren, bere jeneralek bere inperioa banatu zuten. Eta hogei urtez, elkarren artean borrokan eta gerran ibili ziren boterea lortzeko asmoz. Diadoko (\u03b4\u03b9\u03b1\u03b4\u03bf\u03c7\u03bf\u03c3) zeritzenak izan ziren, ondorengo edo oinordekoak. Antzinako jeneral hauen ondoren, epigono (\u03b5\u03c0\u03b9\u03b3\u03bf\u03bd\u03bf\u03c2) zeritzenek gobernatu zuten, ondoren jaiotakoak edo ondorengoak. Boterea eta nagusitasuna lortzeko euren arteko borrokak ia berrogeita hamar urte iraun zuen, K.a. 281 arte, urte honetan, diadokoetako azkena zen Seleuko hil zelarik.\nPtolomeo (ondoren Egiptoko Ptolomeo I.a Soter izango zena, Egiptoko Ptolomeotar dinastiaren abiarazlea) eta Seleukorekin (ondoren Seleuko I.a Nikator izango zena, Seleukotar dinastiaren abiarazlea) batera, Antigono Alexandrorekin joan zen honek Persiaren aurkako gerra hasi zuenean, K.a. 334ko udaberrian. Elkarrekin, Helespontoa zeharkatu zuten, 35.000 soldadu inguruko armada batekin, Mazedonia eta Grezia osotik zetozenak. Alexandrok, Antigono, bere konkistetan laguntzeko zaharregitzat jotzen zuenez, Frigiaren kargu utzi zuen (K.a. 333) non hamar urtez gobernatu zuen.\nAlexandro Handia hil ondoren, Antigonok ia Alexandroren inperio osoa bereganatu zuen (errege altxorra bereganatzeaz gain), bere agindupean, Alexandrok konkistatutako lurralde guztiak batzeko asmoz. Bitiniako ordezkari militar eta gobernari izan zen (Askanius lakuaren ertzean), eta, beranduago, K.a. 316an, Antigonia hiria sortu zuen, ondoren Nizea bezala ezaguna izango zena (gaur egungo Iznik, Turkian).\nBaina gainontzeko jeneralak bere aurka egon ziren, eta Ipsoseko guduan borrokatu zuten elkarren aurka, K.a. 301ean, Frigian, Asia Txikiaren erdian. Gudu honetan hil zen. Bere semea Demetrio Poliorzetes izan zen, Mazedoniako errege izatera iritsi zena. Historialariek adierazten dutenez, Antigono eta Demetrio, Alexandro hil ondoren diadokoen artean egon ziren ika-mika eta borroken pizleak eta, neurri batean, arduradunak izan ziren."}
{"id": "80419", "revid": "4334", "url": "https://eu.wikipedia.org/wiki?curid=80419", "title": "Oinazea", "text": ""}
{"id": "80420", "revid": "48990", "url": "https://eu.wikipedia.org/wiki?curid=80420", "title": "Canal Vasco", "text": "Canal Vasco EITBren kate bat zen. Gehienbat, Ameriketako euskaldunentzat egina. 2008rarte, LTDan (telebista digitalean) ikusteko aukera zegoen. Kate hau ETB 3 kateak ordeztu zuen LTDan. \nHizkuntza nagusia gaztelania da eta euskaraz diren elkarrizketak azpititulatzen zituzten.\n2021eko urtarrilaren 1ean ETB Basquek ordezkatu zuen."}
{"id": "80422", "revid": "201", "url": "https://eu.wikipedia.org/wiki?curid=80422", "title": "Algis arlauskas", "text": ""}
{"id": "80437", "revid": "512", "url": "https://eu.wikipedia.org/wiki?curid=80437", "title": "Txardeka", "text": "Txardeka Mendebaldeko Pirinioetan dagoen mendia da, Iratiko oihanaren ingurualdean. Nafarroa Behereko bigarren mendirik garaiena da, Okabe ondoren.\nEzterenzubiko udalerrian kokaturik dago."}
{"id": "80438", "revid": "219", "url": "https://eu.wikipedia.org/wiki?curid=80438", "title": "Iparla", "text": "Iparla Mendebaldeko Pirinioetan dagoen mendi bat da, Nafarroa Garaia eta Nafarroa Beherea arteko mugan dagoena, zehazki Baztan, Bidarrai eta Baigorriko udalerrien artean."}
{"id": "80439", "revid": "44278", "url": "https://eu.wikipedia.org/wiki?curid=80439", "title": "Munhoa", "text": "Munhoa Mendebaldeko Pirinioetan dagoen mendia da, Donibane Garaziko Kantonamenduan (Nafarroa Beherea) kokatutakoa."}
{"id": "80444", "revid": "63274", "url": "https://eu.wikipedia.org/wiki?curid=80444", "title": "Insula", "text": "Insula (latinez \u2018uhartea\u2019; pluralez, \"insulae\") Antzinako Erroma garaiko etxebizitza kolektiboak ziren. Solairu batzuk izaten zituzten eta alokatzen ziren. Insulaetan bizi zirenak ez ziren hiritar aberatsak eta ezin zuten domus bat erosi. Insulaen beheko aldean dendak eta tailerrak kokatzen ziren.\nHistoria.\nNekazal mundutik hirirako migrazio masiboek, lurraren garestitzean eragin izan zuten. Honen ondorioz, etxeak eraikitzeko garaian goranzkotasuna hasi zen orokortzen, etxebizitza altuak sortuz. Bestalde, aristokraten palazio batzuk, saldu egin ziren eta gero zatitu, familia ezberdinek bizi zitezen. Horrela, eraiketa nahiko kaotikoa eman zen, eta auzoetako bizitza, arriskutsua eta osasungaitza zen. Jada aipatutako, 64. urteko sutearen ondorioz, Neronek Plano Erregulatzaile bat proposatu zuen, aurretik esan bezala \u201cetxeak modu alineatu batean eta kale zabaletan eraiki behar ziren, etxeak altueran neurri konkretu batzuk hartu behar zituzten eta ezin ziren zurez eraiki, suaren aurkako harriekin baizik\u201d. Konkretuki, insulaeak ezin ziren 21 metro baino altuagoak izan; bata bestetik bereizita egon behar zuen suak ez hedatzeko, eta zura neurri oso txikian erabil zitekeen.\nEraikin hauetan, bere behe solairuan dendak edo tabernak zeuden. Hemen zeuden eskailera batzuetatik goiko pisuetara iristen zen. Lehenengo pisuan, denda edo tabernetako jabeak bizi ziren. Goiko pisuetan, aldiz, gainontzeko familiak. Insulaeak Neronen araudiaren ondorioz, ezin zuten 5 pisu baino gehiago izan. II. mendearen erdialdean, 46.000 insulae baino gehiago zeuden Erroman, 106 insulae hektareako dentsitatearekin, batzuk, araudiak esandakoa baino altuagoak. Baina noski, adreiluz eraikitzen zirenez, ez ziren hain erraz erortzen.\nIturri klasikoek, bereziki \"erregionarioek\" \u2013 K. o. IV. mendearen hasieran monumentuen, etxeen, termen, eta abarren zenbaketak egiteaz arduratzen ziren funtzionarioen zerrendak - Erroman 1.797 \"domus\" eta 46.602 \"insulae\" erregistratzen dituzte.\nIrudiak.\nII. mendeko insulae erromatarra, Kapitolino ondoan."}
{"id": "80448", "revid": "23317", "url": "https://eu.wikipedia.org/wiki?curid=80448", "title": "Azalore", "text": "Azalorea edo azalilia (\"Brassica oleracea var. botrytis\") \"Brassica oleracea\" espezietik eratorritako barazkietako bat da. Landare urterokoa da, hazien bidez ugaltzen dena. Normalean burua jaten da soilik, eta zurtoina eta hostoak salda egiteko erabiltzen dira edo bota egiten dira. Euskal Herrian azalorea uretan edo lurrunetan egosita jaten da normalean, baina gordinik edo maneatuta ere jan daiteke.\nBere izenak adierazten duen bezala, azalorearen atal jangarria lorea da, zehazkiago infloreszentzia endurtua, espezie honetako beste aldaeretan ez bezala. Multzo berekoak dira aza, bruselaza eta brokolia.\nEuskaraz, \"azalore\" da hitz hedatuena, baina \"azalili\" eta \"loraza\" erabili izan dira.\nHistoria.\nI. mendean, Pliniok \"Historia Naturala\" lanean sartu zuen \"cyma\" deiturikoa landatutako landareen deskribapenen artean: \"Ex omnibus brassicae generibus suavissima est cyma\" (\"Aza barietate guztien artean gustukoena da \"cyma\"\"). Plinioren deskribapena ziur aski \"Brassica oleracea\" landarearen barietate goiztiarraren lore-buru bati buruzkoa da, baina egungo azaloretik hurbil dagoena. Erdi Aroan, azalorearen forma goiztiarra Ziprerekin lotu ziren, XII. eta XIII. mendeko Ibn al-'Awwam eta Ibn al-Baitar arabiar botanistek azalorearen jatorria Zipren zegoela aldarrikatu baitzuten. Aldarrikapen honek Mendebaldeko Europaraino jarraitu zuen, zenbait lekutan \"Zipreko aza\" izenez ezagutzen baitzen. Gainera, merkataritza zabala zegoen Zipreko azalore haziekin, adibidez Lusignan frantziar agintepean XVI. mende arte.\nFran\u00e7ois Pierre La Varenne-k azaloreak erabili zituen \"Le cuisinier fran\u00e7ois\" lanean. Frantziara Genoatik eraman ziren XVI. mendean, baina Luis XIV.aren garaira arte ez ziren mahai handietan agertu.\nEzaugarriak.\nLandarearen zati jangarria buru zuri batek osatzen du, hosto berde lodiz inguratua, jangarriak diren arren baztertu ohi direnak. Buruak orban marroikarak, infloreszentzia bananduak edo zati bigunak baditu, zaharra dagoela esan nahi du. Burua lore-meristemo hipertrofiatua eta mamitsua da. 30 cm-ko diametroa izan dezake eta 2 kg baino gehiago pisatu. Nahiz eta ohikoena buru zuria izan, landatutako barietatearen arabera horia, berdea edo morea ere izan daiteke. Zapore suabea du eta, batzuetan, apur bat gozoa.\nBere osagai nagusia ura da eta kaloria gutxiko elikagaia da, karbono hidrato, proteina eta koipe gutxi baititu. Hala ere, zuntz dietetikoaren, C bitaminaren, B6 bitaminaren, azido folikoaren eta B5 bitaminaren iturri ona da, baita B taldeko beste bitamina batzuen kantitate txikiak ere (B1, B2 eta B3 kasu) eta mineralak (potasioa eta fosforoa batez ere).\nPropietate diuretikoak ditu, ur eta potasio asko duelako eta sodio gutxi. Barazki hau kontsumitzeak organismoko gehiegizko likidoak desagerrarazten laguntzen du, eta onuragarria da hipertentsioa, hidropesia (likido debekua) eta oliguria (gernu ekoizpen txikia) gertatuz gero. Gernu-ekoizpena handitzeak, likidoez gain, bertan disolbatutako hondakin-substantziak (azido urikoa, urea etab.) desagerraraztea ahalbidetzen du. Horregatik, hiperurizemia eta hezueria dutenei eta giltzurrun-kalkuluak egiteko joera dutenei ere gomendatzen zaie.\nAzalorearen alde txarretako bat sabel-haizea eragiten dituela da. Osasunerako onura ugari dituen arren, kontuan hartu behar da pertsona jakin batzuentzat nahi gabeko ondorioak dituela. Zuntza eta sufre-konposatu ugariak dira digestio-zailtasunaren eta sabel-haizeen eragileak. Hala ere, azalorea gainerako azak baino hobeto digeritzen da, eta, beraz, haren kontsumoak ez du zertan mugatuta egon gastritisa, ultzera edo digestio zailak bezalako digestio-nahasmenduak dituzten pertsonen kasuan. Gainera, arinagoa da kuminoarekin edo mihiluarekin egosten bada. Lagungarri ere izan daiteke anis berdea edo mendabeltza duen kamamila infusioa hartzea azalorea jan ondoren.\nEkoizpena.\nTxina eta India dira gaur egun azalore ekoizle nagusiak.\nErabilera.\nHainbat modutan prestatu daiteke: lurrunean, errea, frijitua, erregosia, egosia edo gainerrea. Beste plater batzuekin batera zerbitzatu daiteke, hala nola lekaleekin edo arrozarekin, edo oinarrizko osagai gisa barazki menestra osasungarri batean. Arrain batzuen lagungarri gisa ere erabil daiteke, bakailaoarekin adibidez, edo tortilla baten osagai ere izan daiteke.\nElementu fitokimiko asko dituenez, horietako batzuen artean sufre-konposatuek, batez ere dimetilsulfuroak eta trimetilsulfuroak, usain sarkorra dario egosterakoan."}
{"id": "80451", "revid": "512", "url": "https://eu.wikipedia.org/wiki?curid=80451", "title": "Aza landare", "text": "Aza landarea (\"Brassica oleracea\") landare espezie bat da, barazki kultibar ugari dituena, horien artean aza bera (edo buru-aza), brokolia, azalorea, bruselaza eta abar. Antzinatetik landatu izan da. Bere jatorrizko forma landugabea, \"basaza\" edo \"aza basa\", jatorriz Europa hego-mendebaldeko kostaldekoa da.\nEzaugarriak.\nJatorriz Europako hegoaldeko eta mendebaldeko kostaldeetakoa den landarea da. Bere jatorrizko ingurune geografikoan gainerako espezieekin duen lehiak itsaslabar kareharritsuetara baztertu dute, gatza eta karea ondo jasaten baititu.\n\"B. olearacea\" berez biurtekoa da eta lehen urtean hosto handiko erroseta sendoa eratzen du. Hostoak mamitsuagoak eta lodiagoak dira beste \"Brassica\" generoko espezieak baino, inguru zailetan ura eta elikagaiak metatzeko oso erabilgarri direnak. Bigarren urtean, gordetako elikagaiak erabiltzen ditu 1-2 m garai lore gara handia osatzeko, lore hori ugarirekin.\nAza aberatsa da C bitamina, A bitamina, kaltzioa eta \u03b2-karotenoan, eta zuntz ugari du.\nLandareak atal hauek ditu lurretik kanpo:\nMotak.\n\"Brassica oleracea\" espezieko kultibarrak taldetan sailkatzen dira, zeinen artean \"Acephala\" (\"burugabea\") taldekoak diren jatorrizko espeziearen antz handiena dutena:\nHistoria.\nNekazaritzaren etorrerarekin eta basalandareen etxekotzearekin batera, Mediterraneo iparraldeko jendea basa landarea kultibatzen hasi zen. \"B. oleracea\" milaka urtez landu dela uste bada ere, greziarren eta erromatarren garaiak baino lehen etxeko landare gisa izan zuen historia ez da ezagutzen. Bi zibilizazio hauek lorategietako landare gisa erabiltzen zuten. Fenotipoaren ezaugarri batuzk artifizialki hautatuz, itxura-ezberdintasun handiko aldaeren agerpenak mila urte gutxi batzuk hartu zituen. Hosto, buru, zurtoin eta infloreszentzia mota bat hobetsiz, gaur egun ezagutzen diren kultibar ugariak sortu ziren:"}
{"id": "80452", "revid": "105290", "url": "https://eu.wikipedia.org/wiki?curid=80452", "title": "Mendibel", "text": "Mendibel edota Mendibeltz, Mendebaldeko Pirinioetan dagoen mendia da, Nafarroa Beherean eta Iratiko oihanaren ingurualdean kokatutakoa."}
{"id": "80453", "revid": "105290", "url": "https://eu.wikipedia.org/wiki?curid=80453", "title": "Ataramatze", "text": "Ataramatze Mendebaldeko Pirinioetan dagoen mendia da, Nafarroa Beherean eta Iratiko oihanaren ingurualdean kokatutakoa."}
{"id": "80454", "revid": "1659", "url": "https://eu.wikipedia.org/wiki?curid=80454", "title": "Harrabots!, ikasleon kazeta", "text": "Harrabots!, ikasleon kazeta Euskal Herriko Unibertsitatetik ikasleek beraiek sortutako euskarazko aldizkari bat izan zen. 2007 urteko maiatzean kaleratu zen lehenengo zenbakia eta urte t'erdiko jarduera burutu ondoren 2008 urteko bukaeran argitaratu zen azkenekoa, guztira 8 zenbaki plazaratuz. Hasiera batean 1500 ale inprimatzen ziren zenbaki bakoitzeko.\nBestak beste, \"Apezak pulpitutik\", \"Fakultatetik\", \"Ezagut\", pertsonaia jakin bati buruzkoa, eta \"Euskaldun jaio nintzen\", euskararen inguruan, atalak zituen."}
{"id": "80456", "revid": "108463", "url": "https://eu.wikipedia.org/wiki?curid=80456", "title": "Carme Chac\u00f3n", "text": "Carme Chac\u00f3n (Esplugues de Llobregat, - Madril, ), politikari kataluniarra izan zen. Espainiako Gobernuko Defentsa Ministroa izan zen. PSC alderdi politikora zegoen afiliatua eta diputatua izan zen hiru legealdietan Bartzelonako probintziatik."}
{"id": "80457", "revid": "56334", "url": "https://eu.wikipedia.org/wiki?curid=80457", "title": "Nekao II.a", "text": "Uahemibra Nekau edo Nekao II.a, XXVI. dinastiako faraoi bat izan zen, Egipto, K.a. 610etik K.a. 595 arte gobernatu zuena.\nPsametiko I.a eta Mehetnusejeten semea zen. Bere emaztea Jedebarbenet izan zen (Psametiko II.aren ama).\nAsiriarrei lagundu zien Babiloniaren aurka. Espedizio baten ondorioz, Nekaok berak zuzenean gidatua K.a. 609an, Josiash, Judako erregea, Megidon garaitua izan zen. Honen ordez, Nekaok, bere seme zen \"Joakhaz\" jarri zuen, honela, Palestinaren gaineko nagusitasun egiptoarra berrituz.\nBabiloniar armadak Karkemisheko gudu ospetsuan garaitua izan ondoren, K.a. 605ean, Nekaoren armada Egiptora itzuli zen eta bakarrik Nabukodonosor II.aren aita zen Nabopolasarren heriotzak salbatu zuen Egipto bere erasotik. K.a. 601ean, Nekaok atzera bota zuen babiloniar erasoa, eta Herodotoren arabera, Gaza hartu zuen etsaiaren atzetik zihoala. Honek, Egiptori, inperio asiriar berriaren probintziak bereganatzea ziurtatu zion, Palestinaren zati bat barne.\nKanal bat eraikitzea agindu zuen, Herodotoren testuaren arabera, Niloren ekialdeko adarra, Bubastis iparraldetik, Itsaso Gorriarekin lotzeko, beranduago, Dario I.ak amaitu zuena.\nEgiptoar ontziteria sortu zuen, korintoar artisauek egina: Afrika zirkumnabigatzeko itsas espedizio bat bidali zuen, itsasontziak eta tripulazioa feniziarrak zirelarik, egiptoarrek kontrolatuak, tokiaren nabigazioa ondo domeinatzen baitzuten. Dena dela, zazpi mende beranduago bizi izan zen Klaudio Ptolomeoren mapetan, ez dago Atlantikoa eta Indiako ozeanoa lotuko zituen balizko itsasarte bati buruzko erreferentziarik.\nNekao II.a K.a. 595ean hil zen, Egiptoko tronuan bere oinordekoa, bere seme Psametiko II.a izan zelarik."}
{"id": "80459", "revid": "144105", "url": "https://eu.wikipedia.org/wiki?curid=80459", "title": "Euskal Dantzarien Biltzarra", "text": "Euskal Dantzarien Biltzarra (EDB) euskal dantza elkarteen bilera da, zazpi herrialdeetako dantza taldeek osatzen dutena. Era berean, bost delegaziok osatzen dute biltzar hau: Nafarroako EDB, Gipuzkoako EDB, Iparraldeko EDB, Bizkaiko EDB eta Arabako EDB.\nAurrekari historikoak.\nXX. mendearen lehen herenean dantza tradizionalak, Euzko Alderdi Jeltzalearen gune sozial diren Batzokien bitartez, indar berri bat hartzen du, eta beraien gerizara ia Euskal Herriko hiri garrantzitsu denetan dantza taldeak sortzen dira, euren arteko topaketa eta agerketa handiak antolatuz eta ezpatadantzarien federakunde bat ere sortuz.\n1936ko Gerra Zibilaren ondoren, Francisco Franco diktadoreak zuzendutako erregimen politiko berriak bizitza kulturalaren parte handi bat jazartzen du agerraldi folklorikoak desagertaraziz, folklorea talde landatar bakan batzuen esku geratzen delarik.\nBaina 1940ko hamarkadak nahiko igaroa behar du egon berriz talde hiritarrak sortzen has daitezen, eta dagoeneko 1950eko hamarkadaren hasierarako Oldarra (Miarritze), Duguna (Iru\u00f1ea), Goizaldi (Donostia), edo Dindirri (Bilbo) bezalako taldeek nolabaiteko garrantzia hartzen dute, prestaketa teknikoa eta errepertorio zabala tarteko.\nHonela bada, 1960ko hamarkadan geroz eta gehiago dira sortuz doazen talde hiritarrak, hiriburuetan ez ezik, herri askotan ere dantza agerketa ugari antolatzen direlarik. Honek, taldeen arteko harremanen sendotzea dakar ondorio, eta era berean, ezagutzak elkartrukatu, folklorea ikertu eta ekintza desberdinak era bateratuan antolatzea ahalbidetuko duen erakunde iraunkor baten beharrizana.\nEuskal Herriko nazio balleta bat eratzeko asmotan zenbait pauso eman ziren arren, eta egitasmo hori aurrera eramateko zailtasunak zirela kausa, Euskal Herriko dantzarien elkarte bat sortzeko lehen urratsak egin zituzten.\nEDBren sorrera.\nDantzarien federakundeko lehenengo estatutuak, estatu espainiarrean onartuak izateko eziJon Mayantasunaren aurrean, gobernu frantsesak onartu zituen 1965eko martxoaren 11an, EUSKAL DANTZARIEN BILTZARRA izenpean. Lehenengo asanblada Agilera estadioan (Biarritz) egin zen 1969ko maiatzaren 14an, probintzia ordezkaritza guztien partaidetzarekin eta honen ostean 2.000 dantzari baino gehiago bildu zituen ikuskizuna antolatu zelarik. 1966ko lehen hiruhilekoan \"Dantzari\" aldizkariaren lehen zenbakia kaleratzen da, bere asmo nagusiak Euskal Herri osoko dantzarien arteko komunikazio gune bihurtzea eta euskal folkloreak osatzen duen uzkuntza bildu, ikertu eta mantentzeko lanabesa izatea direlarik. 1969ko azaroaren 29an, aldiz, EDB legeztatzen da estatutu eta zuzendaritza batzorde berriarekin, non On Jesus Maria Arozamena jauna izendatzen den lehendakari.\nHegoaldean 1976an sortzen da EDB kultura elkartea. Eragileen artean izan ziren Gene Yurre dantzari ospetsua eta folklore ikertzaile ospetsuak diren I\u00f1aki Irigoien eta Gaizka Barandiaran ere han ziren. 1978an bertan antolatu zuten Iru\u00f1ean Dantzari Egun arrakastatsua.\n1978az geroztik, Iparralde eta Hegoaldeko probintziek dantza taldeen federakunde bat osatzen dute, euskal folklorea eta bere herriko dantzen kontserbazio eta sustapena barneratzen dituzten helburu soilik kulturalei indar gehiagoz ekinez. Urte honetan egiten da, Iru\u00f1ean hain zuzen ere, eta modu bateratuan, lehen Dantzari eguna Hego Euskal Herrian.\nDantzari aldizkariak bere lekua uzten dio \"DANTZARIAK\" berriari, urterik urtera bertan Euskal Herriko aberastasun folklorikoa bildu eta plazaratuko delarik.\n2000. urtean estatutu berriak onartzen dira, EDBko federakundeen konfederakundea sortuz eta legean dauden arau berrietara moldatuz.\nTaldeak.\nOndoko zerrendan Euskal Dantzarien Biltzarrari atxikita dauden taldeetako batzuk agertzen dira, lurralde bakoitzeko ordezkaritzaka taldekatuta:"}
{"id": "80460", "revid": "1491", "url": "https://eu.wikipedia.org/wiki?curid=80460", "title": "Egun da Santimami\u00f1a", "text": "Egun da Santimami\u00f1a edo Egun da Santimamina Gabriel Arestiren poema bat da. 1966an Mikel Laboak plazaratu zuen Jose Mari Arrizabalagaren musikarekin.\nGabriel Arestiren poema izaki, egun herri-kanta bihurtu da eskubide osoz eta ohikoa da jaialdietan entzutea. Bertsolariek ere doinu hori erabili ohi dute koplatan aritzeko, leloa (\"Egun da Santimami\u00f1a...\") koplarik koplarako tartean kantatuz."}
{"id": "80461", "revid": "4312", "url": "https://eu.wikipedia.org/wiki?curid=80461", "title": "Egun da santimamina", "text": ""}
{"id": "80463", "revid": "105290", "url": "https://eu.wikipedia.org/wiki?curid=80463", "title": "Kratera", "text": "Kratera (grezieraz: \u03ba\u03c1\u03b1\u03c4\u03b7\u03c1) edukiera handiko ontzi bat da, ur eta ardo nahasketa bat edukitzeko erabiltzen zena Antzin Aroan. Nahasketa honekin betetzen ziren ardo kopak. Janariaren tokira eraman eta lurrean edo plataformatxo baten gainean uzten zen. Koparia (latinez \"pincerna\" edo \"pocillator\"), likidoa koilara batekin banatzen zuen (latinez \"cyathus\") eta gonbidatuen kopak (\"pocula\" edo \"calice\", azken hitz honetatik kaliz hitza datorrelarik) betetzen zituen.\nMotak.\nKraterak buztinez edo metal preziatuz egiten ziren, eta forma ezberdinetan modelatzen ziren artistaren nahiaren arabera. Beti, aho oso zabal bat izaten zuen. Formarik hedatuenak eta indusketetan aurkitu direnak honako hauek dira:\nIrudian agertzen den kratera kanpai erakoa da. Buztinez egina dago eta K. a. IV. mendekoa da. Almeriako probintziako Villaricoseko nekropolian aurkitu zen, 48-I hilobian, eta gorpu errauste baten hautsak uzteko balio izan zuen. Satiroen irudiekin apaindua dago (landetako jainko lizunak) eta menadeenekin (Bakoren apaiz andereak) A aurpegian eta \"himation\"a (mantua) duten hiru gazterekin B aurpegian. Espainiako Arkeologia Museo Nazionalean dago ikusgai."}
{"id": "80466", "revid": "336", "url": "https://eu.wikipedia.org/wiki?curid=80466", "title": "WV24", "text": "WV24 izenekoa, geologia, neurri eta funtzioetan, Erregeen Haranaren bikitzat hartzen den Tximinoen Harana edo Mendebaldeko Haranean dagoen hilobi bat da. Hilobia ez dago amaiturik, baina, uste denez, Amenofis IV.a faraoiaren erregealdiko lehen urteetako errege familiako norbaitentzat edo nobleren batentzat zen, faraoiak bere izena Akenaton izenagatik aldatu eta hiriburua Tell el-Amarnara pasa aurretik.\nKokapena.\nTximinoen Haranean edo Erregeen Mendebaldeko Haranean aurkitzen diren hilobi urriek, Erregeen Haraneko zenbaketa jarraitzen dute, baina, KV siglak izan beharrean, WV siglak dituzte eginiko azterketa gehienetan. Honekin zera esan nahi da: mendebaldeko eta ekialdeko hilobiek eraikuntza patroi eta testuinguru historiko berbera jarraitzen dutela, baina, distantzia fisikoari dagokionez, elkarrengandik aldenduak daudela. Tximinoen Harana ez da soilik Erregeen Haranaren adartzat hartzen, baizik eta haran bat, bera bakarrik, eta antzerako tamainaduna.\nWV24 hilobia Tximinoen Haranaren hegoaldeko muturrean dago, WV23 eta WV25 errege hilobien artean. Egia esan, WV24 hilobia da, dirudienez, errege familiakoa ez den pertsonai bat lurperatzeko erabilitako bakarra, nekropoli honetako hilobi gutxien artean. Lehen hilobia Amenofis III.aren erregealdikoa eta azkena A\u00ffren erregealdikoa direnez, ziurrena WV24 hilobia garai berekoa izatea da, Amenofis III.aren azken urteetakoa edo Akenatonen lehenetakoa. Errege nekropolia tebastar nekropoliaren mendebaldereneko haranera eraman izanaren arrazoia oraindik ezin da erabateko ziurtasunez azaldu, baina, beharbada, Amenofis III.ak, lapurretatik salbu eta bere arbasoetatik urrun egoteko moduko toki egoki bat aurkitu ez izanagatik izan daiteke.\nOndo-ondoan duen WV25a bezala, hilobi hau utzia izan zen zulatzen hasi eta laster. Hala ere, erregetzaren artean aurkitzen ez zen pertsonaia batentzat zenez, 25. hilobia baino osoago dago. Izan ere, errege hilobiak osatzeko, nobleenak osatzeko baino askoz denbora gehiago behar zen. Erregeen nekropolian aurkitzen diren gainontzeko nobleen lurperaketek bezala sarrera putzu bat eta hilobi kamera ditu, oso modu trauskilean tailatua eta amaitu gabea. Gainontzeko nobleen hilobietan gertatzen den bezala, honek ere ez du apaindurarik.\nIndusketa.\nEz da ezagutzen hilobi hau aurkitu zen data zehatza, baina, dirudienez, Giovanni Battista Belzonirentzat, hilobi honen presentzia oharkabean pasa zen WV23 eta WV25ean lanean ari zenean. Hala ere, handik gutxira, Robert Hay edo John Wilkinson bezalako bidaiariek, hilobi honen presentzia nabaritu zuten, eta Howard Carter bera bertan sartu zen. Baina hauetako bakar batek ere, ezta hilobi hau dokumentatu zuten gainontzekoek ere, ez zuen hilobia garbitu.\nGarbiketa eta indusketa lan horiek ez ziren 1991-1992rarte egingo, Otto Schadenen buruzagitzapean Arizonako Unibertsitatearentzat. Denboraldi horretan, argitara eman ziren sarkinen lurperaketak -bost giza momia-, beharbada XXII. dinastian datatutakoak. Anfora erromatarrak eta koptoar garaian datatutako sukaldaritza objektuen hondakinak ere aurkitu ziren. Honek, WV24 hilobia antzinatetik irekia egon zela pentsarazten du. Dena dela, Otto Schadenen espedizioak aurkitutako atalik baliotsuena, urre inkrustazioak zituen boli zati bat izan zen, ustez, WV23ko altxorretik heldutakoa."}
{"id": "80467", "revid": "105290", "url": "https://eu.wikipedia.org/wiki?curid=80467", "title": "Kuh-e Rahmat", "text": "Kuh-e Rahmat (persieraz: \u06a9\u0648\u0647 \u0686\u0645\u06af\u0627\u0646, \"Errukiaren Mendia\") Irango Fars probintziako Marvdasht ordokiarekin muga egiten duen mendi bat da. Antzinako Persiako zaera sakratu bat adierazten du, honek, bere alboetako eta iparraldeko eta hegoaldeko muturren oinean, akemenestar eta sasanidar garaiko monumentu eta herri ugari egotea azaltzen duelarik, Istakhr, Persepolis, Qadamgahko haitzuloetako monumentua, Naqsh-e Rajabeko haitzulo erliebeak eta izen bereko suaren aldarea bezala."}
{"id": "80468", "revid": "880", "url": "https://eu.wikipedia.org/wiki?curid=80468", "title": "JSE-Egaz", "text": ""}
{"id": "80469", "revid": "336", "url": "https://eu.wikipedia.org/wiki?curid=80469", "title": "Bartoniar", "text": "Bartoniarra Eozenoko hirugarren estaia da. Orain dela 40,4 \u00b1 0,2 Ma hasi eta orain dela 37,2 \u00b1 0,2 milioi urte bukatu zen. Askotan Lutetiarrarekin lotuta agertzen da Eozeno Ertaina moduan, eta beste batzuetan Priaboniarrarekin Goi Eozeno gisa. Izena Ingalaterrako Barton herritik datorkio.\nEstratigrafikoki bere hasiera \"Reticulofenestra reticulata\" nanofosil kalkareoaren ia desagerpen osoak markatzen du. Buakera, barrez, \"Chiasmolithus oamaruensis\" nanofosil kalkareoaren agerpenak."}
{"id": "80470", "revid": "880", "url": "https://eu.wikipedia.org/wiki?curid=80470", "title": "Euskadiko Gazte Sozialistak", "text": ""}
{"id": "80472", "revid": "336", "url": "https://eu.wikipedia.org/wiki?curid=80472", "title": "Priaboniar", "text": "Priaboniarra (batzuetan Biarriztar) Eozenoko azken estaia da. Orain dela 37,2 \u00b1 0,1 Ma hasi eta orain dela 33.9 \u00b1 0,1 milioi urte bukatu zen. Askotan Bartoniarrarekin lotuta agertzen da Goi Eozeno gisa. Izena Italiako Priabona hiritik datorkio.\nEstratigrafikoki bere hasiera \"Chiasmolithus oamaruensis\" nanofosil kalkareoaren lehen agerpenak markatzen du. Buakera, barrez, \"Hantkenina\" mikroforaminiferoaren desagerpenak ematen du.\nGarai honetako aztarnategi paleontologiko inportante bat dago Euskal Herrian, Zanbranan."}
{"id": "80473", "revid": "336", "url": "https://eu.wikipedia.org/wiki?curid=80473", "title": "Eozeno", "text": "Eozenoa (grezieratik: \"eos\", \"argi hastea\" eta \"kainos\", \"berria\"), Paleogenoaren bigarren zatia izan zen. Orain dela 55,8 \u00b1 0,2 Ma hasi eta orain dela 33,9 \u00b1 0,1 Ma bukatu zen. Aurreko epea Paleozenoa izan zen eta hurrengoa Oligozenoa.\nEpoka hartan hartu zuten kontinenteek gaur egun duten itxura. Halaber, dinosauroak eta narrasti handiak desagertu zirenez, animalia ugaztunak asko ugaritu ziren garai hartan, eta beste guztiak baino gehiago hedatu eta garatu ziren.\nDuela 45 milioi urte inguru, iparrerantz higitu zen Afrika, litosferako plakak Europa aldera eramanez. Garai hartan Iberiako uhartea zenak Frantzia jo zuen eta hala sortu ziren Pirinio mendiak bien arteko mugan. Ekialderago, plaka Adriatikoa Alpeak altxatzen hasi zen. Era berean, duela 40 milioi urte inguru Indiako plaka iparrerantz higitu zen eta Siberiaren kontra, Asiako plakaren kontra, jo zuen. Indiako plaka bestearen azpira sartzen hasi zen eta Himalaia mendikate handia eratzen hasi zen hala."}
{"id": "80474", "revid": "336", "url": "https://eu.wikipedia.org/wiki?curid=80474", "title": "Margarita Nafarroakoa (Margot)", "text": ""}
{"id": "80476", "revid": "105290", "url": "https://eu.wikipedia.org/wiki?curid=80476", "title": "Naqada (kultura)", "text": "Naqada edo Nagada, Antzinako Egiptoko aro aurredinastikoko kultura batek jasotzen duen izena da, eta K.a. 4000tik K.a. 3000 inguru arte datatua dagoena.\nIzena, Werner Kaiserrek jarri zion, eta Naqada hiritik dator, Nilo ibaiaren ibarrean kokatua, Luxorretik 25 kilometro iparraldera.\nNaqadan, lehen indusketak Flinders Petriek, Londresko University Collegeeko James Quibellek eta Liverpoolgo unibertsitateko John Garstangek egin zituzten. Indusketa hauetan, K.a. 3800ean piztu zen kultura baten ebidentziak aurkitu zituzten, eta jarraipen kulturala izan zuena ia mila urtez, Nubiaraino helduz (Hemamein).\nHiru garaitan banatzen da:\nHasiera batean, Naqada I kultura Amratiar deitu zuen Flinders Petriek, baina, Werner Kaiserrek 1957an Naqada izena eman zion, Amratiar izena, garaiari ematen zitzaion bitartean, Naqadaren hiru garaien arteko jarraipen kulturala gehiago nabarmentzeko."}
{"id": "80478", "revid": "113393", "url": "https://eu.wikipedia.org/wiki?curid=80478", "title": "Frantziako Nazio Biltzarra", "text": "Frantziako Nazio Biltzarra \u2014\"Frantziako Asanblea Nazionala\" ere deitua\u2014 () Frantziako Legebiltzarreko bi ganberetako bat da. Beste ganbera Senatua da (\"S\u00e9nat\").\nNazio Biltzarra 577 diputatuk osatzen dute. Horietako bakoitza aukeratzeko, gehienez ere bi bozketa egiten dira, eta diputatu bakoitzak hauteskunde barruti zehatz bat ordezkatzen du.\nBiltzarra eta ber diputatuen agintaldiaren gehienezko iraupena bost urtekoa da. Frantziako Presidenteak Biltzarra desegin dezake (eta hauteskunde berriak deitu), azkeneko urtean jada egin ez badu behintzat.\nNazio Biltzarraren egoitza ofiziala Palais Bourbon da, Sena ibaiaren ertzean, Parisko 7. barrutian."}
{"id": "80479", "revid": "105290", "url": "https://eu.wikipedia.org/wiki?curid=80479", "title": "Moulinsart", "text": "Moulinsart, Mendebaldeko Europako tokiren batean dagoen herria, eta bertatik gertu Moulinsart gaztelua, guztiak, Herg\u00e9 marrazkilari eta komikigile belgikarrak idatzi eta marraztutako Tintinen komikietako fikziozko tokiak dira.\nBeharbada, Valoniako tokiren batean kokatuta, Tintinen abenturetan, une zehatz batetik aurrera, Tintin protagonista, bere zakur Milu, Haddock kapitaina, Tournesol irakaslea eta Nestor etxezainaren ohiko bizileku da. Bere bizileku bereizgarriena Chevernyko Gazteluan inspiratua dago, Loira eskualde frantziarrean dagoena, baina Herg\u00e9k alboko bi hegalak kendu zizkion, eraikin xaloagoa bihurtze aldera.\nMoulinsart, lehen aldiz, Adarbakarraren sekretua izeneko abenturan agertzen da. Garai horretan, anaia gaizkile batzuen bizilekua da, Tintin eta Haddock kapitainarekin borrokatuko duten gangster antikuario bikote bat. Abenturaren amaieran, gaztelua, Fran\u00e7ois de Hadoque zaldunarena izan zela deskubritzen da, honek, Luis XIV.a Frantziakoagandik opari bezala jaso zuelarik kortsario bezala eginiko bere lanengatik sari bezala. Zaldun hau, kasualitatez, Haddock kapitainaren arbasoa da, baita Tintin eta Haddock kapitainak, abentura osoan zehar bila ibiliko diren altxorraren jabea ere. Haddock kapitainak, orduan, gaztelua erosten du, eta bere lanpostuan mantentzen du Nestor etxezaina.\nOrdutik, Moulinsart Tintinen ia abentura guztietan agertzen da, \"Kastafioreren bitxiak\" izeneko komikiaren istorio osoa, gazteluan bertan eta bere inguruetan gertatzen da.\nKronologikoki eta argumentuari dagokionez, \"Adarbakarraren sekretua\" eta \"Rackham Gorriaren Altxorra\"ri jarraitzen dion komikian, \"Kristalezko 7 bolak\", Haddock, aristokrata bihurtuta ikusten da, bere etxe berriagatik txundituta, pixkana-pixkana, aberats berriaren harrokeria galtzen joango den arren. Tintin, oraindik bere pisu txikian bizi dela dirudi (datu bitxi bezala, Moulinsart erosi aurretik, Haddock Kapitaina, Tintinen eraikin berean bizi zen, solairu bat gorago).\nGaztelutik gertu dagoen hiria, dirudienez, ondo hornitua dago: tren geltoki bat, Lactas izeneko esnetegia, haitzurdingile bat, Isidore Boullu, orkestra bat, Moulinsarteko Armonia, Sanzot harategia, inaustari bat, \u00c9mile Vanneau, udal zabortegi bat eta jendarmeria postu bat ditu."}
{"id": "80480", "revid": "119347", "url": "https://eu.wikipedia.org/wiki?curid=80480", "title": "M (1931ko filma)", "text": "M Fritz Langek 1931n Alemanian sortutako filma da, zuzendariak berak eta emazte Thea von Harbouk idatzia. Langen lehen film soinuduna izan zen. Egileak hala esanda \"M\" bere lan kuttunena zen. Peter Lorre izan zen antzezle nagusia.\nIstorioaren abiapuntua benetan jazotakoa da, Peter Kurtenen gaiztakerietan oinarrituta dago, \"Dusseldorfeko banpiroa\" zeritzon pertsonaia izan zen harengan, 1920ko hamarkadaren amaieran aipatu hirian hainbat umetxo hil zituena. 1929ko martxoaren eta 1930eko maiatzaren artean, Dusseldorfeko poliziak 13.000 gutun baino gehiago jaso zituen ustezko hiltzaileak salatzen zituztenak; 9.000 susmagarri galdekatu zituzten; 10.600 kasu aztertu zituzten. Azkenik 1930eko maiatzaren 24an poliziak Peter Kurten atxilotu zuen. Ekainaren 6an Langek \"M\" prestatzen hasia zela aitortu zuen.\nArgumentua.\nDusseldorfeko polizia ezinean dabil neskatoak hiltzen dituen gaizkilea harrapatzeko. Hiriko hanpa nazkatzen hasia da kontuarekin, arazoak eguneroko jardunari oztopo besterik egiten ez baitio, eta, bestetik, halako delitua okaztagarri iruditzen zaiolako. Hans Beckert susmagarri agertuko zaie eta, behin harrapatuta, epaitzea erabakitzen dute. Orduan azalduko da polizia."}
{"id": "80483", "revid": "105290", "url": "https://eu.wikipedia.org/wiki?curid=80483", "title": "Lindalino", "text": "Lindalino fikziozko hiri bat da, Jonathan Swiften \"Gulliver-en bidaiak\" liburuan agertzen dena. Balnibarbiko bigarren hiria da. Lindalino Laputa uharte hegalariaren aurka matxinatu zen, arrakastaz. Lindalino izena Dublin izenaren hitz-joko bat da (Lin-da-lin-o = Double-lin = Dublin).\nLindalinori buruzko pasadizoa Ingalaterrak Irlandaren aurka egindako\nzapalkuntzaren alegoria da. Swiftek idatzita zuen \"Drapier's Letters\" izeneko panfleto-sail bat iritzi publikoa astintzeko arazo horri buruz. Lindalinok Dublin irudikatzen du, eta Laputak, aldiz, Ingalaterraren inposatzea.\n\"Gulliver-en bidaiak\" liburuaren lehen argitalpenek ez zuten Lindalinori buruzko pasadizoa sartu. 1899an sartu zuten behin betiko."}
{"id": "80484", "revid": "105290", "url": "https://eu.wikipedia.org/wiki?curid=80484", "title": "Moonfleet (1955eko filma)", "text": "Moonfleet Fritz Langen 1955eko filma da, J. Meade Falkner idazlearen izen bereko eleberrian oinarritua, lauso bada ere.\nArgumentua.\nXVIII. mendean gara. John Mohune (Jon Whiteley) gazte umezurtza da, amaren lagun baten etxera bidaliko dutena, bertan hazi dadin. Johnen hartzailea, Jeremy Fox, (Stewart Grangerrek antzeztua), harreman bitxiak dituen pertsona da, gaizkile eta piraten laguna da eta."}
{"id": "80489", "revid": "63274", "url": "https://eu.wikipedia.org/wiki?curid=80489", "title": "Belisama", "text": "Belisama; Akitania erromatarraren garaian Pirinio aldean eta egungo Frantziako beste bi lekutan aurkitu den Jainkosa baten izena da.\nAditu askorentzat Saint-Lizierren azaldutako \"Belisama\" edo \"Balesama\" jainkosa zelta da. \nTeonimo hau ibai batzuen izenen jatorrian dagoelako, jainkosa hau laku, ibai, argia eta eskuko lanarekin lotuta zegoela proposatu da. Bestalde, eta Minervarekin lotuta agertu delako, errementariekin eta armagintzarekin ere harremana duela uste dute batzuk. \nBelenosen jainkoaren bikotekidetzat ere hartu izan da , haren izenak erro bera duela dirudielako. \"Belenos\" bera, emakume batekin batera azaldu ohi da irudi batzuetan. \nTestigantzak.\nBelisama honen gurtza nahiko zabalduta egon omen zen galiarren artean. Ondorio hori idazkun eta toponimian oinarritzen da. Hiru dira idazkunak, oriangoz: \nBerari buruzko inskripzioa Saint-Lizier herrian topatu zuten, Ari\u00e8ge eskualdean, erromatar garaian, Consorannien lurraldea zen eskualdean: CIL XIII, 8: \nInskripzioan Belisama, Minerva jainkosa klasikoarekin lotzen da, eta honek ematen digu dibinitate honen inguruko zerbait argipen. Baina Minerva gai askotako jainkosa izanik ez dakigu zein ezaugarriri zehazki lotuko zitzaion Belisama.\nVaison-la-Romainen, Proventzan, grekozko grafia erabiliz baina hizkuntzaz galieraz idatzita agertu zen idazkun bat harrizko plaka batean. Idazkun horrek adierazten du \"nemeton\" (santutegi bat edo baso sakratu bat) bat eskaini zitzaiola jainkosa honi \"(RIG, G 153 ; ICalvet 1)\":\nZeramikazko eskaintza bat Valoniako Liberchies-en ere aurkitu zen, Belgikan, II. mendearen hasierako I. mendearen bigarren erdian. Grafitoa Campaniar motako edalontzi batean idatzi zenb. Grafito horrek erakusten jainkosa hau gurtzen zutela \"Civitas Tungrorum\"-en.\nEtimologia.\nJatorri indoeuroparra.\nTeonimo honen esanahia hizkuntz zeltikoetan \"oso distiratsua\" edo \"Disdiratsuenas\" esan nahi duela uste izan da. galiar hizkuntzetan egungo aditu handienetakoa den Xabier Delamarrek , aldiz, adierazi du \"*b\u02b0elH- errotik eratorri diren hitzek\" ez dutela \"distiratsu\" esanahia ematen, baizik eta \"zuri, gris, zurbil\", eta proposatu du izen hori galierazko belo- errotik eratorritako izena dela. Belo-, indartsu, ahaltsu esan nahi duenez, \"Belisama\" edo Belesama, \"Indartsuena\" edo \"Oso indartsua\" esan nahiko luke (cf. Sanskritozko \"bali\u1e63\u1e6dha\u1e25\" 'indartsuena').\nBere aldetik, Herbeheretako Peter Schrijver zeltiar hizkuntzen ikerlariak, beste hipotesi bat proposatu du: *beles- erroa, kasu honetan, erabelarra esan nahi du, -ma atzizki ezezagunari lotuta legoke. Horrela, Frantzian agertutako \"Belisamaro\" jaikoaren izenean antzekotasuna izango luke.\nFrantziako toponimo batzuk teonimo Belisama teonimoan oinarrituta leudeke, batez ere Frantzia iparraldean: Beleymas, Bell\u00eame, Balesmes, Blesmes, Blismes, and Velesmes. Ingalaterrari dagokionez (Antzinako Britannia probintzia) Ptlomeok, \"Belisama estuario\" bat aipatu zuen, eta uste izan da Ribble ibaiaren edo Mersey ibaiaren estuarioa izan zitekeela. \nBaliteke, beraz, Belisama akitaniarrek iparraldeko galiarren kultura zeltatik inportatutako dibinitatea izatea, edo, Consorannien artean bizi zen galiar kulturako norbaiten gurtzaren testigu.\nAntzinako euskarazko jatorria.\nIzenaren balizko euskal etimologiari dagokionez, akitanieraz (aitzineuskaraz), \"belex\" edo \"beles\" beltz esan nahi du. Baliteke ere belea izatea.\nIzena orduan \"Ama beltza\" edo \"Beletxoaren ama\" litzateke. Bernardo Estornes Lasa, azken adiera honen alde azaltzen da.\nArpeninus jainkoari egindako inskripzioan, Cardeilhac herrian topatuta, Garona Garaian, \"Belexko\" eta \"Belex\" pertsona izenak azaltzen dira.\nBelasko eta Bele izenak oso arruntak izan dira Euskal Herrian erdi aroan, eta, antza, Akitania erromatarrean ere bai.\nInskripzio horrek indarra ematen dio Estornes Lasaren teoriari, hau da, \"Belisama\" izenaren jatorri akitaniarrari. Era berean, berak aipatzen du zenbait euskal toponimo lotuta egon daitekeela Belisamarekin, Beizama esate baterako.\nBeliturri, Belikort, Belin, Beliturrigain, Ganbeli eta abar nafar toponimoak gehitu daitezke. Baita \"Punta Beleis\" mendia Fago herrian, Oskan."}
{"id": "80490", "revid": "56334", "url": "https://eu.wikipedia.org/wiki?curid=80490", "title": "Diedkhonsuefankh", "text": "Diedkhonsuefankh Amonen Apaiz Gorena izan zen Tebasen, K.a. 1046tik K.a. 1045 arte gobernatu zuena.\nPinediem I.a eta Isetemjeb II.aren bigarren semea da. Bere anaia Masaharta ordezten du Amonen Apaiz Goren bezala, Tebas desorden handietan sartuta dagoen garai batean.\nPosible da bera matxinada hauetakoren baten ondorioz hil izana, eta hori izango litzateke bere gobernu laburraren arrazoia.\nAmonen apaiz goren bezala, bere oinordekoa, Menjeperra izeneko bere anaiordea da."}
{"id": "80491", "revid": "536", "url": "https://eu.wikipedia.org/wiki?curid=80491", "title": "Amonen Apaiz Goren", "text": "Amonen Apaiz Gorena, Amon jainkoaren kleroko autoritate nagusiena zen Antzinako Egipton. \"Amonen lehen profeta\" ere deitzen zitzaion.\nLaguntzaile bezala, goi eta behe klero bat zituen.\nApaiz purifikatzaileek jainkoaren ontzia eramaten zuten prozesioetan, tenplua purifikatzen zuten eta estatuak dotoretzen zituzten; apaiz irakurleak erritualaz arduratzen ziren.\nEgiptoko pertsonarik aberatsenen artean egotera iritsi ziren, lurrak eta abereak baitzituzten, baita bere karguko langile asko ere, eta nomoetatik zergak jasotzen zituzten. Honek, Amonen apaizen boterearen gehitzea eragingo du, pixkana-pixkana, eragin politiko handiagoa hartuko dutena, errege familiako partaide bezala izendatuak izateraino.\nAmonen kleroari buruzko lehen aipamenak XII. dinastian daude.\nBotere gehien izango duten garaia, XX. dinastia, XXI. dinastia eta XXII. dinastia izango da.\nApaiz-erregeak.\nDinastiatzat hartzen ez ziren arren, Amonen Apaiz Goren tebastarrek hain eragin eta botere handia zuten ze, K.a. 1080tik K.a. 945 arte benetan, Goi Egiptoko erregeak izan zirela, garai horretatik aurrera euren boterea gutxitzen joan zen arren.\nHerihor Amonen Apaiz Goren bezala izendatua izan zen garaian, K.a. 1080an, Ramses XI.aren erregealdiaren hemeretzigarren urtean, Amonen kleroak nagusitasun eraginkor bat izan zuen Egiptoko ekonomiari dagokionez. Amonen apaizek, tenpluen lurren bi herenak izan zituzten Egipton, eta bere ontzien %90a, beste baliabide batzuez gain. Beraz, Amonen apaizak, izatez, faraoia bezain boteretsuak ziren, edo faraoia baino gehiago.\nPsusenes I.ak, Pinediem I.a apaiz gorenaren semeetako batek, Egipto gobernatu zuen ia 50 urtez, Psusenes III.a apaiz goren tebastarrak tronua XXII. dinastian hartu zuen bitartean (azken hau, beharbada, Psusenes II.a faraoia izan daiteke).\nAmonen apaiz gorenak Tebasen, XXI. dinastian.\nAmonen apaiz gorenak Tebasen (batzuk, ondoren, faraoiak izango dira) dinastia honetan zehar, honako hauek dira:\nAmonen apaiz gorenak Tebasen, XXII. dinastian.\nAmonen apaiz gorenak Tebasen, dinastia honetan zehar, honako hauek dira:"}
{"id": "80492", "revid": "56334", "url": "https://eu.wikipedia.org/wiki?curid=80492", "title": "...du/aut...", "text": "...du/aut..., ...du/au... edo ...du/auti... Tebaseko Amonen Apaiz Goren baten osatu gabeko izena da, kargu hau, K.a. 860tik K.a. 855 arte izan zuelarik, Antzinako Egiptoko XXII. dinastian zehar.\nIzen ezezaguneko apaiz gorena, Horsiese I.aren semea, noren Koptosen aurkitutako granitozko sarkofagoaren behealdean grabatutako zati bat bakarrik mantendu den.\nHorsiese I.aren ondorengoa izan zen Tebaseko Amonen Apaiz goren bezala, eta bere ondorengoa Nimlot II.a izan zen, Osorkon II.aren seme bat.\nOsorkon II.aren garaikidea zen.\nBeste hipotesi batzuk.\nUsermaatra-Padibastet izan liteke."}
{"id": "80494", "revid": "1491", "url": "https://eu.wikipedia.org/wiki?curid=80494", "title": "Margarita Valoiskoa", "text": "Margarita Frantziakoa edo Margarita Valoiskoa (Saint-Germain-en-Laye, 1553ko maiatzaren 14 - Paris, 1615eko maiatzaren 27), Margot erregina ezizenaz ere ezaguna, Nafarroako erregina ezkontidea izan zen 1572-1599 bitartean, eta Frantziako erregina 1589-1599 bitartean. Kultura handiko emakumea zen eta oroitzapen liburu bat (\"M\u00e9moires\") eta poemak idatzi zituen.\nBizitza.\nHenrike II.a Frantziakoaren eta Katalina Mediciren zazpigarren alaba zen. Haren hiru neba Frantziako errege izan ziren: Frantzisko II.a, Karlos IX.a eta Henrike III.a. Ahizpa bat, Elisabet, Filipe II.a Espainiakoaren hirugarren emaztea izan zen, eta beste bat, Klaudia, Karlos III.a Lorenakoarekin ezkondu zen.\nNafarroako errege Henrike III.arekin ezkondu zen 1572ko abuztuan. Sei egun geroago San Bartolome eguneko sarraskia gertatu zen, eta badirudi berari esker irten zela senarra bizirik ataka hartatik. Senar-emazteak bereizirik bizi izan ziren luzaroan, eta guztiz ospetsuak bihurtu ziren Parisen Margot erreginaren amodiozko ibilerak. Eskandalu haiek ezin eramanik, Auverniako Ussongo gazteluan itxiarazi zuen senarrak 1587an, zeuzkan maitale guztien izenak banan-banan esanarazi ondoren. 1605 arte eduki zuten itxirik. \n1599an egin zuten senarra Frantziako errege, Henrike IV.a izenez, eta 1600ean lortu zuen dibortzioa errege berriak, emazteak ondorengorik eman ez ziola eta. 1605ean utzi zuten aske Margarita eta Parisen bizi izan zen azken urteetan.\nEzkontza eta seme-alabak.\n1572ko abuztuaren 18an, Parisen, Henrike III.a Nafarroakoarekin, Frantziako Henrike IV.a izango zenarekin ezkondu zen. Bien arteko harremana txarra zen eta ez zuten seme-alabarik izan. 1600an Henrikek ezkontza banatzeko baimena lortu zuen. Horren ondoren ez zen berriro ezkondu.\nArtea.\nLiburu eta film asko haren bizitzan oinarriturik daude:"}
{"id": "80495", "revid": "6327", "url": "https://eu.wikipedia.org/wiki?curid=80495", "title": "Margarita Valoisekoa", "text": ""}
{"id": "80496", "revid": "6327", "url": "https://eu.wikipedia.org/wiki?curid=80496", "title": "Margot erregina", "text": ""}
{"id": "80497", "revid": "336", "url": "https://eu.wikipedia.org/wiki?curid=80497", "title": "Pop-rock", "text": ""}
{"id": "80501", "revid": "336", "url": "https://eu.wikipedia.org/wiki?curid=80501", "title": "Maria Medici", "text": "Maria Medici (Florentzia, 1575eko apirilaren 26a - Kolonia, 1642ko uztailaren 3a) 1600-1610 bitartean Nafarroako eta Frantziako erregina eta 1610-1614 bitartean Frantziako erregeordea izan zen.\nBiografia.\nMaria Frantzisko I.a Medici (1541-1587) Toskanako Duke Handiaren eta Joana Habsburgo-Jagellon (1547 \u2013 1578) Austriako artxidukesaren seigarren alaba zen.\nGaztarotik arteez interesaturik egon zen. Jacobo Ligozzi izan zuen irakasle. Henrike III.a Nafarroako eta IV.a Frantziakoarekin ezkondu zen 1600ean. Frantzian arteak bultzatu zituen. 1610ean senarraren hilketan parte hartu izana leporatu zioten batzuek.\nErregeorde gisa agindu zuen 1610-1617 urteetan. Leonora Galigai eta Concino Concini senar-emazte italiarrek eragin handia izan zuten urte horietan guztietan, eta Concini hilarazi zuen 1617an Maria Medicikoaren seme Luis XIII.a erregeak. 1620an amaitu zen amaren eta semearen arteko gerra, eta Luynes, erregearen ministroa, hil ondoren (1621), Maria Medicikoa semearekin adiskidetu eta Richelieu kardinala sarrarazi zuen erresumako kontseilu nagusian. Richelieuk zuen gero eta aginpide handiagoak biziki kezkatu zuen eta hura hiltzea erabaki zuen. Huts egin zuen saioan (\"Journ\u00e9e des Dupes\", \"Engainatuen eguna\", 1630) eta Frantziatik Kolonia aldera jo zuen ihesi. Hiri horretan hil zen 1642an.\nEzkontza eta seme-alabak.\n1600eko abenduaren 16an, Lyonen, Henrike III.a Nafarroakoarekin ezkondu zen, 600.000 urrezko dukateko ezkonsaria ordainduta. Sei seme-alaba izan zituzten:"}
{"id": "80503", "revid": "336", "url": "https://eu.wikipedia.org/wiki?curid=80503", "title": "Femur", "text": ""}
{"id": "80504", "revid": "336", "url": "https://eu.wikipedia.org/wiki?curid=80504", "title": "Ana Austriakoa (1601\u20131666)", "text": "Ana Austriakoa (Valladolid, 1601eko irailaren 22a - Paris, 1666ko urtarrilaren 20a), Espainia eta Portugalgo infanta, Austriako artxidukesa, Borgoina eta Herbehereetako printzesa, Frantzia eta Nafarroako erregina ezkontidea (1615-1643) eta bi erresuma hauetako erreginordea (1643\u20131647) izan zen.\nAlexandre Dumasen Hiru mosketariak (\"Les Trois Mousquetaires\", 1884) eleberriko protagonistetako bat da.\nBiografia.\nAita Filipe III.a (1578\u20131621), Espainiako erregea, eta ama Margarita Austriakoa (1584\u20131611) izan zituen.\n1611ko Fontainebleauko itunaren arabera, Frantziako errege Luis XIII.aren emaztegai ofizial bihurtu zen. Ezkontza 1615eko urriaren 18an ospatu zen, Burgosen. Ezkontza politiko hau ahalordez egin zen eta Frantziako erregea Ucedako dukeak ordezkatu zuen. Egun berean, Bordelen, Elisabet Frantziakoa, Luis XIII.aren arreba, Anaren anaia Filiperekin ezkondu zen. Ondoren emazte biak Konpantzian trukatuak izan ziren. Ana eta Luis XIII.aren arteko Frantziako ezteiak Bordelen, azaroaren 21ean ospatu ziren.\nEzkonberriak oso gazteak ziren (14 urte besterik ez) eta elkarbizitza arras zaila izan zen. Erregeak eta Richelieu ministroburuak agintetik baztertu zuten. Ana azken honen aurkako gorteko azpijokoetan nahasirik ibili zen. Horrez gain, George Villiers, Buckinghamgo dukea, maitale zuela egotzi zitzaionez, 1620an senar-emazteak behin-behinekoz bereizi ziren. Orduan Val-de-Gr\u00e2ceko gazteluan zenbait urte eman zituen.\n1643an senarra hil zenean, Louis XIV.a oinordekoak bost urte besterik ez zuenez gero, Ana erregeorde bihurtu zen. 1661 arte erresuma gobernatu zuen Mazarino kardinalaren laguntza estuarekin. Mazarinorekin ezkutuan ezkondu zelako susmoa dago.\n1666ko urtarrilaren 20an bularreko minbiziak jota hil zen.\nSeme-alabak.\nAna Austriakoak bi seme izan zituen:"}
{"id": "80505", "revid": "336", "url": "https://eu.wikipedia.org/wiki?curid=80505", "title": "Izterrezur", "text": "Femur edo izterrezurra hezur luze bat da. Gizakietan luzeena, handiena eta gogorrena da. Gizaki batean batez beste bere altueraren %26,74 neurtzen du. Gizaki heldu baten pisua baino 30 aldiz gehiago jasan dezake gainean. Aldakaren eta belaunaren artean hedatzen da."}
{"id": "80507", "revid": "512", "url": "https://eu.wikipedia.org/wiki?curid=80507", "title": "Ximena Fernanditz", "text": "Ximena Fernanditz ( - 1035 ), Aragoiko kondesa eta Iru\u00f1eko erregina ezkontidea (994-1004) zen.\nAita Fernan Bermudez Ceako kondea zuen, aitaren aldetik Ordo\u00f1o I.a Asturiaskoaren senidea. Ama Elbira kondesa zuen.\nEzkontzak eta seme-alabak.\n981an Gartzia III.a Santxitzekin ezkondu zen. Lau seme-alaba izan zituzten:"}
{"id": "80508", "revid": "512", "url": "https://eu.wikipedia.org/wiki?curid=80508", "title": "Estefania Foixkoa", "text": "Estefania Foixkoa (- 1054) Iru\u00f1eko erregina ezkontidea izan zen 1038-1054 bitartean.\nJatorria.\nBere jatorria ez da guztiz ezaguna. Batzuen ustez, Berenger Erramun I.a Bartzelonako kondearen eta Antsaren alaba zen; beste batzuen ustez berriz, Conserans eta Foixko konde Bernardo Roger Foixkoaren eta Bigorrako kondesa Garsinda Bigorrakoaren alaba. Azken ustea da hedatuena.\nEzkontzak eta seme-alabak.\nBitan ezkondu omen zen. Lehenbiziko senarra ez da ezaguna eta Konstantzia izeneko alaba izan zuen. Alarguna zela, 1038an, Gartzia IV.a Santxitzekin ezkondu zen Bartzelonan. Ezkonsari gisa Zabalateko gazteluajaso zuen ezkontza gutunean.Bederatzi seme-alaba izan zituzten:"}
{"id": "80511", "revid": "336", "url": "https://eu.wikipedia.org/wiki?curid=80511", "title": "WV23", "text": "WV23 hilobia, Erregeen Haranaren mendebaldean dagoen Tximinoen Harana edo Mendebaldeko Haranean dagoen egiptoar hilobi bat da. Bertan lurperatua izan zena, XVIII. dinastia oparoko azkenaurreko, batzuentzat azkenengoa, faraoia izan zen A\u00ff da, baina, uste denez, beharbada, bere aurrekoetakoren bati usurpatu zion.\nTestuinguru historikoa.\nAkenatonen erregealdi nahaspilatsuaren ondoren, non antzinako ohiturek jirabira handi bat eman zuten eta kanpoko nagusitasunaren zati handi bat galdu zen, normaltasunera itzulera bere seme Tutankamonen erregealdian gertatu zen. Tradizionalki, Tutankamonen erregealdia garai txikiagotzat hartzen den arren, trantsizio garai bat bezala, gaur egun, faraoi honen bederatzi urteko erregealdia, nazioa berregiteko funtsezko garaitzat jotzen da.\nEz zuen bakarrik Atonen gurtza eta Tell el-Amarna utzi, baizik eta Sirian galdutako koloniak birkonkistatzeko oinarriak jarri zituela, eta Akenatonek kaltetutako tenpluak berreraiki zituen. Hau, itzelezko gastua izan zen, errege etxeak aurre egin ahal izan ziona, eta, honegatik, Tutankamon askotan, kleroaren ongile bezala irudikatua izan zen (hainbesteraino iritsi zen, ze, Karnakeko Khonsu jainkoaren irudi gehienek, faraoi honen aurpegi ezaugarriak dituztela). Dena dela, ez da oso litekeena Tutankamon bere kabuz ibiltzea, bere lehen urteetan behintzat, gortean bi talentu handi egoteak, txotxongilo soil bat bihurtuko baitzuen.\nHonela, ez da harritzekoa Tutankamon, hain gazterik hil ondoren (19 urterekin baino ez), presaren presaz, bere chatya zen A\u00ffk tronua hartu izana, Akenatonen garaiko benetako biziraule bat, beharbada, Nefertiti erreginaren aita. Bere bilobarekin, Tutankamonen alargun zen Ankesenamonekin ezkondu zen eta lau urtez gobernatu zuen, bere adina zela eta, hil zen arte. Ayk, faraoi koroatua izateko izan zuen presa, Tutankamon hil zuela eta honen etsai handia zen Horemhebekin adostasunen bat lortu zuela sinestarazi zuen, Ay bera hil ondoren, Horemheb bera izango zela oinordekoa Egiptoko tronuan, hala gertatu zen bezala, baina, Tutankamonek buruan duen kolpe susmagarria, dirudienez, ez zen faraoi gaztea hil zuena izan.\nEdozein modutan, ez da askorik ezagutzen Ay faraoiaren erregealdiri buruz, batez ere, bere izenak Horemheb eta XIX. dinastiako erregeen aldetik jasan zuen jazarpenagatik. Ziuraski, nazioaren egoera ez zen aldatuko bere erregealdian, lehenago, nazioa zuzentzen egon baitzen, Tutankamon txotxongilo bezala erabiliz, kanpoko kontuak, oraindik ere Horemhebek zuzentzen zituen bitartean, zorroztasun eraginkorrez.\nKokapena.\nAyren hilobia, Tximinoen Haranean edo Mendebaldeko Haranean dagoen hilobi urrietako bat da, Erregeen Haranari paraleloa den haizpitartea. Amenofis III.a izan zen han lurperatua izan zen lehen faraoia, beharbada lapurrak galarazteko, eta, bere ondoren, gauza bera erabaki zuen Akenatonek Tell el-Amarnara joan aurretik. Uste denez, WV23 hilobiaren eraikuntza ez da Ay faraoiaren garaikoa, baizik eta Tutankamonen garaikoa, eta beraz, logikoa da toki honetan egotea, bere aita eta bere aitonaren ohitura jarraituz.\nWV23 hilobia, Tximinoen Haraneko hegoaldeko muturrean dago, WV22tik oso urrun, baina WV24 eta WV25 hilobietatik oso gertu. Bere egitura, inongo zalantzarik gabe, errege hilobi batena da, eta, bere eraikuntza estiloa, dirudienez gertuago dago hurrengo dinastietako hilobietatik XVIII. dinastiakoetatik baino. Honela, XIX. dinastia eta XX. dinastiako hilobi gehienetan bezala, ardatz zuen bat du, baina ez hil putzurik. Hilobia bera, txikia da, oso forma eskematikoduna eta xaloa zentzu guztietan. Amaitu gabeko WV25 hilobiak bezala ohikoak baino zabalagoak diren korridoreak ditu, hilobi kamera, ardatz nagusiarekiko nabarmenki eskumatarantz desbideratuta dagoen bitartean, hau da, ez duela ardatz simetriarik.\nHilobiak, XVIII. dinastiako faraoien hilobietan hain ohikoak diren sarrerako eskailerak ditu, eta jaisten doan aldapa batean aurkitzen diren bi korridore, bien artean beste eskailera bat dagoelarik. Jarraian, aurrekamera edo putzuko kamera dago, hil putzu lanak egiten dituena halako egiturarik egon ez arren, eta azkenik, hilobiaren kamera edo kripta. Honek, gainera, berari lotutako kamera bat du, lurperaketaren ardatzean kokatua, eta putzuko kamera baino askoz handiagoa.\nApainketa.\nAyren hilobiaren apainketa programa Tutankamonen hilobiarenarekin (KV62) alderatuz gero, berdin-berdinak direla nabarmena da, bi hilobiak margotu eta apaindu zituztenak, berberak izan zirela ondorioztatzeraino, denbora tarte txiki batetaz bananduak. Eskena batzuk, ia erabateko kopiak izatera heltzen dira, eta irudien amarnarondoko estilo hain berezia, bi tokien bereizgarri da. Honek, horretarako arrazoiak bazeudelarik, WV23 hilobia, hasiera batean Tutankamonentzako zela pentsarazi zuen, eta Ayk usurpatu zuela tronura igo zenean. Errege gaztearen lurperaketa Erregeen Haranera eraman zen, inongo zalantzarik gabe, faraoi bat lurperatzeko modukoa ez zen hilobi batetara, eta, forma eta neurriei dagokionez, garai bereko eta hurbileko beste hilobi batzuekin bat datorrena.\nFreskoen kontserbazio egoera ez da oso ona. Margotua izan zen gela bakarra, hilobiaren kamera izan zen, eta bertan, eskena asko galdu egin dira. WV23ko margoak hain kaltetuta baldin badaude, ez da soilik denboraren igaroagatik, baizik eta baita gizakiaren aktibitateagatik ere: Ay faraoiaren irudikapenak antzinatean deuseztuak izan ziren, hil ondoren jasan zuen jazarpenaren ondorioz. Erregea, ka bezala agertzen den bi eskena baino ez ziren salbatu, beharbada, egiptoarrek irudikapen hauei zieten begiruneagatik.\nHilobi kameraren apaindura aztertuz gero, Hilen Liburuaren zati bat ikus daiteke, eta, Amduateko Liburuaren lehen ordua, bosgarrena eta seigarrena bezalako beste ordu batzuen irudien ondoan. Bereziki ospetsuak dira babuino batzuen kolorezko irudiak, nekropoli osoari ohiko izena eman ziotena, Tximinoen Harana alegia. Hildakoaren eskenak ere agertzen dira, Osiris, Neftis, Hathor, Nut eta Horusen lau seme-alabak bezalako jainkoek lagundua, errege hilobi batean lehen aldiz irudikatuta agertzen direnak.\nDena dela, hilobiko apaindurarik interesgarriena, lehen aipaturiko tximinoena baino are gehiago, uharketan ehiza eskena bat da, non Ay faraoia bere errege emazte handia den Teyrekin agertzen den, ahateak ehizatu eta hipopotamoei arpoiak jaurtiz. WV23 hilobia, bere apainduran ehiza eskenak dituen bi haranetako hilobi bakarra da, garai hartako klase altuan oso ohikoa zena\nIndusketa.\nAyren hilobia Giovanni Battista Belzoni italiarrak aurkitu zuen 1816an, ia kasualitatez, Henry Saltentzako lanean ari zela. Argitara eman zuen objektu garrantzitsuena harrizko sarkofagoa izan zen, zenbait zatitan apurtua, eta, gaur egun, berriz ere hilobian dagoena, zaharberritze sakon bat jasan ondoren. Beranduago, tokia, Lepsius, Wilkinson, Burton eta Carterrek bisitatuko zuten, baina, 1972 arte ez zen egin benetako garbiketa, indusketa eta datatze lanik.\nAzken espedizio honen buru Otto Schaden zen, Minnesotako Unibertsitateak zuzendua. Bere grinaren ondorioz, Ay faraoiaren hil hatuaren zatiak aurkitu ziren, jainkoak irudikatuta zeuden zurezko estatuatxoak bezala, eta baita zeramika eta giza arrastoak ere, beranduagoko garairen batean datatuak.\nErrege momia.\nAyrena da, Inperio Berriko faraoien artean, bere momia oraindik ohiko ezkutalekuetan aurkitu izan ez den bakarretakoa. Ez da oso litekeena bere gorpua, bere hilobia bortxatua izan zenean suntsitu izana, eta, ohi uste denez, hirugarren ezkutalekuren baten zati da, gaur egun jada suntsitua egon daitkeeena edo, agian, oraindik aurkitzeke.\nHirugarren ezkutaleku baten teoriaren funts nagusienak, Erregeen Haraneko hilobi batean Ayren izena daramaten hil objektuen arrastoen aurkikuntza da. Hilobi hori, WV23tik oso aldendua dagoena eta honekin beste lotura posiblerik ez duena, KV58a da. Hau, Horemheb faraoiarenKV57aren lurperaketa satelite tokia denez, beharbada, KV58an prestatuak izan ziren errege momia gehiago dituen hirugarren ezkutaleku bat egon zela edo oraindik dagoela uste da. Zerrenda ospetsu honek, falta diren faraoi handiak buru ditu, Ay eta Horemheb eurak adibidez, Tutankamonen alarguna zen Ankesenamonenaz gain, honen izena ere KV58 hilobian aurkitu zelarik."}
{"id": "80512", "revid": "56334", "url": "https://eu.wikipedia.org/wiki?curid=80512", "title": "Tankredo Rohangoa", "text": "Tankredo Rohangoa (1630-1649), Rohango dukerriaren dukegai bat zen. Enrike II.a Rohangoaren (1579-1638) usteko semea zen, eta honen emazte Margarita B\u00e9thune-Sullykoaren semea, eta, beharbada, honen maitale Candaleko dukearena. Parisen jaio zen Enrike dukea Venezian zegeoen garaian. Herbehereetan hazi eta hezia izan zen.\nBiografia.\nEnrike dukea hil zenean, Argovian gertatua Suitzarentzako zerbitzuan ari zela, bere amak, ahalegin guztiak egin zituen Tankredori Rohango Duke titulua eman ziezaioten, senar-emazteen alaba bakarrak, Enrikeren oinordekoa zena eta hau ere Margarita deitua Enrike Chabotekoa dukearekin ezkondu baitzen, Margarita B\u00e9thunekoak onartzen ez zuen ezkontza. Hala eta guztiz ere, 1646an, Parisko Parlamentuak Margarita Rohan-Chabotekoaren alde egin zuen.\nParlamentuaren Frondan Tankredo adin nagusitasunera heltzear zegoen, eta elegitea egiteko asmoa zuen, bere arreba Rohango dukesa bezala berretsi zuen epaiketaren aurka, baina Julio Mazarino kardinalaren ministerioaren aurka agertu zen, eta, handik denbora batera, Bois de Vincennesen segada batean erori zen, bertan tiro batez hil zutelarik.\nHenri Griffetek, Liegeen, 1767an \"Tankredo Rohangoaren historia\" izenburu bezala zuen liburu bat argitaratu zuen. Henri Martin historialariaren \"Gauerdi eta eguerdi\" izeneko lana, 1832an idatzia, 1855ean berrargitaratua izan zen, oraingoan, \"Tankredo Rohangoa\" izenburuarekin."}
{"id": "80514", "revid": "880", "url": "https://eu.wikipedia.org/wiki?curid=80514", "title": "Hadesen Erresumarantz", "text": ""}
{"id": "80515", "revid": "1491", "url": "https://eu.wikipedia.org/wiki?curid=80515", "title": "Hades-en erresumarantz", "text": "Hades-en erresumarantz Gotzon Garate idazle gipuzkoarrak idatzitako eleberria da, 1983an argitaratua Elkar argitaletxearekin."}
{"id": "80516", "revid": "880", "url": "https://eu.wikipedia.org/wiki?curid=80516", "title": "Hadesen erresumarantz", "text": ""}
{"id": "80517", "revid": "2048", "url": "https://eu.wikipedia.org/wiki?curid=80517", "title": "Plazentzia Normandiakoa", "text": "Plazentzia Normandiakoa edo Plazentzia Nafarroakoa (?- 1088ko apirilaren 14aren ondoren) Iru\u00f1eko erregina ezkontidea (1068-1076) izan zen.\nEz dakigu aita eta ama nor zituen, Frantziako noble zela baino ez.\n1068 baino lehen Antso IV.a Nafarroakoarekin ezkondu zen, eta seme bi izan zituzten:"}
{"id": "80520", "revid": "56334", "url": "https://eu.wikipedia.org/wiki?curid=80520", "title": "Ines Akitaniakoa", "text": "Ines Akitaniakoa edo Ines Poitoukoa (- 1097ko ekainaren 6a) Aragoi eta Iru\u00f1eko erregina ezkontidea (1094-1097) izan zen.\nAita Gilen VIII.a Akitaniakoa, Poitiersko konde eta Baskonia eta Akitaniako dukea, eta ama Hildegarda Borgoinakoa zituen.\n1086an Jakan Piarres I.a Nafarroakoa ezkondu zuen. Bi seme-alabak izan zituzten, biak aita baino lehenago hilak:"}
{"id": "80523", "revid": "1545", "url": "https://eu.wikipedia.org/wiki?curid=80523", "title": "Berta Italiakoa", "text": "Berta Italiakoa (- ) Aragoi eta Iru\u00f1eko erregina ezkontidea (1094-1097) zen.\nEzer gutxi dakigu Bertari buruz. Italiakoa zen baina aita eta ama ezezagunak ziren. Badaude batzuk Italiako Piarres markesaren eta Potiouko Inesaren alaba zela esan dutenak eta Berta Suzekoaren senidea zela ere esan dutenak baina ezin da ezer frogatu.\n1097ko abuztuaren 16an Huescan Piarres I.a Nafarroakoa ezkondu zuen. Ez zuten seme-alabarik izan.\nSenarra hil ondoren, urtebete eman zuen Gortean seme bat izan zezakeelakoan. Gero \"Mallosen erreinua\" izenaz ezaguneko eskualdea (Ag\u00fcero, Murillo, Riglos, Marcuello, Ayerbe, Sangarr\u00e9n eta Calen) gobernatu zuen \"senarra hildakoaren graziaz\" eta \"Alfontso koinataren onespenaz\". Azkenean, desagertu zen Italia edo Frantziara ihes egiten. Aragoien abesti herrikoia omen dago non erregina bat bere maitalearekin ihes egin zuenaren istorioa azaltzen duen."}
{"id": "80524", "revid": "105290", "url": "https://eu.wikipedia.org/wiki?curid=80524", "title": "Hizkuntza erreforma", "text": "Hizkuntza erreforma hizkuntza batean aldaketa sakona eragin nahi duen hizkuntza plangintza mota bat da. Normalean, aldaketa handi hori bi motatakoa izan daiteke: sinplifikazioa edo garbiketa. Lehenak hizkuntza errazago erabil dadin aldaketak bultzatzen ditu lexikoan eta gramatikan; garbiketak, berriz, hizkuntza kanpoko eraginetatik \"garbitzea\" du xede."}
{"id": "80525", "revid": "880", "url": "https://eu.wikipedia.org/wiki?curid=80525", "title": "Erreforma linguistiko", "text": ""}
{"id": "80526", "revid": "56334", "url": "https://eu.wikipedia.org/wiki?curid=80526", "title": "Margarita l'Aiglekoa", "text": "Margarita l'Aiglekoa (1104- 1141eko maiatzaren 25) Iru\u00f1eko erregina ezkontidea (1130-1141) zen.\nAita Gilbert l'Aiglekoa eta ama Juliette Perchekoa zituen.\nSenarra eta Margaritaren arteko harremanak ez ziren onak. Margaritak maitale asko izan zituen eta senarrak ez zuen bigarren seme bat aintzat hartu: Errodrigo izenekoa (Henrike Montescagliosoko kondea izango zena).\nEzkontzak eta seme-alabak.\n1130ean Gartzia V.a Nafarroakoa ezkondu zuen. Hiru seme-alabak izan zituzten:"}
{"id": "80527", "revid": "1545", "url": "https://eu.wikipedia.org/wiki?curid=80527", "title": "Marguerite l'Aiglekoa", "text": ""}
{"id": "80528", "revid": "336", "url": "https://eu.wikipedia.org/wiki?curid=80528", "title": "Antsa Gaztelakoa", "text": "Antsa Gaztelakoa (1137 - 1179), Gaztelako infanta eta Nafarroako erregina ezkontidea (1157 - 1179) zen.\nAita Alfontso VII.a Leongoa eta ama Berengaria Bartzelonakoa zituen.\n1157ko ekainaren 2an, Carrion de los Condesen Antso VI.a Nafarroakoarekin ezkondu zen. Sei seme-alaba izan zituzten:"}
{"id": "80529", "revid": "1545", "url": "https://eu.wikipedia.org/wiki?curid=80529", "title": "Margarita Borboikoa", "text": "Margarita Borboikoa (?, 1211 - Provins, 1256ko apirilaren 12a), Nafarroako erregina ezkontidea izan zen 1234-1253 bitartean. Artxibald VIII.a Borboikoaren eta Gigone Forezekoaren alaba zen.\nBizitza.\nTibalt I.a 1253an hil zenean, Tibalt semea bilakatu zen Nafarroako errege. Hau adin txikikoa zen bitartean, Margarita Nafarroako erregeordea izan zen, Jakue I.a Aragoikoarekin laguntzarekin.\nGaztelako Erresumak Nafarroa konkistatzeko politikari eutsi eta 1250ean Fernando III.a Gaztelakoak eta haren oinordeko Alfontso X.a Gaztelakoak azpijokoak egin zituzten Tibalt II.a Leonor Gaztelakoarekin ezkon zedin. Gaztelar presioa saihesteko, 1252an Margaritak, Jakue I.a Aragoikoarekin aliaturik, ezkontza behin betiko ukatu zuen. Tibalt Luis IX.a Frantziakoa eta Margarita Proventzakoaren alaba Elisabetekin ezkondu zen.\nMargarita Provinsen hil zen 1256ko apirilaren 12an, disenteriak jota ziur asko.\nEzkontza eta seme-alabak.\n1232an, Tibalt I.a Nafarroakoarekin ezkondu zen. Sei seme-alaba izan zituzten:"}
{"id": "80530", "revid": "95169", "url": "https://eu.wikipedia.org/wiki?curid=80530", "title": "Rohan (Eraztunen Jauna)", "text": "Rohan J. R. R. Tolkien idazle hegoafrikar-ingelesaren Eraztunen Jauna trilogian agertzen den erresuma bat da. Artzai eta nekazari herri bat da, Gondorretik iparraldera dago, Erdialdeko Lurraldean. Oso ezaguna da bere zaldiengatik, eta Gondorren aliaturik garrantzitsuena da. Erresuma honen gobernua, beti dinastia beraren gain egon da, Eorlen etxearen gain, alegia. Elfoen sindarin hizkuntzan Calenardhon (erresuma berdea) edo Rochand (zaldien lurraldea) deitzen zen, azken honetatik eratorri zelarik izen erabiliena.\nGeografia.\nTolkienek, Rohan, haizeak mugitutako larre handietako lur bezala deskribatzen du, Asiako estepen edo Argentinako Panparen antzerakoa. Klima epel bat du, kontinental erakoa. Askotan, Tolkienek \"larre itsaso\" bezala aipatzen du. Eguzkiaren Hirugarren Aroaren amaieran, Eraztunaren Gerran, Rohanen azalera, Gondorren lurraldeen heren bat zen, eta jatorrian, Calenardhon izenarekin, Gondorren probintzia bat izan zen.\nEskualdeak.\nRohango lurraldea hiru eskualdetan banatzen da:\nEstemnet.\nEstemnet edo \"Ekialdeko Lautada\", erresumako larre eskualde handia, Entaguas eta Anduin ibaien artean kokatua, El Paramo izeneko goi ordokia iparraldeko muga bezala duelarik.\nOestemnet.\nOestemnet edo \"Mendebaldeko Lautada\", bere izena rohaneratik dator: _emnet_ \"lur laua, lautada\" esan nahi duena, eta Mendi Zuriak eta Entaguas artean dagoen larre lurraldeari erreferentzia egiten dio, iparraldeko muga bezala Fangorn basoa eta hegoaldeko muga bezala, Elurtua izeneko ibaia.\nBasamortua.\nFangorneko basoa eta Anduinen Bihurguneen artean dagoen lurraldea. Iparraldeko muga bezala Limargi ibaia du, eta, hegoaldeko muga bezala Estemneta. Larre urriko goi ordoki bat da, eta Hirugarren Aroaren amaieran, bertan ez zen ia inor bizi. Bertatik igaro ziren Legolas, Aragorn eta Gimli, Merry eta Pippin bahitu zituztenen bila zihoazenean.\nMugak.\nHonako hauek dira Rohanen mugak: Isen eta Adorn ibaiak mendebaldean, Isengardekin eta Dunledinarren lurrekin muga egiten den tokia dena, hegoaldean, Mendi Zuriak eta Meiringeko Korrontea, Gondorretik banatzen dutena, ekialdean Entaguas ibaiaren ahoak eta Limargi ibaia iparraldean.\nHiriak.\nHiriburua Edorasen dago, Mendi Zurietatik gertu. Edorasen punturik gorenean, Rohaneko erregeen gaztelua dago, Meduseld edo Urrezko Gaztelua deitua.. Meduseld, urrezko teilatudun eraikin handi bat zen, Eorlen seme eta Rohirrimen bigarren errege izan zen Bregok eraikia, 2569. urtean. Bere barnean, erregearen urrezko tronua zegoen, urrez estalitako zutabe handiak eta erliebedun paretak nondik tapiz aberatsak zintzilik zeuden.\nBeste hiri garrantzitsu bat Aldburg da, Ekialdeko Foldearen hiriburua eta Eorlen jaiotza hiria. Sagrarioa, mendietako babesleku bat da, Edorasetik eta Rohirrimen gotorleku den Helmeko Abismotik gertu dagoena.\nBanaketa politiko-administratiboa.\nZaldizkoen Marka, hala deitzen baitzioten Rohirrimek euren lurraldeari, politikoki, hiru banaketatan antolatua zegoen, hauek, aldi berean, banaketa militarrak osatzen zituztelarik.\nFoldea.\nRohaneko erresumako banaketa politiko-militarra. Foldea erresumaren erdialdea zen, Marka Nagusia bezala ezagutzen zena. Bere hiriburua Edoras zen, non errege etxeak eta bere senideak bizi ziren. Bere ekialdeko muga, xehetasunetan asko sartu gabe, hegomendebalderantz Elurtua ibaia eta Entaguas ibaia batzen diren tokitik, mendietaranzko lerro bat zen.\nEkialdeko Foldea.\nRohaneko beste banaketa politiko-militarretako bat, Ekialdeko Marka bezala ere ezaguna. Ered Nimraisen iparraldeko adarretatik Edorasen ekialdera hedatzen zen, ekialdeko lerrotik \"Uharken Muga\"raino (hau da, Glanhirrek mugatutako lurralderaino), Entaguas eta mendien artean. Bere egoitza, Foldearen ondoan zegoen, Edorasen, baina, kontu militarretarako, nahiago zen Aldburg.\nMendebaldeko Foldea.\nRohaneko hirugarren eta azken banaketa politiko-militarra, Mendebaldeko Marka ere deitua, bere eragin lurraldea, banaketa militarra baino mugatuagoa zen arren. Mendi Zurietan zehar hedatzen zen, Edoras eta Thriyrneren artean, Isen ibairaino. Bere egoitza Kuernabillan zuen.\nEgitura militarra.\nIkusi denez, banaketa militarrak banaketa politikoekin lotuta daude, eta Marka izena hartzen dute, Rohanen hiru marka daudelarik: Nagusia, Edoras hiriburu duena, Ekialdekoa, Aldburgen, eta, azkenik, Mendebaldekoa, Kuernabillan.\nMarkako mariskalak.\nMarken buru, Markako mariskalak ziren, maila militar garaiena zena, Erregearen kontseilariez gain. Hirugarren aroaren amaieran eta Theodenen erregealdian, honako hauek ziren mariskalak: Eomer, Hirugarren Mariskala, Ekialdeko markaren buru, Theodred, Bigarren Mariskala, Mendebaldeko markaren buru. Garai horretan, ez zegoen Marka Nagusiko buru zen Lehen Mariskalik, ez baitzegoen horren beharrik Rohan bakean egon zen bitartean, hau, Elfhelmek gidatzen zuen Mariskal mailarekin, baina zuzenean erregearen zerbitzura zegoen.\nIsenen Ibien Guduen ondoren, Erkenbrandek, Mendebaldeko Foldearen jaunak, bigarren marka zuzendu zuen, Theodred lehen guduan hila izan zenean, baina ez zuen aginterik hartu, jada gizon edadetua baitzen. Mendebaldeko Markako soldaduak Pelennorreko Landetako Gudura gidatu zituena, Grimbold izan zen, eta Elfhelmek zuen maila berarekin. Gandalfek Theoden sendatu zuenean, Eomerrek hartu zuen Lehen markako agintea Lehen Mariskal bezala. Erregea Pelennorreko Zelaietako guduan hil ondoren, Eomer erregea geratu zen Marka Nagusiko agintearekin, Elfhelm Hirugarren Mariskal kargura igoa izan zen eta Erkenbrandek Bigarren Mariskal izaten jarraitu zuen hil zen arte.\nEored.\nZalditeria eraketa bat da, gutxi gora-behera 120 soldadukoa, bikain muntatu eta hornituak. Markako Mariskal bakoitzak, bere ondoan, Bere Etxeko Eored bat zuen, hau da, zuzenean Mariskalaren aginduetara zeuden zaldunak, eta Markaren egoitzan bizi zirenak. Gainontzeko Eoredek Kapitainak zituzten buru (Dunhereren kasuan bezala), Mariskalek aukeratuak euren kemen eta entrenamenduaren arabera.\nEored izena anglosaxoia da eta zaldia esan nahi duen _eoh_ partikulaz eta zamalkatu esan nahi duen _r\u00e1d_ partikulaz osatuta dago.\nEohere.\nIzen hau, Rohango zalditeria osoak hartzen zuen, eta, jakina, erresumako Eored guztiek osatzen zuten. Markako Zaldizko Guztien Nomina osoa ere deitzen zen. Erregea bera zen buru, bere Mariskal Nagusiek aholku militarrak ematen zizkiotelarik, baina hauek sekula ez zuten erabaki estrategikorik euren kabuz hartzen. Erresumaren garairik oparoenetan, esaten denez, Eohereak 120 mila zaldizko soldadu izan zituen. Sagrariorako, Theoden erregeak 10.000 zaldun bakarrik bildu ahal izan zituen, eta, horietatik, 6.000 baino ez ziren joan Minas Tirithera.\nEored bezala, bere izena anglosaxoi hizkuntzatik dator bere bigarren partikula _here_ delarik, Armada, gudalostea esan nahi duena, hau da, Zalditeria Armada.\nInfanteria.\nRohango infanteria, gizon indartsu eta azkarrez osatuta zegoen, batipat Paramo eta Mendebaldeko Foldekoak. Pikekin armatuak zeuden, eta, euren gorputza, kasket eta sare kotaz estalia zegoen. Arkulariak, Infanteria taldearen zati ziren, baina euren aldetik osatzen zituzten konpainiak. Arkularien eoredak ere bazeuden arren, baina hauek gutxienak ziren. Eraztunaren Gerran, infanteria oso garrantzitsua izan zen, bereziki Isenen Ibietako guduan eta Kuernabillako Guduan. Ez dago zehatz jakiterik zenbat gizonek osatzen zuten, baina, kalkuluen arabera, konpainia bakoitzeko 200 eta 250 soldadu artean ziren.\nKultura.\nGondorreko Dunedainek, Rohirrimak euren urruneko senideak zirela uste zuten (Eguzkiaren Lehen Aroko Atanari edo Edainen ondorengoak zirelarik). Gizon Ertainak bezala deskribatzen zituzten. Ez Numenorrekoak bezain abil eta indartsuak, baina Sauronen zerbitzura zeuden Iluntasuneko Gizonak baino gehiago.\nEdozein kasutan, ez ziren Beleriandera iritsi, Edainak ez bezala, azken hauei, Valarrek, Numenor oparitu zietelarik. Rohirrim arbasoak Eotheod bezala ezagutzenz ziren, Gondorrengatik Kalenardhon probintzia eman zieten, Zelebranteko Zelaietako Guduan lagundu ondoren.\nHonako hauek ziren Rohirrimen ezaugarriak: Garaiera altukoak, azal zurbilekoak eta ilehoriak eta begiurdinak gehienbat. Ilea, luzea eta mototxean bildua zeramaten. Izaeraz, serioak, irmoak eta basatiak ziren, baina baita eskuzabalak ere.\nElfoekin kontaktua izan zuten Lehen Aroan, Erugandik ikasi zutenean. Baina, Dunedainek bezala, ez zuten tenpluetan gurtu. Orome ehiztaria gurtu eta Bema deitzen zuten.\nZaldiak eta Gerra.\nRohirrimak, zaldizko eta zaldi hazle ospetsuak ziren. Bere armada, gehienbat, zalditeriaz osatuta zegoen, lehen aipatutako eored izeneko unitateetan banatua. Armada honen partaideak, gehienbat, milizia ziren, ondo entrenatua, gerra garaian deitutako soldaduak, soldadu profesionalak talde txiki bat baino ez ziren biztanleria osoaren barnean. Ezpata eta lantza luzeak zeramatzaten, eta ezkutu biribil, kasket arin eta belaunetaraino iristen zitzaien sare kotekin babesten ziren.\nGerra garaian, armak erabiltzeko gai zen gizon oro armadara deitua zen, gainera, Eorlen Zinaren ondorioz, Gondorri laguntzera behartuak zeuden horretarako beharrik balego. Laguntza eskakizuna Gezi Gorria bidaliz edo Gondorreko Sutzarrak piztuz egiten zen. Azken hauek, Mendi Zurietan lerrokatuta zeuden sutzarrak ziren, behar garaian piztuak zirenak.\nRohango zaldien artean Mearak zeuden, Arda osoko noble eta azkarrenak. Felarof izan zen hauetatik azkarrena.\nGizon eta zaldi arteko lotura honetatik, eta ez bakarrik gerra garaian jaso zuten Rohirrim izena, sindarinez \"Zaldien Jaunak\" esan nahi duena, baita Rohan izena ere (Rochandetik eratorria) \"Zaldien Jaunen Etxea\" esan nahi duena. Izen hauek Hallasek, Gondorreko Seneskal zen Zirionen semeak asmatu zituen.\nPolitika.\nRohan monarkia absolutu bat zen. Erregeak zuzentzen zuen armada gerra garaian eta bere mendekoen gaineko kontrola zuen. Ez zegoen legebiltzarrik, ezta zaharren kontseilurik ere, dena dela, Grima bezalako aholkulariek, erregearekiko eragin asko izan zezaketen.\nGondorrekin aliantza.\nGondor eta Rohanen arteko aliantza Hirugarren aroko 2510. urtean hasi zen ekialdekoek eta orkoek, herrialdea suntsitzeaz mehatxatzen zutenean. Eotheoden jauna zen Eorlek gerra garai honetan lagundu ondoren, sari bezala, oraindik inor bizi ez zen Kalenardhon probintzia eman zioten, bertan bere mendekoekin bizi zedin.\nHonegatik egingo zen Eorlen zina, bi nazioen arteko elkarlaguntza sinatuz. Zin hau ez da sekula hautsi, Rohirrimek lurralde zabalak zeharkatu dituzte bere aliatuei laguntzeko, eta tronurako oinordekoak ere sakrifikatu dituzte Haradrimdarrek Ithilien mehatxatzen zutenean 2885ean eta Fastred eta Folkred, Folkwine erregearen semeak Poroseko bidegurutzeko Guduan hilak izan zirenean. Theoden erregeak ere zina ohoratu zuen tropen buru Pelennorreko Zelaietako gudura joan zenean, Eraztunaren Gerran.\nGerra Dunledinarren aurka.\nRohanetik mendebaldera Dunledinarrak bizi dira, denbora luzez, Herri askeen etsai izan diren herria. Wulf dunledinarrak denbora labur batez usurpatu zuen Rohaneko tronua Helmen erregealdiko negu luzean zehar. Ondoren, erregearen iloba zen Frealaf Hildesonek kanporatu zuen. Rohan eta Dunledinarren arteko borrokak etengabeak izan dira bi erresuma hauen historian, bereziki, Isen eta Adorn ibaien arteko lurraldeagatik borrokatuz, Dunledinarrak, Isengardeko gotorlekua inbaditzera iritsi ziren Deorren gobernupean, eta berriki berreskuratu zuen Rohanek Frealaf Hildesonen gobernupean, honek, giltzak Sarumani eman zizkiolarik.\nHistoria.\nHirugarren Aroko XIII. mendean, Gondorreko Erregeek aliantzak egin zituzten Rhovanioneko gizonekin, Lehen Aroko Gizonen Hiru Etxeekin lotuta zeuden herriak (ondoren Dunedain bezala ezagutuak).\nHirugarren aroko XXI. mendean, gizon haietatik aske geratzen zen tribu bat, lehenago aipaturiko Eotheodak, Anduineko haranetatik Baso Beltzaren iparmendebaldera joan zen, lurralde haiek Angmar sorgindutako erresumako arrastoetatik garbituz, Mendi Lainotsuetatik ekialdera, garaitu berria izan zena. Lurralde horietan eman zuten denboran, Scatha herensugearen altxorragatik liskarrak izan zituzten Nanoekin.\nBeranduago Hirugarren Aroko 2509an, Gondorreko Seneskal zen Zirionek, heraldoak bidali zizkien Iparraldeko Gizonei, antzinako aliantzagatik, Mordorreko orkoen eta Erdialdeko Lurraldeko Ekialdeko inbasio konbinatu bat kanporatzera lagun ziezaieten. Eorl gazteak, Eotheoden erregea zenak bakarrik erantzun zuen, eta ustekabean iritsi zen Zelebranteko Zelaian gertatutako gudu erabakigarri batetara.\nSari bezala, Eorli, Kalenardhoneko lautadak eman zizkioten (Lautada berdea elfoeraz), eta hara eraman zuen bere herria. Lurralde hori, Gondorren zati izan zen, baina 1636ko izurriak suntsitu zuen, eta, biziraun zutenak, neurri handi batean, jada azaldutako inbasioan hilak izan ziren, eta, beraz, garai hartan, bertan ez zen ia inor bizi. Euren buruari Eorlinga deitu zioten, eta euren lurraldeari \"Marka\" izena eman zioten, baina Gondorreko Gizonek, herrialde horri Rohan deitu zioten (elfoeraz Zaldien lurraldea), eta, bertako biztanleei, Rohirrim izena eman zieten.\nErregeen lehen lerroak, 249 urte iraun zuen, bederatzigarren erregea izan zen Helm Burni Esku, Dunledinarren aurkako gerran hil zen arte, Kuernabillako gotorlekuan. Bere semeak hilak izan ziren, eta bere iloba Frealaf Hildesonek, erregeen bigarren lerroa abiarazi zuen, Hirugarren Aroa amaitu arte iraun zuena. Hirugarren Aroko 2758an, Rohan Dunledinarrek inbaditu zuten Wulf traidorearen gidaritzapean, Frekaren semea, Dunledinar eta Rohandar odolekoa. Helm erregea Kuernabillan babestu zen, urte bete beranduago, Gondorren laguntza jaso eta inbaditzaileak garaitu zituzten arte.\nHau gertatu eta gutxira, Saruman Isengarden bizitzen jarri zen, eta aliatu indartsu bezala ongietorria izan zen, Rohanek, berrehun urte inguru behar izango baitzituen inbasioaren ondoren bere indarra berreskuratzeko.\n3014an, Saruman, bere eragina, Theoden erregea bere mende izateko erabiltzen hasi zen, erresuma inbaditu edo kontrolatzeko kanpaina baten zati bezala. Hirugarren Aroko 3019an, Rohanen aurka berebiziko inbasioa abiatu zuen, lehen bi guduetan garaipena lortuz (Isengo ibietan, Theodenen semea, Theodred, eraso hauetan hil zen), baina Kuernabillako Guduan garaitua izan zen, non Ukornoek Rohirrimei lagundu zieten.\nGaraipen honen ondoren, Theoden erregea, armada batekin joan zen Minas Tirithera eta hiri hau, Pelennorreko Zelaietako Guduan, setiotik askatzen lagundu zuen, bertan hil zelarik. Eomer bere ilobak, tronua heredatu zuen, Hirugarren Leinua abiaraziz. Eomer zaldiz joan zen Gondorreko armadekin Mordorren ateetaraino, eta azken guduan Sauronen armadaren kontra borrokatu zuen, azken hau, Botere Eraztuna suntsitua izan zenean garaitua izan zelarik.\nGondorreko seneskalen agintaldia amaitu zen. Eomer eta Gondorreko errege berria zen Aragornek euren aliantza ituna berriztu zuten, eta Zirionek Rohirrimei Kalenardhon okupatzeko egin zien ematea berretsi zuten."}
{"id": "80531", "revid": "58701", "url": "https://eu.wikipedia.org/wiki?curid=80531", "title": "Ines Klevekoa", "text": "Ines Klevekoa (1422ko martxoaren\u202f24a - 1448ko apirilaren 6), Nafarroako erregina ezkontidea (1441 - 1448) zen.\nAita Adolfo I.a Klevekoa eta osaba Filipe III.a Borgoinakoa zituen.\nEzkontza eta seme-alabak.\n1439ko irailaren 30ean, Erriberrin, Karlos IV.a Nafarroakoa ezkondu zuen. Tamalez, bederatzi urteko ezkontzan ez zuten seme-alabarik izan."}
{"id": "80532", "revid": "105290", "url": "https://eu.wikipedia.org/wiki?curid=80532", "title": "Amset", "text": "Egiptoar mitologian Amset (edo Imsety, Imset, Mesti eta Mesta) hil jainkosa bat da, Horusen lau semeetako bat, ontzi kanopoekin lotuta dagoena, bereziki, gibela edukitzekoarekin. Bere anaiak ez bezala, Amset ez dago animalia baten buruarekin lotua, baizik eta giza buruarekin. Isis jainkosa hartzen da babesletzat.\ni-im:z-ti-i"}
{"id": "80533", "revid": "512", "url": "https://eu.wikipedia.org/wiki?curid=80533", "title": "Auria Iru\u00f1ekoa", "text": "Auria edo Oria \u2014jaiotza izena \"Awriya bint Lubb ibn Musa\"\u2014 (825 - 880), Nafarroako erregina ezkontidea (845 - ?) izan zen.\nFamilia.\nEztabaidagarria da nortzuk ziren Auriaren aita eta ama. Hipotesi baten arabera bere aita Lubb ibn Musa, eta bere aitona Musa ibn Musa izan zen, Ebro bailararen gaineko kontrola zuena IX. mendean eta bere amona Asona Enekoitz, Eneko Aristaren alaba, Iru\u00f1eko erregea. Beste hipotesi arabera bere aita Banukasitarren Musa ibn Musa izan eta ama Asona Enekoitz, Eneko Aristaren alaba, Iru\u00f1eko erregea.\nEzkontza eta seme-alabak.\n845ean, Orti Gartzeitz Iru\u00f1ekoa ezkondu zuen. Bost seme-alabak izan zituzten:"}
{"id": "80534", "revid": "98444", "url": "https://eu.wikipedia.org/wiki?curid=80534", "title": "30 Seconds to Mars", "text": "30 Seconds to Mars Los Angelesen (Kalifornia) sorturiko rock musika taldea izan zen."}
{"id": "80535", "revid": "58701", "url": "https://eu.wikipedia.org/wiki?curid=80535", "title": "Seneskal", "text": "Seneskala jauregiko ofizial handia da. Seneskal kargua, Mendebaldeko Europako errege gorte eta printzerri gehienetan zegoen. Lurralde edo nazioen arabera, seneskalaren funtzioa ezberdina zen. Seneskal hitza \"senex\" hitz latindarra (zaharra, agurea) eta \"skalk\" (zerbitzari) hitz germaniarretik dator, eta \"adin gehieneko zerbitzaria\" edo \"zerbitzarien aitzindaria\" esan nahi du.\nEkialdeko Europako gorteetan, titulu baliokidea \"stolnic\" zen, stol hitz eslaviarretik datorrena (mahaia)\nFrantziako seneskala.\nFrantziako seneskal kargua, X. mendea eta XII. mende artean, Frantziako koroako kargurik garrantzitsuena izan zen, erregea beraren ondoren. 1127tik aurrera, erregearen familiarekin senidetutako baroiei ematen zitzaien, baina, lortutako gehiegizko boterea zela eta, Filipe II.a Frantziakoak ezabatu zuen 1191n.\nBaileak (Frantzia iparraldean) edo seneskalak (Frantzia hegoaldean) erregearen ordezkari zuzenak izan ziren, botere juridiko eta administratiboak zituztenak, eta erregearen erabakiak probintzietan betearazteko arduradunak.\nSeneskalak fikzioan.\nFikziozko seneskalen artean, Eraztunen Jauna trilogian agertzen den Denethor II.a aipatu behar da, Faramir eta Boromirren aita, Gondorreko seneskala Eraztunaren Gerra amaitu eta Aragorn Gondorreko errege bihurtu zen arte izan zena."}
{"id": "80536", "revid": "9018903", "url": "https://eu.wikipedia.org/wiki?curid=80536", "title": "Matalas apaizaren matxinada", "text": "Matalas apaizaren matxinada Louis XIV.a Frantziakoaren erreinaldian Zuberoan eginiko matxinada izan zen, Bernard Goihenetxe \"Matalas\" apaizak zuzendua, herri xehe zuberotarraren buru.\nArrazoiak.\nLouis XIV.a Frantziakoaren (Nafarroako Luis III.a zena) erregealdian Zuberoako Foru eta eskubideak indargabetzeko neurriak hartu ziren, estatu zentralista bat osatze aldera.\nEsate baterako, Zuberoako ordezkariak herri bozkariaz hautatzeko aukera deuseztatu egin zen eta hango laborariei zergak handitu zitzaizkien. Gainera, Frantziako Erresuma osoan bezala, herri-lurrak nobleziari eman zitzaizkion.\nMobilizazioa.\nZuberoako Gorteetan Hirugarren Estatuko ordezkariak ez ziren ados jarri neurri berriei erantzuteko. Egoera horretan agertu zen Bernard Gohienetxe \"Matalas apaiza\", Mitikile herriko apaiza. Honek Biltzarretako ordezkari gehienen bermea lortu zuen, baina ez zuen elizarena lortu.\nAltxamendua.\nZuberoako herritar xehea une horretan zergapeturik itotzen zituzten Agaramonteko kondeari eta Iruriko bizkondeari hurbildu zitzaizkien, eta zerga-biltzaileari mehatxu egin zioten, makilak eskuetan eta gerra aldarria ahotan. Ehun pertsonak sardeak eta makilak eskuetan zerga-biltzailea exekutatu zuten, gorpua zatikatu eta su eman zioten sinbolikoki herri bateko plazan. Haiekin bat egin zuten beste 7.000 zuberotarrek.\nZuberotarren gehiengo osoak, gizarte oinarriko baserritar, abeltzain eta laborariak ziren, katolikoak, Mauleko elite protestanteen kontrakoak. Altxamendua 1661eko ekainean hasi zen. Noblezia, Iruriko konde eta Maule-Lextarreko burgesiak ordezkatua, 4000 eta 5000 arteko matxinoek erasoa izan zen.\nAltxatutakoek Soh\u00fctako zenbait etxe erre eta Maule hiria eta gaztelua setiatu zituzten. Setioan 7.000 lagunek hartu zuten parte eta nobleziak Bordeleko armadaren laguntza eskatu behar izan zuen. Bitartean, laborariek kontrolpean zeuzkaten herrietan auzolana antolatzen saiatu zen Matalas.\nArmadaren aurkako enfrentamendua.\nJarkiera Soh\u00fctan 1661eko urriaren 12an jazo zen. Laborari matxinoak, ia armarik gabe, 100 zaldunez eta infanteriako 400 soldaduz osatutako armadaren aurka borrokatu ziren.\nZuberoako nobleziak eta Bordeleko gudataldeak, Calvo izeneko kapitain mertzenarioak zuzenduta, laborariei irabazi egin zieten. Matalasek ihes egitea lortu zuen, baina Urdi\u00f1arbetik gertu harrapatu zuten haren lagunekin batera, Jenta\u00f1e dorretxean.\nMatalasen heriotza.\nMatalas Mauleko gaztelura eraman ondoren, epaitu eta heriotza zigorra jaso zuen. Azaroaren 8an Lextarreko enparantzan burua moztu zioten. Ondoren, burua gazteluko kanoi batetik eskegi zuten, eta geroago hiriko ate batetik, herritarren eskarmentutzat. Beste zortzi lagunek ere heriotza zigorra jaso zuten, baina Erronkari eta Zaraitzuko ibarretara ihes egitea lortu zuten.\nKondairak dio hauexek izan zirela bere azken hitzak:\nMatxinadaren ondorioz, nobleziaren boterea areagotu eta Zuberoako Foru eta eskubide historikoak murriztuak izan ziren.\nGeroago, Matalas Zuberoako ikur bihurtu eta 1966 arte iraun zuen gurutze bat jarri zen hil zuten lekuan."}
{"id": "80538", "revid": "336", "url": "https://eu.wikipedia.org/wiki?curid=80538", "title": "Vergonha", "text": "Vergonha (\"lotsa\", okzitanieraz), zenbait okzitaniarrek Frantziako estatuaren hizkuntza politikak bereziki okzitaniera hiztunentzat izandako eragin negatiboak adierazteko erabiltzen duten izena da. \"Vergonha\" norberaren (edo norberaren gurasoen) hizkuntza ez frantsesaz lotsa sentiaraztea da, esklusio eta umiliazio ofizialen bitartez eskoletan eta ukapenaren bitartez komunikabideetan. Zenbaitek linguizidio edota hizkuntza-hilketa saiakera modura ikusi izan dute.\nOihartzuna okzitanierazko musika eta literaturan.\nIves Roqueta autoreak Frantzian okzitaniar izatearen lotsa azaltzen du Aprene webgunean idatzitako testuan:\nGorria bueltaka dabil nire buruan, Haserrez nago gorri, gorria da nire matxinada. Gorria naiz, nire gainean isuritako ardoa, Corbi\u00e8reseko bideetan. Gorria nire burmuina hesitzen ari da, Lotsaz nago gorri: Okzitanieraz mintzatzen naiz. Gorria naiz, gorria nire aurpegiko odoletik. Altxa! Non dago gure arbasoen odola?\nClaudi Martik Frantziar hezkuntza sistemaren ilunzalekeria dudatan jartze ndu \"Perqu\u00e9 m'an pas dit?\" (Zergatik ez didate esan?) poeman .\n&lt;poem&gt;\nUme guztien modura, eskolara joan nintzen;\nUme guztiei modura, irakurtzen irakatsi zidaten,\nHainbat kanta abestu zizkidaten, istorio asko irakatsi: Lutezia... Paris... Paris...\nBaina zergatik, o zergatik ez zidaten esan nire hizkuntzaren izena eskolan?\nGure irakasleak Frantziako errege handi hari buruz hitz egingo zigun\nTxiroen aurrean belaunikatuz: benetako saindua, San Luis hori!\nBakoitza eta guztiak maitatzen zituen eta pobreziari aurre egin zion: benetako saindua, San Luis hori!\nBaina zergatik, o zergatik ez zidaten eskolan esan nire aberria hil zuela?\nEta hazten gindoazela, hiru hizkuntzatan mintzatu behar ginen;\nTeknikari ona izateko, hiru hizkuntza behar dituzu,\nEta Ingelesa eta Alemaniera eta Erroman idazten dutena, teknikari ona izateko.\nBaina zergatik, o zergatik ez zidaten esan nire hizkuntzaren izena eskolan?\nAgian jakintza asko dago gure begietatik egia ezkutatzen;\nGure kabuz ikasiko dugu askatasunak ez duela agintzen Lurrean;\nIkasiko dugu, Indiako gosetea, eta afrikarren lutua eta Che Guevararen heriotzari buruz,\nEta bai, ikasiko dugu zergatik ez ziguten esan gure aberriaren izena eskolan...\n&lt;/poem&gt;"}
{"id": "80540", "revid": "1545", "url": "https://eu.wikipedia.org/wiki?curid=80540", "title": "Gebel Barkal", "text": "Gebel Barkal edo Jebel Barkal (; ) Napata erresumako toki sakratua izan zen, mendi txiki batean kokatua, hiritik ez oso urruti, iparraldean, Nilo ibaiaren alde berean. Antzinako izena ez da ezagutzen. Sudanen dago, Karima hiritik gertu.\nHistoria.\nK. a. 1450ean, Tutmosis III.a egiptoar faraoiaren armada Gebel Barkal ingurura iritsi zen, non Napata sortu zen, eta Egipto oraindik pixka bat gehiago hedatu zen Nilo ibaia jarraituz. Eskualdea, Egiptorena izan zen berrehun urte inguruz, eta, ondoren, Kermaren oinordeko izan zen tokiko erresuma baten hiriburua izan zen. Napatako erregeak Yebel Barkalen bizi ziren, non hamahiru tenplu eta hiru jauregi aurkitu diren. Zenbait piramide meroear eta Amon jainkoari eskainitako kapera ere eraiki ziren.\nHondakin arkeologikoak.\nBi hilarri aurkitu dira: Tutmosis III.arena (XVIII. dinastiakoa), eta Harsiotefena, XXII. dinastiakoa. Mendiaren oinean, Napata eta Egiptoko erregea zen Taharqok, greziarrek \"Thifonion\" eta erromatarrek \"Thiphonium\" deitu zuten tenplu bat eraiki zuten. Izen hori, Seth egiptoar jainkoaren irudiekin apainduta zegoelako eman zioten. Izan ere, Seth jainkoa Tifon izeneko greziar mitologiako pertsonaiarekin lotua zegoen.\nTenplu nagusiak, Typhoniumaz gain, Amonena, Tutankamonek sortua eta beranduago XXV. dinastian berreraikia, Karnakekoa bezain handia dena; Amon eta Mutena, aurrekoaren ondoan, Taharqok eraikia, Muten tenplua, hau ere Taharqok eraikia baina mendiaren harkaitzean zizelkatua eta Hathor, Mut eta Tefnuten irudikapen mordoarekin, eta Natakamirena, Natakami erregeak eraikia (1-20), antzinakoagoa den errege jauregi baten ondoan.\nHondakinei buruz jada informatu zen 1825 inguruan, baina indusketa xehetua George Reisnerrek egin zuen 1916an.\nGizateriaren Ondare.\nBalio arkeologiko handia du, eta, horregatik, UNESCOk, 2003an, Gizateriaren Ondare diren tokien zerrendan sartu zuen, menditik gertu aurkitzen diren Meroe eta Napata hiri historikoekin batera."}
{"id": "80542", "revid": "336", "url": "https://eu.wikipedia.org/wiki?curid=80542", "title": "Elisabet Bavariakoa (Austriako enperatriza)", "text": "Elisabet Amalia Eugenia Bavariakoa (; Munich, 1837ko abenduaren 24a - Geneva, 1898ko irailaren 10a) Sissi ezizenaz ezaguna, Austriako enperadorearen emaztea (1854-1898) eta Hungariako erregin ezkontidea (1867-1898) izan zen.\nIsabel de Wittelsbach-Wittelsbach jaiotzez Elisabetta Amalia Eugenia von Wittelsbach zen. Bere aita, Bavariako Maximiliano dukea, Bavariatarren dinastiako dukeen familiartekoa zen eta, ama, Ludovica, Bavariako Maximiliano I.a erregearen alaba zen.\nBizitza.\nSissi Munichen (Bavaria) jaio zen 1837ko abenduaren 24an. 16 urte zituelarik, bere ama eta Elenarekin -ahizpa zaharrenarekin- Ischla joan zen denboraldi luze bat pasatzera. Egonaldi hartara, Frantzisko Josef I.a Austriakoak ahizpa zaharrena gustuko izango zuelakoan joan ziren, baina 23 urteko enperadoreak nahiago izan zuen Sissi.\nHala, 1854ko apirilaren 24an ezkondu ziren eta Austriako enperatriz bilakatu zen, eta 1867an, Hungariako erregina koroatu zuten.\nElisabetek zailtasun askori egin behar izan zien aurre Habsburgoko gortean; laster jaio ziren seme-alabak. Austriako Sofia Federika hil egin zen bi urte zituenean, baina beste 3 senide izan zituen:\nHaurren heziketa ukatu zitzaion, erantzukizun guztia bere amaginarrebaren esku utzi beharrean izan zelarik. Rodolfo jaio ondoren, horrek narriadura ekarri zion errege-erreginen arteko erlazioari. Horregatik, Maria Valeria jaio zenean, ez zioten alaba jaio berriaren arduran inongo trabarik jarri, ihes egingo zuen beldurrez baitzeuden.\nEdertasun handiko emakumea zen eta pertsona errebelde, kultu eta aurrerakoitzat zuten. Ez ziren oso ohikoak berak zituen ohitura eta ezagutza asko, hala nola, erretzea, hizkuntza ugari dominatzea, ekitazioa, poesiak idaztea, bidaiatzea, bere figura horrenbeste zaintzea. Ez zuen batere gustuko Vienako gorte inperialeko protokolo zorrotza. Ezta bere amaginarreba ere, Sofia artxidukesa, eta bolada luzeak ematen zituen jauregitik kanpo. Alaba zaharrena, Sofia, hil zenean depresio handi batean erori zen eta nahaste hark okerrera egin zuen Rodolfok, oinordekoak, eta Mar\u00eda Vetsera, haren amoranteak, bere buruz beste egin zutenean.\nBere senarrak Katharina Schratt aktorearekin zuen amodioa nolabait onartu zuen. Gortean bizitzeari gorroto zion eta ezkon bizitzari fobia hartu zion. Fobia honek, Vienan pasatzen zituen denbora laburrak eramangaitz bihurtzen zizkion, zefaleak, goragaleak eta depresio nerbiosoak izaten zituelarik. Nahiz eta inperioan denbora asko pasa ez, jendeak gustuko zuen eta bera izan zen Hungariako erreinua hartzeko bultzatzailetako bat.\nAurrez aipatu bezala, kultura handiko emakumea izan zen. Grekoa ikasi zuen literatura klasikoaz gozatzeko helburu bakarrarekin, eta hau menperatzera iritsi zen. Orduak ematen zituen ikasten, eta Cristomanos izeneko irakasle bat ere kontratatu zuen grekoa praktikatu ahal izateko. Hungariera ere ikasi zuen, baita ingelesa eta frantsesa ere. Horren aitzakiaz, Shakespeare eta Hegelen obrak irakurri zituen.\nObsesioaren obsesioz, ilea zuen arazo handienetako bat. Ile luze hori hura tintatu zuen, kolore ilunean lorez egiten zituen adornoak hobeto ikusiko zirelakoan.\n1889an Elisabethen bizitza markatuko zuen gertakaria gertatu zen. Bere seme bakarra eta honen maitalea, 30 urte zituen Rodolfo printzea eta Maria Vetsera Baronesa, hilik aurkitu zituzten. Euren buruaz beste egin zutela diote historialariek eta Mayerling izenez ezagutzen da tragedia hau.\nRodolforen heriotzaren ondoren, depresio lazgarri batean sartu zen. Beltza zen bere jantzien kolorea eta eguzkitako zuri eta haizemaile marroi baten atzean ezkutatzen zuen bere aurpegia. Hau erakusten duen argazki gutxi geratu zaigu. Beti egon zen edertasunarekin obsesionatua, eta zahartzen joan zen heinean, jendearekin ahalik eta erlazio gutxien izaten saiatzen zen inork izan ez zezan bere zahartze prozesuaren berri. Sissik ez zuen senarra bisitatzeko ohitura, baina, bizitzako azken urteetan, elkarri idazten zizkioten eskutitzei esker, enperadorearekin zuen erlazioa berpiztu egin zen. Amodio platoniko bilakatu zen eurena.\nMiramar ontzian Mediterraneo Itsasoa zeharkatu zuen, Cap Martin (Frantzia) leku gogokoenetako bat izanik. Uda batzuk Geneva (Suitza) eta Ischlen (Austria) pasa zituen eta Corfun, Akilesen ohorez, jauregi bat eraiki zuen. Portugal, Espainia, Maroko, Argelia, Malta, Grezia, Turkia eta Egipto ere bisitatu zituen.\n1898ko irailaren 10ean hil zuen Luigi Lucheni anarkistak. Ez zen anarkistaren hasierako asmoa Elisabeth hiltzea, Orleanseko Henri -Frantziako tronurako erregenahia- baizik, baina, estropuz egiten zuen itxuraz, eskuan zeraman puntzoia enperatrizaren gorputzean sartu zion. Hasiera batean ez ziren konturatu eta aurrera jarraitu zuen izugarrizko zauria zuelaz jabetu gabe. Ohartu zirenean, ezin izan zuten bere bizitzagatik ezer egin eta, 61 urte zituelarik hil zen.\nSissik izan zituen nahaste psikologikoak eta osasun arazoak.\nSissik anorexia, depresio, antsietate krisi ugari eta bizitza publikoarekin erlazionaturiko fobia ugari izan zituen.\nBere helburu nagusienetako bat bere pisua 50 kilotan mantentzea zen eta gerria 47 zentimetrotan. Argaltzeko bere dieta propioak asmatu zituen: haragi zukua edan eta fruta apur bat janez nahikoa zuen egun osorako. Elikadura eskas hori 10 kilometroko eguneroko ibilaldiekin konbinatzen zuen. Garai hartan nutrizionistarik ez zegoenez, ez zekien bulmarexica zenik. Hiperaktiboa zen eta ez zen sekula esertzen. Ordu asko zaldi gainean ematen zituen (aitaren familiatik zetorkion ohitura hura). Edertasunarekiko obsesio hauek guztiak haurdunaldien ostean etorri zitzaizkion.\nHaragi hotzaz, idi odolaz, tortaz, izozkiz eta esnez elikatzen zen nagusiki. Oso arraroa zen bere apetitua jendaurrean asetzea. Oso pertsona gutxik izan zuten bera jaten ikusteko aukera.\nBere jauregi guztietan zituen gimnastikarako tresnak. Gogoko zuen gimnastikan egitea, eta askotan horrek loa ere galarazten zion. Elikadura pobreak eta gehiegizko mugimenduek kalte larria eragin zioten Sissiren osasunari, erreuma eta neuritisa ohiko bilakatuz. 44 urte zituenetik ziatika eta hanketako minez ibili zen. Horrek bainuetxeetara bultzatu zuen. Bertan ezagutu zuen Georg Metzger medikua, bere elikagai ohiturak aldatzera bultzatu zuena psikiatriaren bidez."}
{"id": "80543", "revid": "6327", "url": "https://eu.wikipedia.org/wiki?curid=80543", "title": "Bavariako Isabel", "text": ""}
{"id": "80544", "revid": "512", "url": "https://eu.wikipedia.org/wiki?curid=80544", "title": "Atena Promakos", "text": "Atena Promakos ( \"frontean borrokatzen den Atena\") Fidias eskulturagileak Atenasko Akropolian eginiko brontzezko estatua bat izan zen. \"Promakos\" hitzak \"lehen gudu lerroan borrokatzen duena\" esan nahi du. Kalkuluen arabera, 15 metroko garaiera zuen, estatua hau zegoen oinarriaren neurria kontutan hartuta, eta oraindik Erekteion eta Partenoiaren artean kontserbatzen dena. Beste egile batzuen ustez, berriz, 7 metroko garaiera baino ez zuen. Kalkuluen arabera, gutxi gora-behera hiru brontze tona eta 180 langile behar izan ziren estatua hau egiteko.\nEstatua hau, atenastarrek pertsiarren aurka lortutako garaipena ospatzeko egin zen, Pausanias geografo greziarrak, estatua honi buruz, Maratongo mediarren harrapakinaren hamarrenekoarekin egin zela esaten baitu, eta estatua honen ezkutuan, beste gauza batzuen artean, zentauro eta lapitarren arteko borroka landu zuena, Parrasio margolariak diseinatua eta Mis zizelkatzaileak egina. Jarraian, honako hau gehitzen du:\n\"Bere lantzaren (urrezko) punta, eta bere kasketaren gandorra dira\nSunionetik hurbiltzean marinelek ikusten duten lehena\".\nFidiasek, beharbada, Atena Lemniaren ondoren eta boli eta urrezko Atena Partenosa baino lehen egin zuen. Estatua, Konstantinoplara eramana eta Konstantinoren foroan kokatua izan zen.\nNizetas Koniatesena, XIII. mendeko historialari bizantziarra, da, estatua honi buruzko xehetasunak ematen dituen aipamen bakarra:\n\"Arropa oinetaraino erortzen zitzaion. Gerria estutzen zion gerriko bat zeraman. Bere bularrak, Medusaren burua zuen halakret batekin estaltzen zituen. Bere lepoak, jantzi gabea eta luzea, mugagabeko gozamena sortzen zuen ikustean. Bere zainak nabarmenduak zituen eta bere formak biziak eta ondo artikulatuak ziren. Buru gainean, beldurra eragiten zuen zaldi ilezko gandor bat zeraman. Bere ilea atzean lotua zegoen motots batean, kaskotik behera irristatzen ziren kiribilak begien gozagarri ziren bitartean, ilea, ez baitzegoen kaskoak erabat estalia, baizik eta honek bere mototxak pixkat ikustea ahalbidetzen zuela.\"\n1203an suntsitua izan zen. Gaur egun, estatua honen kopia fidagarririk ez da kontserbatzen, bai ordea, txanpon eta ontzietan irudikapenak, nondik, esku batekin ezkutua eusten zuela, eta, bestearekin, beharbada, lantza eusten zuela, hiria erasoren batetik babesteko, edo beharbada hontz bat eusten zuela ebazten den.\nBatzuetan, Atena Medicis deritzon estatua, gaur egun Parisko Louvreko Museoan dagoena, Atena Promakosarekin lotzen da."}
{"id": "80546", "revid": "9073894", "url": "https://eu.wikipedia.org/wiki?curid=80546", "title": "Euskaltzaletasun", "text": "Euskaltzaletasuna euskararekiko, eta oro har, euskal kulturarekiko, engaiamendu, atxikimendu edo zaletasuna adierazten duen pentsamoldea da. Euskararen zabalkundea, garapena eta normalkuntza izaten ditu helburu maiz, nahiz eta kasu batzuetan ikerketara eta zaletasun soilera mugatu.\nEuskararen alde egiten duten eragile (euskara elkarte, herri mugimendu, ikastola, euskaltegi...) euskaltzale anitzei, euskalgintza deritze euren osotasunean.\nPolitikan.\nAlderdi politiko batzuek \"euskaltzaletasun\" eta \"euskaltzale\" hitzak erabiltzen dituzte gaztelaniazko \"vasquismo\" eta \"vasquista\" adierazteko."}
{"id": "80548", "revid": "59723", "url": "https://eu.wikipedia.org/wiki?curid=80548", "title": "Okzitaniar gurutze", "text": "Gurutze okzitaniarra -baita Languedoceko gurutzea, Tolosako gurutzea edo Forcalquierreko gurutzea izenez ezaguna- Okzitaniako sinbolo nagusia da. Den bezala, ziurrenik lehen aldiz Forcalquierreko konteek erabili zuten, armarri modura eta ondoren zabaldu bertatik Okzitaniako beste lurraldeetara. Gurutze okzitaniar horiak, fondo gorri baten gainean kokaturik zazpi puntako urrezko Felibrige izarrarekin batera, gaur egungo Okzitaniako bandera osatzen du.\nTolosako kondeen ikur dinastikoa izan zen; haren lehen agerpena 1165ko zigilu batean izan zen."}
{"id": "80551", "revid": "56334", "url": "https://eu.wikipedia.org/wiki?curid=80551", "title": "Kuku-belar", "text": "Kuku-belarra (\"Aquilegia vulgaris\") \"Aquilegia\" generoko espezie bat da, Ranunculaceae familiakoa, jatorriz Europako eta Asiako zona epeletakoa.\nEzaugarriak.\nLandare belarkara da, bizikorra eta adarkatua, 35-150 cm ingurukoa. Zurtoin eta hostoek ia ez dute ilerik edo gutxi izaten dituzte. Hostoak berde ilunak dira, behealdekoak handiak eta txortendunak, goialdekoak hirugingildunak. Lore-zurtoina zuzena da, 3-6 cm ingurukoa, eta bertan hainbat lore handi sortzen dira taldekatuta. Loreak urdin bioleta izaten dira, inoizka zuriak, eta 5 ezproi gakodun, petalo-itxurako sepaloak eta estaminodio kamutsak dituzte.\nErabilpena.\nAntzina sendabelar gisa erabili zen: eskorbutoaren kontra, janguraren estimulatzaile, diuretiko, sudorifiko; baina, egun erabiltze mugatua du, pozoitsu egiten duen azido zianhidrikoa duelako."}
{"id": "80554", "revid": "336", "url": "https://eu.wikipedia.org/wiki?curid=80554", "title": "Pirinioetako kuku-belar", "text": "Pirinioetako kuku-belarra (\"Aquilegia Pyrenaica\") \"Aquilegia\" generoko espezie bat da, \"Ranunculaceae\" familiakoa.\nLandare belarkara da, tamaina txikikoa, 10-25 cm. Zurtoin bakunak, lore ezproidunak eta estaminodio zorrotzak ditu. Loreen ezproiak zuzenak edo okerrak izaten dira."}
{"id": "80557", "revid": "688", "url": "https://eu.wikipedia.org/wiki?curid=80557", "title": "Lasa eta Zabalaren hilketa", "text": "Lasa eta Zabalaren hilketa Euskal Herrian 1983 urtean ETAren aurka izandako gerra zikineko hilketa izan zen: Espainiako Gobernuko kargu politiko eta Guardia Zibileko agintari eta kide zenbaitek Joxean Lasa eta Joxi Zabala Ipar Euskal Herrian errefuxiatutako etakide gazteak bahitu, Guardia Zibilaren Donostiako La Cumbre jauregiko instalazioetan bortizki torturatu eta, azkenik, Alacantera eraman eta bertako landan hil zituzten. Bahiketa eta ondorengo hilketa estatuko aparatuek antolatutako GAL erakundearen lehen ekintza izan ziren.\nHil ondoren, haien gorpuak lurperatu zituzten. 1984 urtearen hasieran, ezezagun batek hilketa GALen izenean erreibindikatu eta gorpuak Busot herrian lurperaturik zeudela adierazi zuen; baina Lasak eta Zabalak desagerturik segitu zuten, harik eta 1985 urtean Busot herrian halabeharrez aurkitutako gorpuzkiak 1995 urtean aztertu eta Lasa eta Zabalarenak zirela frogatu zen. Lekuko baten testigantzak 1983 urtean Donostian ziharduten Enrique Rodr\u00edguez Galindo Guardia Zibilaren komandantea eta beste zenbait guardia zibil hilketan inplikatu zituen. Ondorengo epaiketak Galindo \u2013ordurako Guardia Zibileko jenerala\u2013, \u00c1ngel Vaquero teniente koronela, Julen Elgorriaga Gipuzkoako gobernadore zibil ohia eta Enrique Dorado eta Felipe Bayo guardia zibil ohiak erruduntzat jo eta kartzela zigorra jarri zien 2000 urtean. Espetxe zigorrak 70 urtetik gorakoak izan ziren arren, erantzule guztiak 2004an aske ziren.\nJoxean Lasa eta Joxi Zabala.\nJose Antonio Lasa Arostegi, \"Joxean\" (Tolosa, 1963ko martxoaren 21a - Busot, Alacant, 1983) eta Jose Ignazio Zabala Artano, \"Joxi\" (Tolosa, 1962ko urtarrilaren 6a - Busot, Alacant, 1983) ETAko \"Gorki\" komandoa osatu zuten 1981 urtean, I\u00f1igo Alonso Uranga eta beste kide batekin aurrera. 1981eko azaroaren 6an, komandoaren lehen ekintzan, Tolosako San Frantzisko kaleko Lankide Aurrezki Kutxako bulego batean atrako-saialdia egin zuten, baina poliziarekin izandako tiroketa baten ondoren, I\u00f1igo Alonso etakidea atxilotu eta komandoko beste kideek ihes egin zuten. Joxean Lasa eta Joxi Zabala Ipar Euskal Herrira ihes egin eta euskal errefuxiatuen kolektiboan integratu ziren.\nGertakariak.\n1983ko urriaren 16ko 00:30 aldera, kalez jantzitako espainiar guardia zibilek Joxean Lasa eta Joxi Zabala Tolosako ETAko kideak bahitu zituzten Baionako Tonneliers karrikan, haien lagun batek Arrangoitzeko jaietara joateko utzi zien autora sartzean. Bezperan, senide eta lagun batzuekin poteoan ari zirelarik, nabarmena izan zen ezezagun batzuek egiten zieten jarraipena. Isilpean, bahitutako gazteak Donostiara eraman eta Guardia Zibilak Aiete auzoan duen La Cumbre jauregian sartu zituzten, guardia zibilen eskuetan betiere.\nGau horretan bertan, O\u00f1atin Guardia Zibilaren konboi bat erasotu zuten eta gizon bat hil zen. PSOE alderdiko Julen Elgorriaga Gipuzkoako gobernadore zibila eta Enrique Rodriguez Galindo Guardia Zibileko komandantea atentatu lekura joan ziren. Arrasateko ospitalean gaua igaro ondoren, goizeko seirak aldera berri bat jaso zuten Intxaurrondoko kuarteletik: \"Frantzian bi erori dira, eta hona ekarriko dituzte\", Lasa eta Zabala bahiturik zeuden lekura erreferentzia eginez.\nUrriaren 17an, astelehenean, Mariano Martinez Colomo bi tolosarren iheskidea goizean goiz lanera abiatu zen. Bi egun lehenago utzi zien autoa atea zabalik zuela aurkitu zuen. Susmo txarra hartu zuen, geroztik ez baitzituen ikusi. Autoko giltzak itzultzera ere ez ziren gerturatu, eta Joxiren jaka gorria atzeko eserlekuan utzita zegoen, han borroka izan zelako arrastoekin batera. Desagerpenaren berria hedabideetara zabaldu zen berehala.\nBitartean, eta zehaztu ezin izan denboraz, bi gazte tolosarrak La Cumbre jauregian krudelki torturatu zituzten. Operazioaren antolatzaileek, informazio helburuak betetzat eman zituztenean, Lasa eta Zabalaren hil zitzaten agindu zuten. Horretarako, Alacantera eraman zituzten. Bertan, bieie beren hilobiak eginarazi zizkieten, eta ondotik, buruan tirokatuz hil zituzten. Azkenik, guardia zibilek kare bizia erabili zuten hilobia estaltzeko, gorpuen deskonposaketa azkartze aldera, ahalik eta zantzu gutxien gera zedin.\n1984ko urtarrilaren 20an, arratsaldeko 16:15etan, Espainiako SER irrati katearen Alacanteko egoitzan dei bat jaso zuten. Nieves Mart\u00ednez kazetariak hartu zuen telefonoa. Gizonezko ahots batek GALen izenean ari zela jakinarazi zuen:\nAhots anonimoak Alacanteko Busot herrian kokatu zuen gertakaria, eta ondoren deia eten zen. Hasieran garrantzirik eman ez zitzaionez, inoiz ezingo da jakin Lasa eta Zabala benetan 1984ko urtarrilaren 20an hil zituzten edo ez.\nGertaera haren ostean, Tolosan Guardia Zibilak Josu Mujika atxilotu zuen, eta galdeketan hauxe esan zioten: \"Lasa eta Zabalarengatik harrapatu zaitugu. Eta badakizu non dauden? Hilda daude, ondo lurperatuta eta urruti.\"\n1985eko urtarrilaren 25ean, ehiztari batek giza gorputzen arrastoak ziruditenak aurkitu zituen Foya de Coves izeneko Busoteko inguru menditsu batean. Hobi batean pertsona baten gorpuzkinak aurkitu zituen eta Busoteko Guardia Zibilaren egoitzara deitu zuen. Lurraren eta karearen azpian bi gorpu aurkitu zituzten. Ahoan trapuak zeramatzaten eta begien parean zintzak zituzten, baita bendak ere. Hobitik 3 metrora \"Geco\" motako bala bat atzeman zuten, eta hobian bertan \"Parabellum\" erako 9 mm-ko kalibreko beste bat. Garezur batean tiro batek eragindako zuloa atzeman zuten, eta bestean, bi. Gorpuak ez zituzten identifikatu, eta Alacanteko udal hilerriko deposituan gorde zituzten.\n1995eko udaberrian, Alacanteko Polizia Judizialeko goi karguak, GAL erakundeari egozten zitzaizkion pertsonen desagerpenen kasuei erreparatuta eta kareaz egiten zuten erabilera antzekoaz konturatuta, Busot herrian atzemandako gorpuak Lasa eta Zabalarenak izan zitezkeela susmatu zuen. Gorpuzkinei autopsia eta ADN probak egin ostean, hipotesia baieztatu egin zen. Hamahiru urteren ostean, Lasa eta Zabalaren gorpuak identifikatu zituzten.\n1995eko ekainaren 21ean, Lasa eta Zabalaren gorpuzkiak Euskal Herrira iritsi ziren. Zekartzan hegazkina Hondarribiko aireportuan lurreratu zen arratsaldez. Aireportuko atarian senitarteko, lagun eta herritar ugari bildu ziren bi gazteen senitartekoei babesa eman eta gorpuen bahiketa salatzeko. Espainiar poliziaren eta bildutakoen artean istiluak sortu ziren, eta hainbat lagun zauritu ziren. Carlos Bueren epaileak gorpuak heldu bezain laster lurpera zitzaten emandako aginduaren aitzakian, polizia indarrek gorpuak bahitu eta maite zituztenei haiengana gerturatzen utzi gabe eraman zituzten Tolosara. Hilerrian bildu zirenek ezin izan zieten azken agurra lasai eman GALek hildako bi gazteei. Ertzaintzak gogor egin zuen senitarteko eta adiskideen aurka, eta hainbat pertsona zauritu. Lasa eta Zabalaren familiek polizia autonomikoaren jarrera irmoki salatu zuten. Hurrengo egunean, Santa Maria parrokia leporaino bete zen bi gazteei eskainitako elizkizunean.\nEpaiketa.\n2000ko maiatzean, Espainiako Auzitegi Nazionalak sententzia atera zuen: Enrique Rodriguez Galindo, Julen Elgorriaga, Angel Vaquero, Felipe Bayo Leal eta Enrique Dorado Joxean Lasa eta Joxi Zabala bahitu, torturatu, hil eta desagerrarazteagatik, guztira 365 urteko kartzela zigorrera kondenatu zituzten. Galindo eta Elgorriagari 75 urteko zigorra, Vaquerori 73 urteko zigorra eta Bayo Lear eta Doradori 71 urteko zigorra. Haietako bakar batek ere ez du hamar urte eman kartzelan. Galindok 5 urte eta 5 hilabete egin zituen preso, osasun arazoengatik libre utzi baitzuten. Elgorriagak 21 hilabete egin zituen preso eta bera ere osasun arazoengatik aske utzi zuten. Lekukoek azaldu dutenez, kartzelan egon ziren bitartean, tratu preferentziala jaso zuten.\nLasa eta Zabalaren hilketa espainiar epaitegietara iritsi den GAL kasuarekin loturiko sei kasuetako bat izan zen, guztira GALek 27 pertsona hil zituen arren.\nOroimena.\n1998an, Oroit eta Sala taldeak Baiona Ttipiko Patxa plazan Lasa eta Zabalaren zein Iparretarrak erakundeko Jean Louis Larre \"Popo\"ren oroimenezko margoketa egin zuen. Margolan hori oraino ikusten ahal da.\n2008ko urriaren 18an, berriz ere istilu larriak izan ziren Tolosa herrian, Madrilgo Audientzia Nazionaleko Baltasar Garzon epailearen aginduz Ertzaintzak Joxean Lasa eta Joxi Zabalaren aldeko omenaldi bat indarrez galarazi baitzuen.\nGertakarietan, zenbait herritar zauritu eta 6 atxilotu zituzten. Gerla zikinaren bi biktimen senideek eta herritarrek gogor salatu zuten omenaldia horrela zapuztu izana, \"Joxi eta Joxeanen hiletako irudiak errepikatu\" zirela adierazita. Aldarrikatu zutenez, \"armen, atxiloketen eta jazarpenaren bidez ez dute lortuko herri honen historia isiltzerik, ez dute Joxi eta Joxeanen oroimena ezabatzerik lortuko\".\nJokin Bildarratz Tolosako alkateak (EAJ), aldiz, \"Madrildik inposatu zaigun beste erabaki baten ondorioa izan da hori\" adierazi zuen.\nTolosako Bentaundi auzoko plaza batean haiei eskainitako monolitoa dago eta bertan omentzeko ekitaldiak egin izan zaizkie."}
{"id": "80562", "revid": "105290", "url": "https://eu.wikipedia.org/wiki?curid=80562", "title": "Boriennus", "text": "Boriennus, edo Borienos, Pirineo aldeko euskal mitologiako jainkoa izan zen Akitania erromatarraren garaian.\nBerari buruzko aipamena Anla herriko inskripzio batean aurkitu zen, Pirinio Garaiak departamentuan.\nEz dugu bere ezaugarrien inguruko berririk."}
{"id": "80564", "revid": "105290", "url": "https://eu.wikipedia.org/wiki?curid=80564", "title": "Carpentus", "text": "Carpentus, euskal mitologiako jainkoa; Akitania erromatarraren garaian Pirineo aldean.\nEz dugu berari buruzko ezaugarririk ezagutzen.\nEtimologia.\nBaliteke aitzineuskararen \"Car\" edo \"Kar\" hitzarekin lotuta egotea, hau da, haitza edo harria.\nBegira Gar\nBerari buruzko inskripzioak Huos, P\u00e9guilhan eta Sarrecave herrietan topatu ziren, Garona Garaian."}
{"id": "80567", "revid": "105290", "url": "https://eu.wikipedia.org/wiki?curid=80567", "title": "Ihurbain", "text": "Ihurbain Nafarroako mendi bat da, Andiako mendilerroan dagoena. 1416 metroko garaierarekin, mendilerro honetako bigarren mendirik garaiena da, 1494 metroko garaiera duen Beriain mendi itzelaren ondoren.\nAbiapuntuak.\nOhiko bidea Unanutik.\nUnanu herria Ergoiena haranaren sarreran dago, bertatik Beriain mendira igoera errez bat abiatzen da, eta Ihurbainen muturrera iristeko erabil daiteke. Herriaren goialdetik, Ihurbainen oinean dagoen Iturtxiki iturrirantz iristen den bide bat hartzen da. Aurreraxeago, bidea banatu egiten da eta goikotik jarraitzen da metro batzuetan, pagadi bat behealdetik zeharkatuz, jada pagaditik kanpo dagoen lautada faltsu batean amaitzen den bidezidorra adierazten duten mugarriak aurkitu arte. Gainontzeko igoera, magal okertu batetatik egiten den igoera monotono bat da, non Unanuko Atakan amaitzen den kolore gorriskako bidezidorra ikus daitekeen.\nEzkerretik, Begen Punta izeneko tontortxoa igo daiteke, Sakana eskualdearen lehen ikuspegi bat izateko. Muinoaren profila jarraituz, aurreraxeago, Ihurbainera iristen da. Mendi honetatik, ia gora-beherarik gabe, mendiaren plataforma belartsu osoa zeharka daiteke Beriain eta honen tontorrean dagoen San Donatoren ermitaraino.\nIhurbaineko pitzaduratik.\nIgoerarik ikusgarriena, pitzadura ikusgarri batetik doa, haranetik ondo ikus daitekeena, mendiaren tontorrean bertan amaitzen dena. Ihurbaineko pitzadura, sokarik erabili gabe gaindi daiteke, baina harri zoltea dago, baita eskaladako pasabide batzuk ere, azken hauek, edozein kasutan, bigarren maila baino gehiagokoak ez direlarik.\nToponimiaren ikuspegitik, Bazkalaitz izena bilduta dago pitzadura honentzako, beharbada, hobe esanda, kanala, okertutako lautada batean hasten dena, mendebaldeko aurpegitik zintzilik eta, dirudienez, Elketz deitzen dena.\nUnanutik, iparralderantz doan bide bat hartzen da, lepo batera iristen dena, ondoren lautada batzuetara igaroz. Zertxobait jeitsiz, mendiaren mendebaldeko oinarria zeharkatzen da, Arruatzuko hartxintxardia igotzeko iparraldeko aurpegian kokatu arte. Toki honetara, Lakuntzatik ere iris daiteke, igoeraren hasierara ere iris daiteke Arruatzuko hartxintxardirako bidea hartuz.\nIgoeran, orain egin behar dena, pitzaduraren oinarrira hurbiltzea da, maldan dagoen pagadi bat igoz. Egia esan, gutxi gora-behera modu zuzenean igotzeko zenbait modu daude. Errazena, beti iparraldeko aurpegia bilatuz da, hemen baitu pagadiak maldarik txikiena. Mendebaldeko aurpegia horma harritsu deskonposatu batek mozten du, hemendik, ia berrehun metroko garaierako urjauziak erortzen direlarik euri garaian, eta Utzetako hobian eratzen direnak. Pareta horren ezkerrean, mozketa harritsuaren iparmendebaldeko zatian, igoera aukera bat dago, belarra eta zuhaitzei helduz, malda handi bat igoz. Edonola ere, aukeratutako ibilbidearen arabera, hemen aurkitzen diren pasabideak oso delikatuak direnez, ohikoena, oraindik ezkerrerago igotzea da, iparraldeko aurpegiko pagadiaren bila, malda handian, garbiago eta egonkorragoa den arren, noiz behinka zuhaitzei helduz. Behin basotik kanpo, hartxingadi bat igotzen da eskumatara kanalaren hasierara edo Ihurbaineko pitzadurara iristeko.\nBigarren zatia, kanal hau igotzea da. Hasieran, hartxingadi ezegonkor batetik doa, zailtasunik gabe ibiliz azken estutzerarte. Hemendik, lehen tximinia bat igotzen da helduleku bikainekin, dena dela, spit eta iltzeekin hornitua. Beste zati erraz baten ondoren, aurrekoaren antzerako beste tximinia batetara igotzen da, honen ondoren, rappel eraztun bat dagoelarik. Azkenik, harresi labur bat da azkenengo oztopo zaila goikaldeko pitzadurara irten aurretik. Hemen, jaitsiera instalakuntza bat dago, horrela, bi rappeletan jeistea posible delarik zatirik zailena jaistea eragozteko. Pitzadura honetatik Ihurbain mendiaren tontorrera iristen da minutu gutxian."}
{"id": "80568", "revid": "105290", "url": "https://eu.wikipedia.org/wiki?curid=80568", "title": "Dunzio", "text": "Dunzio, euskal mitologiako jainkoa da. Bere gurtza Akitania erromatarraren garaian Pirineo aldean zabalduta egon omen zen.\nBere izena Saint-Bertrand de Comminges herriko inskripzio batean aurkitu zen, Garona Garaia departamentuan.\nEz dugu bere ezaugarrien inguruko berririk."}
{"id": "80571", "revid": "105290", "url": "https://eu.wikipedia.org/wiki?curid=80571", "title": "Pe\u00f1a Blanca", "text": "Pe\u00f1a Blanca izenekoa, Nafarroako mendi bat da, Andimendin dagoena. Bere garaiera 1269 metrokoa da.\nAbiapuntuak.\nDorraotik, bide batek, San Pedro ermitatik, Elordiako porturaino daroa, eskumatara Pagomotxeta mendia utziz. Ezkerretarantz ibiliz, Pe\u00f1a Blanca mendiaren tontor laurantz heltzen da\nLizarragako mendatetik oso erraza da Pe\u00f1a Blanca mendiaren tontorrera iristea. Bide batek, Saratsako sakana izeneko zintzilikatutako harana zeharkatzen du, eta tontorraren ondoan uzten gaitu, hegomendebaldeko aurpegitik igoz iris daitekeena\nUnanutik, tontorrera Lezitza labarreko bidea igoz iristen da. Atezabal lepoa igaro ondoren, desbideraketa batetara iristen da. Eskumatara hartuz, Pe\u00f1a Blancako baltsara iristen da, eta, hemendik, tontorrera."}
{"id": "80572", "revid": "105290", "url": "https://eu.wikipedia.org/wiki?curid=80572", "title": "Eberris", "text": "Eberris, Lizopen lanen arabera, Akitania erromatarraren garaian Pirineo aldean gurtzen zen jainko baten izena da. Berari buruzko inskripzioa Saint-Bertrand de Commingesen aurkitutako zuten, (Garona Garaia) eskualdean.\nEz daukagu jainko honen ezaugarrien inguruko daturik, Baina Bernardo Estornes Lasaren aburuz, \"Erri\" bukaera daukaten dibinitate piriniarrek, Aberriren kasuan bezala, herri euskal hitzarekin zer ikusirik izan dezakete.\nBibliografia.\nEberris, berari buruzko inskripzioa Gensac-de-Boulogne, Garona Garaia eskualdean topatu zuten."}
{"id": "80573", "revid": "512", "url": "https://eu.wikipedia.org/wiki?curid=80573", "title": "Anduin", "text": "Anduin (sindarinetik Ibai Luzea; An, (handia, luzea), duin, (ibaia)), Ibai Handia ere deitua, lehen aldiz Silmarillion liburuan aipatua dena, Erdialdeko Lurraldea zeharkatzen duen ibai bat da Ered Mithrimen hegoaldean jaiotzen denetik, Belfalas Badian Belegaerreko Itsaso Handian itsasoratzen den arte. Erdialdeko Lurraldeko iparmendebaldeko ibairik luzeena da, eta honen inguruan gertatzen dira Tolkienek idatzitako istorioetako asko. Erdialdeko Lurraldearen bere atlasean, Karen Wynn Fonstadek, 1388 milia edo 2.233 kilometroko luzera zuela kalkulatu zuen.\nIbilgua.\nGoikaldeko zatia.\nMendi Lainotsuek eta Mendi Grisek osatutako angeluan jaiotzen da. Anduin eratzeko, Urrutiko Iturria eta Ibai Grisa elkartzen dira. Bere ibilguak hegoalderantz jarraitzen du, Mendi Lainotsuekiko paraleloan, Baso Beltza ekialdean duelarik. Bere hurrengo zatia, Rhimdath ibaiadarraren urak jasotzen dituenean hasten da. Honen ondoren, bere urak, uharte txiki batetara iritsi arte doaz. Hegoalderago, Karroka inguratzen du, Beornidarren herrialdea bustiz.\nGladio ibaia Anduini batzen zaio, toki zingiratsu bat eratuz (antzinatean, istinga batean bihurtu arte lehortu zen laku erraldoi bat zen arren), Zelai Gladioak izenekoa. Hemen, Isildur hil zen eta Eraztun Bakarra bi mila urte baino gehiagoz galduta egon zen. Elkartze honen aurretik, Anduin ibaia zeharkatzeko zeuden modu bakarrak Karrokako ibitik edo Ibi Zaharretik zen, azken hau, aurrekoa baino hegoalderago.\nErdialdeko ibilbidea.\nLothlorien ekialdetik igarotzean, Zilarrezko Ibilgua elkartzen zaio (bertan agur esan zien Eraztunaren Elkarteak Galadriel eta Elrondi), Anduinen Haranak bezala ezagutzen den tokiari amaiera emanez. Lorien atzean utzi eta bere ibilbidea jarraituz, Anduin ibaia lautada handi baten erdian dago, Lurralde Nabarrak ekialdean eta El Paramo goi ordokia mendebaldean dituelarik.\nLorien hegoaldean, Anduin ibaiak bere norantza aldatzen du, eta hegoekialderantz doa Zelebranteko Zelaia hegoaldean utzita. Limargi ibaia (Rohanen iparraldeko muga dena) elkartzen zaio eta bere urak isurtzen dizkio, Anduini norantza aldatzea eragiten dion bapateko bira baten erdian. Bira honek, S formakoa, bi zati ditu, Iparraldeko Ukondoa, C formakoa, eta Hegoaldeko Ukondoa, alderantzikatutako C formakoa.\nToki honetan Gondorreko Narmazil I.ak zenbait gotorleku eraiki zituen Kalenardhon antzinako probintzia inbaditzea eragozteko, Ibai Handiaren garrantzi estrategikoa zela eta. Zirionen seneskaltzaren garaian, hauek erabat utziak izan ziren Ukondoen mendebaldeko ertzean, baita ekialdeko ertzeko ia guztiak ere.\nAnduin Estemnetarekin paraleloan dagoenean, estutu egiten da eta bere abiada bizkortzen du, Emyn Muil izeneko toki menditsu batean sartzen baita. Mendigune honen iparraldeko zatian, Sarn Gebir urazkarrak eratzen dira, oso arriskutsuak. Hegoaldeko zatian Nen Hithoel lakua dago, erdian uharte bat duena, Tol Brandir izenekoa. Lakuaren sarreran, Argonath erraldoiak daude, eta, bere irteeran, Raurosen urjauziak daude.\nBehealdeko zatia.\nRaurosen urjauziak igaro ondoren, ibaiak bere behealdeko zatia hasten du, Gondorren sartuz. Bere ibaiadar nagusia den Entaguasekin elkartzen da, Mendi Lainotsuetan jaiotzen dena, Fangorn basoaren hegoaldetik igaroz, eta Anduinekin honen mendebaldetik elkartuz, ur asko emanez. Euren elkartzean, delta zingiratsu bat eratzen da, Entaguasen Besoak bezala ezagutzen dena. Elkartzearen ekialdean Nindalf dago.\nAnorien eta Ithilien artean, Kair Andros izeneko uharte bat dago. Toki horretan, Anduinek, ibaiadar askoren urak jasotzen ditu, horietako gehienak errekazto soilak, bereziki Ephel Duathetik datozenak.\nKair Androsetik kilometro batzuk hegoaldera, Osgiliath hiria dago, Gondorreko antzinako hiriburua. Ibaiak, erditik igarotzen du, eta ertz batetik bestera igarotzeko modu bakarra, harrizko zubi batetik zen, Boromirrek, etsaia Gondorrera igarotzea eragozteko suntsitu zuena. Hiri hau igarotzean, ibaiak, zabaltzen jarraitzen du, eta lurraldea lauago bihurtzen da.\nBere ibilbidea jarraituz, ibaiak atzean uzten du Osgiliath, Minas Tirithen hegoaldean aurkituz. Toki horretan, Harlond portua dago. Hegoalderaxeago, Erui ibaia, bere ibaiadarretako bat, elkartzen zaio. Ibaian behera kilometro gutxi batzutara, Morgulduin ibaiak ere, Minas Morgul dagoen haran beldurgarrian jaiotzen dena, bere urak ematen dizkio. Jada Ithilien hegoaldean, Anduinek, bapatean mendebalderantz biratzen du, Ered Nimrais oztopo bezala izateari utzi ondoren. Sirith ibaia, mendebaldetik duen azkeneko ibaiadarra, elkartzen zaio, eta elkarguneak eratzen duen angelu zorrotzean dago Pelargir, Gondorreko portu garrantzitsu bat. Mendebalderaxeago, Poros ibaia Anduinekin elkartzen da, ibai hau oraindik gehiago zabalduz.\nAzkenik, Anduin Belfalaseko Badiaren ekialdean Belegaerrera itsasoratzen da. Bere itsasoratzean, Anduinek, delta erraldoi bat eratzen du, Ethir Anduin bezala ezagutzen dena. Deltaren inguruan bizi den jendea, nagusiki arrantzatik bizi da.\nZinea.\nPeter Jackson zine zuzendari zelandaberritarrak zuzendutako Eraztunen Jauna trilogian (2001, 2002, 2003), Anduin ibaia Hutt Riverren dago (maorieraz Te Awa Kairangi), Rimutakas mendilerroan jaio eta Cook itsasartean itsasoratzen den ibaia, Wellingtongo badia eratuz.\nIbaiadar zerrenda.\nLaburbilduz, Anduin ibaiaren ibaiadar nagusiak, bere iturburutik itsasoratzeraino, honako hauek dira:"}
{"id": "80574", "revid": "105290", "url": "https://eu.wikipedia.org/wiki?curid=80574", "title": "Edelate", "text": "Edelate, edo Edelatis edo Edelas, euskal mitologiako jainkoa; Akitania erromatarraren garaian Pirineo aldean.\nBerari buruzko inskrizioak Eoux herrian, Garona Garaian, eta Comminges eskualdetan azaldu ziren.\nEz dugu bere ezaugarrien berri.\nEtimologia.\nBernardo Estornes Lasa \"Lats\" (erreka) euskal hitzarekin lotzen du.\nBaliteke ere Eate euskal mitologiaren ireluarekin zer ikusirik izatea.\nKanpoko loturak.\nEdelate, Au\u00f1amendi entziklopedia"}
{"id": "80575", "revid": "119247", "url": "https://eu.wikipedia.org/wiki?curid=80575", "title": "Ilunabarreko Eguzkiaren Leihoko Ibaia", "text": "Ilunabarreko Eguzkiaren Leihoko Ibaia, modu horretan Tolkienen testu eta mapetan agertzen ez bada ere, Henneth Annun estaltzen duten urjauziak eratzen dituenari erreferentzia egiten zaio. Ephel Duathen jaiotzen da Hortzen Dorreetako batetatik milia gutxitara, eta bere ibilbideak hegomendebalderanzko norantza hartzen du Anduinen bere urak isurtzen dituen arte, Kair Androseko uhartetik gertu.\nHaradeko bidea gurutzatu berritan eta oraindik errekazto bat baino ez dela, Gondorreko gizonek eraikitako presa batek urpilatzen du, (\"oso sakona ez den ibilgu batean ur gardeneko\")zingira bat eratuz. Handik gertu, Frodo Zorrozabal, Samsagaz Gamyi eta Gollumek atseden hartu eta untxi gisatua jan zuten.\nIbaiak bere ibilgua jarraitzen du, jada azkarrago eta emari handiagoarekin, hegomendebalderantz, eta toki horretatik hamar milia ingurura, Gondorreko gizonek desbideratu egin zuten, Ilunabarreko Eguzkiaren Leihoa den leizearen gainetik igaroarazteko, urjauzi eder batean eroriz."}
{"id": "80576", "revid": "3591", "url": "https://eu.wikipedia.org/wiki?curid=80576", "title": "Edelatis", "text": ""}
{"id": "80577", "revid": "3591", "url": "https://eu.wikipedia.org/wiki?curid=80577", "title": "Edelas", "text": ""}
{"id": "80581", "revid": "512", "url": "https://eu.wikipedia.org/wiki?curid=80581", "title": "Homeroar epiteto", "text": "Homeroar epitetoa, antzinako greziar epopeiatan, bereziki Homeroren Iliada eta Odisean, izen propio gehienen gehigarri bat da.\nHomeroar epitetoaren formak.\nEpitetorik sinple eta ohikoena \u03b4\u1fd6\u03bf\u03c2 grezierazko adjektiboa da, jainkoa edo jainkotiarra esan nahi duena, heroi epiko guztiei ematen zaiena. Izan ere, epitetoren batzuk, inongo ezberdintasunik gabe, pertsona ezberdinei eman ahal zaizkie. Adibidez Diomedes (adibidez Iliada vi. 12) eta Menelao (adibidez Odisea xv.14) \"gerra deiadar boteretsu\" batekin deituak dira, grezieraz \u03b2\u03bf\u1f74\u03bd \u1f00\u03b3\u03b1\u03b8\u1f78\u03c2, \"bo\u00ean agathos\"). Beste batzuk, berriz, pertsonalak dira. Kasu hauetako adibide batzuk honako hauek dira: Zeus bakarrik da \"porta-egida\" deitua (antzinako grezieraz \u03b1\u1f30\u03b3\u03af\u03bf\u03c7\u03bf\u03c2, \"aig\u00edokhos\"), bakarrik Akilesek jasotzen zuen \"oin arinena\" epitetoa, eta bakarrik Atena zen \"begi urdinxkena\" deitua.\nHeroia noren ondorengoa den ere adieraz dezakete: \"Peleoren semea\" Akilesentzat, \"Atreoren semea\" Agamemnon edo Menelaorentzat. Epitetoren batzuk ohiko tokietan bihurtzen dira Eos (Aurora) bezala \"hatz arrosaskaduna\" (grezieraz \u1fe5\u03bf\u03b4\u03bf\u03b4\u03ac\u03ba\u03c4\u03c5\u03bb\u03bf\u03c2 \u1f28\u03ce\u03c2, \"rodod\u00e1ktulos \u00ca\u1ed1s\").\nFuntzioak.\nHomeroar epitetoa ez da bakarrik heroia bereizteko, aldi berean aedoarentzat prestatutako hitz neurtuen zatiak ere ematen ditu, aedoa, kantua epopeiarekin batera konposatzen duena delarik. Honela \"Ulises jainkotiar hauskaitza\"k (grezieraz \u03c0\u03bf\u03bb\u03cd\u03c4\u03bb\u03b1\u03c2 \u03b4\u1fd6\u03bf\u03c2 \u1f48\u03b4\u03c5\u03c3\u03c3\u03b5\u03cd\u03c2) hemistikio bat osatzen du, asmatutako hemistikio batekin konbinatzeko prest dagoena, edo baita, erabiltzeko prestatutako beste hemistikio batekin ere. Honela, honako grezierazko hexametro hau: (\"\u1f63\u03c2 \u03c6\u03ac\u03c4\u03bf, \u03b3\u03ae\u03b8\u03b7\u03c3\u03b5\u03bd \u03b4\u1f72 / \u03c0\u03bf\u03bb\u03cd\u03c4\u03bb\u03b1\u03c2 \u03b4\u1fd6\u03bf\u03c2 \u1f48\u03b4\u03c5\u03c3\u03c3\u03b5\u03cd\u03c2\" \"hitz hauekin, pozez betea izan zen/Ulises jainkotiarra, hauskaitza\" \"Odisea\" xiii. 250). Milman Parry bere \"\u00c9pith\u00e8te traditionnelle dans Hom\u00e8re. Essai sur un probl\u00e8me de style hom\u00e9rique\" (1928) tesian, izan da homeroar epitetoak \"formulario estiloan\" duen papera erakutsi duen lehena."}
{"id": "80583", "revid": "105290", "url": "https://eu.wikipedia.org/wiki?curid=80583", "title": "Hemistikio", "text": "Hemistikio, metrikan, bertso lerro oso bat bailitzan neurtzen den bertso lerro erdia da, beste erditik tonu tarte batez edo zesura batez bananduta dagoena.\nHemistikioak, gaztelaniazko metrikan, hamaika silaba baino gehiagoko bertso lerroek dituzte, hamabisilabakoak adibidez (zesura batek sei silabako bi hemistikiotan banatzen duena), alexandrotarrak (gauza bera baina zazpi silaba zesuraren alde bakoitzean), eta abarrek. Oso luzeak diren bertso lerroek hiru zesura edo gehiago izan ditzakete."}
{"id": "80585", "revid": "119347", "url": "https://eu.wikipedia.org/wiki?curid=80585", "title": "Iso Leve\u00e4", "text": "Iso Leve\u00e4 aintzira Finlandiako Enonteki\u00f6 udalerriaren bihotzean dagoen aintzira txikitxo bat da. Hetta hiriburuaren eta Kultima, Muotkaj\u00e4rvi eta V\u00e4h\u00e4niva herrixken artean dago, Tarvantovaara Eremu Basatitik hurbil. Bertan, hegazti-espezie ugari aurki daiteke; ipar-belatzak, eskandinaviako lagopodoak, arrano beltzak eta txirri hankalaburrak, esaterako. Inguruko baldintza latzei probetxu ateratzea lortu duten animalia asko dago ere; hala nola, azeri zuri eta gorriak, elur-oreinak, erbinude zuriak, lursaguak, ipar-katamotzak, jatunak, mendi lemingak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta otsoak dira.\nLijankij\u00e4rvi iparraldean eta Ounasj\u00e4rvi aintzira ospetsua hegoaldean dira Iso-Leve\u00e4ren bizilagun nagusiak. Ura, Palojoki ibaiaren bitartez, Botniako Golkoraino iristen da. Gutxi gorabehera, azarotik ekainera izoztua egon ohi da aintzira.\nAintzira ez da oso ezaguna arrantza munduan; hala ere, bertan, amuarrain marroi, izokin eta laponiako amuarrain artikoak daude."}
{"id": "80586", "revid": "105290", "url": "https://eu.wikipedia.org/wiki?curid=80586", "title": "Aurora (mitologia)", "text": "Erromatar mitologian Aurora, goiz-argia pertsonifikatzen duen jainkosa da. Eguzkiaren iristea iragartzeko zerutik hegan doan emakume zoragarri bat da: Bere anai-arrebak Eguzkia eta Ilargia dira. Senar eta seme-alaba ugari izan zuen. Bere seme-alabetako lau iparraldeko, ekialdeko, hegoaldeko eta mendebaldeko haizeak dira. Mitoaren arabera, bere malkoak dira ihintza sortzen dutenak bera, zeruan zehar hegan doala, bere seme bat hila izan zelako negarrez. Luzifer, bere semeetako bat, kristau mitologiak hartu zuen judutar mitologiako Satanas irudikatzeko. Aurora erromatarraren greziar mitologiako baliokidea, Eos jainkosa da."}
{"id": "80589", "revid": "56334", "url": "https://eu.wikipedia.org/wiki?curid=80589", "title": "Bilbaoko kaleak (poema)", "text": "Bilbaoko Kaleak Gabriel Arestiren poema bat da. Gabriel Aresti Bilbon bizi izan zen, horren adierazgarri poema hau da, non Bilboko hainbat kale agertzen dira eta bertan bere Bilboko ikuspuntua deskribatzen du. Poema honen bitartez, Gabriel Arestik kale batzuen izenak aldatzea aldarrikatu nahi zuen, adibidez, Urquijo Kalea, Mazarredo Almirantea..."}
{"id": "80590", "revid": "10891", "url": "https://eu.wikipedia.org/wiki?curid=80590", "title": "Jacques Cassini", "text": "Jacques Cassini (Paris 1677ko otsailaren 18a - Thury-sous-Clermont 1756ko apirilaren 16a) astronomo italiar-frantziar bat izan zen, Giovanni Domenico Cassini astronomo ospetsuaren semea.\nBizitza.\nCassini Parisko Behatokian jaio zen. 17 urterekin Frantziako Zientzia Akademian onartua izan zen. 1696an, Royal Societyko partaide egiten da, \"kontu maisu\" izatera helduz 1706an. Bere aita Behatokiko postuan 1712an ordeztu ondoren, 1713an, 2\u00baEkialde meridianoa neurtu zuen Dunkerke eta Perpiny\u00e0 artean, emaitzak \"De la grandeur et figure de la terre\" (\"Lurraren izari eta itxuraz\") izeneko liburu batean argitaratuz, 1720an. \"\u00c9l\u00e9ments d'astronomie\" (\"Astronomiako elementuak\", 1740) ere idatzi zuen, Saturno planetaren eraztun eta ilargien okerdura ere aztertu zuen (24102) Jacques Cassini asteroidea, bere omenez horrela deitua izan zen."}
{"id": "80592", "revid": "6327", "url": "https://eu.wikipedia.org/wiki?curid=80592", "title": "Guoskatj\u00e1vri aintzira", "text": ""}
{"id": "80593", "revid": "105290", "url": "https://eu.wikipedia.org/wiki?curid=80593", "title": "Mitanni", "text": "Mitanni, gaur egungo Siriaren iparraldean existitu zen antzinako erresuma baten izena izan zen, \"Naharina\" bezala ere ezaguna. Izen hau, aurrerago, Khabur eta Eufrates ibaien artean zegoen eskualdea izendatzeko erabili zen asiriar-berri garaian. Mitanni estatu feudal bat izan zen, noblezia gerlari batek gidatua, K.a. 1600 inguruan garrantzi handia hartu zuena, Orontes ibaia eta asiriar, egiptoar, siriar eta hititar inperioen artean zuen kokapen pribilegiatuagatik.\nMitanni Nuzi (gaur egungo Kirkuk) eta Tigris ibaitik ekialdean, Alepo eta Siriaraino mendebaldean hedatzen zen. Bere erdigunea Khabur haranean zegoen, bi hiribururekin: Taidu edo Taite, eta Washshukanni (asiriar iturrietan Ushshukana deitua), oraindik erabateko ziurtasunez aurkitu ez dena, eta, beraz, ezta industu ere. Bere azalera osoak nekazaritza ahalbidetzen zuen ureztatze artifizialik gabe. Bere klima asiriarrenaren antzekoa zen, eta bertan, hurritak eta amoriarren hizkuntza hitz egiten zuten beste herri batzuk bizi ziren.\nHistoria.\nAkadiarren garaitik, hurritak, Tigris ibaiaren ekialdean bizi ziren, Mesopotamiaren iparraldeko zatian, eta Khabur haranean, Nuzin, Ugariten eta Hattusaseko hititar artxiboetan aurkitutako testuetan aipatuak dira. Mariko testu kuneiformeek amorieraz eta hurriteraz izenak dituzten Mesopotamia iparraldeko hiri-estatuetako gobernariak aipatzen dituzte.\nUste denez, hurritar tribu etsaiak eta hiri-estatuak, dinastia bakar batean batu ziren, elite indoeuropar batek gobernatua, K.a. 1595ean jasan zuen Mursili I.aren hititar arpilaketagatik eta kasitarren inbasioagatik Babiloniaren pot egitearen ondorioz. Alepporen hititar konkista, uneko asiriar erregeen ahuldadea eta hititarren barne borrokek, botere hustasun bat eragin zuten Mesopotamia iparraldean. Honek, Mitanni erresuma sortzera eraman zuen. Izen ariarrak, batez ere, erregeen eta mitanniar jainkoen izenetan islatzen dira. Beste alde batetik, hurritar elementua, antzinako sumertar kulturaren igorlea izan zen.\nMitanni edo Khanigalbaten lehen idatzizko aipamena Bogazkoyko testu hititarren akadiar bertsian agertzen da, Hattusili I.aren erregealdiaren garaikoak. Khanigalbat eta Mitanni ezberdintasunik gabe erabiltzen dira, lehenengo hitza antzinakoagoa den arren. Aldi berean, Khurri eta Mitanni, estuki lotutako hitzak dira, hizkuntza elkarte bereko ondoko lurraldeei baitagozkie, ohi, errege berberak gobernatuak. Hala ere, geografiari dagokionez, Khurri Goi Siriarekin bat dator, Kaukasoa eta Van aintziraren artean, Khanigalbat Goi Mesopotamian dagoen bitartean, aurrekoaren iparralde eta ipar-ekialdean, Tigris eta Eufrates ibaien artean.\nMitanniren historiari buruzko ideia, oso lausoa da derrigorrez, datu askorik ere ez baitago, eta gainera, kanpotik etorriak, nagusiki, Amarnako gutunetatik eta Bogazkoyn aurkitutako zenbait hititar trataturen sarrera historikoetatik. Mitannik, berebiziko garrantzia hartu zuen K.a. 1600ean, asiriar, egiptoar, hititar eta siriar inperioen artean zuen kokapen pribilegiatuagatik. Bere botere gorena K.a. XV. mendean lortu zuen, hego-mendebalderantz hedatuz, Siriarantz, non Egipto atzera bota ahal izan zuen, Hattik, K.a. XIV. mendean potentzia nagusi bezala ordeztu zuen arte.\nGerra gurdiak bezalako hobekuntza garrantzitsuak egin zituen armada batekin eta zalditeria indartsu batekin, Mitanniko armadak zenbait aldiz garaitu zuen faraoien Egipto, eta Asiria inbaditu zuen (oraindik historialariek azaltzerik ez dutena, semitar inperioaren indar militarra dela eta).\nMitannik ez zuen lortuko bere lurraldea konkistetatik salbu mantentzerik. Alde batetik, Goi Eufrates eta Tigrisen arteko lurraldea, hititar hedakuntzaren xede izan zen Hattusili I.aren garaitik. Bestetik, hiksoen porroten ondoren, egiptoar faraoiak, behinola Sirian izan zituzten lurraldeak birkonkistatzen saiatu ziren. Hititen goraldia eta Mitanniren gatazka dinastikoek, erresuma ahuldu zuten, Asiria berpiztu eta berrindartu baten mende geratu zelarik denbora batez, sortu eta 250 urtera bakarrik. Ondare baliotsua utzi zuten, horien artean, bere antolaketa administratibo berritzailea eta zenbait eraginezko arte fin bat, ariarrak zein semita eta egiptoarrak."}
{"id": "80594", "revid": "237", "url": "https://eu.wikipedia.org/wiki?curid=80594", "title": "Bilbaoko kaleak", "text": ""}
{"id": "80597", "revid": "15795", "url": "https://eu.wikipedia.org/wiki?curid=80597", "title": "Leioako kanpusa", "text": ""}
{"id": "80598", "revid": "119347", "url": "https://eu.wikipedia.org/wiki?curid=80598", "title": "Medinet Habu", "text": "Medinet Habu (izen arabiarra), Dyamet (izen egiptoarra), Nilo ibaiaren mendebaldeko ibarrean dagoen gune arkeologikoa da, Tebasen parean. Azken hau, mendeetan zehar, eskualdeko gune administraibo eta ekonomikoa izan zena, baita, tebastar lurraldean Amon jainkoarekin lotutako lehen tokietako bat ere.\nMonumentuak eta hondar arkeologikoak.\nAmonen tenplua.\nTutmosis III.a eta Hatshepsut, XVIII. dinastiako gobernariek, Amon jainkoari eskeinitako tenplu txiki bat eraiki zuten, urteetan zehar aldaketa mordoa jasan zuena, XX, XXI, XXV, XXVI, XXIX eta XXX. dinastietan eta aro greko-erromatarrean.\nRamses III.aren hil tenplua.\nRamses III.a, XX. dinastiako faraoia izan zenak, toki hau aukeratu zuen bere hil tenplu handia eraikitzeko. Kanon klasikoen arabera diseinatua, Ramesseumaren antzera, ehun ta berrogeitamar metro inguruko luzera du eta nahiko ongi kontserbatua dago. Barrutiaren barnean, hegoaldean, Amenirdis I.a, Shepenupet II.a eta Nitokris I.aren kaperak daude, hauek, Amonen gurtzaile jainkotiarrak edo jainkoaren emazte titulua zutelarik XXV. dinastian. Multzoa, adobezko harresi batek babesten zuen, barrutiaren sarrerak, dorre bitxi bat zuelarik.\nGertuko tenpluak.\nAmenofis III.a, XVIII. dinastiako faraoiak, Medinet Haburen hegoaldean, Egiptoko handi eta ikusgarriena izatera iritsi zen hil multzo bat eraikitzea agindu zuen, Memnoneko Kolosoak ataria gordetzen zeudelarik, gaur egun, multzo honen hondakin gutxi geratzen den arren. Bere errege jauregia Malkatan eraiki zen, hegoalderago."}
{"id": "80600", "revid": "77002", "url": "https://eu.wikipedia.org/wiki?curid=80600", "title": "Gonzalo Saenz de Samaniego", "text": "Gonzalo Saenz de Samaniego Berganzo (Samaniego, Araba, 1966ko azaroaren 3a-) EAJko euskal herritar politikaria. 2002ko urtarriletik 2009ko maiatzera, Eusko Jaurlaritzako Nekazaritza, Arrantza eta Elikadura sailburua izan zen.\nBiografia.\nIkasketez enologoa. Mahasgintzako hainbat enpresatan kargu desberdinak bete ondoren, 1991tik 1999ra Samaniegoko alkate izan zen Eusko Alderdi Jeltzalearekin. 2001eko Eusko Legebiltzarrerako Hauteskundetan Arabako EAJko zerrendetan hautatua izan zer eta Eusko Jaurlaritzaren Nekazaritza, Arrantza eta Elikadura Sailburu izendatu zuen Juan Jose Ibarretxe Lehendakariak. Gaur egun, EAJren EBBko kide da Arabako lurraldea ordezkatuz Pilar Garc\u00eda de Salazarrekin batera."}
{"id": "80602", "revid": "336", "url": "https://eu.wikipedia.org/wiki?curid=80602", "title": "Onize", "text": "Onizea erdi harribitxitzat hartzen den mineral bat da. Lau onize mota daude:\nBerdea.\nKolore zeharrargitsu eta berdekoa, iluna da tonalitaterik preziatuena. Gaztaina koloreko zaintxoak izaten ohi ditu\nSan Martin.\nOpakua, gaztaina kolorekoa eta gorrixka. Hainbat intentsitatetako zerrendak ditu, eta bere gogortasun handiak leuntze bikaina ahalbidetzen du.\nOnixtin.\nAurreko bi moten materialak ditu.\nAragonita.\nZurixka edo grisaxka, aurreko motek baino zuntz sendoagoak ditu.\nBere eraketa bolkanikoa da, sumendi gasen metaketak eratutakoa. Batez ere, bitxigintza eta apainketa gaientzako erabiltzen da, bere tonalitate berdexken erakargarritasunagatik eta bere leundu bikainagatik."}
{"id": "80605", "revid": "119347", "url": "https://eu.wikipedia.org/wiki?curid=80605", "title": "Gabonetako ikuskizuna", "text": "Gabonetako ikuskizuna (gaztelaniaz, \"Acto para la Nochebuena\") Pedro Ignazio Barrutia arabarrak 1750 inguruan idatzitako antzezlana da.\n1897an argitaratu zuen lehenengo aldiz Resurreccion Maria Azkuek, \"Euskalzale\" aldizkarian, Juan Carlos Guerrak haren eskuetan eskuizkribuaren kopia bat ipini ondoren. Ia mende bat geroago Gabriel Arestik antzezlan honen literatur balioa aldarrikatu zuen, eta urte batzuk igarota Arabako Foru Aldundiak berriro argitara eman zuen 1983an. Gaur egun ere modu irekian irakur daiteke.interneten \nForma.\nItxurari dagokionez, ekitaldi bakarreko antzezlan honetan elkarrizketak mendebaleko euskaraz idatzita daude eta tarteka hika erabiliz, egilea Aramaion jaio eta Arrasaten bizi izan baitzen. Hala ere, zatien arteko azalpenak emateko gaztelaniaz erabili zituen egileak, bai eta pertsonaia batzuei izenak emateko ere.\nBestela, bertsotan antolatuta dago, neurri bat baino gehiago erabiliz.\nEdukia.\nEkintza Jesukristoren garaiko Betleemen eta XVIII. mendeko Arrasaten gertatzen da, tartekatuz, pertsonaiak alde batetik \"Virgen\", \"San Jos\u00e9\", \"Angel\", \"Luzifer\", \"Asmodeo\" eta \"Berzebu\" izanda, eta bestetik \"Ministro\", \"Gracioso\", \"Tom\u00e1s\", \"Chato\", \"Mari Gabon\", \"Lorenzo\", \"Beltr\u00e1n\", \"Aricha\", \"Aseginzoro\" eta \"Gabriel\".\nHain zuzen ere kritikoen ustez, bikoiztasun-joko hau da obrari originaltasun eta berezitasuna ematen diona.\nAzkenik, ekitaldi bakar honetan hiru zate bereiz daitezke:"}
{"id": "80606", "revid": "336", "url": "https://eu.wikipedia.org/wiki?curid=80606", "title": "Urraka Gaztela eta Leongoa", "text": "Urraka Gaztela eta Leongoa (Asturias, 1133 \u2013 \u2020 Palentzia, 1189), ezizenez \"Asturiarra\" Gaztelako infanta eta Iru\u00f1eko erregina ezkontidea zen.\nFamilia.\nAlfonso VII.a Leongoaren alaba sasikumea zen, Gontrodo Petri ama bere maitalea zelako. Erregeak amatik banatu eta Antsa izeko zuen irakaslea.\nNafarroako erregina.\n1144ko ekainaren 19an, hamaika urte zituela, Gartzea Remiritzekin ezkondu zen Leonen. Bitxikeria moduan, \"Chronica Adefonsi Imperatoris\" liburuak haren ezkontzaren gorabeherak azaltzen ditu, eta ezagutzen zen lehendabiziko zezenketa orduan egin zen.\nAlaba bakarra izan zuten Antsa izenekoa.\nAsturiasko erregina.\nNafarroan senarrarekin batera bizi bazen ere, askotan joaten zen Asturiasera. 1150ean senarra hil zitzaionean, Oviedora itzuli zen. Aita Asturiasko erregina eta Allerreko andere bihurtu zuen. 1163an berriro ezkondu zen, Alvaro Rodriguez Naviakoa noblearekin. Bi seme-alabak izan zituzten:\nAsturiasen independentzia lortzea saiatu zuen baina Fernando II.a Leongoa neba ideia trabatu eta bizitza publikoa utzi egin behar zuen.\nPalentzian hil omen zen baina urtea ez da guztiz ezaguna, gehienen ustez 1189 urtean. Palentziako San Antolin katedralean lurperatu zuten."}
{"id": "80608", "revid": "1830", "url": "https://eu.wikipedia.org/wiki?curid=80608", "title": "Jai", "text": "Jaia edo festa \u2014Ipar Euskal Herrian eta Nafarroa Garaian besta\u2014 jendeak giro alaian parte hartzen duen gizarte ospakizun mota bat da. Oso kontzeptu zabala da: lagun taldeko kideek edo familia batek elkarrekin egon eta dibertitzeko soilik antolaturiko bilkura bereziak eta parrandak zein erakunde ofizialek antolatu eta herritarrek ikusle gisa bakarrik parte hartzen duten ekitaldiak dira jaiak. Herri elkarteek, ikastegiek eta bestelako gizarte instituzioek ekimen bat sustatzeko, pertsonaia baten omenez eta gertaera edo beste zerbaiten gorazarrez bultzaturiko ekimenak ere, betiere herritarren parte hartzeaz, jaiak dira. Jaialdi hitza erakunde batek aurrez antolaturiko jai ekitaldi baterako erabiltzen da .\nAntropologiatik bereziki aztertzen den gaia da jaia, erritu moduan. Horrela, jaia gizatalde baten ideologia soziala irudikatu eta indartzen duen ekitaldia da. Zehatzago jaia erritual iniziatikoa da iritsi berrientzat, gizabanakoa taldean eta gizartean integratzen laguntzen duena eta, aldi berean, identitate-erritua, taldearen nortasuna indartzen duena.\nJaiak Euskal Herrian.\nKultura baten oinarrizko elementua izanik, pertsona bat jaio eta berehala hasten dira ospatzen jaiak bere inguruan. Euskal Herrian, jaiotza eta bataioen ospakizun jaiak eta bazkariak, familia giroan, ohizkoak dira. Haur baten urtebetetzeetan ere jaiak ospatzen dira. Haurren ikastegietan ere ohizkoak dira jaialdiak, non gurasoek ere parte hartu ohi duten .\nNerabezarora heltzean, ohizko bihurtzen dira lagun arteko jaiak, ikasturte amaiera ospatzeko esaterako, eta afari baten inguruan. Gaztetxoen jaietan arruntak dira jana, edari ugari eta musika alaia. Gazteek parte hartzen duten jaietan alkoholdun edarien gehiegikeriak eta bestelako drogen kontsumoak kezka eragin dute gizartean . Gazteen berezko jai hauek jatetxe, gaztetxe , lokal eta garajeetan eta kalean bertan ospatzen dira.\nGazteen antzera, helduek ere jaiak ospatzen dituzte. Ohizkoa da koadrilak elkarte gastronomiko edo \"soziedade\", jatetxe, sagardotegi edo etxean bertan biltzea jai bat ospatzeko elkarrekin afalduz.\nJendetza handia, haur, gazte eta heldu, biltzen da herriko jaietan, Errenteriako Madalenak edo Usurbilgo Santixabelak esaterako, baina zalantzarik gabe mundu osoan ospe handiena duen herriko jaia Iru\u00f1eko Sanferminak dira. Herriko jai batzuetan desfile edo martxak egiten dira, hala nola Donostiako Danborrada eta Hondarribiko Alardea. Hiriburuetan ospatzen diren udako jaiek ere, Bilboko Aste Nagusia esaterako, jende asko erakartzen dute. Herri txikietan eta nekazal giroan erromeriak ere ospatzen dira.\nUrtean zehar jai egutegi zabala dago Euskal Herrian. Urteko lehenengo egunean bertan, urtezahar gaueko jaia ospatzen da, inguruko kulturetan bezala. Otsailaren 5aren bezperan herri askotan ospatzen da Santa Ageda jaia. I\u00f1auteriak dira urteko jai ikusgarrienetako bat eta hauetan Tolosako i\u00f1auteriak aipatu behar dira. San Joan suak Euskal Herri osoan zehar egiten dira. Hainbat herritako berariazko jaiak badaude, hala nola Lazkaoko Astotxo Eguna edo Hondarribiko Kutxa entrega.\nArestiko tradizio jai hauetaz gainera, herriko elkarteek eta erakunde publikoek bultzaturiko jai asko ospatzen dira. Aipamen berezia behar dute euskara eta ikastolak sustatzeko Kilometroak, Ibilaldia, Araba Euskaraz, Nafarroa Oinez eta Herri Urrats jaiek. Halaber, herri askotan sagardo egunak eta antzekoak antolatzen dira.\nEuskal Herriko kirolariek egindako balentriak ospatu edo besterik gabe beraiei animo emateko ere, jai giroko ospakizunak izaten dira ."}
{"id": "80610", "revid": "58701", "url": "https://eu.wikipedia.org/wiki?curid=80610", "title": "Estepako otsoa", "text": "Estepako otsoa (\"Der Steppenwolf\") Hermann Hesse idazle alemaniarrak 1927an argitaratu zuen eleberria da. Liburuak elementu autobiografiko eta fantastikoak nahasten ditu. Istorioak Hesseren mundu espiritualaren krisi sakona islatzen du. Eleberri honek nazioarteko arrakasta lortu zuen, nahiz eta Hessek aldarrikatu liburua oso txarto ulertu zela.\nArgitaratzearen historia.\n1924an Hermann Hesse Ruth Wengerrekin ezkondu zen, bigarren aldiz. Hala ere, aste batzuk geroago Basileara joan zen, urte amaiera arte. Itzuli zenean apartamentu bat alokatu zuen, bakarrik bizitzeko. Alemaniara elkarrekin egindako bidaia batez aparte, emaztea ikusteari utzi zion. Isolamenduak eta kanpo harremanak edukitzeko ezgaitasunak etsipenera eta bere buruaz beste egiteko sentimenduetara eraman zuten. Hesse Estepako otsoa Basilean hasi zen idazten eta Zurichen amaitu zuen. 1926an, liburu honen aitzindari bat, \"The Crisis. From Hermann Hesse's Diary\" izeneko olerki liburua, argitaratu zen.\nArgumentua.\nLiburua protagonistaren eskuizkribu bat bezala aurkezten zaigu. Horrek, Harry Haller izeneko gizon heldua, eskuizkribua utzi zion ezagun bati, bera apopilo egon zen etxekoandrearen ilobari, hain zuzen. Honek ohar labur bat gehitu zion eskuizkribuari. Liburu barneko liburu honen izenburua Harry Hallerren oharkizunak (Eroentzat bakarrik) da.\nHasieran, protagonistak bere izaerari buruzhausnartzen du. Egun batean, paseatzen ari zelarik, antzerki magiko baterako iragarkia zeraman gizon bat aurkitu zuen. Honek liburuxka bat eman zion, Estepako otsoaren gainean erakusaldia (Ez edonorentzako) izenburukoa. Liburuxka hau osorik agertzen da liburuan, Harryk irakurri baizuen, eta oso ondo deskribatzen du Harryren izaera. Izan ere, bi izaera \u2014gizakiena eta animaliena, estepako otsoena\u2014dituen gizon baten hausnarketa da, eta bi izaerak etengabeko borroka batean daude.\nHurrengo egunean Harryk antzinako ikaskide bat aurkitu zuen, zeinak bere etxean afaltzera gonbidatu zuen. Han desatsegin sentitu zen bere lagunaren pentsamendu politikoagatik; horren kariaz, laguna iraindu zuen bere emaztearen margolan bat zela eta. Gizarte normal batean moldatu ezin zelako iritzia sendotu zuen pasadizo honek. Ez zuen Etxeratu nahi (bere buruaz beste egiteko gogoa zuelako) eta dantzaleku batera joan zen, non neska gazte bat aurkitu zuen \u2014Hermine\u2014, zeinarekin sakonki hitz egin zuen. Beste baterako geratu ziren eta honek bizitzeko arrazoi bat eman zion Harryri. Hurrengo asteetan Herminek dantzan irakatsi zion, baita maitale bat \u2014Maria\u2014 bilatu ere.\nHerminek Pablo izeneko saxofoi-jotzaile bat ere aurkeztu zion. Harryrentzat Pablo gizon burutsu baten ifrentzua zen. Mozorro-jantzien festa batean, Pablok bere \u201cantzerki magiko\u201d metaforikora eraman zuen. Han bere betiko kezkak eta bere buruari buruzko iritziak deuseztatu ziren, pasadizo irreal batzuetan parte hartu zuen bitartean. Azkenean, Hermine hil egin zuen laban batez, haren nahia betetzen, aidanez, eta Mozartek epaitu zuen. Zigorra bizitzari merezi duen begirunea emateko izan zen.\nEuskarazko bertsioa.\nItzulpena Pello Zabaleta Kortaberriak egin zuen eta 1986an, Elkar argitaletxearen eskutik, plazaratu zuen. (ISBN: 978-84-7529-336-3)."}
{"id": "80612", "revid": "1140", "url": "https://eu.wikipedia.org/wiki?curid=80612", "title": "Estepako Otsoa", "text": ""}
{"id": "80614", "revid": "46380", "url": "https://eu.wikipedia.org/wiki?curid=80614", "title": "Urraka Aragoikoa", "text": "Urraka Aragoikoa edo Urraka Semenoitz Iru\u00f1eko erregina ezkontidea zen. Gartzia Enekoitz erregearen bigarren emaztea zen.\nGainera, Aragoiko kondesa omen zen 852 eta 870 artean."}
{"id": "80615", "revid": "56334", "url": "https://eu.wikipedia.org/wiki?curid=80615", "title": "Leodegundia Ordo\u00f1ez", "text": "Leodegundia Ordo\u00f1ez IX. mendeko Iru\u00f1eko erregina ezkontidea zen.\nAita Ordo\u00f1o I.a Asturiaskoa eta ama Munia edo Nu\u00f1a zituen. Neba, berriz, Alfontso III.a Asturiaskoa.\nEzaguna da Iru\u00f1eko errege bat ezkondu zuela, baina ez dakigu ziur nor den. Noizkoa zen eta lehendabiziko izen ezezaguneko emaztea zuela eta, litekeena da Gartzia Eneko edo Ximeno Iru\u00f1ekoa izatea.\nLeodegundia ezaguna da batik bat \"Leodegundiaren Epitalamioa\" edo Leodegundiaren eztei-kanta deritzon konposizioa gorde delako. Epitalamioak ezteietarako egiten ziren kantuak ziren, eta latinezko kantu honen agiriak Ertaroko Europako lehen notazio musikaletako bat dauka idatzia."}
{"id": "80617", "revid": "46380", "url": "https://eu.wikipedia.org/wiki?curid=80617", "title": "Oneka Beraskoitz Iru\u00f1ekoa", "text": "Oneka Beraskoitz Iru\u00f1eko Erresumako lehendabiziko erregina ezkontidea izan zen. Haren jatorria ezezaguna da, ez baitago iturri garaikiderik. Hurrengo mendeetan Oneka edo Tota izena zuela esaten zuten. Historialari gehienek uste dute aita Berasko zela, 816an hildako Iru\u00f1eko jauna, baina batzuek diote Aznar I.a Garindoitz Aragoiko kondearen senidea zela.\nEneko Arista Iru\u00f1eko erregea ezkondu zen. Enekok lau seme-alaba izan zituen baina ez dago argi ama Oneka ote zuten:"}
{"id": "80618", "revid": "6327", "url": "https://eu.wikipedia.org/wiki?curid=80618", "title": "Euskadi Literatur Sariak", "text": ""}
{"id": "80619", "revid": "1310", "url": "https://eu.wikipedia.org/wiki?curid=80619", "title": "Jimeno Jurio", "text": ""}
{"id": "80622", "revid": "42539", "url": "https://eu.wikipedia.org/wiki?curid=80622", "title": "Rohan", "text": "Rohan honakoa izan daiteke:"}
{"id": "80625", "revid": "201", "url": "https://eu.wikipedia.org/wiki?curid=80625", "title": "Tifon (mitologia)", "text": ""}
{"id": "80626", "revid": "119347", "url": "https://eu.wikipedia.org/wiki?curid=80626", "title": "Osasun Nortasun Agiria", "text": "Osasun Nortasun Agiria, ONA gisa ezaguna, Osakidetzaren txartel elektronikoa da.\nErabilpenak.\nOsasun tramitazioez gain, Eusko Jaurlaritzako zerbitzu telematikoetan identifikatzeko balio du Izenpe teknologiari esker. Baita Foru Aldundietarako zein trafiko edo enplegu zerbitzuetarako ere. Gainera, banketxeetako eragiketak eta udal kiroldegi nahiz liburutegietan operazioak egiteko ere balio izango du.\nOsakidetzako edozein zentro edo KZ Guneetan eskaera eginez lortzen da osasun txartela."}
{"id": "80628", "revid": "201", "url": "https://eu.wikipedia.org/wiki?curid=80628", "title": "Atenea Promakos", "text": ""}
{"id": "80629", "revid": "1519", "url": "https://eu.wikipedia.org/wiki?curid=80629", "title": "Otomandar", "text": ""}
{"id": "80630", "revid": "201", "url": "https://eu.wikipedia.org/wiki?curid=80630", "title": "Aquilegia vulgaris", "text": ""}
{"id": "80633", "revid": "201", "url": "https://eu.wikipedia.org/wiki?curid=80633", "title": "Aquilegia pyrenaica", "text": ""}
{"id": "80634", "revid": "237", "url": "https://eu.wikipedia.org/wiki?curid=80634", "title": "ONA", "text": ""}
{"id": "80635", "revid": "2241", "url": "https://eu.wikipedia.org/wiki?curid=80635", "title": "Fibula", "text": "Fibula honako hau izan daiteke:"}
{"id": "80636", "revid": "90523", "url": "https://eu.wikipedia.org/wiki?curid=80636", "title": "Berna-hezur", "text": "Berna-hezurra edo tibia belaunaren azpian dauden bi hezurretatik handiena eta luzeena da. Orkatilako hezurrak eta belaunaren bitartez izterrezurra elkartzen ditu. Gizakiengan bigarren hezurrik luzeena ere bada. Fibularekin batera hankaren beheko erdia osatzen dute."}
{"id": "80637", "revid": "336", "url": "https://eu.wikipedia.org/wiki?curid=80637", "title": "Perone", "text": ""}
{"id": "80639", "revid": "105290", "url": "https://eu.wikipedia.org/wiki?curid=80639", "title": "Fibula (hezurra)", "text": "Fibula edo peronea hankaren behealdean dauden bi hezurretatik meheena da, kanpoaldean dagoena. Hezurra tibiarekin batera artikulatzen da, baina bakarik behealdean, goialdean dagoen belaunarekin ez baita artikulatzen."}
{"id": "80640", "revid": "336", "url": "https://eu.wikipedia.org/wiki?curid=80640", "title": "Buruhezur", "text": ""}
{"id": "80641", "revid": "105290", "url": "https://eu.wikipedia.org/wiki?curid=80641", "title": "Belaun", "text": "Belauna izterrezura, tibia eta belaunezurra batzen dituen hankako artikulazioa da. Gizakietan artikulazio honek gorputzaren pisurik gehiena mantentze du eta beraz arrisku handia dago bertan osteoartritisa pairatzeko. Hainbat lotailu batzen dira bertan."}
{"id": "80643", "revid": "105290", "url": "https://eu.wikipedia.org/wiki?curid=80643", "title": "Doi la cara pola oficialid\u00e1", "text": "Doi la cara pola oficialid\u00e1 (\"ofizialtasunaren alde aurpegia ematen dut\") Conceyu Abiertu pola Oficialid\u00e1k antolatutako kanpainia zibikoa da, alderdietatik independientea eta Asturiaseko Autonomia Estatutuaren erreforman asturieraren ofizialtasuna onartzea aldarrikatzen duena.\nKanpainia \"doi la cara pola oficialid\u00e1\" esaldia asturieraz edota beste edozein hizkuntzatan agertzen duen kartel batekin argazkia egitean datza. Orain arte, 8000 irudi baino gehiago bild dira, eta kanpainiaren lehen hilabetean 3500 biltzea lortu zen, asteko 750 baino gehiago. Argazki gehienetan leloa asturiera estandarrez dauden arren, badira mendebaldeko dialektoz edo eonavieraz, miranderaz, euskaraz, katalanez, galizieraz, bretainieraz, suedieraz, errumanieraz, italieraz edota portugesaz."}
{"id": "80644", "revid": "336", "url": "https://eu.wikipedia.org/wiki?curid=80644", "title": "Belauna", "text": ""}
{"id": "80645", "revid": "336", "url": "https://eu.wikipedia.org/wiki?curid=80645", "title": "Ume galduak", "text": "Ume galduak James Matthew Barrie idazleak sortutako pertsonaiak dira.\nKensington Gardens-en euren zaintzaileek galdutako umeak ziren, eta zazpi egunetan beraiengatik inork galdegiten ez bazuen, Sekula Betiko Lurraldea izeneko lekura joaten ziren Peter Panekin bizitzeko. Denak mutikoak ziren, neskatoak oso azkarrak zirelako galtzeko.\nUme galduak hauexek dira: Tootles (mofetaren larruaz jantzita), Nibs (untxiaren larruaz jantzita), Slightly (azeriaren larruaz jantzita), Curly (hartzaren larruaz jantzita) eta Bikiak (mapatxeren larrua jantzita)."}
{"id": "80659", "revid": "201", "url": "https://eu.wikipedia.org/wiki?curid=80659", "title": "Jaiak", "text": ""}
{"id": "80660", "revid": "336", "url": "https://eu.wikipedia.org/wiki?curid=80660", "title": "Bruselaza", "text": "Bruselaza (\"Brassica oleracea var. gemmifera\") Brassicaceae familiako \"Brassica oleracea\" espezietik eratorritako barazkietako bat da. Bere izen zientifikoa \"Brassica oleracea\" var. \"gemmifera\" da.\nJatorria.\nBruselazen jatorria egun Belgika den herrialdeko lurretan dago. Haiei buruzko lehen idatzizko erreferentzia 1587koa da. Hamaseigarren mendean ospea lortu zuten Holanda hegoaldean eta handik Iparraldeko Europara hedatu zen.\nEzaugarriak.\nBruselazak landarearen zurtoinean agertzen diren begiak dira, eta ehundura irmoa eta kolore berde sakona dutenean biltzen dira. Erdiko gunearen inguruko hostoek kolore horixkakoak izan daitezke. Zapore gozoa dauka, baina gehiegi egosten direnean sufredun konposatuak askatzen dituzte eta mingotsak egiten dira.\nBruselaza azaren, azalorearen eta brokoliaren espezie berekoa da. A eta C bitamina, azido foliko eta zuntz asko dauka. Koloneko minbiziaren aurka ona dela uste da, sinigrina deritzon konposatu bati esker."}
{"id": "80679", "revid": "201", "url": "https://eu.wikipedia.org/wiki?curid=80679", "title": "Zagros", "text": ""}
{"id": "80680", "revid": "880", "url": "https://eu.wikipedia.org/wiki?curid=80680", "title": "Zagros Mendiak", "text": ""}
{"id": "80686", "revid": "119347", "url": "https://eu.wikipedia.org/wiki?curid=80686", "title": "Karnakeko Errege Zerrenda", "text": "Karnakeko Errege Zerrenda edo Arbasoen Ganbera Karnakeko Amon jainkoaren tenpluan zizelkatua izan zen, eta, gaur egun, Parisko Louvreko Museoaren gela batean dago.\nKronologikoko ordenatutako faraoi zerrenda bat du, jatorrian, 61 kartutxo zituena. Baina, gaur egun, horietatik, 50 baino ezin dira irakurri, Menesetik Tutmosis III.a arte. Egiptoko XIV. dinastia eta gobernari hiksoak ez dira aipatzen. XIII, XV eta XVI. dinastiatik, hogeita hamabost faraoi inguru baino ez dira aipatzen orotara. Haren garrantzia, Egiptoko bigarren tarteko aroko gobernari batzuek aipatzen dituen dokumentu ezagun gutxietako bat izatean datza (bestea Turingo Errege Kanona da).\n\"Akhmenu\"aren ganbera txiki batean zizelkatua zegoen, Amonen tenpluan, \"Arbasoen Ganbera\" deritzona: Tutmosis III.a faraoia, bere aurretik Egiptoko faraoi izan zirenei, 61 orotara, eskaintzak egiten agertzen da.\nGanbera hau XIX. mendean aurkitu zen, eta, 1843an Prisse d'Avennesek bloke guztiak desmuntatu eta lapurtu zituen, Esnako gobernaria erosi zuen eta kontrabando bidez Parisera eraman. Karnakeko tenpluan, nahiko fidagarria den kopia batez ordezkatuak izan dira."}
{"id": "80687", "revid": "105290", "url": "https://eu.wikipedia.org/wiki?curid=80687", "title": "Esna", "text": "Esna (\u0625\u0633\u0646\u0627) Egipton dagoen hiria da, Nilo ibaiaren ibarrean, Luxorretik 55 kilometro inguru hegoaldera, Qena gobernazioan. Antzinako Iunyt edo Ta-senet zen, Goi Egiptoko III. nomoaren hiriburua, Hierakonpolis eta Eileitiaspolisen ondoren. Grezieraz (Latopolis) edo (Polis Laton) edo (Laton) zen, latinez Lato.\nUhartea.\nNilo ibaiaren uhartea, hiriaren ondoan kokatua, ezinbesteko pasabidea da hamar metro inguruko garaiera igarotzeko, nahitaezko geltokia ibaitik nabigatzen duten itsasontzi guztientzako.\nKhnumen tenplua.\nKhnum jainkoaren gurtzari eskainitako santutegi bat, Esnan, Egiptoko XVIII. dinastiako Tutmosis III.a eta Amenofis II.a faraoien erregealdian hasia izan zen. Geroago, saitar garaian, bere zimenduen gainean, Esnako hirukoari eskainitako tenplua eraiki zen, Khnum, Anuket eta euren alaba Seshat alegia. Tenplu hau, Ptolomeo VI.ak, Ptolomeo VIII.ak eta erromatar gobernariek hedatu zuten.\nGela hipostiloa.\nOsorik, gela hipostiloa baino ez da kontserbatu, Tiberio erromatar enperadorearen erregealdian hasia, Klaudio eta Vespasianoren erregealdietan jarraitua, Domiziano, Trajano eta Hadrianoren garaiko apaindurarekin. Hamahiru metro baino gehiagoko garaiera duten hogeita lau zutabek, kapitel konposatu ederrekin, sabai arkitrabatuko lauza handiak eusten dituzte. Baxuerliebeek, jainkoen eszenak dituzte, faraoiaren ehizarena, testuak Khnumentzako ereserkiekin, jai egutegi bat, eszena astronomikoak eta zodiakoko zeinuak."}
{"id": "80701", "revid": "1519", "url": "https://eu.wikipedia.org/wiki?curid=80701", "title": "Iba\u00f1eta (antzezlana)", "text": "\"Iba\u00f1eta\" Piarres Larzabal idazle lapurtarrak idatzitako antzezlana da, 1968an argitaratua. Urte bat geroago estreinatu zuen publikoki, Telesforo Monzonen laguntzarekin, lehendabizi Biarritzen eta gero Baionan.\n1992an Piarres Xarritonek argiratatu zuen \"Piarres Larzabalen idazlanak (IV)\" liburua (\"Elkar\"), lan hau barne hartzen zuela.\n2008an, azkenik, Ander Lipusek bertsio eguneratua plazaratu zuen Saran.\nTestua.\nOrreagako gudua ekartzen du gogora antzezlanak, Carolus Handiaren soldaduak eta orduko euskaldunen artean VIII. mendean gertatutakoa. Larzabalek lan honetan enperadore frankoa ordezkatu zuen Francisco Franco diktadore espainarrarekin, eta Erdi Aroko euskaldunak XX. mendekoekin, azken hauek garaile ateratzen direlarik.\nEgitura.\nAntzezlana hiru \"gertaldi\" edo ekitalditan banatuta dago. Lehenengoa VIII. mendean kokatuta dago, bigarrena XX. mendeko presondegi batean eta hirugarrena eta azkena atzera Erdi Aroan, elkarren artean pertsonaiak trukatzen dituelarik Larzabalek.\nNafar-lapurteraz idatzita dago.\nPertsonaiak.\nPertsonaia edo \"jokalariak\" Ali, Apfel, Goton, Hartza, Izeba, Klein, Larrosa, Maurixka, Opil, Otsanda, Pastor, Pizkor, Rot, Satorbeltz, Urko, Zimela dira.\nKanpo estekak.\nHaize Berri - Artedrama"}
{"id": "80702", "revid": "8531651", "url": "https://eu.wikipedia.org/wiki?curid=80702", "title": "Ushebti", "text": "Ushebti (baita ere Shabti edo Shawabti, \"erantzuten dutenak\") Antzinako Egipton hilobian uzten ziren ehorzketa iruditxoak ziren. Estatuatxo hauen betebeharra, hildakoari Duatean balio izatea zen. Gehienak, buztinezkoak, zurezkoak edo harrizkoak ziren, baliotsuenak, lapislazuliz eginak zeuden arren.\nBere izena, aldatzen joan zen egiptoar hizkuntzarekin batera. Inperio ertainean shabti deituak izan ziren, shauabti Inperio berrian, eta ushebti Egiptoko Aro Berantiarretik aurrera.\nAlerik antzinakoenak Bershako \"Gua\"ren hilobitik datoz.\nOro har, momia erako irudiak ziren, hildakoaren irudira, aitzur bat zutelarik, eta, batzuetan, bizkarrean zaku bat ere bai. Inperio ertainean, Sarkofagoetako Testuetako 472. sorginkeria idatzia zeramaten. Inperio Berrian, aurrealdean, Hilen Liburuaren VI. atala zuten idatzia, errezitatuz, bizia ematen ziena eta hildakoaren ordez lan egin zezaketelarik.\nHilobietan utzitako ushebti kopurua, aldatu egiten zen garaia eta pertsonaiaren garrantziaren arabera. Inperio berriko zenbait lurperaketek, 365 ushebti zituzten, edo gehiago, bakoitza, urteko egun bakoitzarengatik. Tutankamon faraoiaren hilobian lareun ushebtitik gora aurkitu ziren, Seti I.arenean, zazpiehundik gora, eta Taharqorenean, milatik gora.\nAurrekariak.\nEstatuatxo hauen aurrekariak, exekuzio erritualen praktika primitiboetan dago. I. dinastian Dyer faraoia bere emaztearekin batera lurperatua izan zen, eta, inguruan, ehun zerbitzaritik gora aurkitu ziren. II. dinastia amaitzean, sakrifizio erritualak, hilobietako harresietan grabatutako irudikapen sinbolikoengatik, eskaintza eramaleen estatuatxo eta ofizio ezberdinak irudikatzen zituzten zerbitzariengatik ordeztu ziren. Inperio Ertainetik aurrera, ushebtien erabilera ezartzen da."}
{"id": "80703", "revid": "536", "url": "https://eu.wikipedia.org/wiki?curid=80703", "title": "Meidum", "text": "Meidum (arabieraz \u0645\u064a\u062f\u0648\u0645) Kairotik ehun kilometro inguru hegoaldean eta Nilo ibaitik bost kilometro mendebaldera dagoen Egiptoko herri txiki bat da.\nBertatik gertu, basamortuan, aztarnategi arkeologiko garrantzitsu bat dago, Huni eta Snefru faraoiei eman zaien piramide monumental baten hondar eta Egiptoko Antzinako Inperioaren garaiko adobezko zenbait mastabekin.\nPiramideak, bere oinarrian, 147 metroko luzera du alde bakoitzean, eta 93 metroko garaiera. Egiptologo gehienek, Egipton eraikitako lehen piramide klasikoa izan zitekeela uste dute, gaur egun oso bestelako itxura duen arren.\nAntzinako Inperioko Nefermaat eta bere emazte Iteten mastabak nabarmendu behar dira, non \"Meidumeko antzar\"ren margo ospetsua aurkitu zen. Baita Rahotep printzea eta honen emazte Nofretena ere.\nTokian, Antzinako Inperioan datatuak dauden hipogeoak dituzten nekropoliak daude, baita beranduagoko garaietako zenbait hilobi ere, XXII. dinastiakoak.\nAztarnategi arkeologikoa Auguste Mariettek (1871-1872) eta G. Masperok (1881-1882) industu zuten, eta Flinders Petriek (1891 eta 1909-1910) eta A. Rowek (1929-1930) aztertu zuten, beranduago, Mohsen Mahmud Jalil eta Ali el-Joulik ere kanpainak egin zituztelarik."}
{"id": "80707", "revid": "201", "url": "https://eu.wikipedia.org/wiki?curid=80707", "title": "Shabti", "text": ""}
{"id": "80708", "revid": "1545", "url": "https://eu.wikipedia.org/wiki?curid=80708", "title": "Avaris", "text": "Avaris hiksoen dinastien (K. a. XVII. mendea) hiriburua izan zen Egipton, Egiptoko bigarren tarteko aroko errege hiksoen erdigunea zen. Ustez, gaur egungo \"Tell el-Daba\"n kokatua zegoen, Niloren deltaren ekialdean.\nHiria hiksoek hartu zuten Inperio ertaineko herrixka baten hondakinen gainean eraiki zen. Hartze horren ondoren, hiksoek behar zen bezala gotortu zituzten hiria eta nazioa, ordura arte antzinako egiptoarrek sekula ikusi ez zuten teknologia bat erabiliz gobernatu zuten, hain zehazki: arku konposatua, ezkatadun arma-jantzia, brontzezko daga eta ezpata kurboak, zaldiaren eta gerra gurdien erabilera euren erregealdiaren amaieran.\nLurraldeak, gutxi gorabehera, bi kilometro koadroko hedadura hartzen zuen. Gaur egun hondakinak baino ez daude han, baina, indusketek merkataritza gune dinamikoa izan zela adierazten dute. Hiksoen garaian eraikitako tenplu bat aurkitu izanak Egeo itsasoko toki guztietatik datozen objektuak eman ditu. Tenplu horrek, oraindik, margo muralak ditu, minoikoak, antza, Kretan, Knososeko jauregian aurkitu zirenak baino aurreragokoak izan daitezkeenak. Adreiluzko hilobi handi bat industua izan da, tenpluaren mendebaldean, non, kobrezko ezpatak eta bestelako objektuak aurkitu diren. Lehen Mediterraneoko zibilizazioekin kontaktuak izan zituztela adierazten duten objektuak ere atera dituzte lurpetik.\nAhmose I.a, XVIII. dinastiaren sortzaileak, Avaris hartu zuen hiksoak behin betiko Egiptotik kanporatuak izan aurretik. Bere erregealdian, jauregi bat eraiki zuen, neurri batean, hiksoen gotorlekuko adreiluekin eraikia, dirudienez, errege bizileku moduan erabilia izan zena. Jauregi ingurua Amenofis III.aren erregealdia arte erabili zen, eta, beharbada, Ramses II.aren erregealdira arte. Dirudienez, hiria utzi egin zen hiksoak kanporatu ondoren, XIX. dinastian birpopulatua izan zen, eta, denbora horretan, Pi-Ramses izena hartu zuen.\nPi-Ramses.\nXIX. dinastian, Avarisek bere antzinako loria berreskuratu zuen Ramses II.a faraoiak bere hiriburu berria toki zaharrean sortu zuenean. Hiria, \"Pi-Ramses Aa-najtu\" deitu zen \"Ramsesen Etxe/Domeinua, Handia Garaipenetan\" esan nahi duena.\nHaren gobernua Tebasetik iparraldeko muturrera pasatzearen arrazoiak geopolitikoak izan zitezkeen. Egiptoarren ekialdeko mendeko estatuak askoz hurbilago zeuden horrela, baita Palestina estatu etsaiarekin zuen muga ere. Diplomatikoak eta informazioa askoz lehenago helduko ziren faraoiarengana. Armadaren gorputz nagusia ere bertan kuarteleratua izan zen, hala azkar mugitu ahal izango zen.\nPi-Ramses, mende batez oparo bizi izan zen, eta bere oparotasun horri buruz olerkiak idatzi ziren. Egiptok kanpoan zuen eragina behera etorri izanak, aldiz, XX. dinastian, hiriari garrantzia kendu zion. Egiptoko XXI. dinastiak Behe Egiptoko bere hiriburua beste toki batean, Tanisen, Pi-Ramsesetik ipar-mendebaldera, ezarri zuenean, hiria gainbehera etorri zen.\nNiloren deltako bide nabigagarri aldakorrek ere, tokia, ibai garraioarentzako sartzeko zail egin zezaketen. Egiptoko hogeitabatgarren dinastiako faraoiek, monumentu zahar horietako asko, obeliskoak, hilarriak eta esfingeak kasu, Pi-Ramsesetik Tanisera eraman zituzten.\nPi-Ramsesen monumenturik ez egoteak, lehen arkeologoak galdu egin zituen, eta Tanis, Pi-Ramsesen kokapen bezala identifikatu zuten. Baina, Tell el-Daba eta Qantirren berriki eginiko indusketek, argitara eman dute hiksoen hiriaren benetako kokapena, Avaris nagusia eta Ramsesen garaiko Pi-Ramses. Azkeneko hamarkadetan, Manfred Bietakek zuzendutako arkeologo talde batek industu du tokia.\nAurkikuntzen artean, jauregi, tenplu, armategi, biltegi eta hilobiak bezalako eraikinen zimentuak daude. Pi-Ramsesen hamar kilometro karratu inguruko hedadurak, Antzinako Egiptoko hiririk handienetako batean bihurtzen du.\nRameses.\nRameses hiria (hebraieraz \u05e8\u05b7\u05e2\u05b0\u05de\u05b0\u05e1\u05b5\u05e1) Biblian bost aldiz aipatzen da:\n\"Gosen\"en sinonimoa da, Jose eta bere ondorengoak finkatu ziren lurra. Rameses israeldarrak Egiptotik irten zirenean euren bidaia abiatu zuten tokia izan zen. Bibliako Rameses hiriarentzat zenbait kokapen posible eskaini dira, Tanis eta Qantir, biak ala biak deltaren ipar-ekialdean. Kontu hau argituko duen ebidentziarik ez da lortu, adituek, gaur egun, Qantir aldezten duten arren."}
{"id": "80709", "revid": "6950", "url": "https://eu.wikipedia.org/wiki?curid=80709", "title": "Faiantza", "text": "Faiantza edo toska kanpoaldea beiraztatua duen zeramikazko materiala da. Izenaren jatorria Ravena ondoko Faenza hiriaren aldaeratik dator.\nZeramika hau, aurretik, \"ash\" izeneko landare bat edo natroia bezalako alkalino erako material eranskari batekin nahasten zen hondarra edo kuartzo bikortsuz eginiko ore batetik abiatuta lortzen zen. Ondoren, orea labe batean berotzen zen, non, nahasketa horretako osagai sodikoa kanpoan kontzentratzen zen, gainazalean amaiera beirakara eder bat zuen zatia lortuz.\nKolorerik ohikoenak honako hauek dira: urdin argia, urdin berdexka eta okrea. Kolore hauek, kobre, burdin, kobalto eta manganeso pigmentuak erabiliz lortzen ziren.\nEgiptoko faiantza.\nAntzinako Egipton oso sarri erabilia zen estatuatxo, kuttun eta beste apaingarri batzuk egiteko.\nBeste erabilerak.\nBatzuetan, \"Faiantza\" etxeko baxera izendatzeko erabiltzen da, gai honekin egiten baitziren."}
{"id": "80718", "revid": "237", "url": "https://eu.wikipedia.org/wiki?curid=80718", "title": "Itsasmendi", "text": ""}
{"id": "80719", "revid": "95298", "url": "https://eu.wikipedia.org/wiki?curid=80719", "title": "Matalas (antzezlana)", "text": "\"Matalas (Hiru ekitaldiko antzerkia)\" Piarres Larzabal lapurtarrak 1968an idatzitako antzezlana da."}
{"id": "80720", "revid": "95298", "url": "https://eu.wikipedia.org/wiki?curid=80720", "title": "Etxahun (antzezlana)", "text": "\"Etxahun (Sei gertaldiko ikusgailua)\" Piarres Larzabal lapurtarrak 1951an idatzitako antzezlana da."}
{"id": "80722", "revid": "219", "url": "https://eu.wikipedia.org/wiki?curid=80722", "title": "Bordaxuri", "text": ""}
{"id": "80723", "revid": "95298", "url": "https://eu.wikipedia.org/wiki?curid=80723", "title": "Suediako neskatxa", "text": "\"Sued(i)ako neskatxa\" Piarres Larzabal lapurtarrak 1965ean idatzitako antzezlana da, zazpi ekitaldi edo \"gertaldi\"tan banatutakoa."}
{"id": "80724", "revid": "95298", "url": "https://eu.wikipedia.org/wiki?curid=80724", "title": "Senperen gertatua", "text": "\"Senperen gertatua (Urriki latza)\" Piarres Larzabal lapurtarrak 1964an idatzitako antzezlana da, lau ekitaldi edo \"gertaldi\"tan banatutakoa."}
{"id": "80725", "revid": "95298", "url": "https://eu.wikipedia.org/wiki?curid=80725", "title": "Roxali", "text": "\"Roxali (Bost gertaldiko antzerkia)\" Piarres Larzabal lapurtarrak 1970ean idatzitako antzezlana da."}
{"id": "80726", "revid": "95298", "url": "https://eu.wikipedia.org/wiki?curid=80726", "title": "Portu Txoko", "text": "\"Portu Txoko (Lau gertalditako ikusgarri irriegingarria)\" Piarres Larzabal lapurtarrak 1954an idatzitako antzezlana da."}
{"id": "80728", "revid": "3829", "url": "https://eu.wikipedia.org/wiki?curid=80728", "title": "Mugari tiro", "text": "\"Mugari tiro\" Piarres Larzabal lapurtarrak 1959an idatzitako antzezlana da, hiru ekitaldi edo \"gertaldi\"tan banatutakoa."}
{"id": "80729", "revid": "95298", "url": "https://eu.wikipedia.org/wiki?curid=80729", "title": "Herriko botzak", "text": "\"Herriko botzak\" Piarres Larzabal lapurtarrak 1956an idatzitako antzezlana da, hiru ekitaldi edo \"gertaldi\"tan banatutakoa."}
{"id": "80730", "revid": "95298", "url": "https://eu.wikipedia.org/wiki?curid=80730", "title": "Iru ziren", "text": "\"(H)iru ziren\" Piarres Larzabal lapurtarrak 1957an idatzitako antzezlana da, bortz ekitaldi edo \"gertaldi\"tan banatutakoa."}
{"id": "80731", "revid": "95298", "url": "https://eu.wikipedia.org/wiki?curid=80731", "title": "Ihauteriak (antzezlana)", "text": "\"Ihauteriak\" Piarres Larzabal lapurtarrak 1966an idatzitako antzezlana da, hiru ekitaldi edo \"gertaldi\"tan banatutakoa."}
{"id": "80732", "revid": "95298", "url": "https://eu.wikipedia.org/wiki?curid=80732", "title": "Paper mende", "text": "\"Paper mende\" Piarres Larzabal lapurtarrak 1964an idatzitako antzezlana da, hiru ekitaldi edo \"gertaldi\"tan banatutakoa."}
{"id": "80733", "revid": "95298", "url": "https://eu.wikipedia.org/wiki?curid=80733", "title": "Sarako lorea", "text": "\"Sarako lorea\" Piarres Larzabal lapurtarrak 1964an idatzitako antzezlana da, lau ekitaldi edo \"gertaldi\"tan banatutakoa."}
{"id": "80734", "revid": "95298", "url": "https://eu.wikipedia.org/wiki?curid=80734", "title": "Lana eri", "text": "\"Lana eri\" Piarres Larzabal lapurtarrak 1965ean idatzitako antzezlana da, lau ekitaldi edo \"gertaldi\"tan banatutakoa."}
{"id": "80735", "revid": "95298", "url": "https://eu.wikipedia.org/wiki?curid=80735", "title": "Hilla esposatu", "text": "\"Hilla esposatu\" edo \"Hila Espos\" Piarres Larzabal lapurtarrak 1955ean idatzitako antzezlana da, lau ekitaldi edo \"gertaldi\"tan banatutakoa."}
{"id": "80736", "revid": "1519", "url": "https://eu.wikipedia.org/wiki?curid=80736", "title": "Orreaga (pastorala)", "text": "Orreaga. Pastorala gisarako ikusgarria Piarres Lartzabal lapurtarrak 1964an idatzitako antzezlana da, hamazazpi zatitan banatua."}
{"id": "80737", "revid": "95298", "url": "https://eu.wikipedia.org/wiki?curid=80737", "title": "Lartaun (pastorala)", "text": "\"Lartaun. Pastorala antzeko antzerkia\" Piarres Larzabal lapurtarrak 1969an idatzitako antzezlana da, hogoita bortz zatitan banatutakoa."}
{"id": "80738", "revid": "95298", "url": "https://eu.wikipedia.org/wiki?curid=80738", "title": "Ipuin eta ixtorio", "text": "\"Ipuin eta ixtorio\" Piarres Larzabal lapurtarrak 1930etik 1964 arte idatzitako ipuin eta narrazio laburren sorta da."}
{"id": "80742", "revid": "512", "url": "https://eu.wikipedia.org/wiki?curid=80742", "title": "Pirro Epirokoa", "text": "Pirro (; Epiro, K.a. 318 - Argos, K.a. 272) Epiroko Erresumako \"basileos\" (erregea) izan zen K.a. 307-K.a. 302 eta K.a. 279-K.a. 272 bitartean. Garai hartako militarrik gailenetakoa izan zen eta, beraz, Erromatar Errepublikaren etsai nagusietakoa. Bere erresuma zabaltzeko grinak, besteak beste, Mazedonia eta Tesalia konkistatzera bultzatu zuen, baita hainbat herri greziarrekin bat egitera ere.\nBizitza.\nHaren aita, Aeacides Epiroko erregea, erbesteraturik zegoen. Iliriako erregearen ondoan eman zuen haurtzaroa. Demetrios Poliorzetesen ikasle eta laguna izan zen eta harekin batera egin zuen borroka Ipsosen (Frigia) K.a. 301ean. K.a. 297. urtean itzuli zen Epirora eta arerio zuen Neoptolemorekin banatu behar izan zuen aginpidea. K.a. 295ean Neoptolemo pozoitu zuen eta Epiroko errege bihurtu zen. Sizilia, Italiar penintsula eta Afrika inbaditzeko asmoa zuen.\nK.a. 281ean, Tarento hiria erromatarren aurkako gerran zegoen, eta epiroarrei laguntza eskatu zien. Pirrok erromatarren aurkako bi gatazka gogor burutu zituen hurrengo bi urteetan Magna Graecian. Lehena, Herakleakoa, Lukaniako erromatar probintzian. Pirroren armada 20.000 soldaduk, 3.000 zaldizkok eta 26 elefantek osatzen zuten. Parean, Laverio Laevinok 35.000 soldadu erromatarreko armada zuen epiroarrei aurre egiteko. Gudua Pirrok irabazi zuen, baina erromatarrek baino galera larriagoak izanda: 35.000 erromatarretik 15.000 hil ziren; Pirrok aldiz bere soldaduen erdiak baino gehiago galdu zituen, 13.000 hain zuzen. Bi urte geroago, berriz garaitu zituen erromatarrak Asculumeko guduan, Apulia probintzian, baina galerak, berriro ere, oso handiak izan ziren \"garailearentzat\".\nHandik aurrera, Epiro buru zuen mendebaldeko erresuma greziar boteretsua sortzen saiatu zen. K.a. 278tik K.a. 275era, Siziliara joan zen, greziar hiriei kartagotarren aurkako guduetan laguntzera. Uharte osoa konkistatu zuen, Lilibeako gotorlekua izan ezik. K.a. 275ean, italiar penintsulara itzuli zen mertzenario talde bat lagun zuela, baina Beneventotik hurbil izan zen guduan galtzaile suertatu zen, eta itsasoratu egin behar izan zuen.\nPorrot horren ostean, Epirora itzuli zen, bere armadaren heren batekin bakarrik. Mazedonia inbaditu zuen ondoren eta Peloponesora jo zuen gero. Espartaren aurkako gerra, ordea, galdu egin zuen eta Argosera ihes egin behar izan zuen. Han zela, K.a. 272\u00a1an, teila batek buruan jota hil zen urte gutxi batzuk lehenago Erroma ahalguztiduna birritan mendean hartu zuen hura.\n\"Garaipen pirrikoa\" esamoldea.\nAditu batzuen arabera, \"garaipen pirrikoa\" esamoldeak Herakleako gudua duela jatorri, beste batzuek, aldiz, Asculumeko guduagatik sortu zela. Argi dagoena da Pirroren garaipen gogorren ondorio dela, eta egun galtzailearentzat baino garailearentzat kalte handiagoa dakarren garaipenak izendatzeko erabiltzen da. Pirrok berak, jasandako kalteez jabetuta, zera bota omen zuen: \"Halako beste garaipen bat eta gureak egin du\"."}
{"id": "80744", "revid": "336", "url": "https://eu.wikipedia.org/wiki?curid=80744", "title": "Garaipen pirriko", "text": "Garaipen pirrikoa, norberaren aldean kalte handiak jasanda lortutako garaipena da. Izena Pirrogandik dator, K.a. IV. mende amaieran eta K.a. III. mendearen lehen laurdenean Epiroko errege izan zena. Honek, erromatarren aurkako garaipen bat lortu zuen Askulumgo guduan, baina gudu horretan bere armadako milaka soldadu erori ziren. Esaten denez, Pirrok, guduaren emaitza zein izan zen ikusi ondoren, honako hau esan zuen: \"Halako beste garaipen bat eta Epirora neu bakarrik itzuliko naiz\". Edo baita ere: \"Halako beste garaipen bat eta garaitu egingo naute\"."}
{"id": "80745", "revid": "142846", "url": "https://eu.wikipedia.org/wiki?curid=80745", "title": "Zokoa", "text": "Zokoa Ziburu eta Urru\u00f1ako auzoa da, bi udalerrien muga den Untxin errekaren estuarioaren bi aldeetan eta Donibane Lohizuneko badiaren mendebaldeko muturrean dena. Bere ipar-ekialdean, Zokoako itsasargiaren inguruan, Euskal erlaitza deritzon kostaldea dago. Itsas argiari loturik estazio meteorologiko bat instalatu zen 1920an.\nIzena.\nEtimologiari erreparatuz, izenak lapurteraz txokoa esan nahi du, hots, Donibane Lohizuneko badiaren txokoa.\nHistoria.\nZokoa Ziburuko herriari loturik egon da betidanik (1603an bereizi zen Ziburu Urru\u00f1ako herritik). 1638an Zokoko portuan, eta XVIII. mende hasieran Zokoko gotorlekua Henrike IV.a Frantziakoa aginduz (Borboien dinastiako lehen\nerregea) eta Vaubanek egindako proiektuaren arabera eraiki zen.\nNapoleon III.ak ere ekarpen positiboa egin zuen kai\u2011muturrak jarri baitzituen Donibane Lohizuneko badia babeseko.\n420 m luzeko dikea Zokotik abiatzen da, erdikoa (Artha) 250 m\u2011koa da, eta hirugarrena iparral\u00addera, Santa Barbara lurmuturretik abiatuta, 180 m\u2011koa.\nZokoko gotorlekuaren oinetan bi senaia txiki, hondar finekoak, eta kirola egiteko eta aisial\u00addirako erabili ohi den portua daude. Bigarren Mundu Gerran alemanek portu horretan itsaspekoen base bat jarri zuten.\nGotorlekuak aipatutako errekoletoek zaindutako kapera zuen. Gaur egun, gurtza katolikoa parrokia\u2011elizan egiten da. Eraikin modernoa da, eta txalupa bat du al\u00addaretzat. San Jose eta San Frantzisko Xabierkoaren irudiak 1959an Forestier eskulturagileak eginak dira.\nSokoa, portu txikia, dikea, dorre almenaduna, jatetxeetako terrazak, itsasargiaren keinu jolastiak, eta lasaitasuna...\namodio\u2011istorio bat bizitzeko txoko egokia.\nZibururen eta Sokoaren iragana ikertzen dutenei itsasoari estu\u2011estu lotutako historia azal\u00adtzen die. Arbasoak baleazaleak eta kortsarioak izan ziren. Larretxek, Sokoako salbamendu\u2011ontziko patroiak, Donibaneko sarreran bizia arriskuan jarri eta Eugenia de Montijo enperatriza eta inperioko printzea salbatu zituen, ekaitzak ustekabean harrapatu baitzuen haien \"El \u00c1guila\" ontzia.\nOndasun nabarmenak.\nAlde batetik, kaialdeko itsasargia dugu. Bertzetik, XVII. mendeko Zokoko gotorlekua dago."}
{"id": "80746", "revid": "95298", "url": "https://eu.wikipedia.org/wiki?curid=80746", "title": "Hitzaldi eta mintzaldi", "text": "\"Hitzaldi eta mintzaldi\" Piarres Larzabal lapurtarrak 1955etik 1988ra arte idatzitako hitzaldi sorta da."}
{"id": "80747", "revid": "95298", "url": "https://eu.wikipedia.org/wiki?curid=80747", "title": "Antzerki laburrak", "text": "\"Antzerki laburrak\" Piarres Larzabal lapurtarrak 1934tik 1966ra arte idatzitako antzezlan sorta da."}
{"id": "80750", "revid": "1545", "url": "https://eu.wikipedia.org/wiki?curid=80750", "title": "Estuaire (probintzia)", "text": "Estuaire () Gabongo probintzietako bat da. Bere hiriburua Libreville da, herrialdearen hiriburu bera. 895.688 biztanle zituen 2013an 20.740 kilometro koadrotan banatuta.\nBanaketa administratiboa.\nEstuaire lau departamentutan eta bi hiritan- Libreville eta Owendo- banaturik dago:"}
{"id": "80764", "revid": "105290", "url": "https://eu.wikipedia.org/wiki?curid=80764", "title": "Albari\u00f1o", "text": "Albari\u00f1o (portugesa: \"Alvarinho\") Galiziako hegoaldearen eta Portugalgo iparraldearen ardo zurien mota bat da. Lehenengoak Rias Baixas jatorrizko izendapenaren barruan daude 1988tik eta bigarrenak Vinho verde izendapenean 1984tik.\nRias Baixas.\nPontevedrako probintzian hedatuta daude izendapen honen mahastiak, lau eskualde txikitan banatuta: Val do Saln\u00e9s, Condado do Tea, O Rosal eta Soutomaior.\nO Salnesen bereziki handia da ekoizpena, \"Condes de Albarei\" eta \"Mart\u00edn Codax\" marka nagusiak izanda, eta Cambados eskualdeko hiriburua da ardo kontu hauetan.\nVinho verde.\nPortugalgo ipar-mendebaldean hedatzen dira ardo mota honetako mahastiak, Minho-Lima, C\u00e1vado, Ave eta T\u00e2mega eskualdeak barne hartuz.\nArdo zurien artean, Alvarinhoz gain, Loureiro, Arinto edo Pedern\u00e3 eta Trajadura motak daude."}
{"id": "80765", "revid": "1545", "url": "https://eu.wikipedia.org/wiki?curid=80765", "title": "Gabonen banaketa administratiboa", "text": "Gabongo banaketa administratiboa 9 probintziaz osatuta dago, eta probintziak departamenduz, 37 guztira.\nProbintziak honakoak dira:"}
{"id": "80767", "revid": "1545", "url": "https://eu.wikipedia.org/wiki?curid=80767", "title": "Haut-Ogoou\u00e9", "text": "Haut-Ogoou\u00e9 () Gabongo probintzietako bat da. Bere hiriburua Franceville da. 250.799 biztanle zituen 2013an 36.547 kilometro koadrotan banatuta. Meategi asko ditu, tartean urre, manganeso eta uranio dituztenak.\nBanaketa administratiboa.\nHaut-Ogoou\u00e9 hamaika departamentutan banaturik dago:"}
{"id": "80770", "revid": "7388", "url": "https://eu.wikipedia.org/wiki?curid=80770", "title": "Ardo berde", "text": "Ardo berdea () Portugalgo ipar-mendebaldean egiten duten ardo mota da, zuriak, gorriak eta beltzak barne hartzen dituena. 1984an jatorrizko izendapena eskuratu zuen. 35.000 hektarea hartzen dute mahastiek, herrialdeko ekoizpenaren %15a lortuz.\n\"Comiss\u00e3o de Viticultura da Regi\u00e3o dos Vinhos Verdes\" (CVRVV) izeneko batzordeak ekoizpena kudeatzen du, Porton egoitza nagusia edukita.\nEskualdeak.\nEsan bezala, ardo berdea Portugalgo Iparraldeko eskualdean ekoizten dute, zehazki Minho-Lima, C\u00e1vado, Ave, Grande Porto, Entre Douro e Vouga eta T\u00e2mega azpieskualdeetan."}
{"id": "80771", "revid": "219", "url": "https://eu.wikipedia.org/wiki?curid=80771", "title": "Alvarinho", "text": ""}
{"id": "80772", "revid": "219", "url": "https://eu.wikipedia.org/wiki?curid=80772", "title": "Minho", "text": ""}
{"id": "80774", "revid": "336", "url": "https://eu.wikipedia.org/wiki?curid=80774", "title": "Bosniakera", "text": ""}
{"id": "80779", "revid": "105290", "url": "https://eu.wikipedia.org/wiki?curid=80779", "title": "Gabongo bandera", "text": "Gabongo bandera 1960an onartu zen eta tamaina bereko hiru errenkada horizontalez osatuta dago. Goiko errenkadaren kolorea berdea da, herrialdeak daukan landarediaren erakusgarri, horiak eguzkia ordezkatzen du eta behean dagoen urdinak Ozeano Atlantikoaren kolore bera du. 1959tik 1960rarte banderan marra horia txikiagoa zen eta Ekuatorea ordezkatzen zuen."}
{"id": "80784", "revid": "336", "url": "https://eu.wikipedia.org/wiki?curid=80784", "title": "Ilar", "text": "Ilarra\n(\"Pisum sativum\"),\netxilar (),\nilar biribil () edo\nilar xehe ()\nizenaz ere ezaguna,\nFabaceae familiako landare belarkara da. Ilarraren hazia barazki gisa jaten da.\nLandare honek sistema begetatibo txikia eta ardatz-formako sustraia dauzka. Hostoak kiribiletan amaitutako foliolo-bikoteez osaturik daude. Infloreszentziak multzoka sortzen dira hostoen galtzarbeetan kokatutako brakteetan. Haziak 5-10 cm luze diren zorroetan sortzen dira. Zorro edo leka hauetako bakoitzak 4-10 ale eduki ohi ditu.\nGainerako lekaleek bezala, elikadurari dagokionez ilarrak proteina, mineral eta zuntz asko dauka. Ekologiaren aldetik, sustraietako noduluetan eduki ohi dituen bakterio nitrifikatzaileei esker, ilarrak nitrogenoa finkatzen du lurzoruan eta ezaugarri honi esker ongarri natural gisa erabil daiteke.\nLaborantza.\nHaziak zuzenean erein lurrean egindako zuloetan, zuloko 4 edo 5 hazi botaz eta 3 edo 4 cm-ko lur-geruzaz estaliz. Zuloak 30-50 cm-ko tartearekin jarri. Ilargi betean erein. Landareak loratan daudenean ez astindu lurra, sustraiak kaltetu egiten baitira eta aurrekoarekin loratzea kaltetzen da. Arbak jartzea beharrezkoa da, balorerik gabeko bigarren mailako kimuak eta lorak ager ez daitezen. Bakarrik ureztatu landareak oso eguraldi lehorra badago edota drenai handia badu lurrak. Landare autopolinizatzaileak direnez eta lora perfektua dutenez oso gutxitan gurutzatzen dira beste barietateetako landareekin. Haziek leken barnean soinua ateratzen dutenean bildu eta hazia atera daiteke. Hazia baldintza egokietan (hotza, iluntasuna eta lehorra) kontserbatuta 3 urtez izan daiteke emankorra. Hazkunde azkarra du.\nSukaldean.\nOso aberatsa azukretan samurra denean. Lehortuta, oso nutritiboa da."}
{"id": "80790", "revid": "132880", "url": "https://eu.wikipedia.org/wiki?curid=80790", "title": "Edfu", "text": "Edfu (arabieraz \u0625\u062f\u0641\u0648), Niloren ibarrean dagoen Egiptoko hiri bat da. Haran zabal batean dago, gizakien finkatzerako toki bikaina, Niloren urteroko uholdeetatik salbu geratzen baita. 50.000 biztanle inguruko biztanleria du. Luxorretik 90 kilometro hegoaldera dago.\nIzen egiptoarra: Uetyeset-Heru, Dyeba, Behedet. Izen greziarra: Apolinopolis Magna. Izen koptoa: Etbo. Izen arabiarra: Edfu. F18:D46-t:O49\nHistoria.\nBere lehen izena \"Uetyeset-Heru\" izan zen, \"Horus laudatua den tokia\" esan nahi duena. Ondoren \"Dyeba\" deitu zen (ordainketaren hiria), koptoeraz \"Etbo\" izango dena, izen honetatik, gaur egungo \"Edfu\" datorrelarik. Tradizioak, Seth eta Horus jainkoen arteko borroka kokatzen duen tokia da. V. dinastiatik aurrera \"Behedet\" izenarekin agertzen da.\nGoi Egiptoko II. nomoko hiriburu izan zen, jada Antzinako inperioan hiri garrantzitsua zelarik. Mendebaldean dagoen Jargako oasira joaten ziren karabanak abiatzen ziren tokia zen, baita ekialdeko basamortuko meatzeetara eta Itsaso Gorrira zihoazenenak ere, bi hauek ekialdean. Aurkikuntza zaharrenak, III. dinastian datatuak daude, baina, ziurrenik, tokian jendea biziko zen askoz lehenago.\nTradizioa da Saqqarako Piramide Mailakatua diseinatu zuen Imhotepek, Edfun, Horusi eskainitako tenplu bat eraiki zuela. V. dinastiarekin, eskualde guztia Behedet edo Behdet deitzera pasatzen da, eta jainkoa, Horus-Behedet bezala gurtua izan zen. VI. dinastiaren garaiari dagokionez, erregeetako baten hilobia aurkitu da, \"Isi\" izeneko erregea \"Horusen tronuko nomoaren nagusi handia\", gutxi gora-behera, Pepi I.a faraoiaren garaian bizi zena, Inperio Ertainean jainkoa bailitzan gurtua izan zena. X. dinastiarekin, \"Ankhtifi\" izeneko subirau bat agertzen da, III. nomoko gobernari izan zena (Ten, hiriburua: Nejen), eta Behedet bereganatu zuen erregea tronutik bota ondoren, errege hau, tebastarren aliatua zena, \"Khui\" deitzen zelarik.\nInperio berrian, zenbait faraoik, Ramses II.a eta Shabako kasu, hirian eraiki zuten.\nGrekoerromatar garaian, hiria, \"Apolinopolis Magna\" deitua izan zen, grezieraz \u03c0\u03cc\u03bb\u03b9\u03c2 \u03bc\u03b5\u03b3\u03ac\u03bb\u03b7 \u1f08\u03c0\u03cc\u03bb\u03bb\u03c9\u03bd\u03bf\u03c2 eta latinez \"Apollonos Superioris\", Horus egiptoar jainkoa Apolo greziar jainkoarekin identifikatzen baitzen.\nHorusen ptolomeotar tenplua.\nEgipton, lagidar eraikin nagusienak, Fileko Isisen tenplua, Denderako Hathorrena eta Edfuko Horusena izan ziren, azken hau, Edfun eraikitzea agindu zuten lehena delarik. Horusen ptolomeotar tenplua Egiptoko hoberen kontserbatuena da, eta \"Mesen\" deitua izan zen, \"Arpoiaren tokia\", \"Raren Etxea\", \"Nedyem Anj\", \"Barnean bizitzearen gozamena\", \"Belatzaren leihoa\", \"Horusen aldarea\", eta, azkenik, baita ere, \"Uetyeset\", \"Jainkoa laudatzeko tokia\". Eraikin nagusia \"Behedeti\" deitua izan zen. Eraikuntza, K. a. 237ko abuztuak 23an hasi zen, Ptolomeo III.aren erregealdian; K. a. 206an, eraikuntza geldiarazi egiten da, euren burua, lagidar faraoiekiko independente bezala adierazi zuten Tebas inguruko bi printzeren matxinadagatik; azkenik, tenplua, Ptolomeo VII.a eta bere emazte Kleopatra II.ak sagaratu zuten.\nHamabi zutaberekin, kanpoko gela hipostiloaren ondoren, liburutegira iristen zen, gela txiki bat ekialdera, mendebaldean zegoen beste gela bat, apaizak sagaratzeko erabiltzen zen; pronaoserako sarrera, hiru aldetatik, zutabez inguratutako patio luze batetara irekitzen zen, eta hegoalderantz pilono handi batekin. Zatirik sakratuena, aldarea estatua batekin zen, santutegia, hirurogeita hamar gela eta biltegiz, zortzi zutabedun gela bat, bi gela txiki eta bi eskailerekin inguratua zegoen. Kaperan, ontzi sakratua zegoen. Santutegitik kanpora zeraman beste korridore batean zeuden beste zortzi kapera, ziur aski, jainko nagusiei eskainiak zeuden: Isis, Osiris, Min, Khonsu, Ra eta beste hiru gehiago.\nSantutegiaren aurrean gelaurre bat dago, eta ekialdean, sakrifizio gela bat, purutasunaren plazara pasatuz, non estatuak estali eta kuttunak jasotzen ziren, mendebaldean, beste gelaurre bat Min jainkoari eskainia zegoen, irteerarantz zegoen hurrengo gela, ofrendena zen, eta, ondoren, bi zutaberekin barne gela hipostiloa zetorren, bi erantsitako gelek, tenplurako barne pasabide bezala eta altxorrak pilatzeko balio zuten; ondoko gelak, mendebaldean, abluzio eta olio sakratuentzako ziren, baita Nilo ibaiaren kamera sakratuarentzat ere, non kanpoko nilometroko ura arazten zen. Hamazortzi zutabeko gela hipostilo bat gehitu zen hegoaldean, baita ate batzuk ere, K. a. 57an, honela, tenplua amaitua geratu zelarik. Tenplua bera osorik badago ere, erantsitako guneak, laku sakratua, sukaldeak, biltegiak, bulegoak, belatzen tokia eta beste hainbat gune kasu, hiriak xurgatu zituen.\nEgipto Erromaren mende egon zen garaian, II. Legio Trajanoarraren egoitza izan zen. Kristau garaian, gotzaindegiaren egoitza izan zen.\nAuguste Mariette izan zen Edfura iritsi zen lehen mendebaldetarra, 1860an. Garai horretan, tenplua etxebizitza bezala erabiltzen zen, eta ukuiluak eta nekazal produktuen biltegiak zeuden. Adobezko hormak egin ziren, eta tokiren batzuk hondarrez estaliak zeuden. Egin ziren kontserbazio lanek, tenplua berreskuratzea ahalbidetu zuten."}
{"id": "80796", "revid": "119347", "url": "https://eu.wikipedia.org/wiki?curid=80796", "title": "Ptolomeotar dinastia", "text": "Ptolomeotar dinastia (, \"Ptolemaioi\") greziar errege dinastia izan zen, Ptolomeo I.a Soterrek, Alexandro Handiaren jeneralak, sortu zuena. Dinastia honek Egipton gobernatu zuen Aro Helenistikoan, Alexandro hil zenetik K.a. 30era arte; azken urte horretan, Aktiumgo guduaren ondoren, Erromako probintzia bihurtu zen. Lagiden dinastia eta lagidak (, \"Lagidai\") izenaz ere ezagutzen da, Lagos deitzen baitzen Ptolomeo I.aren aita (edo ustezko aita). Erresuma honen hiriburua Alexandrian ezarri zuen Ptolomeok. Garai hartan hiri handia zen, eta Antzinaroko merkataritza eta ezagutza gunerik handienetako bat.\nPtolomeotar dinastiak hasiera-hasieratik egiptoar ohiturak hartu zituen. Mazedoniako Seleukotar dinastiaren etsai izan zen beti. K.a. 197an, Ptolomeo V.aren erregealdian, dekretu bat argitaratu zen hiru idazkera ezberdinetan harri beltz baten gainean. 1799an aurkitu zuten harri hori Rosettatik gertu (Rosetta harria izena ematen zaio), eta hartaz baliatu zen Jean-Fran\u00e7ois Champollion hieroglifo idazkera deszifratzeko\nTarteka ptolomeotar dinastiak Zirenaika domeinatu zuen (gaur egungo Libiaren ipar-ekialdean), baita Kanaan hegoaldea eta Zipre ere.\nAzken agintaria Kleopatra ospetsua izan zen. Hura eta haren seme Zesarion (Ptolomeo XV.a) hil ondoren, dinastia amaitu egin zen, eta Augusto erromatar enperadoreak Erromatar Inperiora erantsi zuen Egipto K.a. 30ean.\nFaraoiak.\nPtolomeo I.a.\nSoter edo \"salbatzailea\". Egiptoko erregea K.a. 305-283 urteetan (Mazedonia, K.a. 367 edo 366 - Mazedonia, K.a. 283). Lagiden dinastia grekoa sortu zuen Egipton. Alexandro Handiari lagundu zion Asiara, haren osteen buruzagi baitzen, eta espedizio hari buruzko kronika bat idatzi zuen. Egiptoko eta Libiako satrapa izendatu zuten K.a. 323. urtean, eta Zireneraino hedatu zuen bere erreinua. Siria, Jerusalem eta Zipre konkistatu zituen ondoren. Seleuko I.a Nikator babestu eta harekin bat egin zuen Antigono Monoftalmosen eta haren seme Demetrioren aurkako borrokan eta garaipenean (K.a. 312). Asia Txikiraino eta Greziaraino hurbildu zen Ptolomeo, baina Zipreko kostaldearen aurrean itsas gudua galdu ondoren, gainbehera etorri zen itsasoan zuen nagusitasuna eta Egipto eta Zirene baizik ez zitzaizkion geratu. Bere burua errege izendatu zuen, eta faraoiek zituzten eskubideez jabetu zen. Zelesiria (301), Zipre (295-294) eta Zikladeetako babesgoa (287) berreskuratu zituen ondoren. Alexandria egin zuen Egiptoko hiriburu eta guztiz edertu zuen. Merkataritza, zientziak eta artea bultzatu zituen, bestalde.\nPtolomeo II.a.\nFiladelfo edo \"arreba maite duena\". Egiptoko erregea K.a. 283-246 urteetan, aurrekoaren semea (Kos, K.a. 308 - Kos, K.a. 246). Artean gazte zela, Lisimako Traziakoaren alaba zen Arsinoe I.arekin ezkondu zen. Gerra kanpaina ugariren zuzendari izan zen bere anaiorde Magas Zirenekoaren, Antiokos I. Soter-en (274-271), Antigono I.a Gonatas-en (267-266, 262-261) eta Antiokos II.aren (260-253) aurka; hala areagotu zuen aitarengandik jaso zuen erreinua eta aginpidea. Bere arreba Arsinoe II.arekin ezkondu zen 276. urtean. Herri-lan garrantzitsuak (Nilo eta Itsaso Gorriaren arteko ubidea) bultzatu eta artea eta zientziak babestu zituen, aitak bezala.\nPtolomeo III.a.\nEvergetes edo \"ongilea\". Egiptoko erregea K.a. 246-221 urteetan, \"Trifon\" izenaz ere deitua, aurrekoaren semea (Mazedonia, K.a. 280 - K.a. 221). Magas Zirenekoaren alaba Berenizerekin ezkondu zen aginpidera iritsi bezain laster, eta era horretan Zirenaika berreskuratu zuen. Seleukotarren inperioa inbaditu zuen eta Siriako, Asia Txikiko eta Traziako hainbat lurralde mendean hartu zituen. Pertsiarrek ebatsitako irudi sakratu asko berreskuratu zituen Egiptorentzat eta tenplu asko eraikiarazi zituen: Edfukoa, besteak beste.\nPtolomeo IV.a.\nFilopator (I.a) edo \"aita maite duena\". Egiptoko erregea K.a. 221-205 urteetan, aurrekoaren semea (K.a. 244 - K.a. 205). Ustela eta nagia omen zen eta Sosibio eta Agatokle ministroen esku utzi zuen aginpidea. Antiokos Megas garaitu zuen Rafiako guduan (217), 20.000 nekazariren eta Galiako eta Traziako mertzenarioen laguntzari esker.\nPtolomeo V.a.\nEpifanes edo \"jakituna\". Egiptoko erregea K.a. 205-181 urteetan, aurrekoaren semea (Mazedonia, K.a. 210 - K.a. 181). 205. urtean iritsi zen aginpidera, Sosibio eta Agatokle ministroek Ptolomeo IV.aren heriotza denbora luzeagoz ezkutatu ezin izan zutenean, hain zuzen. Mazedoniarrek eta siriarrek K.a. 200 edo 198. urtean garaitu zuten eta, orduan, Zelesiria eta Asia Txikia galdu zituen. Adin nagusira heldu zenean Siriako Antiokos III.aren alaba Kleopatra I.arekin ezkondu zen. Egiptoko jatorrizko biztanleen matxidanei aurre egin behar izan zien (Tebaida, Abidos, Likopolis). Egiptoko erlijio gizonak erakartzen saiatu zen eta jatorrizko erlijioa sustatu zuen, Rosetta harriak adierazten duenaren arabera.\nPtolomeo VI.a.\nFilometor edo \"ama maite duena\". Egiptoko erregea K.a. 181-145 urteetan, aurrekoaren semea (Mazedonia, K.a. 186 - Siria, K.a. 145). Bere arreba Kleopatra II.arekin ezkondu zen K.a. 173. urtean. Antiokos IV.ak Egipto inbaditu zuenean atxilotu zuen Ptolomeo VI.a, eta haren anaia Ptolomeo VII.a izendatu zuten errege Alexandriako biztanleek. Erromatarren esku-hartzearen ondorioz (169-168) bi anaien artean banatu zuten aginpidea, baina berehala hasi ziren bien arteko liskarrak eta Ptolomeo VI.ak Ziprera erbesteratu behar izan zuen. Aginpidera itzuli zen urtebete geroago eta Zirenaikara bidali zuen anaia. Seleukotarren arteko gerretan ere parte hartu zuen, eta Siriako errege koroatu zuten bere suhi Demetrio II.arekin batera, baina Alexandro I.a handik gutxira hil zen Balasen aurkako guduan egin zizkioten zauri larrien ondorioz. Eunukoen eragina nabarmen areagotu zen Ptolomeo VI.aren agintaldian.\nPtolomeo VIII.a.\nEvergetes (II.a) edo \"ongilea\". Egiptoko erregea K.a. 170-163 eta 145-116 urteetan, aurrekoaren anaia (Mazedonia, K.a. 181 - K.a. 116). Anaia hil zenean haren alargunarekin ezkondu zen, eta heriotzara kondenatu edo erbesteratu zituen bere aurka azaldu ziren guztiak. Intelektual askok Alexandriatik alde egin zuten garai hartan. Bere iloba Kleopatra III.arekin ezkondu zen 141. urtean. Kleopatra II.ak Alexandriatik bota zuen bederatzi urte geroago, baina Ptolomeok berriz konkistatu zuen erreinua (128-127). 124. urtean bakeak egin zituen Kleopatra II.arekin, eta bakea itzuli zion herriari amnistia baten bidez.\nPtolomeo IX.a.\nSoter (II.a) edo \"salbatzailea\". Egiptoko erregea K.a. 116-107 eta 88-81 urteetan, Ptolomeo VII.aren eta Kleopatra III.aren semea (Mazedonia, K.a. 142 - K.a. 81). Ahaleginak egin zituen amak, Ptolomeo IX.aren ordez, haren anaia Ptolomeo X.a izan zedin errege, baina hutsean geratu ziren Kleopatraren saioak. Kleopatra IV.arekin ezkondu zen Ptolomeo lehendabizi eta Kleopatra V.arekin ondoren. Aginpidetik eraitsi zuten 107. urtean, bere anaia jarri zuten bere ordez, baina anaia hil eta erregetza berreskuratu zuen (88). Tebaidako matxinada zapaldu zuen (88-86). Obra handiak egin ziren bere agintaldian, Dandaran eta Madamuden batik bat.\nPtolomeo X.a.\nAlexandro (I.a.). Egiptoko erregea K.a. 107-88 urteetan, aurrekoaren anaia txikia (Mazedonia, K.a. 140 - itsasoan, K.a. 88). Zipren errege izan ondoren bere anaiaren aurka borrokatu zen, eta amaren laguntzaz garaipena lortu zuen. Alde batetik, Alexandro Handiaren hilobia (Sema) profanatu zuen 89. urtean, eta, bestetik, israeldarrak babestu zituen; horren ondorioz, herria matxinatu egin zen eta Egiptotik bota zuen erregea. Itsas gudu batean hil zen, Zipretik hurbil.\nPtolomeo XI.a.\nAlexandro (II.a.). Egiptoko erregea K.a. 80. urtean, aurrekoaren semea (Mazedonia, K.a. 100 - K.a. 80). Kos-en eta Ponto-n egin zituen ikasketak. Erromara jo zuen 80. urtean eta Kleopatra Berenize III.arekin ezkondu zen. Emaztea hil zuen, eta, beraz, Alexandriako biztanleek bera hil zuten.\nPtolomeo XII.a.\n\"Dionisio Berria\". Egiptoko erregea K.a. 80-58 eta 55-51 urteetan, \"Noto\" (Sasikoa) edo \"Auletes\" (Flautista) deitua, Ptolomeo X.aren ustezko semea (Mazedonia, K.a. 116 - K.a. 51). K.a. 59. urtea arte ez zuen Erromak erregetzat onartu. Egiptotik bota zuten herritarrek Erromak Zipre konkista zezan onartu zuelako. Kleopatra VII.a ospetsuaren aita zen.\nKleopatra VII.a.\nDionisio (II.a.). Egiptoko erregea K.a. 51-47 urteetan (Mazedonia, K.a. 61 - K.a. 47). Bere arreba Kleopatra VII.arekin ezkondu zen. Ponpeio hilarazi zuen, hura Egipton baitzegoen. Zesarrek aginpidea Kleopatra VII.arekin banatzera behartu zuen. Gudu batean hil zen, Nilo ibaian itoa.\nEgiptoko erregea K.a. 47-44 urteetan, aurrekoaren anaia (Mazedonia, K.a. 59 - K.a. 44). Zipreko errege izendatu zuen Zesarrek K.a. 48. urtean. Kleopatra VII.arekin ezkondu zen K.a. 49an, baina hark hilarazi zuen hiru urte geroago.\nEgiptoko erregea K.a. 44-30 urteetan, Zesar eta Kleopatra VII.aren semea, \"Zesarion\" izenaz ere deitua (Mazedonia, K.a. 47 - K.a. 30). Actium-go guduaren ondoren hil zuen Octaviok. Haren heriotzak amaiera eman zion Ptolomeoen dinastiari, eta Egipto erabat Erromaren mende geratu zen."}
{"id": "80797", "revid": "336", "url": "https://eu.wikipedia.org/wiki?curid=80797", "title": "Kleopatra VI.a", "text": "Kleopatra VI.a Trifena (), Egiptoko Ptolomeotar dinastiako erregeordeetako bat izan zen Ptolomeo XII.arekin. K.a. 75 inguruan jaio eta K.a. 57an hil zen.\nPtolomeo XII.a Auletes eta, beharbada, Kleopatra V.aren alaba zen. Antioko VIII.a Grifo seleuzidar erregearekin ezkondu zen, K.a. 124an.\nKleopatra VI.a Trifenak, Antioko VIII.arekin, lau seme izan zituen: Seleuko VI.a Epifanes, Antioko XI.a Epifanes, Demetrio III.a Eukarios eta Antioko XII.a Dioniso.\nBere aitak Erromara ihes egin zuenean Alexandrian bere aurkako altxamendu bat eragozteko, bere ahizpa Berenize IV.ak hartu zuen Egiptoko tronua. Garai horretan hil zen Kleopatra VI.a, K.a. 57an, ezagutzen ez diren arrazoiengatik, baina, uste denez, Berenize IV.ak pozoitu egin zuen.\nBere aita itzuli zenean, Berenize IV.a eta honen senarrari burua moztea agindu zuen."}
{"id": "80799", "revid": "105290", "url": "https://eu.wikipedia.org/wiki?curid=80799", "title": "Herakleopolis Magna", "text": "Herakleopolis Magna Goi Egiptoko XX. nomoko hiri nagusia, El Fayum eskualdean.\nIzen egiptoarra: Henen-Nesut. Izen greziarra: Herakleopolis Magna. Izen arabiarra: \"Ihnasya el-Medina\" inguruan.\nM23-t:n-Xrd-n:n-O49\nHenen-Nesut, IX. eta X. dinastietako gobernarien egoitza izan zen. Hiriko jainko nagusia Herishef (Harsafes) zen, Herakles greziarrarekin lotuta zegoena."}
{"id": "80800", "revid": "105290", "url": "https://eu.wikipedia.org/wiki?curid=80800", "title": "Herishef", "text": "Herishef, justizia eta emankortasunaren jainkoa da. Egiptoar mitologian, eguzki jainkoa ere bada\nIkonografia.\nAhari burudun gizon bezala irudikatzen zen, adar kiribilduna, eta Atef koroa eguzki diskoarekin, Uas zetroa eta ankha zeramatzalarik.\nMitologia.\nJatorrizko uretatik jaioa, Niloren goraldia mesedetzen du eta janari hornitzailea da.\nEpitetoak.\nBere izenak \"bere lakuan dagoena\" esan nahi du eta \"zakil indartsukoa\" titulua jasotzen zuen.\nSinkretismoa.\nOsiris, Khnum eta Shurekin identifikatua izan zen\nGurtza.\nBere gurtza nagusiena Herakleopolis Magnan izan zen, Egiptoko lehen tarteko aroan oso garrantzitsua izan zelarik. Egunero eskaintzen zitzaizkion idi sakrifizioak."}
{"id": "80801", "revid": "105290", "url": "https://eu.wikipedia.org/wiki?curid=80801", "title": "Dromos", "text": "Dromosa (izen greziarra), etorbide bat da, orokorrean esfingez inguratua, kanporantz, tenplu baten ardatza luzatuz, beste eraikin batekin edo Niloko ontziralekuren batekin lotzeko.\nHonako hauek dira ezagunenak:"}
{"id": "80812", "revid": "119347", "url": "https://eu.wikipedia.org/wiki?curid=80812", "title": "Naqsh-e Rostam", "text": "Naqsh-e Rostam edo Nakhi-Rustam edo Naqs-i-Rustam (persieraz \u0646\u0642\u0634 \u0631\u0633\u062a\u0645), Persepolisetik 3 kilometro ipar-mendebaldera dagoen gune arkeologiko bat da, Irango Fars probintzian. Kokagune hau \"N\u00e6q\u0161-e Rost\u00e6m\" (\"Rostamen erretratua\") deitua da, persiarrek, hilobien azpiko sasandar behe-erliebeek Rostam izeneko persiar heroi mitologikoa irudikatzen zutela uste zutelako.\nHaitzuloan eginiko gurutze formako eta lau errege hilobi behe-erliebedun dituen horma harritsu bat da. Hauetako bat, dituen inskripzioei kasu eginez gero, Dario I.a persiar erregearena izango litzateke. Dario I.aren hilobiaren ondoan aurkitzen diren gainontzeko hiru hilobiak, Xerxes I.a, Artaxerxes I.a eta Dario II.arenak izango lirateke, baina ez daramate zehaztasunez identifikatuko lituzketen inongo inskripziorik. Persepolis atzeko mendian, beste antzerako bi hilobi daude, beharbada, Artaxerxes II.a eta Artaxerxes III.aren hilobiak izango liratekeenak, amaitu gabeko hilobi bat bezala, Arsesena izango litzatekeena, edo, ziurrago, Persiar Inperioko azkeneko enperadore izan zen Dario III.arena, Alexandro Handiak Pertsiako tronutik bota zuena.\nDarioren hilobia, akemenidar garaiko persiar artean existitu ziren bi hilobi ereduetako bat da. Haitzean zulatutako hilobi bat da, Egiptoko hipogeoak bezala. Beste eredua, Pasargadan dagoen Ziro II.aren hilobia izango litzateke.\nNaqsh-e Rostameko haitzean, zazpi behe-erliebe handi ere badaude, hilobien azpian, sasandar erregeek eraikitzea agindu zituzten eskulturak.\nHaitzaren parean, Ka'ba-i-Zartosht dago, zoroastroar monumentu bat. Tokiaren muturrean, bi suaren aldare txiki daude.\nBaxuerliebeen xehetasunak.\nDario Handiaren inskripzioa Naqsh-e Rostamen.\nDario I.aren hilobia da handiena; bere sarreran, pertsonaia hilara batek apaindutako lau zutabe ditu, suzko aldare baten aurrean apaindutako errege baten irudia nagusi delarik, hanka oholtza baten gainean duela.\nInskripzioaren itzulitako testua"}
{"id": "80813", "revid": "105290", "url": "https://eu.wikipedia.org/wiki?curid=80813", "title": "Petaso", "text": "Petasoa (grezieraz \u03c0\u03ad\u03c4\u03b1\u03c3\u03bf\u03c2, \"p\u00e9tasos\") ertz zabal eta laua duen kapela biribil bat da.\nAntzinako greziarrek, tesaliar jatorrikoa zela uste zuten. Efeboek gimnasioan eramaten zuten klamidearekin batera. Hegalduna, Hermes jainko greziarraren ezaugarrietako bat da, efeboen babeslea.\nErromatarrek, antzokian ere erabiltzen zuten, eguzkitik babesteko."}
{"id": "80819", "revid": "4380", "url": "https://eu.wikipedia.org/wiki?curid=80819", "title": "Badostain", "text": ""}
{"id": "80834", "revid": "336", "url": "https://eu.wikipedia.org/wiki?curid=80834", "title": "Dilista", "text": "Dilista (\"Lens culinaris\"), ilar xabal () edo ziziri () lekadunen familiako landare urteroko belarkara da. Haren zurtoinak 30-40 cm ingurukoak izan ohi dira, ahulak, adardunak eta ildokatuak. Hosto luzatuak dauzka, lantza-formako txorten-hostoak, kiribil ez oso biribilduak, zain moreekiko lore zuriak, eta 5 milimetro inguruko disko-formako hazi arreak leka txikietan bilduta 2-3 aleko multzoetan.\nGainerako lekaleek bezala, dilistak nitrogenoa finkatzen duten bakterioak eduki ohi ditu sustraietako noduluetan. Horri esker, ongarri natural gisa erabil daiteke.\nElikadura.\nDilistak aberatsak dira elikagaietan. Gehienbat karbohidratoak eskaintzen ditu, batez ere almidoia. Proteina asko dauzka, baina ez modu orekatuan, funtsezko aminoazidoa den metionina gutxi baitauka. Gantz gutxi dauka, eta, zuntzari dagokionez, beste lekale batzuk baino txiroagoa da.\nB1, B3 eta B6 bitaminan aberatsa da, eta ez hainbeste azido folikoari dagokionez. Burdina erruz dauka, baina giza gorputzak ez du animalia jatorriko burdina bezain ongi xurgatzen."}
{"id": "80835", "revid": "143621", "url": "https://eu.wikipedia.org/wiki?curid=80835", "title": "RTSP", "text": "Real Time Streaming Protocol (Denbora Errealeko Streaming protokoloa), IETFk garatua eta 1998an sortua (RFC 2326an) streaming sistemetan erabilitako protokolo bat da. Bezeroak media-zerbitzaria kontrolatu dezan pentsatuta dago, play edo pause bezalako VCR motako komandoak bidaliz, eta denbora errealeko atzipen bat lortuz zerbitzariko fitxategien gain.\nDatuen bidaltzea bera ez da RTSP protokoloaren zati bat. RTSP zerbitzari gehienek estandarra den RTP protokoloa erabiltzen dute garraio protokolo bezala, RTSP metadatu kanal baten antzeko zerbaitean bihurtuz.\nProtokolo honen hainbat bezero aurkitu daiteke, adibide gisa: RealPlayer, MPlayer, Windows Media Player, QuickTime, Skype, VLC Media Player, Winamp, eta beste hainbeste. Zerbitzari ugari ere topatu daitezke: QuickTime Streaming Server eta Windows Media Services izan daitezke nagusienak.\nProtokoloak HTTPrekin antza handia duen sintaxi eta erabilera du, baina eskaera berriak gehitzen ditu. Horretaz gain, http ez bezala, RTSP egoera-protokolo bat da. Behar denean, saio ID bat erabiltzen da saioen jarraipena egin ahal izateko, TCP konexio egonkor baten beharrik gabe.\nNormalean RTSP mezuak bezerotik zerbitzarira bidaliak izaten dira, baina badaude salbuespen batzuk non zerbitzariak bezeroari mezuak bidaltzen dizkion.\nOndoren RTSP eskaera basikoak aipatuko ditugu, honetaz gain http eskaera tipikoak ere (OPTION modukoak) erabili ohi dira.\nDESCRIBE: rtsp urla (rtsp:// \u2026) eta erantzunean erabili daitekeen datu mota darama.\nSETUP: Audio edo bideoa nola bidali behar den adierazten du.\nPLAY: Audio edo bideoa erreproduzitzen hasteko.\nPAUSE: Streaminga geratzen du. PLAY eskaerarekin berrabiatu daiteke.\nRECORD: Eskaera hau bezerotik zerbitzarira media informazioa zuzenean bidaltzeko erabili daiteke, han gordea izan dezan.\nTEARDOWN: Saioa amaitzeko erabilia."}
{"id": "80837", "revid": "336", "url": "https://eu.wikipedia.org/wiki?curid=80837", "title": "Txitxirio", "text": "Txitxirioa (\"Cicer arietinum\"), barbantzu edo garbantzu izenaz ere ezaguna, Fabaceae familiako landare belarkara jangarria da. Era berean, Euskal Herrian asko jaten den lekalea da.\nEtimologia.\nTxitxirio hitzaren jatorria frantsesezko \"chiche\" da, eta azken hori latinezko \"cicer\" hitzetik dator. Txitxirio hitza Ipar Euskal Herrian eta Nafarroan dago hedatuen, Sakanaraino. Garbantzu eta barabantzu hitzak, berriz, espainierazko \"garbanzo\" hitzetik datoz, eta erabiliena da Bizkai-Gipuzkoetan.\nDeskribapena.\nTxitxirio-landarea 20-50 cm arteko altueraraino hazten da eta luma-formako hosto txikiak dauzka zurtoinaren albo bietan. Haziak zorroetan ekoizten ditu, eta zorro bakoitzak bizpahiru ale ditu. Lore zuri edo gorri urdinxkak ditu. Klima tropikal edo azpitropikaletan hazten da ondoen, 400\u00a0mm baino gehiagoko prezipitazioak dituzten eskualdeetan; klima epeletan ere haz daiteke, baina ekoizpena askoz txikiagoa da."}
{"id": "80838", "revid": "1712", "url": "https://eu.wikipedia.org/wiki?curid=80838", "title": "Garbantzu", "text": ""}
{"id": "80842", "revid": "105290", "url": "https://eu.wikipedia.org/wiki?curid=80842", "title": "Arbi", "text": "Arbia (\"Brassica rapa var. rapa\") barazki gisa erabiltzen den sustrai eta hosto jangarridun landarea da. Euskal Herrian normalean sustraia erabiltzen da, aldaera samurragoetan giza kontsumorako eta aldaera handiagoetan abereen bazka gisa.\nDeskribapena.\nArbi motarik arruntena azal zuriduna da. Aldaera horrek lurraren gainetik eduki ohi du goiko 1-6 cm, eta atal horretan kolore purpura, gorri edo berdexka izan dezake. Goiko atal hori zurtoinaren ehunetik abiatuta garatzen da, baina sustraiarekin bateratzen da. Barruko mamia zuria da.\nSustraiak forma konikoa du, baina borobila ere izan daiteke, 5-20 cm diametrokoa, eta ez dauka bigarren mailako sustrairik. Sustraiaren beheko aldea mehea eta luzanga da, luzeran 10 cm edo gehiago eduki ditzake.\nLaborantza.\nMartxotik urrira erein daiteke, baina kontuan izan behar da ez duela bero handia eta lehorteak ongi jasaten; beraz, udarako nahi badugu, hobe da toki freskoetan eta itzalpean egitea.\nErrefauaren eta azen antzeko laborantza behar du arbiak. Besagainka edo lerroka ereiten da, eta jaio ondoren, aleek 3-6 cm dituztenean, bakandu egiten dira ale ahulenak kenduz eta 10-15 cm inguru utziz aleen artean. Uzta bi hilabetera jasotzen da.\nUreztatze erregularra eta sarria behar du.\nArbiak ongi konbinatzen du tomate eta urazekin, beraz besagainka erein dezakegu haien artean, eta uzta bilduz eta tokia utziz joan arbiak tamaina egokira iristen diren heinean."}
{"id": "80844", "revid": "512", "url": "https://eu.wikipedia.org/wiki?curid=80844", "title": "Bahram II.a", "text": "Bahram II.a (?-293) Sasandar Inperioko errege bat izan zen. Haren erregealdiak 276tik 293 arte iraun zuen. Bahram II.aren aita, Bahram I.a, 273tik 276 arte Sasandar Inperioko errege izan zen.\nErregealdia.\nBere erregealdian, Marko Aurelio Karo erromatar enperadoreak persiarrei eraso zien, eta Ktesifontera heldu zen, bai eta Tigris ibaitik haratago ere, baina gaixotasun baten ondorioz hil zen (baldintza arraroetan, ordea). Erromatarrak sasandar lurraldean hainbeste sartzeko gai izan baziren, ia inongo oztoporik gabe, Bahram II.a bere anaia Ormuzen aurkako gerra batean zegoelako izan zen. Karo enperadorearen heriotza misteriotsuaren ondoren, erromatar tropek atzera egin zuten, eta Bahramek matxinada suntsitu ahal izan zuen.\nBere erregealdian zehar desagertu ziren Persiako azkeneko helenismo arrastoak. Garai hartatik, inskripzio teologiko batzuk baino ez dira kontserbatzen."}
{"id": "80847", "revid": "336", "url": "https://eu.wikipedia.org/wiki?curid=80847", "title": "Geb", "text": "Geb, jainko sortzailea, biziaren eta emankortasunaren printzipioa, Lurraren pertsonifikazioa da, \"Geben Etxea\" egiptoar mitologian.\nIkonografia.\nKoroatutako berde ilun koloreko gizona, buruan antzar bat duela\nMitologia.\nGeb, jainkorik antzinakoenetako bat da. \"Jainkoen Printzea\", bere aita Shuren tronua heredatzen du, ondoren Lurraren gaineko autoritatea Osirisi eman zion, ondoren Horusentzat izan zen, eta, azkenik, faraoiarentzat, \"Geben oinordeko\" deitua.\nHeliopoliseko kosmogonian, Shu eta Tefnuten semea zen. Nuten neba eta senarra, bere seme-alabak Osiris, Isis, Neftis eta Seth izan ziren. Nutekin, \"Arrautza Handia\" sortu zuen, hemendik, Bennu txoria jaio zelarik (Fenix hegazti egiptoarra).\n\"Epaiketa Gelan\", hildakoaren bihotzaren pisaketa zaintzen zuen eta zuzenak izan ez zirenen izpirituak preso mantentzen zituen, Hilen Liburuaren arabera. Duateko ateetako zaindari ere bada.\nSinkretismoa.\nJainko sortzaile bezala, Atumekin identifikatua izan zen.\nGurtza.\nHeliopolis, Tebas, Edfu, Kom Ombo eta Sinain gurtua izan zen."}
{"id": "80850", "revid": "119347", "url": "https://eu.wikipedia.org/wiki?curid=80850", "title": "Karnak", "text": "Karnak (\"al-Karnak\", \u0627\u0644\u0643\u0631\u0646\u0643, \"hiri gotortua\", Antzinako Egipton Ipet Sut, \"tokirik gurtuena\" deitua), Egiptoko herri txiki bat da, Nilo ibaiaren ekialdeko ibarretik gertu dagoena. Antzinako Egiptoko multzo erlijiosorik handiena zuen antzinako Tebaseko gune bat zen.\nKarnakeko tenplu multzoa.\nMendeetan zehar, toki hau, eragin gehien izan zuen Egiptoko gune erlijiosoa izan zen. Tenplu nagusia, , Amon jainkoaren gurtzari eskainia zegoen, baina, Egiptoko beste tenplu batzuetan bezala, beste jainko eta jainkosa batzuk ere gurtzen ziren.\nKarnakeko tenplu multzoa, honako tenplu hauek osatzen dute:\nTenplutxo asko eta tamaina txikiagoko kaperak ere badaude, baita gune nagusiak inguratzen zituzten harresien barnean gela eta biltegi asko ere.\nDiodoro Sikulok dioenez, Tebaseko antzinakoena den Karnakeko Amonen Tenplua, eta egiptoar tenplu gehienen arteko ezberdintasun nagusia, tenplua bera eraikitzeko, eta ondoren zabaltzeko, behar izan ziren denbora eta ahalegina da. Hogeita hamar faraoik parte hartu zuten euren eraikinekin, multzoa, bere tamainagatik (hogeita hamar hektarea inguru) sekula ezagutu ez zen bezalako talde batean bihurtuz.\nSarrerak, bi pilono handiren artean, Amonen ikur diren ahari burudun esfinge etorbide (dromos) bat du aurretik. Arkupedun patio handi batetara sartzen da, non, ezkerretara, Seti II.a faraoiaren tenplutxo bat, Taharqoren zutabea eta Pinediem I.aren estatua monumentala aurkitzen diren, eskumatara, Ramses III.aren tenplua, aurrean, gela hipostiloa, eta hondorago oraindik, Tutmosis I.a eta Hatshepsuten obeliskoak; ondoren, gela sorta bat dago, patio txikiagoekin, eta \"santutegia\", bertara, faraoia eta apaizak bakarrik sar zitezkeelarik.\nGela hipostiloa, oraindik euren inskripzioak mantentzen dituzten zutabe askoz osatua dago, eta zutabe horietako batzuk, oraindik mantentzen dituzte jatorrizko margoaren arrastoak. Euren kapitelek papiro forma dute (papiriformeak). \"Santutegia\" tenpluaren erdian dago.\nAntzinako Egipton, tenpluen eraikuntza, beti \"santutegi\"tik abiatzen zen, horrek, Karnak erditik hasi eta barrutirako sarreretatik eraikitzen amaitu zela esan nahi duelarik. Talde guztia oso modu aberatsean apaindua eta kolore biziz margotua zegoen.\nKarnakeko multzoa, ezagutzen den gurtza erlijiosoko multzorik antzinakoena da mundu osoan. Aire libreko museo erraldoi bat, Antzinako Egiptoko kulturako arrasto garrantzitsuak erakusten dituena. Gizako piramideen ondoren, Egiptoko tokirik bisitatuena da.\nAntzinako Tebas bere nekropoliekin deitutako multzoaren zati da, UNESCOk, 1979an, Gizateriaren Ondare izendatu zuena."}
{"id": "80854", "revid": "58701", "url": "https://eu.wikipedia.org/wiki?curid=80854", "title": "Sedia gestatoria", "text": "Sedia gestatoria sorbaldetan garraiatu ahal izateko bi langa dituen aulkia da, Aita Santua zeremonia solemne batzuetan prozesioan eramateko erabiltzen zena, jendetzak ikusteko moduan. Bere atzean, \"flabeloak\" zihoazen. Gaur egun, jada ez da erabiltzen, Aita Santuak, motordun ibilgailuak erabiltzen baititu jendetza artean ibiltzen denean. Aulki hau eramaten zuten laguntzaileei, \"sediario\" zeritzen. Gaur egun, aita santuaren audientzia eta ospakizunak prestatzen ibiltzen dira. \"Sediario\" bezala aritu ziren azken aldia, 2005eko apirilak 8an izan zen, euretako hamabik, sorbaldetan, Joan Paulo II.aren hilobia eraman zutenean. \"Sediario Pontifizioak\", gaur egun, 24 dira. Euren aitzindaria, Adalberto Leschiutta italiarra da.\nAurrekari historikoak.\n\"Sedia gestatoria\" batean garraiatutako kargudun baten irudikapen ezagunik antzinakoena, Egiptoko lehen dinastietan datatua dago, Heb Sedaren ospakizunean. Heb Seda, antzinako jai erritual bat zen, faraoi baten erregealdiko 30. urtea ospatzen zuena."}
{"id": "80855", "revid": "105290", "url": "https://eu.wikipedia.org/wiki?curid=80855", "title": "Inposta", "text": "Arkitekturan, orokorrean, inposta, eraikin baten solairu ezberdinak banatzen dituen irtengune bati deritzo.\nInposta korritu, solairuen banaketa adierazten duen eraikin batetako kanpoko paramentuko xingola irtenari deritzo.\nInposta deitzen zaio, baita ere, pilastra baten gainean jartzen den kapitel antzeko prisma formako irtenguneari.\nArkitektura klasikoari dagokionez, inposta atezangoarekiko, kapitela zutabearekiko bezala da."}
{"id": "80868", "revid": "512", "url": "https://eu.wikipedia.org/wiki?curid=80868", "title": "Cassius kondea", "text": "Cassius kondea (arabieraz: \"kumis Q\u0101s\u012b\") VIII. mendeko baskoi edo bisigodo jatorria zuen euskal aitonen semea zen, Banu Qasi leinua sortu zuena.\nX. mendeko muwallad historialaria Ibn al-Qutiyyaren arabera, Cassius kondea Islamera 714an bilakatu zen omeiarren \"mawali\" (bezero) bihurtua. Hassan ibn Yassar al-Hudhaliri esker, Zaragozako \"qadi\" zena, bilakatu zen, Abderraman I.a penintsulara ailegatu zeneko garaian. Horrela, omeiarrek Hispania konkistatu zutenean, bere lurrak eta botere politikoa mantendu zuen. Bilakatu eta gero, \"Ban\u016b Q\u0101s\u012b\" arabierazko abizena hartu eta Damaskora joan zen zuzenean omeiar kalifa zen Al-Walid I.ari leialtasuna zin egiteko.\nXI. mendeko Ibn Hazm historialariak adierazi zuen bere semeen zerrenda:\nBanu Qasi leinua zuzenean Fortunetik, Cassius kondearen seme handiengatik zetorren.\nMusulmanak ailegatu zirenean, Cassiusek Tutera, Tarazona, Borja eta, seguru asko, Ejea barnean zituen eskualdea zuen kontrolpean.\nHala ere, historialarien artean badago eztabaida ea Cassius kondea benetan existitu zenentz. Alde batetik, Cassius izena ez da beste inork erabilia garai hartan. Ibn al-Qutiyyak Banu Qasien jatorria idatzi zuenean, genealogia fidagarria baino omeiarren garaietako handi nahikeria izan zitekeen, konkista legeztatzeko balio zuten istorioak."}
{"id": "80869", "revid": "1105", "url": "https://eu.wikipedia.org/wiki?curid=80869", "title": "Pasmajarvi", "text": ""}
{"id": "80870", "revid": "536", "url": "https://eu.wikipedia.org/wiki?curid=80870", "title": "Giltzarri", "text": "Giltzarria arku edo ganga baten erdialdeko dobela da. Gainontzeko dobelak baino handiagoa da, eta sarri, apaindua egoten da, baina ez funtzionaltasunagatik, baizik eta arrazoi estetikoengatik.\nGiltzarria, dobela izaki, duten formagatik sostengatzen da, bere alboetako aurpegiek, angeluan moztuak, tentsioen zati bat alboetara igortzen baitute, orekatuz eta karga bertikal baten ondorioz erortzea eragotziz. Behealdeko dobelaren tentsio horizontala harresira edo beste arku batera igortzen da, eta bertikala, harresira edo zutabe batetara.\nArku baten eraikuntzan jartzen den azken atala, giltzarria da. Hau bere tokian jarria egon arte, beharrezkoa da arkuaren dobelak eustea, ezegonkor baitago. Horretarako, zinbria bat erabiltzen da, zurezko edo metalezko egitura bat, arku formakoa, dobelak eusten dituena, eta kentzen da, soilik, arkua amaitua dagoenean, hau da, giltzarria jarrita dagoenean.\nErabilera figuratiboa.\n\"Giltzarri\" hitza, egitura handiago baten (teoria edo erakunde baten) euskarri nagusi izendatzeko ere erabiltzen da. \"Giltzarri\" hau gabe, egitura osoa behera eror liteke, benetako giltzarriekin gertatzen den bezala. Adibidez: \"Aldaketa hitza dugu gako eta giltzarri\".\n\"Gako\" hitzaren sinonimoa da adiera honetan."}
{"id": "80871", "revid": "98220", "url": "https://eu.wikipedia.org/wiki?curid=80871", "title": "Howth", "text": "Howth, irlanderaz Binn \u00c9adair, Irlandako Errepublikako ekialdeko kostaldean dagoen udalerri bat da, Howth lurmuturran, Dublin konderrian eta Fingal eremu administratiboan. Dublin hiriburutik 15\u00a0km ipar-ekialdera dago, Irlandako itsasoaren kostaldean. Udalerri hau, hasieran herri arrantzale bat soilik zen, baina gaur egun eraikin handiak ditu, baita bizitzeko guneak ere.\nUdalerri honen izen bereko Howth badian Ireland's Eye uhartea kokatzen da.\nDublinetik oso hurbil dagoelako, Dublinen autobus sareak erabiltzen ditutze eta tren sarea ere DART izenekoa. Hiri hau, Dublinen menpe dago ekonomikoki. Gainera esan beharra dago, Dublinen hurbiltasuna mesede egin diola hiriari, bertan baitago Irlandako Garraiobide Museoa."}
{"id": "80873", "revid": "12654", "url": "https://eu.wikipedia.org/wiki?curid=80873", "title": "Peeraj\u00e4rvi aintzira", "text": ""}
{"id": "80874", "revid": "201", "url": "https://eu.wikipedia.org/wiki?curid=80874", "title": "Eskarabeo", "text": ""}
{"id": "80875", "revid": "512", "url": "https://eu.wikipedia.org/wiki?curid=80875", "title": "Abu Gurab", "text": "Abu Gurab, gaur egungo Kairo hiritik hamabost kilometrotara eta Abusirretik kilometro t'erdira, Giza eta Saqqara artean, dagoen Egiptoko toki baten izena da. Nilo ibaiaren mendebaldeko ibarrean dago, eta V. dinastiako faraoiek aukeratu zuten euren hil multzoak eta eguzki tenpluak eraikitzeko.\nEguzki tenplua, V. dinastiaren garaian garrantzi handia hartu zuen Heliopoliseko Ra eguzki jainkoari eskainitako egitura bat zen. \"Abusirreko papiroen\" arabera, V. dinastia honetako sei erregek eraiki zituzten eguzki tenpluak. Honako hauek izan ziren: Userkaf, Sahura, Neferirkara, Neferefra-Isi, Nyuserra eta Menkauhor. Bi eguzki tenplu baino ez dira aurkitu. Bata, Userkafena, bietatik antzinakoena dena, eta bestea Nyuserrarena. Biak ala biak, hondakinetan daude.\nTenplu ezagunetatik abiatuta, eguzki tenplu baten jatorrizko egitura berregin daiteke. Lehenik, Nilo ibaiaren ondoan, hartze tenplua deritzona zegoen; estalitako bide bat, eguzki tenplurako bertarako sarrera zen, bertan, harresi batek inguraturiko patio batetara zeraman ate batetatik sartzen zen. Patio honetan aldare bat zegoen, bertan animalia sakrifizioak egiten zirelarik. Aldare honen atzean, obelisko handi bat egoten zen.\nNyuserra faraoiaren eguzki tenplua da hoberen kontserbaturik dagoena. Bere hondakinetatik hegoaldera, eguzki txalupa baten arrastoak aurkitu ziren.\nDyedkara-Isesiren erregealdian, Abu Guraben, eraikuntza aktibitatea gelditu egiten da. Ordutik aurrera, Abu Guraben ez da gehiago eraikitzen, errege honek, Saqqaran lurperatua izatea aukeratu baitzuen\nArkeologia lanak.\nNyuserraren eguzki tenplua 1898 eta 1901ean industu zuten Ludwig Borchardt eta Heinrich Sch\u00e4ferrek. Userkafen eguzki tenpluari dagokionez, Herbert Rickek industu zuen 1960ko hamarkadan."}
{"id": "80877", "revid": "336", "url": "https://eu.wikipedia.org/wiki?curid=80877", "title": "Krimilda", "text": "Krimilda, germaniar elezahar epikoa den Nibelungoen eraztuna edo Nibelungoen kantoreko pertsonaia bat da. Borgoniako Gunter erregearen arreba eta Sigfrido heroiaren emaztea da.\nNibelungoen eraztuna.\nKrimilda, oso ezaguna zen bere aparteko edertasunagatik, eta laster maitemindu zen Sigfrido ausartaz. Gunterren zerbitzura egin zituen balentrien ondorioz, Krimildaren eskua lortu zuen, eta elkarrekin oso zoriontsu ezkondu ziren, Sigfridok zuen nibelungoen altxorra banatuz.\nHasiera-hasieratik egon zen leihakortasun handi bat Gunterren emazte zen Brunilda eta beraren artean. Honek, Gunterren agindua jarraituz, Hagenen esku Sigfridoren traiziozko heriotzarekin amaituko ziren gertakari batzuk eragin zituen. Bere senarraren heriotzak erabat abailduta utzi zuen Krimilda, eta Hagen bilauak, nibelungoen altxor magikoa lapurtu ahal izan zion. Altxorrari buruz, nahi adina aberastasun atera zitezkeela esaten zen, sekula amaitu gabe. Baina Hagen bezalako pertsona baten eskuetan erori ondoren, sorginkeriak funtzionatzeari utzi zion, eta honek, su bizian, Rhin ibaira jaurti zuen.\nUrte batzuk berandugao, Etzel (Atila) errege gerlariak, Krimildari berarekin ezkontzeko eskatu zion, eta honek onartu egin zuen, Hagen eta Gunterretaz mendekatu ahal izateko hainako boterea lortzeko asmo ilunarekin. Denbora baten ondoren, bere etsaiak, gezurrezko abegikortasunez, Etzelen jauregira gonbidatu zituen. Han, hunoen eta Borgoinatarren arteko gerra piztea lortu zuen. Gerra honetatik, Hagen eta Gunter baino ez ziren bizirik irten. Gerra horretan, Etzelekin izan zuen seme bakarra, Ortlieb izenekoa, Hagenek hil zuen. Gunterri burua moztu zioten erreginaren aginduz, eta Hagenek, altxorra itzultzeari uko eginez, Krimildari honen maite Sigfrido itzuli ezin zionez, patu bera jasan zuen erreginaren esku. Hau, baina, handik laster hil zen, Etzelen zaldunetako batek, Hagen bezalako gerlari handi bat, modu ez duinean hil zuela usterik."}
{"id": "80879", "revid": "201", "url": "https://eu.wikipedia.org/wiki?curid=80879", "title": "Scarabaeus sacer", "text": ""}
{"id": "80880", "revid": "201", "url": "https://eu.wikipedia.org/wiki?curid=80880", "title": "Insecta", "text": ""}
{"id": "80881", "revid": "201", "url": "https://eu.wikipedia.org/wiki?curid=80881", "title": "Aulki gestatorio", "text": ""}
{"id": "80882", "revid": "201", "url": "https://eu.wikipedia.org/wiki?curid=80882", "title": "Klabe (arkitektura)", "text": ""}
{"id": "80883", "revid": "119347", "url": "https://eu.wikipedia.org/wiki?curid=80883", "title": "Mariaren Bihotza ikastola", "text": "Mariaren Bihotza ikastola Donostiako iparraldean, Gros auzoan eta Zurriola hondartzaren aurrean, zegoen ikastola bat zen. Claretiar ordena erlijiosoaren ardurapean, Kristau Eskola sareko partaide zen, 2019ko ekainak arte bere, ateak itxi zituenean ikasle murrizketa nabarmenak eraginda.\nBere ondoan Marairen Bihotzaren eliza zegoen ere, era berean ateak itxi egin zituena 2020ko abuztuaren 31an."}
{"id": "80884", "revid": "119347", "url": "https://eu.wikipedia.org/wiki?curid=80884", "title": "Delorean", "text": "Delorean Zarautzen sortutako, baina Bartzelonan bizi diren indie-rock elektroniko estiloko musika taldea da. 2000. urteko martxoan sortua, AEB, Espainia, Errusia, Frantzia, Alemania, Norvegia eta Mexikoko zerrendetan egon den taldea dugu. Ingelesez abesten dute.\nBiografia.\n2000an Zarautzen (Gipuzkoa) 4 lagunek sortu zuten taldea; Ekhi Lopetegi (ahotsa eta gitarra), Unai Lazkano, Tomas Palomo eta Igor Escudero. Hasiera batean emo-rock musika egiten bazuten ere, azkar pasa ziren pop-rock elektronikoaren eszenara. Diskotik-diskora eboluzionatzen joan den estiloa dugu Deloreanek jotzen duena. Disko ezberdinetan honako musika estiloak nahastu ditu bandak: alternative, electro, techno, indie, after-punk, new wave eta house-a besteak beste. \"Joy Division\", \"Radio 4\" edota \"New Order\" eta \"The Cure\" ditu influentziazko bandak.\n2009an kaleratu zuten \"Ayrton Senna EP\"ak \"dantzarako musikaren\" estiloan sartzen da. Azken album honetako \"Seasun\" abestiak single onenaren saria eta album osoak musika berri onenaren sariak jaso zituzten \"Pitchfork\" aldizkariaren eskutik. \"Ayrton Senna\" albumak ere, \"NME\", \"The Fader\", \"The Guardian\", \"XLR8R\", \"ABC News\" eta \"MTV\" komunikabideen aipamen zoragarriak izan ditu.\n2008az geroztik, abesti propioak konposatzeaz gain, \"Lemonade\", Franz Ferdinand, \"The Mistery Jets\" edota \"The Big Pink\" bezalako taldeen abestien bertsioak egin dituzte.\n2013ko urrian bahiketa birtual bat jasan zuten Mexiko Hirian."}
{"id": "80885", "revid": "6327", "url": "https://eu.wikipedia.org/wiki?curid=80885", "title": "Aillahasj\u00e1vri", "text": ""}
{"id": "80886", "revid": "6327", "url": "https://eu.wikipedia.org/wiki?curid=80886", "title": "Aillahasj\u00e1vri aintzira", "text": ""}
{"id": "80887", "revid": "6327", "url": "https://eu.wikipedia.org/wiki?curid=80887", "title": "Gilbbesj\u00e1vri aintzira", "text": ""}
{"id": "80888", "revid": "119347", "url": "https://eu.wikipedia.org/wiki?curid=80888", "title": "Peeraj\u00e4rvi", "text": "Bearaj\u00e1vri edo Peeraj\u00e4rvi aintzira Enonteki\u00f6 udalerri finlandiarrean dagoen aintzira bat da, Suediako Kiruna udalerritik pare bat km-ra dagoena. K\u00e4sivarsi Eremu Basatiaren mugan dago, Lappi osoko hegazti-espezie ugarienak aurki daitezkeen eremu basatiaren mugan, hain zuzen; aliota txikiak, antzara nanoak, belatz handiak, elur-hontzak, eskandinaviako lagopodoak, ipar-belatzak, ipar-kaskabeltzak, laponiako kaskabeltzak, marikoi isats-luzeak, negu txontak eta papourdinak dira, esaterako, aintzira inguruan aurki daitezkeen hegazti-espezie batzuk. Inguruko baldintza latzei probetxu ateratzea lortu duten animalia ugari dago ere; hala nola, azeri zuri eta gorriak, elur-oreinak, erbinude zuriak, eskandinaviako lagopodo eta lursaguak, ipar-katamotzak, jatunak, mendi lemingak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta otsoak dira.\nAilakkaj\u00e4rvi aintzira iparraldean eta Kivij\u00e4rvi hegoaldean Peeraj\u00e4rvi aintziraren bizilagun nagusiak dira. Inguruko muinoen gailurretatik, bereziki Peeravaara muinotik, erortzen den urak betetzen du aintzira; bestalde, ateratzeko orduan, urek, lur azpiko pasabideetatik K\u00f6nk\u00e4m\u00e4eno ibaira isurtzea lortzen dute, azkenik, Botniako Golkoraino iristeko. Gutxi gorabehera, azarotik ekainera izoztua egon ohi da aintzira.\nAintzira oso ezaguna da arrantza munduan; izan ere, bertan, amuarrain marroi eta laponiako amuarrain artiko handienak arrantzatzera uda partean etorri ohi diren arrantzaleen kopurua handia da."}
{"id": "80890", "revid": "7624", "url": "https://eu.wikipedia.org/wiki?curid=80890", "title": "Perilajarvi", "text": ""}
{"id": "80930", "revid": "336", "url": "https://eu.wikipedia.org/wiki?curid=80930", "title": "Peru tximaluze", "text": "Peru tximaluze 2008an alemanieratik euskaratutako umeentzako liburua da. Egilearen, Heinrich Hoffmannen, jaioturtearen bigarren mendeurrena bete baino hilabete batzuk lehenago. \"Peru tximaluze\" edo alemanez Struwwelpeter, 10 istorio labur eta epilogo batez osatutako liburua da. Heinrich Hoffmannek helburu pedagogikoarekin idatzi zituen istorio hauek, eta horregatitik erabili zituen poesia eta irudi koloretsuak. Istorio bakoitzak jarrera kaltegarri baten ondorioak erakusten ditu, batzuetan barregarriak eta beste batzuetan mingarriak, baina beti umeek ulertzeko modukoak. \u201cBada \u2026 orduan\u201c edo baldintza eta ondorioen logika erabiltzen du egileak horretarako. Hoffmannek jokabide desegokiak eta desobedientziaren ondorioak beren beregi puztu zituen, umeek mezua argi ulertu ahal izateko. Adibidez: \"\u201cPospoloekin jolasten baduzu, orduan erre zaitezke!\u201d\".\nHistoria.\n1844ko gabonetan, Frankfurten (Alemania) psikologoa zen Heinrich Hoffmannek, bere semeari marrazkidun liburu bat erosi nahi zion. Liburudendetan ikusten zuena ez zen bere gustukoa, eta, liburua berak idaztea erabaki zuen. Emaitza ikusita, Hoffmannen lagunek liburua argitaratzera pentsatu zuten eta urtebete beranduago \"\u201cLustige Geschichten und drollige Bilder f\u00fcr Kinder von 3 bis 6 Jahren\u201d\" (\"\u201c3 eta 6 urte arteko umeentzako istorio barregarriak eta marrazki dibertigarriak\u201d\") izenarekin ikusi zuen argia Hoffmannen liburuak. Hirugarren edizioan (1858an) titulu luze honen ordez Struwwelpeter (Peru tximaluze) deitu zioten. Harrezkeroztik, Struwwelpeter munduko ume-liburu arrakastatsuenetariko bat da, eta honen froga ugari dago:\n10 istorio labur.\n1. Peru tximaluzek ez ditu ez ilea ezta atzazalak moztu nahi, eta irudi nazkagarria du. Lehenengo istorio honetan gertatzen den bezala Hoffmannek umeen jokabide propio eta haien ondorio larriak deskribatu zituen, moral ulergarri batez. Umeek eurek bataiatu zuten liburua \u201cPeru tximaluze\u201d (\u201cStruwwelpeter\u201d). Egia esan, hasierako titulua luzeegia zen: \u201c3 eta 6 urte arteko umeentzako istorio barregarriak eta marrazki dibertigarriak\u201d. Lehenengo istorioaren pertsonaiak ematen dio izena liburu osoari. Liburuan agertzen diren marrazki guztiak ez zituen Hoffmannek berak egin. Peru tximaluzeren irudia, seguru asko, Gavarnik sortu zuen Frantzian 1840 inguruan, \"\u201cUn enfant terrible\u201d\" izeneko karikaturan inspiratuta. Gavarniren marrazki honetan ilea birsortzeko isurkari batekin jolasten dagoen umea agertzen zaigu.\n2. Pernando gaiztoaren istorioak tratu txarren gaia jorratzen du. Pernandok animaliak hil eta pertsonak jotzen ditu. Azkenean, txakur handi batek kosk egiten dio eta Pernandok, gaixorik, ohean gelditu behar du. Orduan, txakurrak bere lekua hartzen du jantokian.\nHoffmannen garaian ere bazeuden animaliak babestearen aldeko mugimenduak. 1841ean animaliak babesteko elkartea sortu zen Frankfurten. Elkarte honen bidez animalien egoeraz gain, gizartea ere hobetu nahi zuten partaideak, konbentzituta baitzeuden animaliei tratu txarrak sufritu arazten dizkietenek gizakiekin ere jokamolde asozialak izaten dituztela.\n3. Pantxike eta pospoloak izeneko ipuinan, umea bakarrik dago etxean eta pospoloekin hasten da jolasten. Etxeko katuak ezbeharra galarazten saiatzen diren arren Pantxikek sua piztu eta erre egiten da, guztiz kiskali eta errauts bihurtu arte. 1829 geroztik pospoloak salgai ziren eta sukaldeko lana errazteko lagungarriak izan arren, suteak gehitu egin ziren. Hauxe bera gertatu zitzaion Hoffmannen lankide baten alabari 1841ean. Lau urteko Pauline Schmidtek, nahigabe, etxeko gortinak erre zituen. Hoffmannek neskaren izena (\u201cPaulinchen\u201d) mantendu zuen, baina protagonistaren patua aldatu zuen. Hoffmannen lankidearen alabak istripu txiki bat baino ez zuen izan, baina liburuko pertsonaia guztiz erre eta hil egiten da.\n4. Mutil beltzak izeneko istorioan ume xenofoboek gazte beltz bat iraintzen dute. Olentzerok tintontzian sartzen ditu gaiztoak eta, ondorioz, tintontzitik ateratzean beltza bera baino beltzago agertzen zaizkigu mutil gaiztoak. Istorio honetan Hoffmannen ideologia liberala agerian geratzen da. Xenofobiaren aurka eta giza eskubideen aldeko agertzen zaigu Hoffmann. Alemaniako bertsioan, Santa Nikolaus (Papa Noel) da epailea, euskarazko bertsioan, ordea, Olentzero aipatzen da. Hori dela-eta, marrazkiak eta testua ez datoz bat.\n5. Ehiztari basatia eta erbia deritzon istorioa berezia da. Izan ere, ipuin honetan protagonistak ez dira haurrak. Istorio honetan, erbiak ehiztariari eskopeta eta betaurrekoak kentzen dizkio. Mundua, orduan, hankaz gora agertzen da, ehiztariak beldurrez, ihes egin behar du eta erbiak egiten du tiroa. Armen erabileraren aurkako ikasbidea erakutsi nahi du ipuin honek. Erbiak tiro egiten duenean zauritzen dena ez da ehiztari gaiztoa, berak hainbeste maite duen erbikumea baizik.\n6. Lurtxu, atzamarra ahoan istorio odoltsua da. Lurtxu esan txarreko umea da, amak behin eta berriro debekatzen dio atzamarra ahora sartzen, baina, Lurtxuk ama etxetik atera bezain pronto atzamarra ahora eramaten du. Bat-batean jostun bat artazi erraldoiekin datorkio eta atzamarrak mozten dizkio. Lurtxuren istorioak kritika asko eragin zituen, hain bekatu txikirako, zigor handiegia baizirudien. Hala eta guztiz ere, istorio honen lehenengo lerroak liburu osoko ospetsuenak dira eta buruz dakizkite alemaniar askok:\n\"\u201cKonrad!\u201d\", sprach die Frau Mama,\n\"\u201cIch geh aus, und du bleibst da.\nSei h\u00fcbsch ordentlich und fromm,\nbis nach Haus ich wieder komm.\u201d\"\n\"\u201cLurtxu, banoa kanpora,\neta zu etxean geratuko zara\u201d.\"\nBere amak esan zion:\n\"\u201cItzuli arte, formal egon!\u201d\".\nLiburuaren sakontasunaren adibide ona da amaren jokaera. Ama kanpora doa umea bakarrik utzita, beraz, Lurtxu ez da errudun bakarra.\n7. Praixku \u201czoparik ez\u201d-en istorioak anorexia du aztergai. Praixkuk ez du zoparik jan nahi eta gosez hiltzen da. Gezurra dirudien arren, XIX. mendean ere gaixotasun honen adibideak bazeuden han hemenka. Lehenengo kasua Loeben (Austrian) gertatu zela dakigu. Hango hilerriko hilarri batean \u201cSuppenkaspar\u201d dago idatzita eta elizliburuan ume hau janariari uko egiteagatik hil zela dago erregistratuta. wikipedia.de Hoffmannek, mediku lanetan aritzen zenez, seguru asko, horrelako kasuren bat edo beste tratatuko zuen.\n8. Asisko geldi egon ezina ezin da mahaian lasai eserita egon. Hainbeste mugitzen denez, lurrera erortzen da mahai gaineko janaria eta guzti. Istorio honetan bi puntu dira azpimarragarriak. Alde batetik, Hoffmannen garaiko familiaren eredu hierarkikoa nabarmentzen da: Ama so dago baina ez du hitz bat bera ere esaten. Aitak, ordea, behin eta berriro geldi egoteko agintzen dio semeari. Aditu batzuen ustez istorio honetan Hoffmannen elementu autobiografiko bat baino gehiago agertzen dira, idazleak berak gurasoengandik sufritu zuen atentzio falta azaleratzen du. Gainera, hiperaktibitatea gurasoen atentzioaren faltarekin ere lotu izan da inoiz. Istorioa hau alemanez \u201cZappel-Philipp\u201d deitzen da eta hiperaktibitatearen adibide ona eta ezaguna denez, gaixotasunak berak istorioaren izena hartzen du: \u201cZappel-Philipp-Syndrom\u201d, hain zuzen ere.\n9. Santi Ameslaria aurrera begira adi joan beharrean, zerura begira dabil beti. Behin, txakur baten gainera erori eta min hartzen du. Hurrengo batean, uretara jausten da. Istorio hau ere, seguru asko, gaixotasun edo ezintasun batean oinarritzen da, baina honetan atentzioaren faltak, hiperaktibitatea sortu beharrean, ametsetan ibiltzea eragiten du. Egunez ametsetan ibilten direnei \"Hans-guck-in-die-Luft\" -Santi Ameslaria alemanez- esaten zaie, \u201cZappel-Philipp\u201den sindromearekin gertatu zen bezala, ipuin honetatik hartu du izena.\n10. Martin hegalaria, eguraldi txarra egiten duenean, ez da beste umeak bezala etxean geratzen. Horrelako batean haizeak eramaten du, bere txapela, euritakoa eta guzti. Inork ez daki nora joan den Martin.\nIstorio hau ez da besteak bezain ezaguna.\n11. Epilogoan Jesus umeak haur zintzoei, ondo portatzen direnei, opariak ekartzen dizkie. Epilogoan eta salbuespena modura, Hoffmannek saria zigorraren aurretik jartzen du.\nPeru tximaluze jaio zen garaia.\nHoffmann jaio zen urtean, 1809an, Napoleonek Europako hainbat herri menpean zituen. Garai hartan ideia modernoak zabaldu ziren munduan zehar, tartean giza eskubideena edota estatu nazionalarena. Napoleon garaitua izan ondoren, 1815tik aurrera, Europako herrialde batzuk, Alemania eta Austria batez ere, \u201cerrestaurazioa\u201d izeneko prozesuaren bidez Napoleonen aurreko garaietara itzuli ziren. Alemania 34 hiri eta erreinu independentetan banatuta zegoen. Errestaurazioan giza eskubideak asko murriztu ziren, batez ere adierazpen-askatasuna. Alemaniatik idazle eta filosofo asko erbesteratu ziren: Heinrich Heine, Georg B\u00fcchner eta Karl Marx, besteak beste. Hoffmann bezalako liberalek herri-bizitza saihestu zuten, familian eta zirkulu pribatuetan protagonismoa hartuz. Alemanian \"kultura pribatu\"ko garai honi \u201cBiedermeier\u201d deitzen zaio.\nEuropan demokrazia ahuldu egin zen. Errusian zentsura gogorra zegoen kanpotik inportatutako liburuetan eta liburuotako parrafo eta zati batzuk tinta beltzaz desagertarazten zituzten. Errusiako zar Nikolaus I.aren agindua izan zen hau, eta hortik atera zuen Hoffmannek Mutil Beltzak izeneko istorioan agertzen den pertsonaia. Bizitza errealean zentzura bultzatu eta istorio laburrean gaiztoak beltzitu egiten ditu pertsonaia honek.\nAldaketa politikoak bultzatu nahi zituzten ikasleak \u201cCorps\u201d edo \u201cBurschenschaften\u201d izeneko taldeetan elkartu ziren. Uniformea eramaten zuten, Peru tximaluzek marrazkian daukanaren antzekoa. Uniforme honek, Peru tximaluzerenak behintzat, matxino-ideologia irudikatzen du. 1848an egoera jasanezina zenez, iraultza liberala gertatu zen eta Alemaniako lehenengo parlamentua batu zen Frankfurten 1848tik 1849ra. Koroa, Prusiako erregeari eskaini zioten, baina honek ez zuen onartu eta iraultza liberalak porrot egin zuen. Hurrengo edizioan, 1858an hain zuzen ere, Peru tximaluzeren irudia erabat aldatuta agertu zen. Uniforme gorri biziaren ordez marroia zeraman, eta bere aurpegi ordura arte alaiak, keinu tristea eta etsipena adierazten zuen.\n1871n Alemania batua sortu zen baina ez bide demokratikoak erabiliz baizik eta Prusiaren hegemoniaren menpe, Danimarka, Austria eta Frantziaren kontra hiru guda egin ondoren. Orduan, Peru tximaluze hainbat hizkuntzatara itzuli eta ospetsu egin zen. Bismarck eta Kaiser Wilhlem II-ren parodiak agertu ziran 10 istorio labur haietako rol baten edo bestean.\nHeinrich Hoffmannen biografia.\n1809ko ekainaren 13an Heinrich Hoffmann jaio zen, Philipp Jacob Hoffmann (1772-1834) eta Marianne Caroline Lausbergen (1776-1810) seme bakarra.\n1813an aita berriro ezkondu zen bere koinata Antoinette Lausbergekin. Bigarren ezkontzan beste hiru seme-alaba izan zituen.\n1816an eskolaratu zuten Heinrich baina, garai hartan normala zen bezala, eta dirua zegoen neurrian, eskolak etxean ere hartu zituen, modu pribatuan eta bakarka.\n1829tik 1832ra Heinrichek Heidelbergeko unibertsitatean medikuntza ikasi zuen. Bere lagun eta ikaskideen artean Friedrich Hecker zegoen, nork 1848ko iraultzan parte hartu zuen.\n1833an Halle unibertsitatean doktoretza egin zuen. 1834tik aurrera Frankfurteko Txiroen Ospitalean egin zuen lan. 1840an Therese Donnerekin ezkondu eta urtebete beranduago Carl Philipp semea jaio zen.\n1842an Hoffmannen lehenengo argitalpena kaleratu zen: Poemak. 1843an Die Mondz\u00fcgler izeneko komedia argitaratu zuen Hoffmannek. 1844an Peru tximaluzearen (Struwwelpeter) lehenengo bertsioa idatzi eta gabonetan hiru urteko semeari oparitu zion. Alaba Antonie Caroline jaio zen.\n1845ean 3 eta 6 urte arteko umeentzako istorio barregarriak eta marrazki dibertigarriak izenean Peru Tximaluze argitaratu zen. 1847an egun ezagutzen ditugun hamar istorio laburreko liburua osorik kaleratu zen, Peru Tximaluzeren bosgarren edizioa. 1848an bigarren semea, Eduard, jaio zen. Hoffmannek Frankfurteko parlamentuan (Vorparlament) parte hartu zuen.\n1851an Hoffmann Frankfurteko Ospitale Psikiatrikoko zuzendaritzaz arduratu zen. 1859an Europan zehar hainbat ospitale psikiatriko ikusi eta gero, eraikuntza berria egiteko gomendioak eman zituen. 1864tik 1888ra Frankfurteko Ospitale Psikiatriko berrian zuzendari lana burutu zuen. 1888an 79 urterekin erretiroa hartu zuen. 1894an Frankfurten hil zen 85 urteko zela."}
{"id": "80935", "revid": "119347", "url": "https://eu.wikipedia.org/wiki?curid=80935", "title": "Edith Stein", "text": "Edith Stein (Wroclaw, Prusia, gaur egun Polonia, 1891ko urriaren 12a - Auschwitz sarraski-esparrua, 1942ko abuztuaren 9a) moja karmeldarra eta Eliza Katolikoko santua izan zen. Jatorriz, judua eta alemaniarra. Ofizialki Gurutzeko Teresa Benedikta izenez kanonizatu zuten arren (moja zeneko izena, alegia), gehienbat jatorrizko izenez ezagutzen da (Edith Stein).\nBizitza.\nEdith Stein Wroclaw hirian jaio zen, garai hartan Prusiaren barnean zegoen herrian. Bere gurasoak judu sinestun eta praktikanteak ziren. Txikitatik argitasun handia erakutsi zuen eta horrek ikasketetarako erraztasuna eman zion. Umetatik bere amaren sinesmen sendoa miresten zuen, bereziki umea zela aita hil zitzaionetik amak hartu zuelako familiaren kargu guztia. Hala ere, gaztaroko lehen urteetan erlijiotik aldendu eta agnostizismora, lehenbizi, eta ateismora, geroago, hurbildu zen.\n1913an G\u00f6ttingeneko unibertsitatean sartu eta fenomenologiara gerturatu zen. 1916an Freiburgeko unibertsitatean filosofiako doktoretza lortu zuen (Alemaniako lehenengotariko emakumezkoa), Edmund Husserlen fenomenologia aztertuz (\"Enpatiaz\" izeneko tesia aurkeztu zuen). Tartean, Lehenengo Mundu Gerran erizain lanetan aritu behar izan zen. Gerra amaitu ondoren unibertsitate horretan filosofiako irakasle egin zuten, Husserlen laguntzaile.\nGerraren esperientziak bilaketa filosofiko eta erlijiosoan murgilarazi zuen; filosofia kristaura gerturatu zen pixkanaka, baina bere bizitzako aldaketa garrantzitsuena Teresa Avilakoaren autobiografia irakurri ondoren gertatu zitzaion (1921ean) eta, ondorioz, erlijio katolikoan sartzea erabaki zuen. Aldi berean, kristau filosofiaren eta fenomenologiaren arteko harremanak ikertzen aritu zen eta emakumearen egoerari buruzko hausnarketak plazaratu zituen. Besteak beste, Tomas Akinokoaren \"De Veritate\" (\u00abEgiaz\u00bb) lana alemanera itzuli zuen.\nSanta Teresaren autobiografiak eraginda, 1933an Koloniako karmeldarren komentuan sartzea erabaki zuen, Gurutzeko Teresa Benedikta izena hartuta. Komentuko zuzendariek Edithek idazten eta ikertzen jarrai zezala nahi zuten, baina ordurako nazien boterea handia zen eta, jatorri judukoa zenez, ezin izan zuen ezer gehiago argitaratu. Horrela, garai hartan idatzi zuen bere lanik garrantzitsuenetakoa, \"Endliches und ewiges Sein\" (\u00abIzaki finitua eta Izaki betierekoa\u00bb), nahiz eta ez zen 1950era arte argitaratu.\nNazien arriskutik ihes egiteko, Edith eta haren ahizpa Rosa (hau ere katoliko bihurtu eta komentu berean sartu zen) Herbehereetako komentu batera bidali zituzten 1939an. Hala ere, hurrengo urtean naziak herrialde hura bereganatu zuten. Holandako eliz agintariek katolikoei naziekin ez kolaboratzeko deia egin zieten eta 1942ko uztailean juduen aurkako Holokaustoa gaitzesteko gutuna kaleratu zuten. Agintari naziek, horren aurrean, katolizismora bihurtutako juduak atxilotu eta kontzentrazio eremuetara eramateko agindu zuten. Suitzara ihes egitekotan zeudela, 1942ko abuztuaren 2an, atxilotu zituzten Edith eta Rosa ahizpak eta Auschwitzera eraman zituzten. Han gas-kameratan sartuta hil zituzten.\nBeatifikazioa eta kanonizazioa.\n1962an hasi zen Edith Stein-en beatifikazio prozesua. Joan Paulo II.ak beatifikatu zuen 1987an Kolonian, \"Israeleko alaba, Kristoren fedearekiko martiria eta herri juduaren aurkako sarraskiaren biktima\" zela esanez. Aita Santu berak santutu zuen 1998an, eta urtebete geroago Europako zaindari izendatu zuen, Nursiako Benito deuna, Zirilo eta Metodio deunak, Sienako Katalina deuna eta Suediako Brigida deunarekin batera. Haren jaieguna abuztuaren 9an ospatzen da, bereziki karmeldarren artean.\nStein hiltzearen kausari buruzko eztabaida.\nErlijio katolikoaren arabera, martiria da bere kristau fedea dela-eta erail duten norbait. Aditu batzuek zalantzan jarri dute Edith Stein hiltzeko arrazoia hori izatea; kritikari horien ustez, jatorriz judua zelako hil zuten, eta ez kristau sinesmenekoa izateagatik. Daniel Polishek adierazi duenez, badirudi Elizak, beatifikazio horren bidez, \u00abkristautze jarduerak bultzatzeko mezu tazitua\u00bb ematen duela.\nEliza Katolikoak dioenez, Herbehereetako Eliza Katolikoko gotzaintzak argitaratutako idazkiaren ondorioz atxilotu zuten. Izan ere, Herbehereetako gotzaintzak jendaurrean gaitzetsi zuen nazien arrazismoa 1942an. Bestela esanda, Elizak dio Elizaren irakaspen moralen ondorioz hil zela Stein, eta ondorioz benetako martiria dela."}
{"id": "80936", "revid": "284", "url": "https://eu.wikipedia.org/wiki?curid=80936", "title": "Akinoko Tomas", "text": ""}
{"id": "80951", "revid": "105290", "url": "https://eu.wikipedia.org/wiki?curid=80951", "title": "Giza (Egipto)", "text": "Giza (arabieraz \u0627\u0644\u062c\u064a\u0632\u0629 \"al-Gizah\") Nilo ibaiaren mendebaldeko ibarrean dagoen Egiptoko hiria da, Kairoren erdialdetik hogei kilometro inguru hego-mendebaldera eta metropoli guneko zati. Giza eskualdeko hiriburua da. 2006ko azken erroldaren arabera, 2.221.868 biztanlekoa da.\nOndarea.\nEzaguna da munduan, bertatik gertu, Gizako nekropolia dagoelako. Bertan, duela 4.600 urte inguru, IV. dinastiako hiru piramide handiak eraiki ziren, Keops, Kefren eta Mikerinosenak, alegia. Giza, Menfiseko nekropoliaren zati da, berrogei kilometro baino gehiagoan hedatzen zena, eta, Antzinako Egipton \"Her-necher\" (Nekropolia) edo \"Imentet\" (Mendebaldea) izen orokorrarekin ezagutzen zena.\nHiru piramideetako bakoitzak, bere izen propioa zuen, inguratzen zuen nekropolia ere izendatzen zuena. \"Keopsen ostertza, Kefren handia da\" eta \"Mizerino jainkotiarra da\". Keopsen erregealdian hartu zuen Gizak berebiziko garrantzia.\nGizan, hilobi mota ezberdinak daude, mastaba eta hipogeoak bezala, errege familiako jendearentzat, goi kargudunentzat edo apaizentzat zirenak.\nFaraoien hondarrak gorde zituzten piramideak, hil multzo handien zati ziren, tenplu, beste hilobi eta piramide txikiagoekin batera. Keopsen piramidearen ekialdean, \"erreginen piramideak\" deritzenak eraiki ziren, 50 metroko luzera eta 30 metroko garaiera zutenak, bere ama Hetepheres eta bere emazte Merytites eta Henutsenentzako hilobi bezala. 1992an, Piramide Handiaren hego-ekialdean zegoen beste piramide baten arrastoak aurkitu ziren, oinarri karratua, 23 metro luze eta 12 metro garai. Harrizko lehen hiru hilaren arrastoak baino ez ziren aurkitu.\nGizako ordokia.\nGizako ordoki edo nekropoliko eraikin eta elementurik esanguratsuenak, honako hauek dira:"}
{"id": "80953", "revid": "105290", "url": "https://eu.wikipedia.org/wiki?curid=80953", "title": "Malahide", "text": "Malahide (Gaeleraz Mullach \u00cdde) Irlandako Errepublikaren hiri bat da, Dublinetik 16\u00a0km kokatuta. 15.846 biztanle inguru ditu (2011). Kostaldean dago kokaturik, Fingaleko konderrian, baina gaur egun Dublinen auzune bihurtu da.\nEtimologia.\nGaelerazko \"Mullach \u00cdde\" izenak \"\u00cdde-ren muinoa\" esan nahi du.\nHistoria.\n795ean bikingoak iritsi zirenerako bazen jadanik herrixka bat bertan. Estuarioa toki egokia izanik daniarrak bertan izan ziren ingelesak 1171ean etorri ziren arte. XIX mendearen erdialdera 1000 biztanletik gora zituen, kaia eta gatzagak zirela eta. Hurrengo urteetan Dublingoen atseden leku bihurtu zen.\nGarraiobideak.\nMalahide Dublinetik hurbil dagoelako, Dublingo autobus-sare zerbitzua erabiltzen du (Dublin Bus) eta DART tren-zerbitzuak Greystones-Malahide lotzen ditu."}
{"id": "80955", "revid": "56334", "url": "https://eu.wikipedia.org/wiki?curid=80955", "title": "D\u00fan Laoghaire", "text": "D\u00fan Laoghaire (Gaeleraz D\u00fan Laoghaire-R\u00e1th an D\u00fain ere ezaguna \"D\u00fan Laoire\" bezala). Irlandako Errepublikako kostaldeko hiri bat da, Dun Laoghaire-Rathdowneko konderrian kokatzen da eta Dublin hiriburutik 12\u00a0km hegoalderantz kokaturik. Hiri honen garrantzia bere kaian oinarritzen da izan ere ferriek egunero hiri hau eta Britainia Handia lotzen dituzte, pertsonentzat zein autoentzat.\nEtimologia.\n\"D\u00fan Laoghaire\" izenak L\u00f3egaire-ren gotorlekua esan nahi du eta V mendean Irlandako erregea izan zen L\u00f3egaire mac N\u00e9illi egiten dio erreferentzia.\nHistoria.\nD\u00fan Laoghaire 1820an sortu zen, nahiz eta aurretik ere bazen izen bereko herrixka txiki bat Dunleary izenekoa.\n1807an Galesko printzearen tropak zeramatzan itsasuntziak haitzen kontra jo zuen eta 400 pertsona hil ziren bertan. Ganorazko kai bat eraiki behar zela erabaki zen orduan eta 1816rako jadanik bukatua zegoen. 1821ean Jurgi IV.a Erresuma Batuko erregea etorri zen eta ordutik Kingstown izena izan zuen. Berehala iritsi zen Dublinekin lotuko zuen trenbidea ere, 1834ean.\n1921ean Irlandak independentzia lortu bezain laister Kingstownek izena aldatu eta \"D\u00fan Laoghaire\" izena hartu zuen.\nGarraioa.\nDART trenbide sareak hiri hau Dublinekin lotzen du eta Dublineko bus sarea (Dublin Bus) oso erabilia da hiri honetan ere.\nKirolak.\nItsasoaren ertzean egonik belauntzien sei elkarte eta bi arraun elkarte daude. Honetaz gain golfa ere aipatu behar da."}
{"id": "80956", "revid": "6327", "url": "https://eu.wikipedia.org/wiki?curid=80956", "title": "Dun laoghaire", "text": ""}
{"id": "80957", "revid": "58701", "url": "https://eu.wikipedia.org/wiki?curid=80957", "title": "Gizako Esfinge Handia", "text": "Gizako Esfinge Handia etzanda dagoen esfinge baten kareharrizko estatua monumentala da, Nilo ibaiaren mendebaldeko ibarrean kokatua, Giza hiriaren lurretan, Kairoko erdigunetik hogei kilometro inguru hego-mendebaldera. Beharbada, IV. dinastiaren garaian zizelkatu zuten (K. a. XXVI. mendean). Tokiko jendeak \"Abu el-Hol\" (Izuaren Aita) deitzen zuen, \"bel-hit\" esaera koptoaren txartzea, bere adimen guztia begietan jartzen duenari ematen zaiona, eta \"hu\" edo \"ju\" (\u00abzaindaria\u00bb) egiptoar izena itzultzen duena.\nEraikuntza.\nEsfinge Handia, Gizako ordokian kareharrizko muino natural bat zizelkatuz egin zen. Bere altuera, hogei metro ingurukoa da, eta, horietatik bost, aurpegiari dagozkio. Buruak, beharbada, Kefren faraoia irudikatuko luke, gorputzak, lehoi forma duelarik. Antzinako garaietan, kolore biziz margotua zegoen: gorriz gorputza eta aurpegia, eta, burua estaltzen duen \"nemesa\", marra hori eta urdinekin. Bere neurri nagusiak honako hauek dira: 72 metroko luzera, 20 metroko garaiera eta 14 metroko zabalera.\nGurtza.\nAntzinako Inperioan datatuta dagoen tenplu bat eraiki zen estatuaren ondoan, eta beste bat iparraldean, esfingearen parean, Inperio Berrian \"irudi bizia\"rentzako eskaintzagune bezala, Kefrenen piramidearekin, prozesiozko etorbide batekin lotuta daudenak. Egiptoarrek antzinatik gurtzen zuten, bereziki Inperio Berrian.\nEgiptoarrek esfingeei emandako epitetoa \"shesep-anj\" zen (\"Irudi bizia\"). Atzerriko \"Horum\" eta bertako Horus jainkoekin identifikatua izan zen, \"Hor-em-Ajet\" bezala, edo \"Harmakhis\", \"Horus ostertzean. Arabieraz, lehen aipatu den bezala, \"Abu el-Hol\" deitu zuten (Izuaren Aita).\nZaharberritzeak.\nGizako Esfinge Handiaren Ur Higaduraren Hipotesiaren arabera, baliteke lehen zaharberritzea egiptoarrek beraiek egitea eta jatorrizko egiturari itxura aldatu izana, haien kulturarekin bat zetorren itxura emanez. Teoria honek ez du babes zabalik ordea.\nZaharberritzeen berri, XVIII. dinastiatik dago, Inperio Berriaren garaian.\nBehealdeko kareharrizko estratuak erraz desegiten dira giroko hezetasunarekin, baina basamortuko haizeak barreiaturiko hareak sarri estali zuen bere gorputza, higaduratik mendeetan zehar babestuz.\nTutmosis IV.aren garaian, bere aurrean altxatutako \"Ametsaren Hilarrian\", amets batean egin zion promesa deskribatzen da: errege aukeratua izango zen, estaltzen zuen harea gainetik kentzen bazion.\nXX. mendean, estalduraren zaharberritze eta sendotze lanak egin ziren 1925etik aurrera, oso gogokoak izan ez ziren emaitzekin, erabilitako teknika eta materialen ondorioz, 1980 eta 1992an berriz egin zirelarik.\nXXI. mendean, aurrera jarraitzen du higadurak eragindako kalteen zaharberritzeak.\nHistoria.\n1798an, Napoleonen armada frantziarrak, mamelukoen aurka toki honetan borrokatu zuen, Piramideetako gudua deritzonean.\nAsterixen komikiak.\nAsterix galiar heroiaren komikietan ere, agertzen da Gizako Esfinge Handia. Hain zuzen ere, Asterix eta Kleopatra izeneko abenturan. Eszenetako batean, Asterixen lagun den Obelixek, sudurra hausten dio Esfingeari."}
{"id": "80961", "revid": "75584", "url": "https://eu.wikipedia.org/wiki?curid=80961", "title": "Piramideetako gudua", "text": "Piramideetako gudua Napoleon Bonaparteren agindutara zegoen Egiptoko frantziar armadaren eta, garai hartan, Otomandar Inperioaren probintzia zen Egiptoko mamelukoen artean. , 1798ko uztailak 21ean gertatu zen. Gudu honetan, Napoleonek abian jarri zuen koadroetako eraketa.\n1798ko uztailean, Napoleon Kairorantz zihoan Alexandria inbaditu eta hartu ondoren. Bidean, mamelukoen bi armada ikusi zituen piramideetatik 15 kilometrotara eta Kairotik 6ra bakarrik. Mamelukoen agintariak Murad Bey eta Ibrahim Bey ziren, eta zalditeria boteretsua zuten. Mamelukoek, frantziarrak baino gehiago ziren arren, teknologia oso primitibo bat zuten, ezpatak, arkuak eta geziak baino ez zituzten. Eta hori nahikoa ez balitz, bere armada Nilo ibaiak zatitua geratu zen, Murad Embabehn lubakitua eta Ibrahim zelai zabalean geratu zirelarik.\nNapoleon, benetako balioren bat zuen tropa egiptoar bakarra, zalditeria zela konturatu zen. Berak, bere kargu, zalditeria urria zuen, eta, armada osoari dagokionez, egiptoarrena bi edo hiru aldiz handiagoa zen. Eta, beraz, defenditzera behartua zegoela ikusi zuen, bere armada koadro hutsetan eratuz, horietako bakoitzaren erdian, artileria, zalditeria eta ekipaiak zeudelarik, honela, mamelukoen zalditeriaren erasoa, laguntzako artileriaren suarekin sakabanatuz. Orduan, Embabehko egiptoar kanpamendua eraso zuen, egiptoar armada ihesean jarriz.\nGudu honen ondoren, Frantziak, Kairo eta Behe Egipto lortu zituen. Bere zalditeria ospetsuaren porrotaren berri izan ondoren, Kairoko armada mamelukoa Siriara joan zen, berrantolatzera. Gudu honek, amaiera jarri zion mamelukoen Egiptoko 700 urteko agintaldiari. Hasera bikain hau gora-behera, 10 egun beranduago, frantziar armadak Horatio Nelsonen britainiar armadaren aurka porrota jasan zuen Niloko guduan, honela, Ekialde Ertaina konkistatzeko Napoleonen asmo eta itxaropenak zapuztuz."}
{"id": "80966", "revid": "63274", "url": "https://eu.wikipedia.org/wiki?curid=80966", "title": "Ostraka", "text": ""}
{"id": "80968", "revid": "12654", "url": "https://eu.wikipedia.org/wiki?curid=80968", "title": "Ylimm\u00e4inen aintzira", "text": ""}
{"id": "80971", "revid": "119347", "url": "https://eu.wikipedia.org/wiki?curid=80971", "title": "Ylimm\u00e4inen", "text": "Ylimm\u00e4inen aintzira (batzuetan Vuontisj\u00e4rvi ere deitua) Enonteki\u00f6 udalerri finlandiarrean dagoen aintzira bat da, Raittij\u00e4rvi sami herrixkatik hurbil dagoena. K\u00e4sivarsi Eremu Basatian dago, Lappi osoko hegazti-espezie ugarienak aurki daitezkeen eremu basatian, hain zuzen; aliota txikiak, antzara nanoak, belatz handiak, elur-hontzak, eskandinaviako lagopodoak, ipar-belatzak, ipar-kaskabeltzak, laponiako kaskabeltzak, marikoi isats-luzeak, negu txontak eta papourdinak dira, esaterako, aintzira inguruan aurki daitezkeen hegazti-espezie batzuk. Inguruko baldintza latzei probetxu ateratzea lortu duten animalia ugari dago ere; hala nola, azeri zuri eta gorriak, elur-oreinak, erbinude zuriak, eskandinaviako lagopodo eta lursaguak, ipar-katamotzak, jatunak, mendi lemingak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta otsoak dira.\nMarsuj\u00e4rvi Ylimm\u00e4inen aintziraren bizilagun nagusia da. Ura, lur azpiko pasabideetatik L\u00e4t\u00e4seno ibaira isurtzen da eta, azkenik, Botniako Golkoraino iristen da. Gutxi gorabehera, azarotik ekainera izoztua egon ohi da aintzira.\nAintzira oso ezaguna da arrantza munduan; izan ere, bertan, amuarrain marroi eta laponiako amuarrain artiko handienak arrantzatzera uda partean etorri ohi diren arrantzaleen kopurua handia da."}
{"id": "80972", "revid": "219", "url": "https://eu.wikipedia.org/wiki?curid=80972", "title": "Kataluniako Parlamentu", "text": ""}
{"id": "80973", "revid": "105290", "url": "https://eu.wikipedia.org/wiki?curid=80973", "title": "Montu", "text": "Montu, eguzki jainkoa eta gerraren jainkoa egiptoar mitologian\nIzen egiptoarra: Montu. Izen greziarra: Month. Jainko greziarra: Apolo\nIkonografia.\nBelatz burudun gizon bezala irudikatua zen, eguzki diskoak, bi lumak eta bi uraeusek koroatua. Arkua eta aizkora batekin armatua. Batzuetan, zezen buruarekin, eguzki diskoak eta bi lumak koroatua.\nMitologia.\nMontu antzinako jainko bat zen, Hermontiseko tokiko jainkotzat hartua, Tebasetik hegoaldera dagoen hiria. Belatzarekin lotzen zen, hegazti honen buruarekin irudikatzen zelarik. Hasieran, eguzki jainko bat zen, baina beranduago, Inperio Ertainean, gerraren jainkotzat hartzen zen, eta faraoia gerretan babesten zuena zen.\nSinkretismoa.\nRa eguzki jainkoarekin identifikatua izan zen, Montu-Ra bezala, Eguzkiaren beroaren botere suntsitzailea zelarik.\nGurtza.\nBere gurtza gune nagusia Hermontis hiria izan zen, zenbait hiritara hedatuz: Tebas (Karnak), Medamud, Tod. Nubian ere gurtua izan zen. Amonek hartu zuen bere lekua XII. dinastian, bere gurtza, hirugarren tarteko aroan berrindartu zelarik. Bere jaia, Ajet urtaroko bigarren hilabeteko bosgarren egunean ospatzen zen.\nIzen teoforoak.\nJainko honen izena, XI eta XII. dinastiatako faraoiek eraman zuten, Mentuhotep deituak \"Montu pozik dago\"."}
{"id": "80976", "revid": "4169", "url": "https://eu.wikipedia.org/wiki?curid=80976", "title": "Enonteki\u00f6ko aintzirak", "text": "Enonteki\u00f6 udalerria, Finlandia osoko aintzira gehien dituen udalerrietako bat da; guztira, 825 aintzira daude udalerrian eta bere azalera guztiaren 300 km\u00b2-a baino gehiago osatzen dute.\nHauek dira garrantzitsuenak:"}
{"id": "80983", "revid": "512", "url": "https://eu.wikipedia.org/wiki?curid=80983", "title": "Vuontisj\u00e4rvi (argipena)", "text": "Vuontisj\u00e4rvi hauetako bat izan daiteke:"}
{"id": "80991", "revid": "512", "url": "https://eu.wikipedia.org/wiki?curid=80991", "title": "Musa ibn Furtun", "text": "Musa ibn Furtun, Muza ibn Furtun, \nMusa ibn Fortun edo Muza ibn Fortun -, \"M\u016bsa ibn Furt\u016bn\"- baita Musa edo Muza I.a izenaz ezaguna (740 baino lehen - Zaragoza, 802) VIII. mendeko Arnedo, Zaragoza eta Tarazonako gobernadore musulmana zen.\nArbasoak.\nMusa Banu Qasi leinu muladikoa zen: aitona Cassius kondea zuen, baskoi edo bisigodo jatorria zuen euskal aitonen semea.\nAita Furtun zuen, Cassius kondearen lehensemea kondea islamera bilakatu baino lehenagoko jaioa, eta ama Aixa, Errodrigo azken bisigodo erregea eta Musa ibn Nusair Hispaniako konkistatzaile eta Mahomaren zuzeneko oinordekoaren iloba.\nEzkontzak eta seme alabak.\nMusak Oneka ezkondu zuen (Ximenorekin ezkondu, Eneko Arista Iru\u00f1eko lehendabiziko erregearen ama izan eta alarguna geratu zena). Sei seme-alabak izan zituen:\nBiografia.\n788an Abderraman I.a Kordobako emirra hil zenean, bere hiru semeen arteko borroka (Suleiman, Hixam eta Abdulah) hasi zen emir berria izateko. Musa ibn Furtunek Hixamen alde egin eta hau emir bihurtu zenean ospea eta botere lortu zituen. Zaragoza eta Tortosa arteko eskualdean omeiarren aurkako altxamendua bukatzeko ere lagundu zuen, Tortosako mendietan Said ibn al-Husein borrokatuz.\nAltxamenduan Zaragoza okupatu zuen emirraren izenean (789) baina Matruh ibn Suleiman Bartzelonakoaren eskuetan galdu zuen. 802ko abenduan Zaragozan altxatu zuen baina matxinadan hil zen."}
{"id": "80993", "revid": "64658", "url": "https://eu.wikipedia.org/wiki?curid=80993", "title": "Mutarrif ibn Musa", "text": "Mutarrif ibn Musa ibn Fortun ibn Qasi (; ? - Iru\u00f1ea, 799) Iru\u00f1eko azken vali musulmana zen (789?-799).\nBizitza.\nMutarrif ibn Musa edo Mutarrif ibn Muza Banu Qasi muladi leinukoa zen: aita Musa I.a zuen (aita Furtun, Cassius kondearen lehen semea islamera bilakatu baino lehenago jaioa, eta ama Aixa, Roderiko azken errege bisigodoaren eta Musa ibn Nusair Hispaniako konkistatzaile eta Mahomaren zuzeneko oinordekoaren iloba zituena). Itxuraz, 789an bihurtu zen Iru\u00f1eko vali, Musa I.ak Hixam I.a Kordobako emirrari lagundu zionean.\n799an, Karlomagno frankoen erregeak matxinada kristaua antolatu zuen musulmanen aurka. Altxamendu horretan Mutarrif valia hil zen eta hiriaren kontrola Belaskotarren eskuetan erori zen."}
{"id": "80998", "revid": "23317", "url": "https://eu.wikipedia.org/wiki?curid=80998", "title": "Musa ibn Musa", "text": "Musa ibn Musa ibn Furtun ibn Qasi (, \"M\u016bsa ibn M\u016bsa\") (Arnedo, 785 - Tutera, 862ko irailaren 26a), baita Muza ibn Muza, Musa II.a, Musa mairua edo Musa \"Handia\" izenez ezaguna, Ebro haraneko jauna eta Tutera, Huesca eta Zaragozako wali musulmana zen.\nArbasoak.\nMusa Banu Qasi muladi leinuakoa zen: aita Musa I.a zuen (aita Furtun, Cassius kondearen lehensemea kondea islamera bilakatu baino lehenagoko jaioa, eta ama Aixa, Rodrigo azken bisigodo erregea eta Musa ibn Nusair Hispaniako konkistatzaile eta Mahomaren zuzeneko oinordekoaren iloba zituena) eta ama Oneka.\nBere gaztaroan Musa ibn Furtun bere aita, VIII. mendeko zenbait agiritan agertzen dena, hil omen zuten. Oneka bere ama Eneko Aristaren iruindar \"dux\"en ama ere bazen, orduan biak sasi-anaiak ziren.\nEzkontzak eta seme-alabak.\nLehendabiziko aldiz, Musa Asona Enekoitzekin ezkondu zen, bere anaiorde Eneko Aristaren alaba. Lau seme-alaba izan zituzten:\nBigarrenez Maimona bint Zahir ibn Furtun bere lehengusua ezkondu zuen. Seme bakarra izan zuten:\nMusa matxinoa.\nBere lehendabiziko urteak ilunak dira. Hala ere, badaude 824an baskoien alde Orregako hirugarren guduan aritu zuela esaten dutenak. Gudu honi esker, Iru\u00f1eko Erresuma frankoen eskuetatik at bere burujabetasuna mantentzea lortu zuen. Era berean, 839an Furtun ibn Musak \"Loderik\" edo \"Luzriq\" izeneko Galiziako erregearen aurkako kanpaina zuzendu eta Arabako defentsak sestran jarri zituen.\nAbd ar-Rahman II.a Kordobako emirrak Tutera eta Arnedoko wali izendatu zion eta Abd al-Wahid ibn Yazid lagundu zuen Bartzelonako konderriaren aurkako bere espedizioan.\n841ean Eneko Arista bere sasi-anaiaren lurraldeen aurkako erasoak eta Zaragoza eta Tuterako waliak ziren Abd Allah eta Amir ibn Kalaybek Abd al-Yabbar ibn Qasi bere senidearen aurkako erasoak zirela eta, Musa eta Enekok Abd ar-Rahman II.aren aurka matxinatu ziren. Bere erantzuna latza zen oso eta Mutarrif kalifaren semeak eta Abd al-Wahid ibn Yezid Iskenderanik zuzenduriko kanpaina hasi zuen.\n842an Aragoiko konderriaren aurkako espedizioa egiten ari zela, Tuterara itzuli behar izan zuen Abd ar-Rahman II.aren armadak Banu Qasien lurraldeak okupatzen ari zelako. Harit ibn Bazi jeneralak, emirraren ordezkari berezia zena, Borja setiatu eta Musaren semea Lubb ibn Musa ibn Musa atxilotu zuen. Tuterarantz jo zuenean, Musa beraren hiria, laster okupatu zuen. Kapitulazio itunetan adostu zuten Musa Arnedora joan zitekeen baina Haritek itunari uko eta Musa eraso zuen. Musak Gartzia Eneko koinatuaren laguntza eskatu eta biek elkarrekin Harit irabazi eta bederatzi hilabetez izan zuen preso.\nAbd ar-Rahman II.ak bere armadaren porrota ezagutu zuenean, beste espedizio bat prestatu zuen Banu Qasieta Aritza leinuaren aurka. Espedizio honek Iru\u00f1ea arpilatu (843) eta Harit askatu zuen, Musa ibn Musa Arnedoko wali izateko izendapenaren truke. 844an beste espedizio bat egin zuen Abd ar-Rahmanek eta porrota gogorragoa izan zen: Musaren sasi-anaia eta iruindar armadaren buruzagia zen Orti Eneko hiltzeaz gain, Musa eta Eneko gutxigatik ihes eta nafar nobleteriaren gehienak kordobatarren alde egin zuen.\nUrte berean bikingoek Iberiar penintsulako kostaldeko herriak eraso zituztenean, Kordobako emirrak bere mendekoei eskatu zieten mugetako gotorlekuak laguntzea. Azaroaren 11n, Musa ibn Musaren armadak Moron de la Fronteran 16.000 bikingoko armada irabazi zuen. Garaipen horri ezker, Kordoban ospea izan ez ezik Lubb ibn Musa ibn Musa semea askatzea ere lortu zituen, semea Kordoban bi urte gatibu eman zituela.\nEtxera itzuli bezain pronto, Musa berriro errebelatu zen. Emirrak Muhammad semeak zuzendutako espedizioa bidali zuen Tuterara. Guda galdu eta gero, Lubb ibn Musa ibn Musa Kordobara itzuli zen, orduan Galindo Eneko iruindar lehengusuarekin batera.\n845ean berriro matxinatu zen. Muhammad, Abd ar-Rahmanen semea, Tutera hartu zuenean, Musak errenditu eta Lubb ibn Musa bere semea eta Galindo Eneko bere iloba emirraren gortera joan ziren gatibu. 846an berriz ere matxinotu eta Hishamek, emirraren semea ere bazena, zuzendu zuen bere aurkako espedizioa.\nMusa berriro 847 eta 850ean matxinatu zen, azkenean Gartzia Enekoren laguntzarekin. Porrotaren ondoren Ismail ibn Musa ibn Musa gatibu hartu zuen emirrak.\nMusa \"Handia\".\nHegiraren 237. urtean, 852an, Eneko Arista hil eta semea Gartzia Enekok Banu Qasiekin harremanak hautsi eta Ordo\u00f1o I.a Asturiaskoa aliatu zuen.\nLaster Kordobako emirra zen Abd ar-Rahman II.a ere hil zen. Muhammad I.a oinordekoak saiatu zuen mugetako walien adiskidetasuna bilatzea. Hori zela eta, 852an Musa ibn Musa Zaragozako wali izendatu zion. Tropa berriari esker, Musa Iru\u00f1eko Erresuman sartu eta Albeldan lortu zuen garaipena. Hurrengo hamarkadan bere boterea une gorenera heldu zen. Zaragoza, Tutera, Huesca eta Toledo kontrolatu zituenean \"de facto\" taifa erresuma bat osatu zuen, Naiaratik Zaragoza eta Calatayudera zabaltzen zena eta Kordobako emirerria eta Asturiasko erresuma baliokideak zituena.\n854an, Toledo matxinatu eta emirrekin batera Guadalaceteko guduan parte hartu omen zuen Gartzia Eneko eta Ordo\u00f1o I.a Asturiaskoak babesturiko matxinoen aurka. Musulmanen garaipenari ezker, Musa \"Handia\" eta \"Hispaniako hirugarren erregea\" ezizenak hartu zituen. hurrengo urtean Araba eraso zuen.\n856an, Muhammad I.ak Musari eskatu zion armada bat prestatzea \"Marca Hispanica\" izeneko eskualdea arpilatzeko. Banu Qasien armadak bere kabuz Bartzelona eta Terrassa eraso zituen. 859an Toledoko \"wali\" bilakatu eta urte berean Bj\u00f6rn J\u00e4rnsidak eta Hasteinek zuzendutako 69 itsasontziko bikingo-espedizio batek Iru\u00f1ea arpilatu eta Gartzia Eneko bahitu zuten. Musak egoera aprobetxatu eta Nafarroako gotorleku batzuk hartu zituen. Honek erresuma kristauen arteko aliantza sortu zuen Ordo\u00f1o I.a Asturiaskoaren zuzendaritzapean. Asturias, Leon, Euskal Herria, Gaskonia eta frankoen tropek Laturce mendiko guduan irabazi zituzten musulmanak. Gudu honen porrotak eragina izan zuen Musagan, eta Lubb ibn Musa ibn Musa menpekotza zin egin zion Ordo\u00f1o I.a Asturiaskoari, aita bera iruzur eginez.\nKordobara Musaren porrotaren berria ailegatu bezain pronto, Muhammad I.a emir berak zuzendu zuen armada handia. 860an armadak Iberiar penintsula gurutzatu zuen Nafarroa erasotzeko. Musulmanak aise lortu zuten garaipena, Musa kargutik kendu eta Orti Gartzez hartu zuten gatibu (bere aita bikingoek askatu berria zena), Kordoban hogei urte emango zituena.\nMusa II.aren heriotza.\nHurrengo urteetan zehar, Musaren botere murriztua izan zen eta Kordobako emirraren menpean zegoen Markako gobernadore baino ez zen. 861ean Muhammadek Musari Bartzelonako konderriaren aurkako kanpainian bigarren mailako lanak egiteko eskatu zion.\nMusa \"Handia\" larriki zauritua izan zen Guadalajaran 862an Asraq ibn Mantil berberea borrokatzen ari zela. Zauriak zirela eta, Musa 862ko irailaren 26an hil zen Tuterako bere jauregian.\nMusa hil ondoren, semeek Banu Qasien lurraldeak banatu zituzten, Muhammad I.aren babespean."}
{"id": "81001", "revid": "1545", "url": "https://eu.wikipedia.org/wiki?curid=81001", "title": "Musa ibn Musa ibn Fortun", "text": ""}
{"id": "81002", "revid": "105290", "url": "https://eu.wikipedia.org/wiki?curid=81002", "title": "Aatsajoki", "text": "Aatsajoki ibaia, Enonteki\u00f6 udalerri finlandiarrean dagoen ibaia da, bertan jaiotzen eta hiltzen baita.\nMarsuj\u00e4rvi aintziraren ura garraiatzeaz arduratzen da; izan ere, Aatsajokiko ur garbietan, laponiako amuarrain artikoak, amuarrain marroiak eta izokinak arrantzatu daitezke."}
{"id": "81005", "revid": "15795", "url": "https://eu.wikipedia.org/wiki?curid=81005", "title": "Ostrakon", "text": ""}
{"id": "81009", "revid": "103793", "url": "https://eu.wikipedia.org/wiki?curid=81009", "title": "Epaitz", "text": "Epaitz Oibar ibarreko Lerga udalerriko herri hustu bat da, Euskal Herriko Nafarroa Garaia lurraldean kokatuta, Zangozerria eskualdean.\nXVII. mendean jada despopulatu bezala agertzen zen. Bere lurrak Lergako Udalara pasa ziren.\nBertako biztanleak \"epaiztarrak\" ziren.\nIzena.\nEpaitz beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\nPatxi Salaberrik dio izen horren jatorrizko forma \"Epaitz\" dela, eta hortik sortu zela \"Apaiz\". Egile berak \"Abaiz\" forma erromantzetzat hartzen du, \"Epaiz\" euskal forma izango litzatekeen bitartean. Beraz, \"Apaitz\" grafia ez da zuzena edozein hizkuntzatan. \"Epaiz\" forma ofiziala da, baina Euskaltzaindiaren arabera, \"Epaitz\" grafia da.\nJulio Caro Barojak pertsona izen + \"-iz\" egitura propioa ikusi nahi izan zuen. Jatorrizko forma \"Abaicus\" da, eta \"Abaeus\" izena ezaguna izan zela adierazten du. Beraz, \"Abaiz\" izenak esan nahiko luke \"Aba\" izeneko pertsona baten lekua dela. Baina Salaberriren ikerketaren ondoren argi geratu da, ustezko egitura posible izanik ere, proposatutako izen propioa ez dela egokia.\nBestalde, Ricardo Zierbidek eta Julio Caro Barojak euskal \"abaritz\" hitzarekin lotu dute izena. Azalpen hori baliogabe uzten du Salaberriren lanak.\nHistoria.\nXI. mendeko testu batek Onsella ibaiaren parean kokatzen du. San Pedroko bere monasterioa Leireko abadiari eman zion Oria Aznar andreak 1095ean, bertako lursail eta hamarrenekin. Gurutze Sainduaren eliza bat ere bazegoen, mende batzuk geroago Santa Elenarenak aldatu zuena. Hiribildua Antso VII.a Azkarrak trukatu zion Narboa andreari, Martin Subitzaren emazteari 1205ean, baina XIII. mendea amaitu baino lehen Koroaren ondarera itzuli zen. 1307an Oier Maulekoari eman zioten, eta haren familiakoa zen XVI. mendean. Ondoren, Granada Egako dukeen jurisdikzio-jaurerria izan zen.\nEpaizek jaurerri izateari eutsi zion jurisdikzio-erregimen mota hori desagertu zen arte, XIX. mendearen lehen herenean. Granada Egako dukea zen orduan bertako jaun eta jabe. Jaurerri berekoa zen Aldea herri hustua ere.\nXIX. mendearen lehen erdiko administrazio-erreformarekin, jaurerri izaera galdu baitzuen, Oibar ibarreko berezko hiribildu gisa geratu zen. Geroago, Lerga udalerrian sartu zen.\n1366an hiru su zituen. 1428an jenderik gabe geratu zen XVII. mendera arte. 1646an hiru su zituen, bat 1678an. Ondorengo izendegietan 22 biztanlerekin agertzen da 1786an; 35 biztanlerekin 1857an, 14, 1887; 29, 1910; 15, 1920an; eta bat bera ere ez 1930ean."}
{"id": "81010", "revid": "105290", "url": "https://eu.wikipedia.org/wiki?curid=81010", "title": "Dierpmesjohka", "text": "Dierpmesjohka ibaia, Enonteki\u00f6 udalerri finlandiarrean dagoen ibaia da, bertan jaiotzen eta hiltzen baita, Saivaara mendixkaren inguruetan.\nTermisj\u00e4rvi aintzirako ura garraiatzeaz arduratzen da; izan ere, Dierpmesjohkako ur garbietan, laponiako amuarrain artikoak, amuarrain marroiak eta izokinak arrantzatu daitezke."}
{"id": "81011", "revid": "4169", "url": "https://eu.wikipedia.org/wiki?curid=81011", "title": "Govdajohka", "text": "Govdajohka ibaia, Enonteki\u00f6 udalerri finlandiarrean dagoen ibaia da, bertan jaiotzen eta hiltzen baita, Halti mendixka eta Pitsusj\u00e4rvi aintzira hain zuzen.\nAintzira ura garraiatzeaz arduratzen da; izan ere, Govdajohkako ur garbietan, laponiako amuarrain artikoak, amuarrain marroiak eta izokinak arrantzatu daitezke.\nFinlandia osoko ur jauzi garaiena ere bertan dago, Pitsusk\u00f6ng\u00e4s ur jauzia."}
{"id": "81012", "revid": "105290", "url": "https://eu.wikipedia.org/wiki?curid=81012", "title": "Hietajoki", "text": "Hietajoki ibaia, Enonteki\u00f6 udalerri finlandiarrean dagoen ibaia da, bertan jaiotzen eta hiltzen baita. K\u00f6nk\u00e4m\u00e4eno ibaiarekin Jatuni herrixka parean dago; sortu aldiz, Puussasjoki eta Uijajoki ibaiek bat egiten dutenean sortzen da.\nMarttaj\u00e4rvi aintziraren ura garraiatzen du; izan ere, Hietajokiko ur garbietan, laponiako amuarrain artikoak, amuarrain marroiak eta izokinak arrantzatu daitezke."}
{"id": "81013", "revid": "105290", "url": "https://eu.wikipedia.org/wiki?curid=81013", "title": "K\u00e4kk\u00e4l\u00f6joki", "text": "K\u00e4kk\u00e4l\u00f6joki ibaia, Enonteki\u00f6 udalerri finlandiarrean dagoen ibaia da, bertan jaiotzen eta hiltzen baita. Vuontisjoki ibaiarekin batzen denean, Ounasjoki ibaia sortzen da, urak, Bothniako Golkora iristeaz arduratzen dena.\nPeltoj\u00e4rvi aintziraren ura garraiatzen du; izan ere, K\u00e4kk\u00e4l\u00f6jokiko ur garbietan, laponiako amuarrain artikoak, amuarrain marroiak eta izokinak arrantzatu daitezke."}
{"id": "81014", "revid": "105290", "url": "https://eu.wikipedia.org/wiki?curid=81014", "title": "Aiteenjoki", "text": "Aiteenjoki ibaia, Enonteki\u00f6 udalerri finlandiarrean dagoen ibaia da, bertan jaiotzen eta hiltzen baita. K\u00e4kk\u00e4l\u00f6joki ibaiaren sortzailea da.\nAiteenjokiko ur garbietan, laponiako amuarrain artikoak, amuarrain marroiak eta izokinak arrantzatu daitezke."}
{"id": "81015", "revid": "105290", "url": "https://eu.wikipedia.org/wiki?curid=81015", "title": "Maljasjoki", "text": "Maljasjoki ibaia, Enonteki\u00f6 udalerri finlandiarrean dagoen ibaia da, bertan jaiotzen eta hiltzen baita. Salttij\u00e4rvi aintzirako urek sorrarazten dute eta Kuttanen herrixka parean K\u00f6nk\u00e4m\u00e4eno ibaira isurtzen da.\nMaljasjokiko ur garbietan, laponiako amuarrain artikoak, amuarrain marroiak eta izokinak arrantzatu daitezke."}
{"id": "81016", "revid": "105290", "url": "https://eu.wikipedia.org/wiki?curid=81016", "title": "N\u00e4kk\u00e4l\u00e4joki", "text": "N\u00e4kk\u00e4l\u00e4joki ibaia, Enonteki\u00f6 udalerri finlandiarrean dagoen ibaia da, bertan jaiotzen eta hiltzen baita. N\u00e4kk\u00e4l\u00e4j\u00e4rvi aintzirako urek sorrarazten dute.\nN\u00e4kk\u00e4l\u00e4jokiko ur garbietan, laponiako amuarrain artikoak, amuarrain marroiak eta izokinak arrantzatu daitezke."}
{"id": "81017", "revid": "105290", "url": "https://eu.wikipedia.org/wiki?curid=81017", "title": "Palojoki", "text": "Palojoki ibaia, Enonteki\u00f6 udalerri finlandiarrean dagoen ibaia da, bertan jaiotzen eta hiltzen baita. Lijankij\u00e4rvi eta Paloj\u00e4rvi aintzirako urek sorrarazten dute. K\u00f6nk\u00e4m\u00e4eno ibaiarekin bat egiten da Palojoensuu herrixkan.\nPalojokiko ur garbietan, laponiako amuarrain artikoak, amuarrain marroiak eta izokinak arrantzatu daitezke."}
{"id": "81018", "revid": "105290", "url": "https://eu.wikipedia.org/wiki?curid=81018", "title": "P\u00f6yrisjoki", "text": "P\u00f6yrisjoki ibaia, Enonteki\u00f6 udalerri finlandiarrean dagoen ibaia da, bertan jaiotzen eta hiltzen baita. P\u00f6yrisj\u00e4rvi aintzirako eta Suomajoki ibaiko urek sorrarazten dute. K\u00f6nk\u00e4m\u00e4eno ibaiarekin bat egiten da Palojoensuu herrixkan.\nP\u00f6yrisjokiko ur garbietan, laponiako amuarrain artikoak, amuarrain marroiak eta izokinak arrantzatu daitezke."}
{"id": "81019", "revid": "105290", "url": "https://eu.wikipedia.org/wiki?curid=81019", "title": "Puussasjoki", "text": "Puussasjoki ibaia, Enonteki\u00f6 udalerri finlandiarrean dagoen ibaia da, bertan jaiotzen eta hiltzen baita. Uijajoki ibaiarekin bat egitean Hietajoki ibaia sorrarazten dute.\nPuussasjokiko ur garbietan, laponiako amuarrain artikoak, amuarrain marroiak eta izokinak arrantzatu daitezke."}
{"id": "81020", "revid": "105290", "url": "https://eu.wikipedia.org/wiki?curid=81020", "title": "Suomajoki", "text": "Suomajoki ibaia, Enonteki\u00f6 udalerri finlandiarrean dagoen ibaia da, bertan jaiotzen eta hiltzen baita. P\u00f6yrisjoki ibaiaren sortzailea da.\nSuomajokiko ur garbietan, laponiako amuarrain artikoak, amuarrain marroiak eta izokinak arrantzatu daitezke."}
{"id": "81021", "revid": "105290", "url": "https://eu.wikipedia.org/wiki?curid=81021", "title": "Suukisjoki", "text": "Suukisjoki ibaia, Enonteki\u00f6 udalerri finlandiarrean dagoen ibaia da, bertan jaiotzen eta hiltzen baita. K\u00e4kk\u00e4l\u00f6joki ibaiaren sortzailea da.\nSuukisjokiko ur garbietan, laponiako amuarrain artikoak, amuarrain marroiak eta izokinak arrantzatu daitezke."}
{"id": "81022", "revid": "512", "url": "https://eu.wikipedia.org/wiki?curid=81022", "title": "Tarvantojoki", "text": "Tarvantojoki ibaia, Enonteki\u00f6 udalerri finlandiarrean dagoen ibaia da, bertan jaiotzen eta hiltzen baita. K\u00f6nk\u00e4m\u00e4eno ibaian hiltzen da, Kuttanen herrixkaren parean.\nTarvantojokiko ur garbietan, laponiako amuarrain artikoak, amuarrain marroiak eta izokinak arrantzatu daitezke."}
{"id": "81023", "revid": "105290", "url": "https://eu.wikipedia.org/wiki?curid=81023", "title": "Uijajoki", "text": "Uijajoki ibaia, Enonteki\u00f6 udalerri finlandiarrean dagoen ibaia da, bertan jaiotzen eta hiltzen baita. Puussasjoki ibaiarekin batera, Hietajoki ibaiaren sortzailea da.\nUijajokiko ur garbietan, laponiako amuarrain artikoak, amuarrain marroiak eta izokinak arrantzatu daitezke."}
{"id": "81024", "revid": "105290", "url": "https://eu.wikipedia.org/wiki?curid=81024", "title": "Urtasjoki", "text": "Urtasjoki ibaia, Enonteki\u00f6 udalerri finlandiarrean dagoen ibaia da, bertan jaiotzen eta hiltzen baita. Riimmaj\u00e1vri aintziraren sortzailea da.\nUrtasjokiko ur garbietan, laponiako amuarrain artikoak, amuarrain marroiak eta izokinak arrantzatu daitezke."}
{"id": "81027", "revid": "105290", "url": "https://eu.wikipedia.org/wiki?curid=81027", "title": "Vaikkojoki", "text": "Vaikkojoki ibaia, Enonteki\u00f6 udalerri finlandiarrean dagoen ibaia da, bertan jaiotzen eta hiltzen baita. N\u00e4kk\u00e4l\u00e4joki ibaiarekin bat egitean desagertzen da.\nVaikkojokiko ur garbietan, laponiako amuarrain artikoak, amuarrain marroiak eta izokinak arrantzatu daitezke."}
{"id": "81028", "revid": "105290", "url": "https://eu.wikipedia.org/wiki?curid=81028", "title": "Vuontisjoki", "text": "Vuontisjoki ibaia, Enonteki\u00f6 udalerri finlandiarrean dagoen ibaia da, bertan jaiotzen eta hiltzen baita. Vuontisj\u00e4rvi aintziran sortzen da, Vuontisj\u00e4rvi herrixkaren altxoan (Hetta hiriburutik pare bat kilometrotara) eta Ounasjoki ibaia K\u00e4kk\u00e4l\u00f6joki ibaiarekin batzen denean desagertzen da.\nVuontisjokiko ur garbietan, laponiako amuarrain artikoak, amuarrain marroiak eta izokinak arrantzatu daitezke."}
{"id": "81029", "revid": "105290", "url": "https://eu.wikipedia.org/wiki?curid=81029", "title": "Ylijoki", "text": "Ylijoki ibaia, Enonteki\u00f6 udalerri finlandiarrean dagoen ibaia da, bertan jaiotzen eta hiltzen baita. Pasmaj\u00e4rvi aintzira urez hornitzen du.\nYlijokiko ur garbietan, laponiako amuarrain artikoak, amuarrain marroiak eta izokinak arrantzatu daitezke."}
{"id": "81031", "revid": "105290", "url": "https://eu.wikipedia.org/wiki?curid=81031", "title": "Enonteki\u00f6ko ibaiak", "text": "Enonteki\u00f6 udalerria, Finlandia osoko ibai gehien dituen udalerrietako bat da.\nHauek dira garrantzitsuenak:"}
{"id": "81045", "revid": "58701", "url": "https://eu.wikipedia.org/wiki?curid=81045", "title": "Gasteizko martxoaren 3ko sarraskia", "text": "Gasteizko martxoaren 3ko sarraskia 1976ko martxoaren 3an Gasteizen greba orokor batean Espainiako Polizia Armatuak egindako sarraskia izan zen. Zaramagako Asisko San Frantzisko elizaren barruan biltzarra egiten ari ziren milaka langileei gas negar-eragileak jaurti zizkieten poliziek, indarrez aterarazteko; eta, elizaren ate bakarretik irteten ziren eran, bi mila tiro baino gehiago egin zizkieten poliziek. Bost lagun hil zituzten, eta 150 zauritu. Polizia haien eta Espainiako gainerako polizia indar guztien burua Manuel Fraga Iribarne ministroa zen, eta sarraskiaren erantzukizuna egun haietako protestak egiteko deialdia egin zutenei egotzi zien. Urte horietan guztietan Espainiako Justiziak gaia ikertu ez duenez, 2014ko urriaren 31n, Argentinako Mar\u00eda Servini epaileak Rodolfo Mart\u00edn Villaren eta frankismoaren beste hemeretzi karguren aurkako atxiloketa agindua eman zuen, gertakari horien inguruan galdekatu ahal izateko.\nHistoria.\n1976ko urtarrilean 6.000 langile inguruk soldatak mugatzen zituen dekretua salatzeko eta haien lan-egoera hobetzeko greba hasi zuten. Gasteizen langile mugimendu indartsua antolatzen ari zen, herritarren eskubideak zapaltzen zituzten diktaduraren eta enpresaburu diruzaleen aurka. Bi hilabete geroago, martxoaren 3an, hirugarren greba orokorrera deitu zuten, langileen aldetik erabateko jarraipenarekin, hainbestekoa ezen hedabide ofizialek ere lantegietako grebaren jarraipena % 80koa izan zela onartu zuten. Goizeko lehen orduetatik poliziak manifestazio guztiak gogotik erreprimitu zituen. Arratsaldeko bostetan, Zaramaga auzuneko San Frantzisko Asiskoa elizan langileen batzar bat egin behar zenean, gertakari ilunak jazo ziren. Polizia Armatuak \u2014\"grisak\"\u2014 elizan sartu ziren apaizaren oharrak mespretxatuz, eta langileak irtenarazi zituzten gas negar-eragilea erabiliz, esparrua itxia izan arren. Elizaren hustean langile ugari jipoitu zuten. Hala ere, gertakizun lazgarriena izan zen poliziak pistolaz eta metrailetaz tiro eginda 150 pertsona zauritu zituela, eta, larriena dena, 5 langile hil zituela. Haietako bi, tokian bertan hil zituzten; beste hirurak, berriz, zauri larrien ondorioz ondorengo egunetan hil ziren ospitalean.\nHainbaten ustez, Gasteizen eta beste hainbat tokitan hain indartsu antolatzen ari zen langile mugimendua geraraztearren, Espainiako Gobernutik etorri zitzaien agindua poliziei, protestalariei hiltzeko asmoz tiro egin ziezaieten.\nHilak hauek izan ziren:\nGrebaren esperientzia.\nNahiz eta epe ertainera langileek zituzten helburuak lortu, epe laburrean zigor eta errepresio gogorra pairatu zuten, behean idatzita dagoen moduan:\nMartxoaren 3ko beste biktimak.\nMartxoaren 3ko sarraskia salatzeko manifestazio ugari egin ziren Gasteiztik kanpo ere. Manifestazio horietako batzuetan istiluak egon ziren, eta, horien ondorioz, 1976ko martxoaren 3tik 14ra bitartean beste hiru hildako egon ziren:\nOndorioak.\nManuel Fraga Iribarne \u2014garai hartan Gobernazioko ministroa\u2014 eta Rodolfo Martin Villa \u2014Sindikatuekiko Erlazioetako ministroa\u2014 jotzen dira sarraskiaren erruduntzat. Biok, Guardia Zibilaren zuzendariarekin batera \u2014Campano jenerala\u2014, Gasteiza joan ziren zaurituak bisitatzera, beren aurpegia garbitze aldera. Ez dituzte oraindik epaitu.\nGertakariok Espainiako gobernuaren gaineko presioa nabarmen areagotu zuten, eta horri esker lortu zen amnistia, sindikatuen askatasuna eta demokrazia-aldarrikapen batzuk onartzea.\n2005ean Martxoak 3 Elkarteari Arabako Domina eman zioten Arabako Batzar Nagusiek, \"\u00abgertaeren biktimei ordain morala eta erakundeen aintzatespena emateko asmoz\u00bb\". Hala ere, elkarteak ohorezko saria jasotzeari uko egin zion, Espainiako Alderdi Popularreko Ramon Rabanerak eman behar baitzuen \u2014orduko Arabako ahaldun nagusiak\u2014, alderdi politiko horretako ohorezko presidentea Manuel Fraga Iribarne izanik.\nSarraskiaren biktimei ez zaie aplikatu, oraingoz, Terrorismoaren Biktimei Aitorpena eta Erreparazioa egiteko Legea.\n2014ko abenduaren 29an adierazi zuenez, martxoaren 3ko eliza memoria gune izatea nahi zuen EH Bilduk.\n2006ko istiluak.\n2006an, urtero legez, manifestazio jendetsu bat egin zen Gasteizen, martxoaren 3an. Ertzaintzak, manifestarien aurka egindako kargan, hainbat zauritu zituen, eta hiru atxilotu: Josu Ormaetxea, Andoni Txasko \u20141976ko gertakarietan eskuineko begia galdu zuena\u2014 eta Aitor Fern\u00e1ndez de Ortega. Ormaetxeari eta Txaskori \"terrorismoaren goratzea\" egotzi zieten, egun batzuk lehenago kartzeletan hildako ETAko bi kideren argazkiak erakusteagatik dolu-xingola beltzarekiko Euskal Herriko ikurrin batean. Espainiako Auzitegi Gorenak, aldiz, auzia artxibatu zuen, haren ustez epaituek ez zutelako terrorismoaren goraipamenik egin. Gasteizko epaitegian, berriz, hiru atxiloturen aurkako epaiketa izan zen 2009an, \u00abatentatua\u00bb eta \u00abdesordena publikoak\u00bb egotzita. Azken auzi horretan ere, Ormaetxea eta Txasko errugabe geratu ziren, baina Fern\u00e1ndez de Ortegari 14 hilabeteko kartzela-zigorra ezarri zioten.\nOmenaldiak.\nLluis Llach kantautore kataluniarrak biktimen omenez kanta hunkigarri bat konposatu zuen istiluen gau bertsuan. Abestia \"Campanades a Morts\" deritzo, eta 1977an Mendizorrotzeko kiroldegian eman zuen lehen aldiz, Mikel Laboak lagunduta. Halaber, Gasteizko Araba Pabiloian berriz jo zuen hilketen 30. urteurrenean, Donostiako Orfeoiarekin batera. 2006an, halaber, Lluis Danes kataluniarrak zuzendutako \"Llach, la revolta permanent\" izeneko filma aurkeztu zuten, 1976ko gertakariak eta Llachen abestiaren historia kontatzen dituena.\n1984an, Zarama taldeak \"Gasteizko Gaua\" abestia plazaratu zuen \"Indarrez\" albumean, grebalarien omenez. Betagarri gasteiztar musika taldeak ere gertakariei buruzko abesti bat txertatu zuten 2006. urteko \"Hamaika Gara\" lanean.\n\"Vitoria, 3 de marzo\" Victor Cabaco zuzendariaren filmean ere gertakariok kontatzen dira."}
{"id": "81049", "revid": "1150", "url": "https://eu.wikipedia.org/wiki?curid=81049", "title": "Cocherelgo guda", "text": ""}
{"id": "81057", "revid": "8868633", "url": "https://eu.wikipedia.org/wiki?curid=81057", "title": "Arantza Etxeburua", "text": "Miren Arantzazu Etxeburua Garc\u00eda edo Arantza Etxeburua (Donostia, Gipuzkoa, 1966a - ) euskal idazlea eta irakaslea da.\nDonostiako Santo Tomas Lizeoan ikasi zuen. Irakasle batek animatua poesia bat idatzi zuen Donostiako lehiaketa batean parte hartzeko. Lehiaketa irabazi zuen, baita urte batzuk geroago Irungo lehiaketa bat ere. \n1984 eta 1989 urteen artean euskal filologia ikasi zuen Deustuko Unibertsitatean.\nEgun, Aldapeta Maria Ikastetxean egiten du lan euskara eta literatura irakasle gisa. Ingeleseko eta gaztelaniazko irakaslea ere izan zen. Dagoeneko bi olerki liburu kaleratu ditu. Bere olerki famatuen artean \"Hitz hits, paperezko mihisetan lits\" dago."}
{"id": "81060", "revid": "142429", "url": "https://eu.wikipedia.org/wiki?curid=81060", "title": "Maskor", "text": "Maskorra zenbait animaliak duten kanpo estalki gogor eta zurruna da. Maskortzat soinberen kanpo hezurdurak baino ez dira hartzen.\nMaskorrak nakarrez eginak izaten dira, eskleroproteina bat den konkiolina geruzen nahasketa organiko bat. Horren ondoan, erdian, kaltzita edo aragonitazko geruza bat dago, eta, azkenik, kristalizaturiko kaltzio karbonato geruza bat. Batzuetan, maskorrek kitina dutela esaten da, baina hau, inongo loturarik ez duen materiala da.\nNakarra, soinbera espezie batzuen mantuko zelula ektodermikoetatik jariatzen da. Soinberen odola, kaltzioaren forma likido batean aberatsa da, odol korrontetik kanpora kontzentratu eta kaltzio karbonato bezala kristalizatzen dena. Geruza bakoitzeko kristal ezberdinak, orientazio eta forman ezberdintzen dira. Nakarra, animaliaren maskorraren barne azalean modu jarraian metatzen da. Prozedura hauek, soinberari, bere maskor propioa lisatzeko baliabide bat ematen diote, baita organismo bizkarroi eta hondakin kaltegarrien aurkako babes modu bat ere.\nSoinbera bat, bizkarroi batek inbaditzen badu, edo animaliak kanpora ez dezakeen objektu bitxiren batek aztoratzen badu, \"enkistazio\" izena hartzen duen prozesu bat abian jartzen da. Prozesu honen bidez, soinbera aztoratu duen izakia, modu etengabean, nakarrezko geruza kontzentrikoez inguratua geratzen da. Denborarekin, perla bezala ezagutzen direnak eratzen dira, eta enkistazioa mantendu egiten da soinbera bizirik dagoen artean.\nMaskorrak oso iraunkorrak dira, eta bertan bizi diren gorputz biguneko animaliak baino askoz gehiago irauten dute. Maskor kopuru handia metatzen den tokietan, konpresio bidez, kareharri bihur daitezkeen sedimentuak eratzen dira.\nSoinbera bibalbioak.\nKusku edo balba bezala, soinbera bibalbioen kanpohezurdura osatzen duten zatietatko bakoitzari deritzo. Balbak edo kuskuak, atzealdean, erro edo lotailu elastiko baten bidez lotuta daude, bi zatien irekiera eta itxiera ahalbidetzen duena.\nBalbak, honako mota hauetakoak izan daitezke:"}
{"id": "81061", "revid": "6327", "url": "https://eu.wikipedia.org/wiki?curid=81061", "title": "Berari", "text": ""}
{"id": "81062", "revid": "1830", "url": "https://eu.wikipedia.org/wiki?curid=81062", "title": "Nakar", "text": "Nakarra, substantzia organiko-ez organiko bat da. Behin gogortua dagoenean, gogorra, zuri zilarkara, dizdiratsua eta islada irisatuekin. Substantzia honek, zenbait soinberen maskorraren barne geruza osatzen du. Honegatik, soinbera hauetatik batzuk, kopuru handian jariatzen dute euren maskor kaltetuak konpondu edo euren barnean objekturen batzuk estaltzeko, perla biltzaileek erabiltzen duten mekanismoa, soinbera batzuei, barnean, hauek nakarrez bilduko duten zeozer jartzeko, perla edo beste objektu baliotsuren batzuetan bihurtuz.\nNakarrik ederrena ematen duten maskorrak, haliotidak, nautilusak eta pintadinak dira, beste batzuen artean. Nakarra, marketeria, ebanisteria finean, bitxigintzan eta haizemaile, botoi, fitxak, etab... apaintzeko erabiltzen da.\nKonposaketa.\nNakarra, aragonitazko (kristalizaturiko kaltzio karbonatoa) geruza hexagonalez osatua dago, 10-20 \u03bcmko luzera eta 0,5 \u03bcmko sendoeradunak, jarraikako xafla paraleloetan egituratuak. Nakarraren estratifikazio hauek, konkiolinazko biopolimero elastikoez osatutako matriz organiko baten sekzioek trinkotu eta bananduak daude."}
{"id": "81064", "revid": "336", "url": "https://eu.wikipedia.org/wiki?curid=81064", "title": "Mut", "text": "Mut, \"Ama\", jainkosa ama, sortutako guztiaren sortzaile, zeru jainkosa egiptoar mitologian\nIkonografia.\nJainkosa ama bezala, koroa bikoitza zeraman emakume bat zen, sai ukitu bat, papirozko zetrua eta ankharekin. Zeru jainkosa bezala, sai bat, bere herpeen artean korapilo magikoa zeramana. Baita behia bezala ere, Amonekin, lehoi eme bezala eta zakil hego eta lehoi erpedun gizon itxurako izaki bezala.\nMitologia.\nEgiptoko Inperio Berriko XVIII. dinastia ospetsutik hasten da garrantzitsua izaten jainkosa honen gurtza, Tebasen Amonet jainkosa ordezkatuz Amon jainkoaren emazte bezala, Tebaseko hirukoaren zati delarik: Mut, Khonsu eta Amon. Seme-alabarik izan ez zuenez, Montu semetzat hartu zuen, eta, ondoren, gauza bera egin zuen Khonsurekin, horregatik agertzen zen eguzkia (Amon-Ra) eta ilargiaren (Khonsu) artean, \"hirugarren begi bezala, akatsgabetasun kosmikoa erakutsi eta Niloren goraldiak mesedetuz.\nHilen Liburuan deitua da, hildakoa deskonposa ez zedin.\nSinkretismoa.\nBastet eta Sekhmet jainkosekin identifikatua izan zen.\nGurtza.\nOso gurtua zen Inperio Berrian, Karnak, Tanis eta Sais herrietan eta Jarga eta Dajlako oasietan santutegiak zituelarik.\nIzen teoforoak.\nBere izena, Ramses II.aren emazte zen Nefertariren izenean agertzen da, \"Meriten-Mut\" \"Muten maitea\" bezala."}
{"id": "81065", "revid": "119347", "url": "https://eu.wikipedia.org/wiki?curid=81065", "title": "Marco Polo", "text": "Marco Polo (1254ko irailaren 15a - 1324ko urtarrilaren 8a) veneziar bidaiari eta merkataria izan zen. Aita Nicol\u00f2 eta osaba Maffiorekin batera, Zetaren Bideari jarraituz Txinara ailegatu ziren mendebaldarren artean lehenetarikoa. Asia, Persia, Txina eta Indotxinan zehar bidaiatu zuen 1271tik 1295era bitartean. Bere bidaiak kontatu zituen Rustichello da Pisak idatzitako \"Munduaren deskribapena\" (\"Divisament dou monde\") liburuan. Liburuak beste izen batzuk ere badauzka, hala nola \"Munduko Mirarien liburua\" (jatorrizko frantsesezko izenburua \"Livres des merveilles du monde\") \"Milioia\" (italierazko \"Il Milione\") edota \"Marko Poloren Bidaien liburua\"..\nVenezian sortu zen eta merkataritza ikasi zuen. 1271n, 17 urte zituela, bere aita Nicolorekin eta osaba Maffiorekin Asiara joan zen (haiek 1269an itzuli ziren Asiatik), eta Kublai Khanen, mongoliar enperadorearen, zerbitzura jarri zen. Hogei bat urtez, hainbat mandatu ofizial bete zituen han, eta bidaia diplomatiko ugari egin zuen Birmaniara, Indiara, Indonesiara, Sri Lankara edota Indotxinara. Yuan Dinastiaren Txinan gaindi ere asko ibili zen, eta Europan ezagunak ez ziren gauza asko ikusi zuen. Hogei urte geroago etxerako bidea hartu zuen, misio diplomatiko bat zela eta.\n1291n, Marco Polok, aitak eta osabak proposatu zuten Mongoliako K\u00f6k\u00f6chin printzesa laguntza Persiara joatea. Hara iritsi ziren 1293an, eta printzesa han utzi ondoren, Konstantinoplarantz jarraitu zuten, eta gero Veneziara itzuli ziren, 1295ean.\nItaliara itzuli zen 1295ean, 26 urteko bidaia baten ondoren, eta hurrengo urtean Venezia eta Genovaren arteko itsas gerran parte hartu zuen. Gerra horretan, Genovatarrek preso hartu zuten. Kartzelaratzean, Rustichello Pisakoa ziegakideari Kublai eta Ekialdeko Estatuen deskribapena eman zion. Bertsio eta itzulpen asko ezagutu dituen eskuizkribu hau ia ezinezkoa da jatorrizko egoera berreraikitzea. Hala ere, badirudi lehenbizi frantses-veneziar hizkuntzan idatzi zela.\nMarko Polo ez zen izan mongoliar enperadorearen gortera iritsi zen lehen europarra, baina lehena izan zen Txinako errealitatea deskribatzen, hala nola diru-papera. Tibeteko lamaseriak ere deskribatzen ditu, eta ordura arte ezezaguna zen Japoniaren (Cipango) existentzia aipatzen du. Batzuek diote Marco Polok ekarri zuela bolbora Europara.\nHaren kontakizunak eragina izan zuen Cristobal Colonengan eta beste bidaiari batzuen artean. Kataluniako atlasa eta Fra Mauroren mapa haren kontakizunaren aitortzan oinarritzen dira hein batean.\n1299an atera zen espetxetik, eta merkatari aberats bihurtu zen. Ezkondua eta hiru alaben aita zela, 1324an hil zen, eta Veneziako San Lorenzo elizan dago lurperatua.\nBizitza.\nSorlekua eta familia.\nAita bidaiaria.\nMarco Polo 1254 inguruan jaio zen Venezian, Veneziako Errepublikako hiriburuan. Ekialde Hurbilarekin merkataritza harremanak zituen familia bateko semea zen, eta 15 edo 16 urte zituenean ezagutu zituen aita eta osaba, Txinatik etorri zirenean, hain zuzen. Niccol\u00f2 Polo bere aitak Venezian zeukan etxea. Marcoren ama haurdun utzi zuen, Maffeo Polo anaiarekin Asiara bidaiatzera abiatu aitzin. Italiara itzuli ziren \u201cVeneziara itzultzeko eta bere etxea bisitatzeko\u201d asmoz, Marco Poloren bidaiak liburuan agertzen denaren arabera. Itzuli zirenean, ordea, Niccol\u00f2 Polo ohartu zen haren emaztea hila zela, eta Marco izeneko hamabost urteko seme bat utzia zuela.\nMarco Poloren aitatxi, Andrea, Venezian bizi zen, San Felice elizaren inguruan, eta hiru seme zeuzkan: Marco zaharrena, Maffeo eta Niccol\u00f2 (Marcoren aita). Baina denak ez datoz bat Marco Poloren genealogia horren fidagarritasunarekin. Marco Poloren osaba zaharrenak (Marco Polo izena zuen, hark ere) dirua utzi zuen Konstantinoplan itsasontzi bat eskatzeko.\nVeneziako zenbait iturri historikoren arabera, Polo familiaren arbasoak Dalmaziakoak ziren.\nHaurtzaroa.\nEz dago informazio handirik Marco Poloren haurtzaroaz. Baina ia ziurtzat jotzen da Venezian iragan zituela bere lehen hamabost urteak. Bitarte horretan galdu zuen ama, eta izeba eta osaba batek hazi zuten. Geroago, aita Floradise Trevisanekin ezkondu zen. Marco gazteak merkataritza gaiak eta\u00a0 atzerriko dibisak ikasi zituen, baita ere kargaontziak erabiltzen. Latina ez zuen ikasi, edo gutxi.\n\"Milione\" ezizena.\nMarco Polok bi ezizen bazituen. Batetik, \"Marco Paulo de confinio Sancti Iohannis Grisostomi\" (San Giovanni Grisostomo elizbarrutiko Marco Polo)\u00a0 gisa izendatzen zuten, Veneziako Errepublikako artxiboan.\nMarco Polo \"Milione\" (milioia, italieraz) edo \"Messer Marco Millioni\" (Marco Milioiak jauna) ezizenez ere deitu ohi zuten, bidaiatik itzuli ondoren. Haren liburuaren izenburu osoa hau da: \"Il libro di Marco Polo detto il Milione\" (Marco Polo \u201cMilione\u201d ezizendunaren liburua). Giovanni Battista Ramusio XV. mendeko humanistaren arabera, izengoiti hori jarri zioten Veneziara itzuli zenean denbora guztiak aritu zelako Kublai Khanen aberastasuna aipatzen. Baina denak ez datoz bat hipotesia horrekin, haren aitak ere Milione izengoitia zuelako. Luigi Foscolo Benedetto XIX. mendeko hizkuntzalariaren arabera, Milione da Emilione izenaren modu laburtua, eta izengoiti hori erabiltzen zuten Niccol\u00f2 eta Marcoren familia beste Polo familietatik bereizteko.\nGaztaroa eta bidaia.\nVeneziatik Akrera.\n1271n, Marco Polo 17 urte zituela abiatu zen ekialderantz, 1269an Txinatik itzuli berri ziren aitarekin eta osabarekin. Akreraino (Israel) nabigatu zuten, eta handik gamelu gainean joan ziren Ormuz portu persiarreraino. Hasieran, zenbait hilabete egon ziren Akren, eta Teobaldo Visconti diakonoarekin (handik gutxira Gregorio X.a Aita Santua izango zenarekin) bildu ziren. Orduan aipatu zioten beren atsekabea hiru urte haietan konklabeak ez zuelako Aita Santurik hautatu (aurreko bidaiaren bukaeran Kublai Khanek Aita Santuari helarazi nahi zion gutun bat jaso zuten, baina ezin izan zioten eman, ez zegoelako Aita Santurik). Handik gutxira, ordea, jakin zuten Teobaldo Visconti hautatu zutela Aita Santu gisa, eta berehala itzuli ziren, harekin biltzeko. Aita Santu hautatu berriak gutun batzuk eman zizkien \u201cKhan handiari\u201d helarazteko. Gutun haietan proposatzen zion mandatari batzuk bidal zitzan Erromara. Gutun haiei indar gehiago emateko asmoz, Tripoliko Guglielmo eta Piacenzako Nicola fraide dominikarrak joan ziren Polo familiarekin. Baina haiek espedizioa utzi zuten Yumurtal\u0131ken, gerra lehertzeko zurrumurruek beldurtuta.\nTxinara.\nHango faktoriatik abiatuta, zetaren bideari ekin zioten, iparraldetik. Lur-bideetatik jarraitu zuten bidaia. Mongolia alderik alde igaro ondoren, Xanadura (Txina) iritsi ziren. (Kublai Khanen udako egoitza zegoen han, eta 1272an Kanbaluk hirira berreiraiki zuen, hala nola egungo Pekin hiria). 1275a zen, eta Marco Polok 21 urte zituen. Khan txundituta utzi zuten Marco Poloren adimenak eta apaltasunak. Horregatik, atzerriko mandatari izendatu zuen, Indiarako eta Birmaniarako. Hasieran Txinako harresiaren mendebaldeko muturrean, Ganzhoutik hurbil, egon bide zen zenbait denboraz, eta han ikasi zukeen uigurrera. 15 edo 16 urte eman zuten Kublai Khanen gortean eta zenbait kargu izan zituen han. Annama, Tokina, Indiara eta Persiara joan zen, Kublai-Khanen enbaxadore. Malaysia, Sumatra, Sri Lanka, India. Horrez gain, Marco Polok Khani kontatzen zizkion bidaian zehar ikusitako guztiak. Txinako lurretan ere asko ibili zen.\nItzulerako bidea.\nKhanek maiz uko egin zien Europara itzultzeko eskaerei, erranez haien konpainia gustuko zuela eta guztiz baliagarriak zitzaizkiola. Baina 1291n baimena eman zien, haien ardurapean utzi zielako K\u00f6k\u00f6chin printzesa mongoliarra Persiara eramatea, han, Arghum Khanekin ezkon zedin. Bidean, euriteengatik, bost hilabetez geldirik egon behar izan zuten Perlaken, Sumatra uhartearen iparraldean. 1293ko udaberrian iritsi ziren Ormuzera, eta hainbat hilabetez egon ziren Persian. Printzesa hara eraman eta han utzi ondoren, Europarako bidean jarraitu zuten, Konstantinoplaraino. Trebizondan zeudela, aldiz, bere ontasunen zati bat lapurtu zioten, itxura batean genoarren eraginpean zeuden batzuek. Geroago, etxera itzultzea erabaki zuten. Veneziara itzuli ziren 1295ean, 24 urteren buruan, ontasun eta altxorrez beteta. Orotara, 24.000 kilometroko bidea egin zuten.\nItzulera eta espetxealdia.\nItzulera.\nMarco Polo 1295ean itzuli zen Veneziara, harribitxi andana batekin. Mende laurdenez falta egon ondoan, hirukotea erabat itxuraldatuta zegoen. Zenbait kondairaren arabera, Marco, Niccol\u00f2 eta Maffeo Polok beren familiari eta lagunei afari handi bat eskaini zieten, eta Marcok soinean zeramaten tartaroen jantzietako josturak desegin zituen, handik harribitxi andana bat ateratzeko.\nAtxiloketa.\nGarai hartan, Venezia gerran zegoen Genovako Errepublikaren aurka. Polok katapulta bat zeukan galera baten gidaritza hartu zuen gerrara joateko. Itxura guztien arabera, 1296an, genoarrek harrapatu zuten Mediterraneo itsasokan izandako borrokaldi batean, Anatoliako itsas-bazterrean, Adanaren eta Iskenderungo golkoaren artean. Horrek gezurtatuko luke Polo Dalmaziako inguruetan, Curzolako guduan (1298ko irailean), harrapatu zutela dioen teoria (XVI. mendeko teoria hori Giovanni Battista Ramusioren teoria). Handik, Genoako espetxera eraman zuten. Hiru urte iragan zituen espetxean.\nEspetxean.\nEspetxean zegoela, Rustichello Da Pisa ziega-kideari xehe-xehe diktatu zion bidaien kontakizun xehea. Hark o\u00efl hizkuntzaz eta italieraz idatzi zituen Polotarren ibiliak. Haren istorioak eta Txinan bildutakoak jarri zituzten liburuan. Marco Polok aitari eskatu zion bidaian bete zituen ohar-liburuxkak kartzelara igortzeko.\nMerkataritzan aberasten.\nPolo 1299ko abuztuan atera zen kartzelatik, Genova eta Veneziaren arteko bake itunaren ondoren, eta Veneziara itzuli zen, aitak eta osabak bitartean erosi zuten jauregi handi batera. Jauregia San Giovanni auzoan zegoen. Hura erosi ahal izateko, Polo familiak merkataritzan lortutako etekinak eta harribitxiak erabili zituen (Polo etxea sute batek suntsitu zuen 1598an; etxe haien orubean dago eraikita Malibran antzokia). Beren langintzan jarraitu zuten, eta Marco Polo merkatari aberats bihurtu zen. Marco eta haren osaba Maffeok beste espedizio batzuk pagatu zituzten, nahiz eta berak ez ziren Veneziatik atera.\nMarco Poloren aita Niccol\u00f2 1300. urtea baino pixka bat lehenago hil zen. Marco 1300ean ezkondu zen Donata Bado\u00e8r Vitale Baod\u00e8r merkatariaren alabarekin. Hori alaba eduki zituzten: Fantina, Bellala eta Moreta.\nLiskarretan.\n1305ean, Marco Poloren izena agertu zen zergen ordainketari lotuta izandako istiluei buruzko dokumentu batean. 1300ean parte hartu omen zuen gobernu aristokratikoaren kontrako oldarraldietan, eta heriotza zigorretik libratu omen zen. 1310ean ere parte hartu omen zuen Bajamonte Tiepolo eta Marco Querinik bultzatutako beste liskar batzuetan, Jacobello eta Francesco Poloren ondoan.\nHerentziak.\nMarco Poloren izena agertu zen bere osaba Maffeoren testamentuan, 1309an. 1319ko beste dokumentu batean agertzen da haren aita zenaren hainbat ontasunen jabe bihurtu zela. 1321ean bere emaztearen familiaren ontasunen zati bat erosi zuen, beste dokumentu baten arabera.\nHeriotza.\nMarco Polo 1323an gaixotu zen, eta 1324ko urtarrilaren 8an hil zen, bere ohean. Veneziako legearen arabera, nekez ziurta daiteke 8an ala 9an hil zen, eguna eguzkia sartzean bukatzen zelako. Beraz, urtarrilaren 8ko eta 9ko ilunabarren arteko tartean hil zen. Biblioteca Marciana liburutegiak dauka testamentuaren jatorrizko bertsioa, eta hark dio testamentua 1324ko urtarrilaren 9koa zela, eta Marco Polo 1824ko ekainean hil zela. Testamentuaren arabera, 10.000 dukat zeuzkan, erran nahi baita ez zela Veneziako merkatari aberatsenetako bat.\nPoloren testamentua idazten laguntzeko, familiak Giovanni Giustinani San Procoloko apaizarengana jo zuen. Elizak, legez, Poloren ontasunen zati baterako eskubidea zeukan. Marco Polok onartu zuen ontasun hori ematea, eta San Lorenzoko komentuari ere diru kopuru bat emateko eskatu zuen, han nahi zuelako ehortzia izan, aita bezala. Bestalde, Asiatik ekarri zuen esklabo tartaro bat libratu zuen, eta 100 lira eman zizkion.\nBere beste ontasunak eta jabetzak pertsonen eta Veneziako erlijio eraikuntzen artean banatu zituen. Harekin zorrak zituen koinatari 300 lirako zorra barkatu zion. San Giovanni komentuari, San Polo elizari eta Benvenuto fraideari ere barkatu zizkien haien zorrak. Bestetik, Giovanni Giustinani apaizari 220 solido (txanpona) emateko eskatu zuen, notario lanak egiteagatik.\nTestamentua ez zuen Polok berak izenpetu, baina orduan indarrean zegoen \u201csignum manus\u201d legearen arabera, nahikoa zen dokumentua eskuz uki zezan, juridikoki baliozkoa izan zedin. \nTestuinguru historikoa.\nMarco Poloren garaian, Europako merkatua hiruki sistema batekoa zen. Batetik, Ekialdeko luxuzko produktuak (zeta, espeziak) zeuden, nagusiki. Produktu haiek Zetaren bidetik barna zeharkatzen zituzten Erdialdeko Asia eta sarrazenoek kontrolatutako lurraldeak. Merkatari italiarrek erosten zituzten, hala nola veneziarrek, genovarrek eta pisatarrek. Haiek etekin handiak lortzen zituzten produktu haiek Europan berriz saltzen zituztenean. Horregatik, Veneziak eta Italiako beste portu batzuek garrantzia handia lortu zuten, eta merkantzia politika oldarkor bat hasi zuten, bide komertzialak esploratzeko.\nGarai hartako Venezia.\nBehe Erdi Aroan, Veneziako Errepublika Mediterraneoko potentzia handia zen. Dalmaziako kostaldea eta barnealdea kontrolatzen zituenez, Ekialdearekiko merkatu zabala garatu ahal izan zuen. Horren ondorioz, kontsulatuak eta merkataritza koloniak jarri zituen Mediterraneo ekialdean. Horrez gain, gurutzadak lagundu zituen, islamaren aurka egiteko. Bestalde, Gatazka luzea izan zuen Genovaren kontra, merkatuan nagusi izateko lehiak bultzatuta.\nMongolen inperioa.\nMongolen Inperioa Genghis Kanek jarri zuen, 1206an. Hainbat barne borrokaren ondoren, mongolen tribuak batu zituen bere aginte pean. Horrek eragin zuen inperioaren zabalkundea: Txina, Asia Erdialdea eta Errusia konkistatu zituzten, eta Irak, Siria eta Anatoliaraino ere iritsi ziren. Mongolen inperioa Europako mugaraino iritsi zenean hasi zen europarren interesa Mongoliarekiko. Mongolek Bagdad arpilatu zuten, eta gurutzadetan kristauen kontra borrokatu ziren errege musulmanak menean hartu.\nErrusiaren konkista sendotzeko, Erdialdeko Europan eta Ekialdeko Europa osoan sartu ziren. Gisa hartan heldu ziren, une batez, Dalmaziara. Ordu hartan, veneziarrek kontrolatzen zuten, eta horri esker jarri ziren harremanean mongolak eta veneziarrak.\nEuroparen ezagutza Ekialdeaz.\nEuropak Ekialdeaz ezagutzen zuena Ekialde Hurbilerainokoa zen bakarrik. Handik harago zegoenari buruzko informazio apurrak, nahasiak eta mistifikatuak ziren. Harreman komertzialak persiarrekin eta arabiarrekin izaten zituzten, eta haiek ziren urrunagoko eremuekiko bitartekariak.\nEuroparrek musulmanen aurkako aliatu gisa ikusi zituzten mongolak. Negozioak egiten hasi ziren haiekin, eta ebanjelizazioa errazteko laguntza ere ikusi zuten haiengan. Marco Poloren aurretik, hainbat misiolari joan ziren, besteak beste Giovanni da Pian del Carpini.\nAurretik ere harremanak izan omen zituzten erromatarrek eta Txinako Inperioak, eta lehenago ere, Zetaren Bidearen bitartez. Erromak informazio asko zeukan Txinaz, askotan bidaiatu zutelako gune hartara.\nMarko Poloren bidaiak.\nAitaren eta osabaren bidaia.\nMerkatua eta politika.\nMarco Poloren aita, Niccol\u00f2 Polo merkataria, aberastu zen Ekialde Hurbilarekiko merkatuari esker, eta prestigio handia lortu zuen. Semea sortu aitzin joan zen, Maffeo anaiarekin batera, merkataritza bidaian. 1255ean harribitxiak erosi zituzten Konstantinoplan eta Krimean (haien anaia han bizi zen). Ondoren, Errusiako khanaren gortean saldu zituzten, Volga bazterrean. Han egon ziren urtebetez. Gero, Bukhararaino joan ziren (Erdialdeko Asiako hiriburua zen, garai hartan), eta han egon ziren hiru urtez. Kubilaiko edo Ilkhanerriko ikerlari-mezulari batek proposatu zien khan handiarengana joateko, europar gisa.\nPierre Racine historialariak ez du uste bidaia haien benetako helburua komertziala zenik soilik, gurutzaden garaia zelako. Haren ustez, litekeena da, merkatu interesez gain, helburu politikoak ere zituztela. Haien aurretik,\u00a0 Giovanni da Pian del Carpini, Gilen Rubruckekoa eta Andr\u00e9s de Longjumeau joan ziren herrialde hari buruzko informazioa jasotzera. Mendebaldekoen helburua zen hitzarmenak egitea mongolekin.\nMongoliara bidean.\n1260an, bi anaiak Konstantinoplako auzo veneziarrean bizi ziren, artean Inperio latindarreko hiriburua zena. Hainbat faktoria zeuzkaten han.\nAldaketa politikoa zetorrela usaindua zuten, eta haien ontasunak eta harribitxiak saldu eta handik joan ziren. Haien intuizioa bete zen, 1261ean Mikel VIII Palaelogo Nizeako inperioko buruzagiak Konstantinopla hartu zuen eta auzo veneziarra erre. Jatorri veneziarreko biztanleak atxilotu zituen eta itsutu. Beste asko hil ziren Egeo itsasoko beste veneziar kolonietara ihes egiteko ahaleginean, haien txalupa beteegiak hondoratu zirelako.\nNiccol\u00f2 eta Maffeo Polo Erdialdeko Asiako merkatuaren bila abiatu ziren, eta Soldaiako faktoria txikia hartu zuten Sudaken, Itsaso Beltzaren bazterrean, Laugarren Gurutzadaren bitartez zabaldu zena mendebaldeko merkatarientzat.\nGeroago Txinara heldu ziren, eta Kubilai Khan ezagutu zuten. Khanek Txinaren eta Europa kristauaren arteko merkatuaren monopolioa eskaini zien, eta horren ordainez eskatu zien ehun bat jakintsu eta artista bidal zitzaten kristauen Inperioa ilustratzeko. Aita Santuari mezu bat helarazteko ardura zeukaten, hark, 1250etik hara, Txinako tribu horietan (Mendebaldekoek tartaroak deitzen zituzten, garai hartan) ikusten baitzuen Islmaren kontra borrokatzeko aliatu aukera bat.\nMarco Poloren bidaiak liburuaren arabera, Asiaren zati handi bat zeharkatu zuten, eta Kublai Khan mongoliar buruzagi eta Yuan dinastiaren sortzailearekin bildu ziren.\nAsiarako itzulera prestatzen.\nEz dago argi Niccol\u00f2 eta Maffeo Kubilaien egon ziren 1265ean edo 1266an, ala Xanadun bildu ziren Kublai Khanekin. Hain zuzen, Khanek, Mendebaldeari zegozkion gaiak Xanaduko udako egoitzan lantzen zituen. Ez ziren luzaroan egon han, hainbat eginkizun eman zizkietelako: Inperio Mongolaren enbaxadore gisa bidali zituzten Aita Santuarengana. Mediterraneora itzuli zirenean, Aita Santua hil berria zen, eta hiru urte iragan ziren berria aukeratu artean.\nAsiara itzuli zirenean, Marco gaztea lagun, ezin izan zituzten ehun jakintsu eraman berekin. Horren ordez, Jerusalemgo olio santua (Jesu Kristoren erreplikatzat hartzen dena) eraman zuten, itxura guztien arabera Marcok berak soinean zeramana. Kublai Khanek mandatariak bidali zituen haiengana, beharbada kristautasunaren ohoretan. Kublairen kide asko kristau siriakoak ziren.\nMarco Poloren Ibilbidea.\nIbilbide zehatza egitea zaila da hainbat arrazoirengatik. Lehenik eta behin, narrazioaren helburua ez da bidaiako egunkari bat ematea, baizik eta irakurleari bere arrarotasunagatik interesatzen zaizkion bistako gauzen deskribapena. Testu idatzi batean, gertaerak gertatu eta hogei urte baino gehiagora, zehaztasunik ezak oso ulergarriak dira. Azkenik, zeharkatutako hiri asko desagertuta egon daitezke, edo izen aldatua ikusi dute, batzuetan hainbat aldiz, Txinan gertatzen den bezala: Quinsai gaur Hangzhou du izena; Campision Kan-tcheou bihurtu da eta ondoren Zhangye; Sing-acion Shachou izan zen eta gero Dunhuang; Carcan Shaccihe bihurtu da; Ciarciam Qiemo da gaur egun; Quengianfuk King-tchao izena hartu zuen Xi'an bihurtu aurretik\nHau da hainbat egilek proposatutako mapa hau da:\nMarko Poloren liburua.\nMarco Poloren bidaiak kontatzen dituen liburuari \"Devisement du Monde\" (1298) izenburua eman zion Rustichello da Pisak, baina ondorengo argitalpenetan \"Il milione\" (Miloia) izena izan zuen. Ekialdeko herrietako ohiturak, geografia eta etnografiari buruzko lehen dokumentazio xehetzat hartua da Marco Poloren liburua. XVI. mendean Italian zehar zabalduak zeuden \"Il milione\" liburuaren eskuizkribuak, eta arrakasta handia izan zuten hango kontakizunek. Jatorrizko liburuaren kopiarik ez da. 140 bat aldaera bildu dira dozena bat hizkuntzatan, eta desberdintasun ugari da batetik bestera. Marco Poloren berrien sinesgarritasuna zalantzan jarri da askotan, baina ikusi eta entzun zuena kontatu zuela uste da.\nMarco Poloren liburuak batez ere kontatzen du Kubilai Khanen inperioa nolakoa zen. Liburuak aipatzen ditu Errusia, Erdialdeko Asia, Iran eta Afganistan, Kubilai Khan zelako hango lurretako gobernatzailea. Japonia, Vietnam eta Birmania aipatzen ditu Kubilai Khan enperadoreak armada igorri zuelako leku haietara. Sri Lanka, India eta Madagaskar hegoaldea ere aipatzen ditu: enperadoreak mandatariak bidaltzen zituen hara, haien mendekotasuna lortzeko asmoz. Indiako ozeanoko, Indiako, Arabiako eta Afrikako kostaldeaz ari zenean, Txinak hara igortzen zituen merkantziengatik izan zen. Hots, Kubilai Khan zen liburuaren gai zentrala. Horregatik, zenbait eskuizkributan Khan Handiaren liburua izenburua jarri zen.\nHorrez gain, liburu horretan ere bilduta daude Marco Polok enperadoreari kontatzen zizkion istorioak; behatzaile eta narratzaile gaitasun handiak erakutsi zizkion Khani. Hain zuzen, Khan kexatzen zen bere mandatariak beren eginkizunaz bakarrik mintzatzen zitzaizkiola, eta ez ziotela deus berezik kontatzen joaten ziren herrialdeetako ohiturez eta ezaugarriez. Horretaz jabeturik, Marco Polok arreta handia jarri zuen bisitatzen zituen herrialdeetako hainbat gauza ikasteko, gero Kubilai Khani kontatu ahal izateko.\nHistorialari batzuen arabera, liburu hori entziklopedia bat zen edo geografia bat. Beste batzuen ustez, aldiz, Kubilai Khanen kronika liburu bat, printze ispilu bat edo merkatari liburu bat. Eta badira erreportajetzat jotzen dutenak ere.\nBertsio zaharrenak.\nEz dago jatorrizko bertsioa zein zen ziurtatzeko modurik, lehen eskuizkribuen arteko diferentzia nabarmenak badirelako. 150 bat ale badaude hainbat hizkuntzatan. Inprenta asmatu aurretik, ohikoa izaten zen akatsak egitea aleak kopiatzerakoan edo itzulpenak egiterakoan. Horregatik dago ezberdintasun ugari ale batetik bestera. Dagoen eskuizkribu zaharrena italiera kutsu handiko antzinako frantsesezkoa da. Badago beste bertsio zahar bat ere, hala nola Giovanni Battista Ramusio italarriaren itzulpena (1559an inprimatua) eta Toledon (Espainia) dagoen XV. mendeko latinezko bertsio bat. Antzinako frantsesezko beste bertsio bat, 1350ekoa, Suediako Liburutegi Nazionalean dago.\nBertsio zaharrenetako bat da \"Iter Marci Pauli Veneti\", Francesco Pipino fraide predikariak 1302an latinera egindako itzulpena, Marco Veneziara itzuli eta urte gutxira. Kontuan hartuta garai hartan latina zela kultura hizkuntza zabalduena eta autoritatea zeukana, uste da Rustichelloren testua latinera itzuli zutela Predikarien Ordenaren borondatez. Horri esker, liburua Europa osora zabaldu zen.\nGeroztik atera diren eta gaur egun ezagutzen diren edizioak hainbat bertsio eta itzulpenen artean osatutakoak dira, adibidez R.E. Latham-ek ingelesera itzulitakoa 1958an. Bertsio guztiek, halaber, ez dute luzera bera. Adibidez, Toldoko katedraleko liburutegian aurkitutako latinezko bertsioaren itzulpen bat, Paul Pelliot eta A.C. Mouleem 1938a ingelesera itzulitakoa, beste bertsioak baino %50 luzeagoa da.\nItzulpenak.\nLiburua Santaellak itzuli zuen gaztelerara, 1503an. Bertsio hartan oinarrituta, John Frampton-ek ingelesera itzuli zuen 1579ean.\nNarrazioa.\nLiburuaren hitzaurreak deskribatzen ditu Marco Poloren aita eta osaba, Berke Khan printzearen bizilekua zen Bolgharrera iristen. Urte bat geroago, Ukekera joan ziren, eta handik Bukharara. Han jaso zuten Kublai Khanekin biltzeko gonbidapena. Hura ez zen sekula bildu europarrekin. 1266an iritsi ziren Kublai Khanen egoitzara, Dadura (gaur egungo Pekin). Kublaik hainbat galdera egin zizkien Europako sistema juridikoaz eta politikoaz. Aita Santuaz eta Erromako elizaz ere galdetu zuen. Elkarrizketaren ondoren, Aita Santuari emateko gutun bat utzi zien, Zazpi Arteak (gramatika, erretorika, logika, geometria, aritmetika, musika eta astronomia) ezagutzen zituzten ehun kristau bidaltzeko eskatuz. Baina Klemente IV.a Aita Santua 1268an hil zen, eta tarte luzez ez zutenez haren ordezkoa izendatu, itzulera bidaia atzeratu zen. Niccol\u00f2 eta Maffeo Polo Veneziara itzuli ziren. Marcok, 15 edo 16 urte zeuzkala, orduan ezagutu zuen aita.\n1271n abiatu ziren berriz Asia aldera, Marco Polorekin batera. Akreraino nabigatu zuten, eta handik gamelu gainean abiatu ziren Ormuzeko porturaino. Handik itsasontziz joan nahi zuten Txinara, baina hango ontziak ez zeuden egoera onean, beraz lurreko bideetatik jarraitu zuten, zetaren bidean barrena.\nBidai hartan, une batez, merkatari ibiltarien karabana batekin batu ziren. Baina gaizkile batzuek karabana hari eraso egin zioten, harea ekaitza batez baliatuta. Polotarrek lortu zuten borrokatzea eta ihes egitea ondoko hiri batera, baina erasoan karabana hartako kide asko hil ziren eta beste asko esklabo hartu zituzten.\nLiburuaren gainerako zatietan, Marco Polok Txinan eta Birmania hegoaldean egindako hainbat inperio-bisitari buruz idatzi zuen. Polotarrek Mongoliako auzitegiaren errespetua lortu zuten, eta horregatik Kublai Khanek atzera bota zuen itzultzeko eskaria. Polotarren kezka, ordea, segurtasunez itzuli ahal izatea zen, pentsatuz Kublaien balizko heriotza baten ondoren, haren etsaiek aurka egingo zietela.\n1292an, Pertsiako subirano Kublaien iloba txikiak ordezkariak bidali zituen Txinara, harentzako balizko emazte bat aurkitzeko eskatuz. Polotarrak haiekin itzuli ziren Pertsiara. Singapurreko porturantz nabigatu zuten, gero Sumatrara joan ziren eta handik Jaffnako Point Pedro portura. Azkenik, Arabiako itsasoa zeharkatu zuen, Ormuzera heltzeko.\nItzulera bidaiak bi urte iraun zuen. 600 lagunek bidaiatu zuten, baina haietatik 18 baizik ez ziren atera bizirik (Polotarrak barne). Ezkontza jaian egon ziren eta handik joan. Ormuzetik lur-bidez joan ziren Trebizondeko portura (oraingo Trabzon), Itsaso Beltzaren bazterrera.\nMarco Polo Txinan.\nTxina barruko bidaiak.\nMarco Polo hainbat tokitan ibili zen 1271tik 1295era, Mongoliako enperadorearen ordezkari gisa. Haren aginduei erantzuten zien, eta ez zen Mongoliako gobernuaren edo administrazioaren menpeko edo ordezkari. Hauek izan ziren bere misioak:\n\u00a0 \u00a0\u2022 \u00a0 \u00a0Ganzhou-ra (oraingo Zhangye) joan zen, mendebaldera. Kubilai Khanek hara igorri zuen \u201cerrege arteko auzi garrantzitsu batzuetarako mezulari gisa, oso-oso urruneko lur batera, Caregian izeneko hirira\u201d. Sei hilabete eman omen zituen haraino iristen. Han ikusi zuen berrikuntza oro adi jarraitu zuen, gero enperadoreari txosten zehatza egin ahal izateko. Horri esker \u201cMarco Polo jauna\u201d deitua izatea lortu zuen.\n\u00a0 \u00a0\u2022 \u00a0 \u00a0Bigarren aldiz joan zen Ganzhou-ra; aldi hartan, osabarekin. Urte batez egon zen han, Harresi Handiaren mendebaldeko muturrarekin muga egiten duen hirian (Liburua 61).\n\u00a0 \u00a0\u2022 \u00a0 \u00a0Yangzhou-ra joan zen, eta hiru urtez egon zen han. Hiri hura mongoliarrek konkistatu berria zuten, eta Marco Polok hartu zuen hango gobernatzailearen lekua.\n\u00a0 \u00a0\u2022 \u00a0 \u00a0Hangzhou-ra joan zen Quinsayko portuko finantza kontrola egitera, ziurtatzeko diru-zainak ez zirela enperadorea engainatzen ari.\n\u00a0 \u00a0\u2022 \u00a0 \u00a0Indiara joan zen, baina Marco Polok ez zuen xehetasunik eman bidaia hari buruz.\n\u00a0 \u00a0\u2022 \u00a0 \u00a0Yunnan-era (Txinako hego-ekialdera) joan zen, beharbada, baina ez da baieztatua.\n\u00a0 \u00a0\u2022 \u00a0 \u00a0Tibet-era joan zelako ustea ere badago, hango ohiturak, erlijio errituak eta tenplu budistak deskribatu zituelako.\n\u00a0 \u00a0\u2022 \u00a0 \u00a0Vietnamera, Birmaniara eta Indietara joan zen enbaxadore gisa, itsaso bidez. Bi urteko ibilbidea izan zen.\n\u00a0 \u00a0\u2022 \u00a0 \u00a0Printzesa bat lagundu zuen Iranera, eta Europako estatuei mezu bat eramateko ardura izan zuen. Halaber, bidaia hura izan zen Italiarako itzulera bidaia.\nMarco Polo Sichuanera (Lib 115), Birmania barnealdera eta Yunnan-eko ibarretara ere joateaz gain, Txinako hegoaldeko eskualdeak ere bisitatu zituen. Txinako bazter guztiak ezagutu zituen, bai kostaldeko hiri jendetsuak, ipar-mendebaldeko lur lehorrak edota erdialdeko ibar baztertuak.\nMerkantziekiko interesa.\nMarco Polok arretaz jaso zituen bidaietan zehar ikusi zituen ohiturak, teknologiak eta materialak.\nBatetik, bere liburuan, xeheki deskribatu zituen Mongoliako auzi politikoak eta ekonomikoak, posta zerbitzua, dirua, prezioak eta abar. Diru-paperei aukera izugarria ikusi zien. Hango enperadoreak metal preziatuak, harribitxiak, urrea eta zilarra jasotzen zituen eta billetetan ordaintzen zituen. Ikatzaren eta amiantoaren erabilera ere deskribatu zuen. Indian behientzat zaukaten errespetuaren berri ere eman zuen.\nMarco Polok interes berezia zeukan harribitxiengan. Persian turkesak ezagutu zituen, Afganistan iparraldean lapis lazuli harri urdin biziak eta errubi gorri diztiratsuak. Sri Lankako lurretan ere aurkitu zituen errubiak, zafiroak, topazioak eta ametistak. Indian, aldiz, perlak aurkitu zituen.\nHalaber, espeziak interesez bilatu zituen. Kanela, jengibrea eta antzekoak, intxaur muskatuak, azafraia, piperbeltza edota, iltzea. Hainbat oihal mota ere deskribatu zituen, haiek ekoizteko hango teknikekin batera.\nMarco Poloren lana ez zen etnografo lana, hala ere. Merkatari senarekin egiten zituen ikusten zituen lekuen deskribapenak. Bisitatzen zituen herrietako biztanle kopuruak, diru-sarrerak eta zergak aipatzen zituen beti. Bere liburuko 234 kapituluen erdietan deskribatzen zituen herriak, hara iristeko distantziak, hango ekoizpenak eta ekoizpen haien balioa.\nIkerlari lanak.\nYuan dinastiaren urtekari ofizialen arabera, 1277an, \u201cPo-lo izendatu zuten ikerlari pribatu\u201d. 1282an, Mongoliako Lehen Ministro Ahmad Fanakati erail zuten, eta Kubilai Khan berehala joan zen Xanadu hiriburura, eta Marco Polori eta beste kargudun batzuei eskatu omen zien zaldiak har zitzatela eta joan zitezela Pekinera, ikerketa egiteko eta errudunak aurkitzeko. Hilabete baten buruan, Marco Polok argitu zion Ahmad-ek zenbat krimenetan parte hartu zuen. Enperadoreak, orduan, ministroa hil zutenak errugabetu zituen.\nEz dago erabat frogatuta Txinako dokumentu horietan agertzen den pertsona Marco Polo bera zela, baina Marco Poloren bidaietako kapitulu batean xeheki azaltzen dira Ahmad Fanakatiren hilketari buruzko xehetasunak.\nMarco Polo harribitxi askorekin itzuli zen sorterrira. Ez zuen argitu merkantzia bidez aberastu zela. Itxura guztien arabera Kubilai Khanek berak egiten zizkion oparien bidez aberastu zen.\nOroigarriak.\nMarco Polo ardia, \"Ovis ammonen\" azpiespeziea, esploratzaileren izena jarri zioten, izan ere Pamir Mendiak igaro zituenean deskribatu zituen 1271ean.\nVeneziako aireportuak bere ibilbide zena darama, Venezia-Marco Polo aireportua."}
{"id": "81066", "revid": "336", "url": "https://eu.wikipedia.org/wiki?curid=81066", "title": "Leto", "text": "Greziar mitologian, Leto (, \"L\u00eat\u1ed1\"; dorieraz \"Lato\" \"izkutatua\"), Zeo eta Febe titanen alaba bat da, eta, olinpoar jainkoei dagokienez, Zeusekin, Apolo eta Artemisaren ama. Hala eta guztiz ere, Leto, bere haurdunaldiagatik eta bere seme-alabetako bigarrena zen Apolo erditzeko toki egoki bat bilatzeagatik baino ez da aintzat hartzen. Hau da bere paper aktibo bakarra mitologian. Behin Apolo eta Artemis hazten direnean, Leto erretiratu egiten da, Olinpo gainean ama irudi ongarri arin bezala geratuz, iluna eta baketsua, behin bere lana bete ondoren.\nErromatar mitologian, Apolo eta Dianaren ama bezala, bere baliokidea Latona da.\nKretan, Dreros hirian, Spyridon Marinatosek, VIII. mendeko minoiko ondoko etxe tenplu bat atera zuen lurpetik, non Apolo, Artemisa eta Letoren hiru irudi bakarrak aurkitu zituen, aurreeratutako erdigune baten inguruan moldeatutako latorriz eginak. Walter Burkertek (\"Religion griega\"n), Festosen, sarbide erritu batekin lotuta agertzen dela adierazten du.\nLeto Liziako jainkosa nagusia zen. Bere santutegia, Jantotik gertu zegoen Letoonak, hiri-estatuen liziar konfederazioa batzen zuen. Koseko jendeak ere, bere bezala aldarrikatzen zuen Leto jainkosa.\nHain jatorrizkoa den Leto jainkosaren neurri bat, bere aita titanean ikus daiteke, honen izenak, Zeo, polotik polorako zeru esferarekin lotzen duena, baita bere ama Feben ere, ilbetearen \"puru\" eta \"purutzaile epitetoa dena, hain zuzen ere.\nArtemisa eta Apoloren jaiotza.\nZeus jainkoa, Letoren ahizpa zen Asteria bortxatzen saiatu zen, baina honek, galeper bihurturik ihes egin zuen, bere burua itsasora bota eta Ortigia uharte mugikorrean bihurtuz.\nHera Letoren atzetik doa, inork erditzerako ez hartzea lortzen du, Ortigia uhartea izan ezik, bertan inor bizi ez zelarik. Erditzea galerazten saiatzen da, erditzeen jainkosa den bere alaba Ilitiari, parte hartzea galeraziz, eta Letok, jada, 9 eguneko atzerapena duenean, jainkoek, Letoren minekin hunkiturik, lehenik Artemisa jaioarazten dute, honela, honek, bere amari Apoloren erditzean laguntzeko.\nOrtigia uhartea, lau zutaberekin, hondora finkatua geratzen da, eta bere izena Delosgatik aldatzen du, dizdiratsua esan nahi duena, Apologatik, argiaren jainkoa.\nHerak, Geak Piton sugea sortzea lortu zuen, umeak irens zitzan, baina Apolo gazte bihurtzen da 4 egunetan bakarrik, eta hil egiten du.\nHeraren jazarpenean, Leto eta bere seme-alabak urmael batetara iristen dira, eta, edan behar dutenean, Heraren agindupean zeuden nekazari batzuek, ura irabiatzen dute, lokatz bihurtuz, eta Zeusek zigortu egiten ditu, igel bihurtuz.\nApolo eta Artemisa, bere amaren babesle porrokatuak izan ziren eta Titio erraldoia hil zuten bortxatzen saiatzeagatik.\nAnfionen emazte zen Nioberen iseketatik ere defendatu zuten. Anfionekin, 7 seme eta beste hainbeste alaba izan zituen, eta Niobek iseka egin zion seme-alaba gutxi izateagatik, bere seme-alabak, Artemisa eta Apoloren geziengatik hiltzen ikustera zigortua izanik. Kloris baino ez zen onik irten."}
{"id": "81073", "revid": "105290", "url": "https://eu.wikipedia.org/wiki?curid=81073", "title": "Dance of Death", "text": "Dance of Death Iron Maiden musika taldearen disko baten eta disko horretako abesti baten izena da. Diska, 2003ko irailaren 2an kaleratu zen Japonian, eta egun batzuk beranduago, otsailaren 8an mundu osoan."}
{"id": "81074", "revid": "1519", "url": "https://eu.wikipedia.org/wiki?curid=81074", "title": "Klamide", "text": "Klamidea (), janzki arina zen, artilez egina, K.a. V. mendea eta K.a. III. mende artean, zalditeria soldadu eta efeboen artean, kapa gisa janzten zena. Gutxi gora-behera, 2x1 proportzioko laukizuzen bat zen izatez, bere luzera, zeramanaren altuera berekoa zena. Artile finez egina zegoen, eta bi albo txikiak apaintzen, kolorezko zerrenda bat eramaten ohi zuen. Urtaro beroan erabiltzen zuten soldadu gazteek, janzki bakar bezala, sandaliak salbu, eta fibula batekin estutua eskumako sorbaldan, fibula hori, ezkerreko sorbaldan kokatzen duen dokumentazioa ere badagoen arren, baita lepoaren oinarrian edo bizkarrean ere. Gorputz biluziaren gainean hain janzki arina izatearen ondorioz, historialari batzuek, udarako askoz egokiagotzat izan daitekeela uste dute, kanpaina egoeratan, azpian tunika bat eramango zuela teorizatuz.\nBeranduago, klamidea erromatarrek hartu zuten, eta agintari militarrek halakretaren gainean janzten zuten \"paludamentum\"ean eratorri zen.\nKlamide bat egitea nahiko erraza da pertsona bakarrarentzako ohearen izara bat edo antzeko neurrietako oihal zati bat edo zeozer txikiagoa erabiliz. Horretarako, nahikoa da oihala zabaletara tolestea, eta eskuman, bi muturrak finkatu, tolesduratik heren batera, kateorratz batekin. Klamidea, irekiduratik burua sartuz janzten da, kateorratza eskumako sorbaldan geratzen delarik.\nKlamideak, jarraipena izan zuen Bizantziar Inperioan, sarri, askoz handiagoa zelarik, albo batera eramana, sorbaldan itxidura bat zuela, eta ia lurreraino iristen zen aurretik zein atzetik."}
{"id": "81075", "revid": "105290", "url": "https://eu.wikipedia.org/wiki?curid=81075", "title": "Enonteki\u00f6ko muinoak", "text": "Enonteki\u00f6 udalerria, Finlandia osoko gailur altuenak dituen udalerria da. Herrialdeko 50 gailur altuenetatik 44 Enonteki\u00f6n daude. Gutxi dira 1.000 metroak igarotzen dituztenak; izan ere, Halti mendixkak (garaienak) 1.324 metro baino ez ditu.\nNahiz eta garaienak ez izan, hauek dira gailur eta mendixka ezagunenak:"}
{"id": "81076", "revid": "119347", "url": "https://eu.wikipedia.org/wiki?curid=81076", "title": "Ailakkavaara", "text": "Ailakkavaara mendixka, Finlandiako Enonteki\u00f6 udalerrian dagoen 955 metroko mendixka da. Ailakkaj\u00e4rvi aintziraren alboan dago, Kilpisj\u00e4rvi aintziratik hurbil. K\u00e4sivarsi Eremu Basatian dago, Lappi lurralde osoko hegazti-espezie ugarienak aurki daitezkeen eremu basatian hain zuzen; aliotak, antzarak, elur-hontzak, kaskabeltz handiak, marikoi buztanluzeak eta txontak dira esaterako, aintzira inguruan aurki daitezkeen hegazti-espezie batzuk. Inguruko baldintza latzei probetxu ateratzea lortu duten animalia ugari dago; hala nola, azeri artikoak, elur-orein basatiak, eper zuriak, erbinude zuriak, ipar-katamotz beldurtiak, jatunak, leming bizkorrak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta otsoak dira."}
{"id": "81077", "revid": "336", "url": "https://eu.wikipedia.org/wiki?curid=81077", "title": "Piton", "text": "Greziar mitologian, Piton (, \"P\u00fdth\u00f4n\") suge handi bat zen, Gea Ama Lurraren alaba, euri jasa handiaren ondoren lurrean geratu zen lokatzetik jaioa. Munstroa Delfostik gertu zegoen leize batean bizi zen, Parnaso mendiaren gainean, eta han zaintzen zuen orakulua. Apolo jainkoak hil zuen Piton sugea, berarentzat aldarrikatu zuen orakulua eta, ordutik, \"Apolo Pitio\" bezala ezagutua izan zen. Esaten denez, jainkoak, Pitiar Jokoak, bere garaipena ospatzeko ezarri zituen."}
{"id": "81078", "revid": "137486", "url": "https://eu.wikipedia.org/wiki?curid=81078", "title": "Ounas", "text": "Ounas mendixka, Finlandiako Enonteki\u00f6 udalerrian dagoen 725 metroko mendixka da. Pallas-Yll\u00e4stunturi Parke Nazionalean dago. Honela, [Finlandia|herrialde]] osoko hegazti-espezie gehienak dute habia inguruetan, eta uda partean, 150 hegazti-espezie ezberdin baino gehiago batzen dira basoetan. Batetik, negua bertan igarotzen duten eper zuriak, eskinosoak, kaskabeltz borealak eta mokokerrak daude; eta bestetik, udaberri partean etortzen diren buztanzuri eta elur-berdantza dotoreak .\nUgaztun handi asko dago ere; hartz arreak, ipar-katamotzak, jatunak, otsoak eta altze nagusiak esaterako ."}
{"id": "81079", "revid": "119347", "url": "https://eu.wikipedia.org/wiki?curid=81079", "title": "Peeravaara", "text": "Peeravaara mendixka, Finlandiako Enonteki\u00f6 udalerri ipar-mendebaldean dagoen 932 metroko mendixka da. Peeraj\u00e4rvi aintziraren alboan kokatzen da, Kilpisj\u00e4rvi aintziratik hurbil. K\u00e4sivarsi Eremu Basatiaren mugan dago, Lappi lurralde osoko hegazti-espezie ugarienak aurki daitezkeen eremu basatiaren mugan hain zuzen; aliotak, antzarak, elur-hontzak, kaskabeltz handiak, marikoi buztanluzeak eta txontak dira esaterako, aintzira inguruan aurki daitezkeen hegazti-espezie batzuk. Inguruko baldintza latzei probetxu ateratzea lortu duten animalia ugari dago; hala nola, azeri artikoak, elur-orein basatiak, eper zuriak, erbinude zuriak, ipar-katamotz beldurtiak, jatunak, leming bizkorrak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta otsoak dira ."}
{"id": "81080", "revid": "119347", "url": "https://eu.wikipedia.org/wiki?curid=81080", "title": "Ridnit\u0161ohkka", "text": "Ridnit\u0161ohkka mendixka, Finlandiako bigarren mendixka garaiena da. Enonteki\u00f6 udalerri iparraldean dago, herrialdeko sabaia den Haltin mendixkatik pare bat kilometrotara. K\u00e4sivarsi Eremu Basatian dago, Lappi lurralde osoko hegazti-espezie ugarienak aurki daitezkeen eremu basatian hain zuzen; aliotak, antzarak, elur-hontzak, kaskabeltz handiak, marikoi buztanluzeak eta txontak dira esaterako, aintzira inguruan aurki daitezkeen hegazti-espezie batzuk. Inguruko baldintza latzei probetxu ateratzea lortu duten animalia ugari dago; hala nola, azeri artikoak, elur-orein basatiak, eper zuriak, erbinude zuriak, ipar-katamotz beldurtiak, jatunak, leming bizkorrak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta otsoak dira."}
{"id": "81081", "revid": "336", "url": "https://eu.wikipedia.org/wiki?curid=81081", "title": "Dublingo gudua", "text": "Dublingo gudua 1922ko ekainaren 28tik uztailaren 5era gertatu zen, eta Irlandako Gerra Zibilaren (1922-1923) hasiera suposatu zuen. Gudua Irlandako Estatu Askearen behin-behineko gobernuaren tropek Four Courts eraikina erasotzerakoan hasi zen. Bertan Ingeles-Irlandar Tratatuaren aurkakoak ziren IRAko kideak zeuden. Borroka aste betez luzartu zen, Dublingo kaleetan enfrentamendu armatuak emanez. Azkenean, behin-behineko gobernuak IRAko kideak garaitu eta Irlandako hiriburu osoa kontrolpean hartu zuen"}
{"id": "81082", "revid": "105290", "url": "https://eu.wikipedia.org/wiki?curid=81082", "title": "Ladbyko itsasontzia", "text": "Ladbyko itsasontzia, hil itsasontzi garrantzitsu bat da, Hedebyko hil zeremonia batean erabilitakoa eta Oseberg, Borre, Gokstad eta Tunen, Norvegia hegoaldean daudenen mota berekoa, guztiak IX eta X. mendeetakoak. Danimarkan aurkitutako hil itsasontzi bakarra da.\nHilobia, ohiko hil toki batean dago, eta bikingoen garaian datatua dago. Egindako indusketek, hil gai ugariak agerrarazi dituzte, objektuak zein animaliak. Multzoa, X. mendearen hasieran datatua dago, tokian aurkitu zen zakurrentzako uhal batetik datorren brontze urreztaturiko maila batetatik abiatuta, Jellingeko estiloan apaindua.\nHilobiak, asaldura garrantzitsuak jasan behar izan ditu, eta, giza arrastorik aurkitu ez denez, hau, hilobi jentil batetatik hilobi kristau batetarako lekualdaketa tokia zela bezala interpretatzen da.\nIndusketak, 1934 eta 1937 artean egin zituzten G. Rosenberg kontserbatzaileak eta P. Helweg Mikkelsen farmazialariak, eta euren jatorrizko krokisak, aurkikuntza honi buruzko, lehen informazio iturria dira.\nIkus, gainera.\nHil itsasontzi"}
{"id": "81083", "revid": "119347", "url": "https://eu.wikipedia.org/wiki?curid=81083", "title": "Ropivaara", "text": "Ropivaara mendixka (iparraldeko Samieraz: \"Roahppi\"), Finlandiako Enonteki\u00f6 udalerrian dagoen 945 metroko mendixka da. Ropinsalmi herrixkaren ondoan dago K\u00e4sivarsi Eremu Basatian, Lappi lurralde osoko hegazti-espezie ugarienak aurki daitezkeen eremu basatian hain zuzen; aliotak, antzarak, elur-hontzak, kaskabeltz handiak, marikoi buztanluzeak eta txontak dira esaterako, aintzira inguruan aurki daitezkeen hegazti-espezie batzuk. Inguruko baldintza latzei probetxu ateratzea lortu duten animalia ugari dago; hala nola, azeri artikoak, elur-orein basatiak, eper zuriak, erbinude zuriak, ipar-katamotz beldurtiak, jatunak, leming bizkorrak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta otsoak dira."}
{"id": "81084", "revid": "201", "url": "https://eu.wikipedia.org/wiki?curid=81084", "title": "Nyctea scandiaca", "text": ""}
{"id": "81085", "revid": "119347", "url": "https://eu.wikipedia.org/wiki?curid=81085", "title": "Termisvaara", "text": "Termisvaara mendixka, Enonteki\u00f6 udalerri finlandiarrean dagoen mendixka bat da. Termisj\u00e4rvi aintziraren alboan eta K\u00e4sivarsi Eremu Basatian dago, Lappi lurralde osoko hegazti-espezie ugarienak aurki daitezkeen eremu basatian hain zuzen; aliotak, antzarak, elur-hontzak, kaskabeltz handiak, marikoi buztanluzeak eta txontak dira esaterako, aintzira inguruan aurki daitezkeen hegazti-espezie batzuk. Inguruko baldintza latzei probetxu ateratzea lortu duten animalia ugari dago; hala nola, azeri artikoak, elur-orein basatiak, eper zuriak, erbinude zuriak, ipar-katamotz beldurtiak, jatunak, leming bizkorrak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta otsoak dira."}
{"id": "81086", "revid": "6327", "url": "https://eu.wikipedia.org/wiki?curid=81086", "title": "Ingeles-Irlandar Tratatua", "text": ""}
{"id": "81088", "revid": "4169", "url": "https://eu.wikipedia.org/wiki?curid=81088", "title": "Pitsusj\u00e4rvi", "text": "Pitsusj\u00e4rvi aintzira Enonteki\u00f6 udalerri finlandiarrean dagoen aintzira bat da, Raittij\u00e4rvi sami herrixkatik eta Norvegiako mugatik hurbil dagoena. K\u00e4sivarsi Eremu Basatian dago, Lappi osoko hegazti-espezie ugarienak aurki daitezkeen eremu basatian, hain zuzen; aliota txikiak, antzara nanoak, belatz handiak, elur-hontzak, eskandinaviako lagopodoak, ipar-belatzak, ipar-kaskabeltzak, laponiako kaskabeltzak, marikoi isats-luzeak, negu txontak eta papourdinak dira, esaterako, aintzira inguruan aurki daitezkeen hegazti-espezie batzuk. Inguruko baldintza latzei probetxu ateratzea lortu duten animalia ugari dago ere; hala nola, azeri zuri eta gorriak, elur-oreinak, erbinude zuriak, eskandinaviako lagopodo eta lursaguak, ipar-katamotzak, jatunak, mendi lemingak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta otsoak dira.\nRiimmaj\u00e1vri aintzira Pitsusj\u00e4rviren bizilagun nagusia da. Zuzenean Eskandinaviako mendietatik datorren Govdajohka ibaiko urak betetzen du aintzira; bestalde, ateratzeko orduan, ura, Pitsusk\u00f6ng\u00e4s ur-jauziaren eta L\u00e4t\u00e4seno ibaiaren bitartez, Botniako Golkoraino doa. Aintziraren ertz batean dagoen, Pitsusk\u00f6ng\u00e4s Finlandiako ur-jauzi ospetsuenetako bat da bere garaierari esker. Gutxi gorabehera, azarotik ekainera izoztua egon ohi da aintzira.\nAintzira oso ezaguna da arrantza munduan; izan ere, bertan, amuarrain marroi eta laponiako amuarrain artiko handienak arrantzatzera uda partean etorri ohi diren arrantzaleen kopurua handia da."}
{"id": "81096", "revid": "137486", "url": "https://eu.wikipedia.org/wiki?curid=81096", "title": "Kitsiputous", "text": "Kitsiputous (finlandieraz) edo Gihccegor\u017ei (ipar samieraz), Malla Erreserba Naturalean dagoen ur-jauzia da. Kilpisj\u00e4rvi aintzirako urek sorrarazten dute ur-jauzia, eta Finlandian ezohikoa den ingurune bat sortzen da.\nLappi lurralde osoko hegazti-espezie ugarienak aurki daitezke bertan; aliotak, antzarak, elur-hontzak, kaskabeltz handiak, marikoi buztanluzeak eta txontak dira esaterako, aintzira inguruan aurki daitezkeen hegazti-espezie batzuk . Inguruko baldintza latzei probetxu ateratzea lortu duten animalia ugari dago; hala nola, azeri artikoak, elur-orein basatiak, eper zuriak, erbinude zuriak, ipar-katamotzak, jatunak, lemingak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta laponiako otsoak dira."}
{"id": "81097", "revid": "4169", "url": "https://eu.wikipedia.org/wiki?curid=81097", "title": "Enonteki\u00f6ko ur-jauziak", "text": "Enonteki\u00f6 udalerria, Finlandia osoko ur-jauzi ospetsuenak dituen udalerria da; hala nola, Finlandiako garaiena den Pitsusk\u00f6ng\u00e4s ur-jauzia. Hauen inguruetan, herrialde osoan ezohikoak diren paraje naturalak sortzen dira mendixka baxuen tartean.\nHauek dira ezagunenak:"}
{"id": "81100", "revid": "512", "url": "https://eu.wikipedia.org/wiki?curid=81100", "title": "Lubb ibn Musa", "text": "Lubb ibn Musa al-Qasaw ibn Musa ibn Furtun ibn Qasi (, \"Lubb ibn M\u016bs\u00e0 al-Qasaw\u012b ibn M\u016bs\u00e0 ibn Furt\u016bn ibn Q\u0101s\u012b ibn Furt\u016bn\"; 820 - Viguera, 875eko apirilaren 27) Toledoko \"wali\" musulmana zen.\nGurasoak.\nLubb ibn Musak edo Lubb ibn Muzak Musa II.a \"Handia\" Banu Qasikoaren semea zen, IX. mendeko Ebro eskualdeko buruzagi eta Mahoma profetaren oinordeko zuzena. Ama Asona Eneko baskoi printzesa zuen, Eneko Arista Iru\u00f1eko erregearen alaba.\nEzkontzak eta seme-alabak.\nLubb behin baino ez zuen ezkondu eta Ajab al-Balatiyya esklabo ezkondu. Hiru seme-alabak izan zituzten:\nLubb, musulman eta kristauen artean.\n842an Abd ar-Rahman II.a Kordobako emir omeiarrak Harit ibn Bazi bere jenerala bidali zuen egun Aragoi den musulman eta kristauen arteko mugara Musa ibn Musa Tuterako \"wali\"aren matxinada bukatzeko. Armada kordobarrak Borja okupatu eta Lubb ibn Musa atxilotu zuten.\nHori zela eta, Lubb Kordobara gatibu bidalia da 844 arte. Garai hartan bikingoek Iberiar Penintsulako kostaldeak eraso eta Abd ar-Rahman II.ak Lubbi eskatu zion etorriberriak borrokatzea. Bikingoak irabazi eta gero Kordobara itzuli eta askatasuna berreskuratzea ez ezik Ajab al-Balatiyya izeneko esklabo lortu zuen.\nHurrengo urtean, Musa ibn Musa aita berriro altxatu, eta Lubbek, Galindo Eneko Eneko Aristaren semea eta osabarekin batera, Banu Qasi saldu eta emirren alde egin zuen.\nLubbek bitartekotza egin zuen aita Musa eta Muhammad emirra berriro adiskideak izan zitezen. Horri ezker, 859an Lubb Toledoko \"wali\" izendatu zioten. Kargua hartu eta berehala, Clavijon musulmanek porrot handia izan zutenez, Lubbek Ordo\u00f1o I.a Asturiasko erregearen alde egin zuen: Ituna 866an Asturiasko erregea hil eta Alfontso III.a bere oinordekoarekin jarraitu zuen.\nKristauen menpeko gisa, musulmandarren lurraldeetan espedizio batzuetan hartu zuen parte. Behin Ibn Hamza aristokrata harrapatu eta Mutarrif eta Furtun anaien truke aldatu zuen, azkenak 860 urtetik gatibuak zirelako.\nBanu Musakoen altxamendua.\n871an Lubbek Arnedoko bere gotorlekutik altxatu zen Muhammad I.a Kordobako emirraren aurka. Anaien laguntza izan zuen aita Musa ibn Musa zuen lurralde guztiak berreskuratzeko: Lubb eta Ismailek Zaragoza, Mutarrifek Huesca eta Furtunek Tutera okupatu zuen. Kordoban berehala antolatu zen espedizio bat Muhammad I.a Kordobakoa emir berak zuzenduta eta Banu Tujibien laguntza zuena Banu Qasikoak menperatzeko.\nEmirrak lehendabizikoz Toledon sartu eta gero Zaragozan. Lubben semea Muhammad ibn Lubb hiriaren defendatzaileak hiria utzi zuen Huescan aurpegia emateko. Emirrak Huescara ailegatu zenerako, ikusi zuen berari leiala zen Amrus ibn Umarrek Mutarrif ibn Musa atxilotu zuela.\nGero Ejea hartu eta Iru\u00f1eko barrutiak arpilatu zituen. Kordobara itzulita, Muhammad I.ak Mutarrif ibn Musa eta bere semeak ziren Muhammad, Musa eta Lubb gurutziltzatu zituen. Musa II.aren gainerako semeek elkar borroka eta eztabaidatzeari ekin zioten. Hori zela eta, Furtun eta Ismailek Arnedon Lubb eraso eta Viguerako gazteluan espetxeratu zuten.\nLubben heriotza.\n875eko apirilaren 27an Lubb ibn Musa oreinak ehizatzera irten, eta arazo bat izan ondoren odol-hustua hil zen. Vigueran lurperatu zuten."}
{"id": "81102", "revid": "119347", "url": "https://eu.wikipedia.org/wiki?curid=81102", "title": "Lubb ibn Muhammad", "text": "Lubb ibn Muhammad ibn Lubb ibn Musa al-Qasaw ibn Musa ibn Furtun ibn Qasi (? - 907), Lleidako \"wali\" (890-907) zen.\nArbasoak.\nLubb ibn Muhammad Banu Qasi leinu muladikoa zen. Aita Muhammad ibn Lubb, Musa ibn Musaren oinordeko zuzena zuen.\nBere anai-arrebak Musa ibn Muhammad, Jusuf ibn Muhammad, Abdulah ibn Muhammad, Junus ibn Muhammad eta Mutarrif ibn Muhammad ziren. Anai hauen arteko borrokak Banu Qasien suntsipena eragin zuten.\nEzkontzak eta seme-alabak.\nLubb ibn Muhammadek hiru seme izan zituen:\nBorrokak.\nLubbi etengabe Katalunia eta Aragoiko konderriaren noble kristauak borrokatuz aritzea ez ezik hegoaldetik musulmanen espedizioak ere zetozkion. Hori zela eta, Lubbek agindu zuen zenbait hiri gotortzea, tartean Lleida, Monzon edo Balaguer. Lleidako meskita, egungo \"Seu Vella\", eta \"aljama\" ere eraiki zituen.\n897ko abuztuaren 11an, Lubbek Bartzelonako konderria eraso zuen, Guifre iletsua kondea Vall d'Oran, Solsonatik gertu, hiltzen.\nTutera, Tarazona (899) eta Araba eraso eta Toledo konkistatu zuen Jaendik gertuko lurraldeak ere hondatuz. 904ko beste espedizioan Ramon I.a Pallarsekoa mendean hartu eta Ribagorzako konderria okupatu zuen.\n907an Iru\u00f1ea erasotzea saiatu zuen baina ezin zuen hiria mendean hartu. Hilabete gutxi geroago, Lubb Antso Gartzesek antolatutako lakio batean erori eta erail zuten.\nHuescako jauna eta Loperen antzinako etsaia zen, Muhammad al-Tawil muladiak Furtun ibn Lubb Lubben semeari bere jarauntsia ostu eta Lleidako \"wali\" berria bihurtu zen."}
{"id": "81104", "revid": "4169", "url": "https://eu.wikipedia.org/wiki?curid=81104", "title": "Enonteki\u00f6ko geografia", "text": "Enonteki\u00f6ko geografia Finlandiako ipar-mendebaldeko muturrean dagoen Enonteki\u00f6 udalerriaren geografia da. Enonteki\u00f6k K\u00f6nk\u00e4m\u00e4eno eta Muonionjoki ibaiek ingurune natural berezi bat osatzen duten Treriksr\u00f6seten Norvegia eta Suediarekin egiten du muga. Inari, Kittil\u00e4 eta Muonio udalerriak dira bere bizilagun finlandiarrak. Gutxi gorabehera 1.900 lagun dauzka Enonteki\u00f6k 8.359,28 km\u00b2-ko azaleran (zazpi aldiz Gipuzkoa osoa), eta honek, dentsitate txikieneko Finlandiako bigarren udalerria bilakatzen du Savukoski ostean. Herrialdeak irudimenaren laguntzaz emakumezko itxura daukanez, Finlandian \"K\u00e4sivarsi\" (besoa) bezala ezagunagoa da, herrialdearen emakumezko pertsonifikazio horren eskuineko besoaren itxura baitauka.\nAzalera guztiaren %80a baino gehiago, babestutako eremuek osatzen dute; haien artean aipatzekoak dira K\u00e4sivarsi Eremu Basatia, Malla Natura Erreserba Hertsia eta Pallas-Yll\u00e4stunturi Parke Nazionala.\nEzaugarriak.\nUdalerria Zirkulu Polar Artikoaren gainean dago, 200-300 bat km; honenbestez, gauerdiko eguzki eta gau polar fenomenoak oso ohikoak dira. Lehenengoan, eguzkiak udalerriaren zerua betetzen du maiatzaren 22tik uztailaren 23ra eta bigarrenean aldiz, iluntasuna nagusitzen da abenduaren 2tik urtarrilaren 11era. Klima subartikoa da nagusi udalerrian eta ondorioz, tenperatura leunak jasaten dituzte udan, baina neguak hotzak eta luzeak izan ohi dira. Hala ere, neguak ez dira Lappi erdialdean bezain hotzak, Ozeano Artikora iristen diren ur-korronte beroek neguak leuntzen baitituzte. Samitarrek antzinean eta gaur egun oraindik egiten dituzten egutegietan zortzi urtaro bereizten dituzte: \"udaberri-negua, udaberria, aitzinuda, uda, aitzinudazkena, udazkena, aitzinegua\" eta \"negu iluna\". Aurora Borealak bestalde, oso ohikoak izaten dira neguko gau ilun eta oskarbietan, hala nola, lau gautatik hirutan ematen den fenomenoa da .\nUdalerriko eta Finlandia osoko sabaia, iparraldeko Eskandinaviako mendietan dagoen Halti (1328 m) mendixka da; hala ere, Saana da udalerriko mendi ospetsuena, urtero turista gehien erakartzen dituena baita. Herrialdeko ur-jauzi handienak ere udalerrian daude; arrasti lainotsuetan inguru misteriotsu bat sortzen duen Pitsusk\u00f6ng\u00e4s ur-jauzia, esaterako. Aintzira ezagun eta nagusienak Ounasj\u00e4rvi, P\u00f6yrisj\u00e4rvi eta izen bereko herrixkaren ondoan dagoen Kilpisj\u00e4rvi aintzirak dira.\nGuztira, 825 aintzira daude Enonteki\u00f6n eta bere azalera guztiaren 300 km\u00b2-a baino gehiago osatzen dute. Baso-eremua aldiz, %19koa baino ez da eta beste guztia, zelai zabalek, inguru zingiratsu eta paduratsuek, eta tundra eremuek osatzen dute. Lurraren %83a jabetza nazionala da eta honetan Pallas-Yll\u00e4stunturi Parke Nazionala, Malla Natura Erreserba Hertsia eta K\u00e4sivarsi, Pulju, P\u00f6yrisj\u00e4rvi eta Tarvantovaara eremu basatiak daude; gainontzeko lurrak baso txikiek eta jabetza pribatuek osatzen dute.\nIpar Laponia eta basoen Lappi lurraldeen artean dago Enonteki\u00f6 eta, ondorioz, hegoaldeko eta iparraldeko espezieak tartekatzen dira bere habitat anitzean. Bertako naturagatik eta era askotako espezieen ondorioz, ikerkuntza talde ugari ari da gaur egun lanean . Ikerkuntza talde hauek, bai nazionalak, bai nazioartekoak dira, eta bertako airea Europa kontinente osoko garbiena delaz ohartu dira. Beste ikerketa arlo batzuk, turismoaren ondorioak ingurugiroan edota zuhaitz bakanduen eta zingiren eskualdeak izan ohi dira.\nBabestutako eremuak.\nFinlandia osoko udalerri handienetarikoa izateaz gain, lur-jabetza nazionalaren ehuneko handiena dauka, %83a. Bertan, parke nazionalak, natura erreserba hertsiak eta eremu basatiak daude, udalerriaren azalera guztiaren %80a baino gehiago osatzen dutenak:\nFauna.\nFaunari dagokienez, animalia polar batzuk eta uda partean iristen diren hegaztiez gain, ez dago animalia mota ugari klima hotza dela-eta. Uda partean iritsi eta zingiretako intsektuei esker bizirautea lortzen duten hegazti-motek osatzen dute talde ugariena; hala nola, aliota txikiak, arrano beltz eta belatz txikia bezalako harrapariak, luma dotoreko borrokalariak, istingor arruntak, kuliska pikartak, laponiako berdantzak, larre-buztanikarak, marikoi isats-luzeak, mendebal-txori mokomeheak, mendi-txontak, mirotz zuriak, negu-txirtak, negu-txontak, papourdinak, txirri hankalaburrak, txirritxo handiak, txoka gorritzak, urre txirri arruntak, zingira-hontzak eta zozo paparzuriak. Gainera, hamazazpi ur-hegazti espezie desberdin aurkitu daitezke aintziretan, haien artean, ahate gorriztak, ahatebeltzak, ahatebeltz hegalzuriak, beltxarga oihulariak, murgilari handiak, zerra txikiak eta antzara hankagorriztak, hankahoriak, muturzuriak eta nanoak. Elur-berdantzak, elur-hontzak, eper zuriak, txirri lepokodunak eta zapelatz galtzadunak, aldiz, mendi goialdean bizi diren hegaztiak dira. Lappiko negu gogorrak irautea lortu duten hegazti bakarrak, eper zuriak, eskandinaviako lagopodoak, kaskabeltz handiak, laponiako kaskabeltzak eta okil hiruatzak dira .\nUgaztunen taldea berriz, altzeek, azeri artiko eta gorriek, erbinude arrunt eta zuriek, jatunek, hartz arreek, ipar-katamotzek, lemingek, otsoek, satitsu txikiek, ur-ipurtatsek, ur-satitsu hankazuriek eta elur-orein basati eta etxekotuek osatzen dute, batik bat. Hauek, lehen aipaturiko eremu basatietan, Pallas-Yll\u00e4stunturi Parke Nazionalean eta Malla Natura Erreserba Hertsian daude babestuak.\nAmuarrain artiko handiak, amuarrain marroiak eta izokinak dira aintzira eta ibaietako nagusiak.\nLandaredia.\nKlima mota ezberdinak baldintzatuta, hazten diren landare-motak anitzak dira; hegoaldeko muga izeien esku dago, baina iparralderantz jotzen dugun heinean, pinudiak agertzen hasten dira. Hetta herriaren inguruan, urki zilarkara zuhaitz nazionalak bihurtzen dira nagusi eta P\u00f6yrisj\u00e4rvi aintziraren bazterreko dunak aldiz, landare ezohikoen bizilekua da. Ipar-mendebaldeko lurretan eta 600 metro goitiko ingurunetan ordea, Finlandiako zuhaitzik gabeko tundra eremu bakanak daude. Azkenik, aipatzekoak dira landare-mota anitzagatik bertako inguru zingiratsu eta paduratsuak herrialde osoko ospetsuenak direla.\nAhabia gorriak, harrautsiak eta azeri-mahatsak inguru zingiratsuetan hauteman daitezken hiru landare espezietako batzuk dira. Ezkilaloreak, potentillak, bioletak eta azaleak besteak beste, euren tokia aurkitu dute ere udalerriko mendixka izoztuetan.\nZehaztasunak.\nAintzirak.\nEnonteki\u00f6 udalerria Finlandia osoko aintzira gehien dituen udalerrietako bat da; guztira, 825 aintzira daude udalerrian eta bere azalera guztiaren 300 km\u00b2-a baino gehiago osatzen dute.\nHauek dira garrantzitsuenak:\nIbaiak.\nEnonteki\u00f6 udalerria Finlandia osoko ibai gehien dituen udalerrietako bat da.\nHauek dira garrantzitsuenak:\nMuinoak.\nFinlandia osoko gailur altuenak dituen udalerria da. Herrialdeko 50 gailur altuenetatik 44, Enonteki\u00f6n daude. Gutxi dira 1.000 metroak igarotzen dituztenak; izan ere, Halti mendixkak, garaienak, 1.324 metro baino ez dauzka.\nNahiz eta garaienak ez izan, hauek dira gailur eta muino ezagunenak:\nUr-jauziak.\nFinlandia osoko ur-jauzi ospetsuenak dituen udalerria da ere; hala nola, Finlandiako garaiena den Kitsiputous ur-jauzia.\nHauek dira ezagunenak:"}
{"id": "81106", "revid": "63274", "url": "https://eu.wikipedia.org/wiki?curid=81106", "title": "Kastro", "text": "Kastroa edo gazteluzaharra historiaurreko gotorleku mota bat da. 300 eta 600 metro arteko garaieran egoten dira sarritan, haranen arteko igarobidea militarki kontrolatzeko. Eremu akademikoan eremu gotortuak, esparru edo barruti gotortuak (edo sinpleki barrutiak), herri harresituak edo herri gotortuak terminoak maiz erabiltzen dira. Dena den, izen guztiak ez dira sinonimoak, barruti gotortu bat, erromatar gotorleku militar bat (\"castrum\") izan baitaiteke, Bizkaiko Ilunzar, adibidez.\nEskuarki Erromatar Garai Aurrekoa izan ohi da, nahiz eta batzuk erromatartze garai hasieran iraun zuten eta ondorengo garaietan eraikitako adibideak ere badauden, Erdi Arora iritsi arte. Europan agertu ohi dira, Brontze Aroa eta Burdin Aroan eraiki zirelarik.\nIzena.\nIpar Euskal Herrian \"gazteluzahar\" izena ematen zaie gotorlekuei toponimian eta Hego Euskal Herrian, muru, harresi esanahiarekin. \"Kastro\" hitza toponimian dauka jatorria ere bai, latinezko \"castrum\" hitzetik dator \"gotorleku militarra\" esan nahi duelarik, eta gaztelu hitza eman zuena. Toponimian zenbait lekutan izen hori mantendu da, Castrourdiales (Kantabria), Ojacastro (Errioxa), eta Galiza eta Asturiaseko castro edo castru ugarietan. Euskal herrian adibide bakan batzuetan gorde da, hala nola, Erdi Aroko Pu\u00f1ikastro-Malpika (gaur egungo Araban) kasu edo Bilboko Kastrexana.\nAzkenik, literatura zientifiko-akademikoan, arkeologia idazlanetan, eta dibulgaziozko lanetan, zein hedabideetan, beste izen batzuk ere erabiltzen dituzte maiz, hala nola, Burdin Aroko herri harresitu edo herri gotortu herri gotor, gotorleku eta barruti edo esparru itxi edo gotortua.\nErabiltzen den beste izen bat oppidum da (\"oppida\" pluralean), baina ezin dira bi kontzeptuak nahastu \"oppidumak\" handiak izaten dira, Europa ez mediterraneoan hirien aurrekariak dira eta Galian, adibidez, nahiko zabaldu ziren. Bere inguruko beste herrixkak eta lurraldea antolatzeko guneak ziren. J.I. Jim\u00e9nez Chaparrok, adibidez, \"oppidum\" bakarra identifikatzen du Bizkaian, Arrolakoa, eta bakara ere Gipuzkoan, Intxur. Julio Zesarrek erabili zuen lehenengoz Galiako herri nagusi batzuk aipatzeko baina gaur egun kontzeptua asko zabaldu da.\nGaztelu zaharrak eta toponimia.\nSarri, \"gaztelu zahar\" hauek beste lekuetako herri gotortuak baino txikiagoak izaten dira eta mendi edo mendixkari izena ematen diote. Hauek dira ohikoenak:\nKronologia.\nEuropako zenbait kastro Neolito berantiarrekoak badira ere, gehienak geroagokoak dira:\nMendebaldeko eta erdialdeko Europako eskualde zeltikoetan eraiki zituzten erromatar konkistara arte. Julio Zesarrek Burdin Aro berantiarreko galiar gotorleku handiei \"oppida\" izena eman zien. Ordurako nagusienak gotorlekuak baino, hiri txikiak ziren eta erromatar hiri bilakatu ziren.\nErromatar garaietan ez ezik Erdi Aroan ere erabili zituzten. Hain inportanteak ziren zenbait eskualdetan ezen bere garaietako ezaugarri nagusi bilakatu baitziren, adibidez, Galizian, Portugalen eta Asturias mendebaldean, orduko kulturari izena eman zioten, kastroen kulturari hain zuzen ere.\nEzaugarriak.\nTipologia.\nKastroak hesiz babestutako gotorlekuak ziren, gailurraren inguruko eremua mugatzeko. Egun, hesien arrastoak baino ez dira ageri, sakonera gutxiko lubakiak baino ez. Gainera, bertako landareak garaiak badira, bertatik ikusezinak dira. Horregatik, airetik dira batez ere ikusgai, lurrean eratutako landaredi aldaketa eta itzalak direla-eta.\nHiru mota daude:\nBabes lerroaren kopurua aldakorra da, 1etik 7ra (Landibarreko Gaztelu Zaharra).\nEraikitzaileak.\nEraikuntza datak ez dira ezagunak, baina oro har Brontze Aro amaierako edo Burdin Aro hasierako talde militarrek eraiki zituztela uste da, ziur aski harrespila ehorzketa gisa ekarri zituzten berberak.\nBatzuetan, antzinako eraikitzaile hauek jentilekin edo euskal mitologiako beste izakiekin identifikatzen dira herri sinesmenean. Horrela, Altzain (Zuberoa) gotorlekuak \"Maide korralea\" izena du, Maide izakiena, alegia.\nErabilera.\nHerri gotortu horietariko asko, bizileku eta ekoizpen leku ziren, etxe multzo ondoan nekazaritzarako eta abereak zaintzeko gune zabalek horrela adierazten baitute.\nErabilerari jarraiki, zenbait gaztelu, hala nola Mauleko gaztelua edo L\u00fck\u00fczekoa, \"gaztelu zaharren\" gainean eraiki ziren.\nHedapena.\nKastroak Europa osoan zabaldu ziren:"}
{"id": "81107", "revid": "6327", "url": "https://eu.wikipedia.org/wiki?curid=81107", "title": "Louis XIV.a Frantziakoa", "text": ""}
{"id": "81110", "revid": "98220", "url": "https://eu.wikipedia.org/wiki?curid=81110", "title": "Dr. Mabuse Der Spieler", "text": "Dr. Mabuse Der Spieler Fritz Langek 1922an sorturiko filma da, Norbert Jacques idazlearen eleberrian oinarritua. Film mutua da. Lau orduko iraupena du eta bi zatitan banatuta aurkeztu zuten:\nArgumentua.\nMabuse doktorea gaizkile maltzurra da. Hipnosian maisu, karta jokoan arerioei erraz irabazten die; iruzurra ere bizibide du, eta polizia atzetik dabilkio. Edgar Hull gaztea bere biktimetako bat da, Cara Carozza aktoreak limurtuko duena Mabuseren aginduz. Hullek Von Wenck inspektorearengana joko du laguntza eske, baina alferrik, Mabusek Edgar hil egingo du eta. Cara atxilotuko dute, eta ziegan dagoela bere buruaz beste egingo du pozoina hartuz. Bitartean Mabusek Told kondea eta bere ondasunak ditu xede. Wenckek ez du etsiko eta Mabuse jazarriko du; harrapatu, ordea, ez."}
{"id": "81113", "revid": "59902", "url": "https://eu.wikipedia.org/wiki?curid=81113", "title": "Semeno", "text": "Semeno etxea, semenotarrak,\nXimeno etxea edo ximenotarrak euskal jatorriko Erdi Aroko errege etxe bat izan zen, X. mendetik XIII. menderaino iraun zuena. Ramon Menendez Pidalen aburuz, semenotarrek \u00abEspainia europartu zuten\u00bb.\nHistoria.\nLehendabiziko ximenotarrak IX. mendean Nafarroako zenbait eskualdeko duke edo erregeordeak ziren, Aritza iruindar leinuaren menpe zeudenak. Haien armarriko ikurrek erakusten dutenez, Arabakoak edo mendebaldeko Pirinioetakoak. Hala ere, lehen uste zen haien jatorrizko etxea Gaskoinian zegoela.\n905ean, leinuko Antso Gartzeitzek, kanpoaldeko laguntzari esker, Arista leinuko Orti I.a Gartzeitz lekualdatu eta monarkia sendotu zuen. Hori zela eta, orduko iberiar musulmanek \"Banu Sanyo\" (; \"Antsoren semeak\" esan nahi duena) izena erabili zuten leinua aipatzeko.\nLeinuko lehendabiziko errege nagusia Antso \"Nagusia\" zen, 1000 eta 1035 artean Iru\u00f1eko Erresuma ez ezik Aragoi, Gaztela eta Ribagorza eskubidez eta Leon konkistaz ere gobernatu zuena. Bartzelonako konde eta, ziur asko, Gaskoiniako duke menpe izan zuen. ezizena hartu zuen. Hil ondoren, semeak bere lurraldeak banatu eta Ximeno leinua hedatu zen.\nFernando \"Handia\" Leon eta Galizia konkistatu zituen 1037an, horrela leinuak Iberiar Penintsulako kristau lurralde guztiak zituen menpean. Alfontso VI.ak enperadore titulua eskatu zuen.\nAlfontso I.ak laburki berreskuratu zituen leinuaren lurralde guztiak, Aragoiri eta Nafarroari ezkontzaren bitartez Gaztela eta Leon erantsi zizkienean. Enperadore titulua ere eskatu zuen. Bera hil zenean, erresuma guztiak berriro banatu eta emakumeen eskuetan geratu ziren. Antso VII.a Nafarroakoa 1234an hil zenean Ximeno leinua bukatu zen.\nEuskal tradizioan.\nEuskarazko tradizioan \"Eneko\" eta \"Semeno\" izenak euskalduntzat hartu izan dira.\nBaina azken urteetan euskaldun batzuek \"Eneko\" eta \"Semeno\" izenak arrotzat hartu dituzte, gaztelaniazko \"I\u00f1igo\" eta \"Ximeno\" izenak jatorrizkotzat sinetsiz.\nErrege-erreginen zerrenda.\nLetra lodiz, errege-erreginak. Parentesi artean, titulua aldarrikatu zuten urtea."}
{"id": "81116", "revid": "105290", "url": "https://eu.wikipedia.org/wiki?curid=81116", "title": "Evreux leinua", "text": "Evreux Frantziako leinua inportantea zen, Kapeto leinuaren adarra zena. Bere urrezko aroa XIV. mendeko hasieratik XV. mendeko erdialdera arte zen. Nafarroako errege izatera ailegatu ziren.\nLeinua Filipe III.a Frantziakoaren hirugarren semea zen Luis Frantziakoa Evreuxko kondeak sortu zuen. Honek seme bi izan zituen, Karlos Evreuxkoa eta Filipe Evreuxkoa, Joana II.a Nafarroakoa ezkondu zuena.\nLeinu nagusia 1400ean bukatu zen Karlos Evreuxkoaren semeek semerik ez zutelako. Nafarroako leinua 1425ean bukatu zen, Karlos III.a Nafarroakoa hil zenean."}
{"id": "81119", "revid": "336", "url": "https://eu.wikipedia.org/wiki?curid=81119", "title": "Ragnar\u00f6k", "text": "Ragnar\u00f6k (\"jainkoen patua\") eskandinaviar mitologian munduaren amaierako gerra da. Gerra hau, Odin buruzagi duten jainko \u00c6sirrek eta Loki buruzagi duten jotunen artean gertatuko da. Ez dira bakarrik jainkoak, erraldoiak eta munstroak izango gerra apokaliptiko honetan desagertuko direnak, baizik eta unibertso guztia.\nBikingoen gizarte gerlarietan, gerran hiltzea patu miresgarria zen, eta hau, betierekoak ez diren jainko talde baten gurtzan adierazi zen, jainko hauek Ragnarokean desagertuko direlarik. Eskandinaviar herrietako saga eta olerkaritza eskaldikoan, argi eta garbi zehaztuak agertzen dira Ragnarokean gertatuko diren gertakariak, baita nork noren aurka borrokatuko duen eta gerra honetan parte hartuko dutenen patua ere. V\u00f6luspak (Volv\u00e4 emakumezko xamanaren profeziak), Edda poetikoko lehen sailak (Edda nagusia), 1000. urtetik datatua dagoenak, jainkoen istorioa kontatzen du, denboraren hasieratik Ragnaroka arte, 65 ahapalditan. Snorri Sturlusonek bi mende beranduago idatzitako Edda prosaikoa edo Edda txikiak, gerraren aurretik, bitartean eta ondoren gertatuko den xehetasunik txikiena ere azaltzen du.\nRagnarokari buruz, istorio apokaliptiko bezala (Armaggedonaren antzera) bakarra dena, jainkoek, gerra horretan zer gertatuko den aldez aurretik dakitela da: zerk iragarriko duen gertaera, nor, nork hilko duen, eta hala. Ragnaroka eragozteko botererik ez dutela ere badakite. Hau, antzinako herri eskandinaviarren patuaren kontzeptuarekin (Ur\u00f0, Wyrd) lotua dago.\nIzena.\n\"Ragnarok\" hitza, bi zatiz osatua dago: Bata, ragna, \"regin\" hitzaren plural genitiboa (\"jainkoak\" edo botere gobernariak) esan nahi duena. Bestea, berriz, rok da, \"patua\" esan nahi duena. Etimologikoki, regin/ragna zein rok, *rak edo *reg erro protoindoeuropar beretik datoz (\"aurrera eraman\", \"bere tokian jarri\", \"gobernatu\"). \"Rok\"en kasuan, *reg sustraia *reig bihurtzen da \"eskua luzatu\" edo \"abagunea heldu\", hortik \"irismen\" (maximoa) edo \"azken patua\" zentzua (\"reach\" \"irismen\" ingelesez). XIII. mendean, eskandinabiar olerkariek, beharbada estilo arrazoiengatik, \"ragnarok\" hitza \"ragnarokkr\" hitzagatik aldatu zuten. \"Rokkr\" hitza, bere aldetik, *reg(w)os protoindoeurparretik dator \"iluntasuna\", \"ilunpea\", \"ilunabarra\". Ragnarokkr hitzaren alemanierazko itzulpena \"G\u00f6tterd\u00e4mmerung\" da, XIX. mendean Richard Wagner musikari eta konposatzaile alemaniarrak, bere Nibelungoen eraztuna izeneko opera tetralogiako azken lana den \"Jainkoen Gainbeheran\" (edo Ilunabarra) ezagun egin zuen hitza (\"G\u00f6tterd\u00e4mmerung\" alemanieraz).\nSarrera.\nJarraian, Ragnarokaren hasieraren gertaera nagusi eta esanguratsuenak aipatzen dira:\nProfeziak.\nRagnarokaren aurretik, Fimbulvetr edo Fimbulwinterra gertatuko da, Neguen Negua: Bata bestearen atzean, udarik gabe, hiru negu izango dira. Emaitza bezala, gatazkak eta borrokak gertatuko dira, eta hilkor guztiak desagertu egingo dira.\nEkin eta ekineko jazarpen baten ondoren, Skoll otsoak eta bere anaia Hatik, azkenik, Eguzki jainkosa eta bere anaia Mani irentsiko dituzte. Izarrak zerutik desagertuko dira, lur guztia ilunpean geratuz.\nLurra, hain indartsu astinduko da, ezen zuhaitzak errotik atereak izango direla, eta mendiak erori egingo dira, elkarketa eta maila bakoitza, hautsi eta banandu egingo da, Loki eta bere semea Fenrir otsoa askatuz. Otso honen mutur izugarria hainbeste irekiko da, goialdearekin zerua eta behealdearekin lurra joko dituela. Garrak bere begietan dantzan aritu eta bere sudurzuloetatik irtengo dira.\nEggther, jotunen zaindaria, bere hilobian eseri eta bere harpa jotzen hasiko da, irribarre serio batekin. Fjalar oilar gorriak erraldoiei eta Gullinkambi urrezko oilarrak jainkoei kantatuko die. Hirugarren oilar batek, herdoilaren antzeko gorri koloreko batek, hildakoak altxatuko ditu Helen.\nJormundgander, Midgardeko sugea, ozeanoko ohantze sakonetik altxatuko da Lurrerantz joateko, bihurtuz eta bere inguruan haserre bizian biratuz, itsasoak gorantz egin eta lurraren aurka joan daitezen eraginez. Arnasaldi bakoitzarekin, sugeak pozoia botako du, lurra eta zerua horrekin zipriztinduz.\nEkialdeko lurretatik, Jotundar armada, Hrymek gidatua, Jotunheimen duen etxetik irtengo da, eta Naglfar beldurrezko ontzian nabigatuko du (hildako gizakien azkazalekin egina), tsunamiak eta uholdeak askatuko dituztenak, Vigrideko gudu zelaietarantz.\nIparraldetik, bigarren ontzi batek ere bere oihalak Vigriderantz jarriko ditu, orain aske dagoen Loki lemazain bezala duelarik, eta Heleko biztanle izugarriekin hil pisu bezala.\nMundu osoa dago gerran, airea dardarka jarriko da oihartzun eta zaratekin. Aztoramen honen artean, Muselpheimeko suzko erraldoiek, Surtek gidatuak, hegoalderantz aurrera egingo dute, eta bitan zatituko dute zerua bera, Vigridetik gertu, bere igaroan guztia garretan erretzen utziz. Ostadarraren zubi den Bifrosterantz doazela, hau, pitzatu eta euren atzean hautsiko da. Garm, \"infernuko zakurra\"k Gnipahellirren aurrean, askatzea lortuko du, eta suzko erraldoiei batuko zaie Vigrideranzko bidean.\nHonela, Jotun eta Heleko biztanle guztiak, Fenrir, Jormundgander, Garm, Surt eta Muselpheimeko suzko erraldoiak, Vigriden bilduko dira. Guzti horiek, norabide bakoitzean 120 legoako distantzia hartzen duen lubeta zabala beteko dute.\nBitartean, Heimdalek, etsaiak hurbiltzen ikusiko dituen lehen jainkoa denez, Giallar izeneko bere adarra joko du, bederatzi munduetan entzuna izango dena. Jainko guztiak esnatu eta berehala, kontseiluan bilduko dira. Ondoren, Odinek Sleipnir muntatuko du, eta bere gainean joango da Mimerren etxera, berak eta bere herriak itxaropenen bat izan dezakeen galdetzera.\nOrduan, Yggdrasil, munduko zuhaitza, sustraietatik puntara astinduko da. Lurreko, zeruko eta Heleko guztiak dardar egingo du. Aesir eta Einherjer guztiek, euren gerra jantziak jantziko dituzte. Armada handi hau (432.000 Einherjer, 800 Valhallako ate bakoitzetik), Vigriderantz joango da, eta Odin buruzagi izango dute, urrezko kasko bat eta faxa distiratsu bat erabiliz, Gungnir izeneko bere lantza astinduz.\nAzken guda.\nOdin Fenrirrengana joango da, eta Thorrek, bere eskuinean, ezingo dio lagundu, bere antzinako etsai den Jormundgander sugeak berehala erasoko baitu. Freyrrek, suzko erraldoia den Surten aurka borrokatuko du, baina gerra honetan hilko den lehen jainkoa izango da, berak, bere ezpata, bere mirabe Skirnirri utzi baitio. Oraindik borroka luzea geratzen da Freyr hil aurretik. Tyrrek, Garm hiltzea lortuko du, baina hain modu larrian zauritua izango da, biziraungo duela, baina bakarrik mundua suak suntsitua izan eta gutxi arte. Heimdalek Lokiren aurka borrokatuko du, eta hain borroka berdindutik, bietako bakar bat ere ez da bizirik irtengo. Thorrek Jormundgander sugea hilko du bere mailu Mjolnirrekin, baina bederatzi pauso besterik ezingo ditu eman hilda erori aurretik, Jormundganderrek jaurti zion pozoiarekin pozoitua. Odinek, Gungnir izeneko bere lantza boteretsuarekin borrokatuko du Fenrirren aurka, baina honek jainkoa irentsiko du borroka luze baten ondoren. Bere aita mendekatzeko, Vidar berehala iritsiko da, eta hanka bat jarriko du otsoaren masailezurrean. Hanka honetan, denboraren hasieratik egiten egon izan den oinetakoa jantziko du, gizonek, oinaren hatz gainean eta euren oinetakoen gainean moztutako larruzko zerrendetan datzan zapata. Esku batekin, otsoaren masailezurra hartu eta bere eztarria deuseztuko du, azkenik otsoa hilez.\nOrduan, Surtek mundu osoa suarekin erreko du. Lurreko izaki guztiak hilko dira. Eguzkia itzali egingo da eta izarrak zerutik desagertuko dira. Lurrin toxikoak agertuko dira, eta garrek eztanda egingo dute, zerua suarekin errez. Azkenik, lurra itsasoan urperatuko da.\nOndorioak.\nSuntsipenaren ondoren, lur berri bat agertuko da itsasotik, berdea eta zuzena. Laboreak, sekula ereinak izan ez ziren lurretan helduko dira. I\u00f0av\u00f6llr larrea, orain suntsitua dagoen Asgarden, ez da desagertu Ragnarokaren ondoren. Eguzkia, Eguzki bezala berragertuko da, Skoll otsoak irentsi aurretik, alaba bat izan baitzuen, beraren berdin-berdina. Modu birjinean izandako alaba honek, bere amaren bidea jarraituko du zeruan.\nZenbait jainko, Ragnaroketik bizirik irtengo dira: Odinen anaia Vili, Odinen seme Vidar eta Vali, Thorren seme Modi eta Magni, bere aitaren Mjolnir mailua heredatuko dutenak, eta, azkenik, H\u0153nir, hagatxoa eutsiko duena, eta etorkizuna aurreikusiko duena. Baldur eta bere anaia H\u00f6\u00f0r, Ragnaroka baino lehen hil zirenak, infernutik irtengo dira eta Odinen ganberetan eseriko dira, zeruetako Valhallan. Idav\u00f6llen batzean, jainko hauek elkarrekin eseriko dira, euren ezkutuko ezagutza eztabaidatuko dute, eta gertatu diren gauza askori buruz hitz egingo dute, Jormundgander eta Fenrirren gaizkiaz barne. Belarretan, urrezko xake taulak aurkituko dituzte, Aesirrek erabili zituztenak, eta mirari hau mirestuko dute (Jainkosetako bakar bat ere ez da aipatzen Ragnarokaren ondorioen bertsioetan, baina Frigg, Freyja eta beste jainkosa batzuk bizirik irten zirela onartzen da).\nBi gizaki ere bizirik irtengo dira munduaren suntsipenetik, Yggdrasil zuhaitzaren zurean barne-barnean ezkutatuz, Surten ezpataren eragina heldu ezin den tokian. Beste batzuek diotenez, Hodmimirren zurean ezkutatu ziren. Lif eta Lifthrasir deituko dituzte (antzinako eskandinabieraz \"L\u00edf ok L\u00edf\u00ferasir\"). Euren babeslekutik irtenaz, Lif (edo \"liv\", bizitza) eta bere senar L\u00edf\u00ferasir (bizitza bilatu edo nahi duena), goizeko ihintzean biziko dira eta gizakien mundua berriz pertsonez beteko dute. Euren jainko talde berria gurtuko dute, orain Baldur nagusi delarik.\nOraindik, hildakoen arimak izango dituzten toki mordoa geratuko da. Edda prosaikoaren arabera, beste zeru bat dago hegoaldean eta Asgard gainean, Andlang izenekoa, eta hirugarren bat honen gainean, Vidblain izenekoa, eta toki hauek babesa eskainiko dute Surten suak mundua erretzen duen bitartean. Bi edden arabera, Ragnarokaren ondoren, tokirik hoberena Gimli izango da, eguzkia baino mesedegarriagoa den eraikina, urrez estalia, zeruan. Han, jainkoak, bakean biziko dira, euren artean eta beste batzuekin. Brimir existituko da, Okolnir (\"sekula hotzik ez\")eko ganbera bat, non edari on asko zerbitzatuko den. Eta Sindri ere existituko da, erabat urre gorriz eginiko ganbera bikain bat, Nidafjollen (\"mendi ilunak\"). Borondate oneko arima bertutetsuak toki hauetan biziko dira.\nEdda prosaikoak Nastrond (\"gorpuaren haria\") izeneko beste toki bat ere aipatzen du. Nastrond behe munduko zati izango da, eta zabala bezain doilorra izango da: eguzkiaren izpi bakar bat ere ez da iritsiko toki honetara, bere ate guztiak iparralderantz begira egongo dira, bere horma eta zabaltzak, elkarlotutako sugez eginak izango dira, euren buruak barrurantz begira, hainbeste pozoi jaurtiz, ibaiak bezala joango dela pasabideetatik. Hiltzaileak, euren promesak betetzen ez dituztenak eta intzestuzaleak ibai hauetatik igerian ibiliko dira betirako.\nEta, tokirik okerrenean, Hvergelmir, Ragnaroketik bizirik irten diren Nidhoggek, hildakoen gorpuak torturatuko dituzte, gorpuetako odola xurgatuz.\nDena dela, mundu berri honetan, gaiztotasuna eta miseria ez dira gehiago existituko, jainkoak eta gizakiak elkarrekin biziko dira, bakean eta harmonian. Lif eta Lifthrasirren ondorengoak Midgarden biziko dira."}
{"id": "81120", "revid": "2135", "url": "https://eu.wikipedia.org/wiki?curid=81120", "title": "Ragnarok", "text": ""}
{"id": "81122", "revid": "512", "url": "https://eu.wikipedia.org/wiki?curid=81122", "title": "Elhe", "text": "Elhe edo Ele, antzinako euskal jainkoa da; Akitania erromatarraren garaian Pirineo aldean gurtzen zena. Berari buruzko inskripzioak Eup herrian aurkituak izan ziren, Garona Garaian.\nEz dugu bere ezaugarrien berri. Bernardo Estornes Lasak zera aipatzen du; \"Lelo\" kanta-mitoan, esate baterako Izaban, kantuak \"Ail Lelelo...Ail Lelelo\" esaten duela. Beretzako lotura bat egon daiteke esanahi iluneko \"Lelo\" kanta zaharraren eta Elhe jainkoaren artean. \"Leloren kantua,\" ordea\",\" faltsutzat hartzen da gaur egun.\nAnastasio Arrinda Albisuk Ele-ri esanahia bilatu nahian, Eli hitzarekin parekatzen du. Eli, abere taldea esan nahi duenez, jainko hau, abere izena dutenen artea sailkatzen du.\nInskripzioak.\nJainko honi eskainitako bi epigrafeak Saint-B\u00e9at-etik gertu dagoen Eup herrian agertu dira. Erromatar garaian, Eup, Lugdunum Convenarum (egungo Sent Bertran de Comenge) hiri lurretan zegoela uste da:\n1- Sembetten-ek Elhe jainkoari botoz eskainitako aldareko inskripzioa:\nCIL XIII, 59 = CAG-31-02, 157. or.:\n\"Sembetten / Bihoscin- / nis f(ilius), Elh[e?] / v(otum) s(olvit) l(ibens) m(erito)\"\nItzulpena: Bihoscin-en seme Sembetten-ek Elhe-ri, gogo onez eta merezimenduz bete du bere botoa.\nGaur egun, Sent Bertran de Comengeko Mus\u00e9e Arch\u00e9ologique Departemental-en gordetzen da.\nIdazkun honetan, eskaintzaileak eta bere aitak, akitanierazko izenak dituzte.\n2- Iustinusek eskainitako aldareko inskripzioa:\nCIL XIII, 58= CAG-31-02, 157. or:\nEle deo / Iustinu/s Iusti f(ilius) / v(otum) s(olvit) l(ibens) m(erito)\nItzulpen proposamena: El (edo Ele) jainkoari, Iustinus, Iustuen semak, merezimenduz gogo onez bere botoa bete du.\nGaur egun, Sent Bertran de Comengeko Mus\u00e9e Arch\u00e9ologique Departemental-en gordetzen da.\nIdazkun honetan, eskaintzaileak eta bere aitak, izen latinoak dituzte. Biek ala biak, izen bakarra erabiltzen dutenez, erromatar hiritartasuna ez duten herritarrak direla suposa dezakegu."}
{"id": "81123", "revid": "512", "url": "https://eu.wikipedia.org/wiki?curid=81123", "title": "Rub\u00ed", "text": "Rub\u00ed Kataluniako udalerria da, Vall\u00e8s Occidental eskualdean eta Bartzelonako probintzian kokatua.\n2009ko urtarrilaren 1eko erroldaren arabera 72.987 biztanle zituen. 32,3\u00a0km\u00b2-ko azalera du."}
{"id": "81128", "revid": "336", "url": "https://eu.wikipedia.org/wiki?curid=81128", "title": "Yggdrasil", "text": "Yggdrasil (edo \"Yggdrasill\") hostoiraunkorreko lizar bat da: bizitzaren zuhaitza edo unibertsoko lizarra eskandinaviar mitologian. Bere sustrai eta adarrek, mundu ezberdinak lotuta mantentzen dituzte: Asgard, Midgard, Helheim eta abar. Bere sustraietatik, Mimirrek zaintzen duen ezagutzaren putzua betetzen duen iturria irteten da.\nZuhaitzaren oinean, Heimdal jainkoa dago, Nidhogg herensugearen eta bere sustraiak txartzen saiatzen ziren zizareen erasoetatik babesteaz arduratzen dena. Izan ere, Yggdrasil zuhaitza, jainkoen ikurra da, eta eraso horiek, jainkoak kanporatzeko ziren. Baina bazuen, baita ere, nornen laguntza Urden putzuko urarekin ureztatuz zaintzen zutena. Zubi batek lotzen zuen Yggdrasil zuhaitza jainkoen egoitzarekin, Bifrost izeneko zubia, ostadarra. Jainko guztiek gurutzatzen zuten zubi hau Midgarden sartzeko.\nYggdrasilek eztia jariatzen du, eta, bere begien artean, Ve\u00f0rf\u00f6lnir izeneko belatz bat duen arrano bat bizi da, baita Ratat\u00f6sk izeneko urtxintxa bat eta Dainn, Dvalinn, Duneyrr eta Dura\u00feror izeneko lau orein ere. Zuhaitzaren sustraietatik gertu bizi dira nornak.\nEtimologia.\nEtimologikoki, Yggdrasil, kenningar bat bezala interpretatu da, hau da, eskandinaviar mitoetatik datorren perifrasi bat. Kasu honetan, kenningarrak \"Odinen zaldia\" esan nahi du, \"Yggr\" (edo \"Uggr\", beldurgarria, basatia), Odin deitzeko moduetako bat baita, eta \"Yggs\" \"Yggr\"en genitiboa da; \"drasill\" (edo \"dr\u00f6sull\" \"noraezean dabilena\") \"zaldia\"rentzako esaera poetiko bat da. Izen honek, itxura batean, Odin, bere gogoz, zuhaitzaren enborretik gora eta behera ibiltzen islatuko luke, hau da, metaforikoki, munduen artean \"zamalkatuz\". Beste egile batzuk, izena, \"zuhaitz izugarria\" edo \"urkatuen urkamendia\" bezala interpretatzen dute, Odin, bertatik bederatzi egunez zintzilik egon izanari erreferentzia eginez.\nYggdrasilen bederetzi mundu edo erresumak.\nEskandinaviarrentzat, gizakien mundua, munduko lizarra den Yggdrasil zuhaitz handiaren adarretako bat baino ez zen. Bederatzi mundu ditu Yggdrasilek, eta guztietatik igaro behar izan zuen Odin jainkoak runen sekretua lortu aurretik. Zuhaitza hiru zatitan banatzen da: Niflheim (sustraiak), Midgard (enborra) eta Asgard (adaburua). Hau, nornetan jada sentitzen den jaiotza, bizitza eta heriotzaren zikloaren irudikapenean nabari daiteke.\nSustraiak hiru dira: Lehena, Hvergelmirreko iturrirantz doa. Bigarrena, Mimirren iturrirantz. Hirugarrena eta azkena, Nornen etxera, Patua. Munduak, behetik gora, honako hauek dira:"}
{"id": "81129", "revid": "119347", "url": "https://eu.wikipedia.org/wiki?curid=81129", "title": "Albreteko etxea", "text": "Albret (inguruko erdaretan \"Labrit\" edo \"Lebret\"), Erdi Aroko Frantziako leinu garrantzitsua izan zen. Leinu-etxea Landetako Labrit herrian zegoen. Hasieran, bertako gudetan parte hartu zuten XIV. mendean ingelesen alde eta gero frantziarren alde.\nArnaud Amanieuk, Albreteko jaunak, ingelesak Akitaniatik botatzen lagundu zuen. Karlos semea Azincourteko batailan hil zen 1415ean. Alain I.a Albretekoa \"Handiak\" Ana Bretainiakoa ezkondu nahi eta Karlos VIII.a Frantziakoa borrokatu zuen; ezin eta Nantes errenditu zuen 1486an.\nLeinuaren ospea hasi eta Joanes Albretekoa, Alainen semea, Nafarroako errege ezkontide bihurtu zen Katalina Foixekoa ezkondu zenean. Henrike I.a Albretekoa semea eta Nafarroako erregea Albreteko duke eta Frantziako \"pare\" bihurtu zen 1550ean. Honen alaba, Joana I.a Albretekoak, Nafarroako erregina, Antonio Borboikoa ezkondu eta Henrike IV.a Frantziakoa zuten semea, Frantziako errege izango zena.\nHorrela Albreteko dukerria Frantziako koroari lotu zitzaion, nahiz eta 1651an La Tour d'Auvergne familiari eman Sedan eta Raucourten truke."}
{"id": "81130", "revid": "6327", "url": "https://eu.wikipedia.org/wiki?curid=81130", "title": "Albret leinua", "text": ""}
{"id": "81132", "revid": "336", "url": "https://eu.wikipedia.org/wiki?curid=81132", "title": "Ginnungagap", "text": "Eskandinaviar mitologian, Ginnungagap (\"ustezko hutsa\" edo \"zulo erraldoia\"), Niflheim eta Muspelheim artean zegoen leize handia zen sorkuntzaren aurretik. Azken honen iparraldean, Niflheimeko hotz jasanezina zegoen, hegoaldean, berriz, Muspelheimeko bero izugarria. Denboraren hasieran, biak ala biak, Ginnungagapean aurkitzen ziren, eta beroak antzigarra ukitzen zuen tokian, honen tantak urtu egiten ziren eta eitr izeneko substantzia eratzen zuten, bizitzan, Ymir erraldoiaren forman bizkortu zena, Jotun edo antzigarreko erraldoi guztien aita."}
{"id": "81134", "revid": "6327", "url": "https://eu.wikipedia.org/wiki?curid=81134", "title": "Foix leinua", "text": ""}
{"id": "81135", "revid": "1545", "url": "https://eu.wikipedia.org/wiki?curid=81135", "title": "Dublin Bus", "text": "Dublin Bus () Irlandako Errepublikako garraiobide zerbitzu publiko bat da. 200 linea inguru ditu. Dublinen eta inguruko hirietan zerbitzu bera erabiltzen da. 1987. urtean hasi zen Irlandako gobernuari esker. Dublingo autobus linea gehienen jabe Dublin Bus da, baina azken urteetan gobernuak beste hainbat enpresari eman dio baimena Dublinen linea berriak egiteko.\nErabiltzaileak.\nDublin Bus Dublingo garraiobide publiko erabiliena da, bidaiarien %70ek erabiltzen baitute egunero: 500.000 pertsona inguru eta 150 milioi urtean. 3.729 langile ditu eta 1.182 autobus."}
{"id": "81137", "revid": "646", "url": "https://eu.wikipedia.org/wiki?curid=81137", "title": "Alga", "text": "Alga, gorbela edo auka (\"Algae\") organismo autotrofo talde zabal eta askotarikoa da, forma zelulabakarrak eta zelulanitzak batzen dituena. Fotosintesia egiteko gai dira eta uretan edo ingurune nahiko hezeetan bizi dira. Itsasoko alga makroskopiko eta zelulanitzei \"itsas belar\" deritze.\nAlga izenak ez du balio taxonomikorik baina horren dago zabaldua ezen gainerako talofitoetatik banaturik ikasten baitiren. Denbora askoan zehar landareekin batera sailkatu ziren. Gerora ordea, desberdintasun morfologikoengatik talofitoen taldean sailkatu ziren, onddoekin batera. Goi mailako landareak, berriz kormofitotzat hartzen dira. Izan ere, algen ehunak talokarak diren bitartean, goi mailako landareetan sustraiak, zurtoinak eta hostoak sailkatzen dira, hau da, kormoa.\nOso talde heterogeneoa osatzen dute. Gehienak itsastarrak dira eta hondoari lotuta edota uretan esekita bizi dira. Asko eta asko zelulabakarrak dira, beste batzuek koloniak osatzen dituzte eta beste asko zelulanitzak dira. Alga arreetan gertatzen den bezala, gainera, zenbait algatan anatomia konplexuak ere garatu dituzte. Bai morfologia zein fisiologia aldetik ere, aldakortasuna oso handia da. Hala ere, 10.000 makroalga inguru existitzen dira, lurrean dauden 230.000 landare espezieekin alderatuta oso kopuru txikia.\nLandareen ezaugarri diren egitura ugariren falta dute algek, hala nola, hostoak eta sustraiak. Gehienak fotoautotofroak dira, nahiz eta talde batzuk mixotrofoak izan, energia fotosintesitik eta karbono organikotik lortuz, osmotrofia, mizotrofia eta fagotrofia bidez. Espezie zelulabakar batzuk kanpo energia baliabideetan oinarritzen dira, eta fotosintesi gaitasun mugatua edo falta dute.\nAlgak aztertzen dituen biologiaren atalari fikologia izena ematen zaio.\nSailkapena.\nAlgek talde polifiletikoa osatzen dute, eta hainbat talde taxonomikotako izakiak sailkatzen dira izen honen azpian. Polifiletismo honen adibiderik garbienak domeinu ezberdinetako izakiak aurki daitezkeela dira, izan ere, algen barruan prokarioto zein izaki eukariotoak aurki daitezke.\nMorfologia.\nAlgak mikroskopiko zein makroskopikoak izan daitezke. Zelula zein egitura zelulanitz mailan hainbat ezaugarri bereiz daitezke.\nMaila zelularrean.\nAlde batetik, alga guztiek partekatzen dituzten hainbat ezaugarri zelular daude, zelula horma, flageloak, plastoa eta pigmentuak, esate baterako.\nMaila makroskopikoan.\nAlga makroskopiko gehienetan hainbat ezaugarri morfologiko komun existitzen dira.\nAlga sinbiotikoak.\nAlga espezie zenbait harreman sinbiotikoak dituzte beste organismo batzuekin, algek fotosintatuak (sustantzia organikoak) hornituz eta organismo ostalariek babesa emanez. Ostalariek energia guztia edo zati bat algetatik jasotzen dute.\nLikenak.\nLikenak onddo eta alga baten arteko elkarte sinbiotikoak dira, egitura espezifikoa duten gorputz begetatibo iraunkorra eratuz. Onddoak \"Ascomycota\" dira gehienetan, edo \"Basidiomycota\" beste batzuetan. Naturan ez dira bakarturik aurkitzen, baina ez dakigu noiz hasi ziren elkartzen.\nKoral uharriak.\nKoral uharriak \"Scleractinia\" ordenako itsas-ornogabeen karezko exoeskeleto pilaketak osatzen dute. Animaliak izanik, azukrea eta oxigenoa metabolizatzen dute energia lortzeko, zelula eraikuntza prozesuan beharrezkoa. Alga dinoflagelatuak sarri itsas-ornogabeen zeluletan endosinbiotikoak dira, non ostalariaren metabolismoa azeleratzen duten azukrea eta oxigenoa eratuz fotosintesi bidez.\nItsas belakiak.\nAlga berdeak belaki batzuen azaleratik hurbil bizi dira, adibidez \"Halichondria panicea\" belakitik. Horrela, algak harraparietatik babestuta daude eta belakiak azukrea eta oxigenoa jasotzen ditu algetatik, belaki espezie batzuetan %50-80 izateraino.\nBizilekua.\nAlgak uretan edota ingurune hezeetan bizi dira, hala nola, leku laiotzetan, ibaietan, itsasoan... Hala ere, bereziki aberatsak dira marearteko gunean. Marearteko zonaldea ez da batere homogeneoa bi ingurune guztiz ezberdinen arteko gunea baita eta aldaketa oso bortitza baita. Hala ere, bertako biztanleak ongi egokitu dira ingurunera eta leku oso aberatsa da itsasoa eta lur lehorrak bat egiten duten leku hori.\nMarearteko zonak.\nGunea hainbat zatitan banatu daiteke, batez ere urak duen eraginagatik. Alde batetik supralitorala dago, bertara olatuen indarrez iritsitako ur zipriztinak besterik iristen ez direlarik. Apur bat beherako gune mesolitorala edo intermareala dago, gune honetan egunero bi aldiz urak goia eta behea jotzen dituelarik. Zonalde honetan beste bi gune berezi aipatu behar dira, goi-gerrikoa, marea biziak direnean soilik uretan murgildua gertatzen dena, eta behe-gerrikoa, marea biziak direnean soilik uretatik at gelditzen dena. Aipaturiko zonalde honen azpian sublitorala dago, hau da, beti ur geruza jakin batez estalitiko gunea.\nBada marearteko gunean aipatu beharreko gune berezi bat, putzua. Putzuak, marea jaistean urez beteta gelditzen diren guneak dira, ziurrenik marearteko gunerik aberatsenak.\nAipatutako gune guzti hauetan inguruaren ezaugarriak oso desberdinak dira, eta honexegatik bizidun ezberdinek kolonizatuak izan dira, ingurune horretara hobekien egokitu direnak, hain zuzen ere.\nMareartekoan eragiten duten faktoreak.\nEragiten duten faktoreak hainbat dira. Faktore hauek bi taldetan bana daitezke. Alde batetik, faktore abiotikoak, hots, ingurune fisikoak ezartzen dituenak, eta beste alde batetik faktore biotikoak.\nFaktore abiotikoei dagokienez, garrantzitsuena aurrez aipaturiko uraren presentzia da. Marearteko gune ezberdinetan uraren presentzia-denbora ezberdina da, eta honegatik, deshidratazio-arriskua aldakorra da. Arazo honi aurre egiteko alga batzuek deshidratatuta bizirauteko ahalmena garatu dute, jarduera guztiz minimizatuz berriz ere ura itzuli arte.\nGazitasuna ere faktore oso garrantzitsua da. Algek oreka osmotikoa mantendu beharra dute, eta ur asko galduz gero, gorputzean gatz kontzentrazio handiegia gelditzea ez da batere lagungarria. Hau ekiditeko babeserako hainbat moldaera lortu dituzte bertako algek.\nEguzkiztapena ere aipatu beharra dago, ez baita gauza bera egun guztia eguzki izpien azpian edo itzaletan egotea. Eguzkiaren azpian egon beharra dutenek talo kaltzifikatuak, firukarak edota zilindrikoak garatu dituzte intsolazioa ahalik eta txikiena izateko.\nHonekin lotuta tenperatura dago, nahiz eta txoko ekologiko berean garrantzia handiegia ez duen faktorea den.\nAzkenik hidrodinamismoa aipatu behar da. Alga askok golpe bortitzak jasan behar izaten dituzte olatuen partetik, eta substratuari itsatsita jarraitzeko hainbat moldaera jasan dituzte.\nFaktore biotikoei dagokienez, aldiz, bi aipatu behar dira. Alde batetik lehiakidetza, bai espezie bereko kideen artean eta baita espezie ezberdinen artean ere. Bestalde herbiborismoa, algez elikatzen diren animalia andana bizi baita gune honetan.\nAlgak erregai.\nPetrolioaren erreserbak gutxitzen doazen heinean, bioerregai alternatiboen beharra areagotzen ari da. Erregai hauen artean algetatik eratorritakoa urte gutxi batzuetan errealitate bihurtu daiteke. Mundo osoko hainbat enpresa eta ikerlari taldek algetatik hidrogenoa edo biodieselerako olioa ateratzen dute sistema esperimentaletan lan egiten ari dira. Hauek gainera zentral termikoetan emitituriko CO2 eliminatzen dute. Guzti honek ostera erronka garrantzitsu bat dauka, erregai fosilekin lehiakor izatea."}
{"id": "81139", "revid": "336", "url": "https://eu.wikipedia.org/wiki?curid=81139", "title": "WV22", "text": "WV22, Erregeen Haranaren mendebaldean dagoen Tximinoen Harana edo Mendebaldeko Haranean dagoen hilobi bat da. Bertan lurperatua dagoena, Amenofis III.a faraoia da, XVIII. dinastiakoa. Amenofis III.aren erregealdia, Egiptoren historian, oparoenetako bat izan zen.\nTestuinguru historikoa.\nHamabi urte zituela Nebmaatra Amenhotep-Heqauaset izenarekin errege koroatua, Amenofis III.aren erregealdia luzea izan zen, K. a. 1401etik K. a. 1363 arte iraun zuelarik, orotara 38 urte, alegia. Faraoi honi buruzko ideia, ehiza eta beste gustu pertsonal batzuei buruz gehiegi arduratua zegoela den arren, egia esan, bere erregealdian, Egipto bere oparotasun punturik gorenera iritsi zen, baita aberastasun eta barne eta kanpo egonkortasun gehieneko garaira ere. Gortean Amenhotep, Hapuren semea bezalako langileen presentziak edo Mitanni eta Babiloniarekin lortutako ezkontza aliantzek, Bi lurrei, Urrezko garai bat biziarazi zien.\nBere burua, Amon jainkoaren semetzat aldarrikatu zuela egia bada ere, eta honen omenez tenplu handiak eraiki bazituen ere, isilpeka, Amenofis III.ak, bere aita Tutmosis IV.ak adierazitako bidea jarraitu zuen, eta, aldi berean, eguzki gurtza sustatzen hasi zen. Honela, Amon-Ra jainkoa sortu zuen, eta Aton belatz jainkoa ere berpiztu zuen, hurrengoko urteetan, batez ere Akenaton faraoiaren erregealdian, nazio osoan paper nagusi bat izango zuena. Guzti hau, Amonen kleroak zuen botere handiagatik azaltzen da, baita gortean bertan zuten eraginagatik ere, erregearen irudia arriskuan jarriz.\nAmenofis III.aren erregealdia ez da ulertzen bere lehen errege emazte handia izan zen Tiy gabe, emakume oso boteretsua eta ideiak erabat argi zituena, inongo zalantzarik gabe, funtsezko papera izan zuena bere senarraren 38 urteko erregealdian. Beharbada, bera izan zen Atonen gurtza sartu zuena bere senarraren erregealdiaren amaieran, Amenhotep Hapuren semea jakintsuaren irudia gainbehera zihoan bitartean, hau Amonen jarraitzaile sutsuetako bat zelarik. Amenofis III.a hil zenean, nazioa, oso egoera ez egonkor batean utzi zuen, amildegiaren ertzean, Amenofis IV.a edo Akenaton bertara iritsiz, gainontzeko jainkoen aurka zuen gorrotoagatik eta kanpo politikagatik batere interesik ez zuelako. Amenofis III.a Handiarekin, beti malenkoniarekin gogoratua izango den garai bat amaitu zen.\nKokapena.\nJada Tutmosis III.aren erregealditik, errege guztiak Erregeen Haranean lurperatuak izateko ohitura hedatu zen arren, ezagutzen ez diren arrazoiengatik, Tutmosis IV.ak, bere semearen hilobia ondoko haranean, mendebaldean dagoen adar batean, gaur egun, Mendebaldeko Harana edo Tximinoen Harana deitua, WV23n aurkitutako animalia hauen margoengatik. Keinu honekin, itxuraz, Amenofis III.aren aurretik faraoi izan ziren gutxienez sei errege hurbilenetatik bostek jarraitu zuten ohitura apurtu zen, eta horren arrazoiak, oraindik ez dira ezagutzen, misterio bat dira.\nBeharbada, Erregeen Haranetik Tximinoen Haranera eraman izanaren arrazoia, segurtasuna neurri gehigarriak izan litezke, edo baita, faraoiak, toki egokirik ikusten ez zuelako. Edozein kasutan, ez da oso litekeena WV22 hilobia Tutmosis IV.arentzat izatea eta ondoren Amenofis III.ak erabili izana: sortze gordailuetan lehenaren izena aurkitu den arren, erabat frogatua dago bere jatorrizko lurperaketa KV43a izan zela. Hilobian jabe legitimoa, Amenofis III.a zen, bere erregealdi luzean handitu eta edertzeaz arduratu zena.\nWV22, Tebaseko nekropoliko errege hilobi guztietatik urrun dago. Hilobi gehienak, Ekialdeko Haranean aurkitzen direnak, ehundaka metrotara daude, eta, Mendebaldeko Haraneko beste hirurak, WV23, WV24 eta WV25 alegia, haran honetako hegoaldeko muturrean daude, WV22a haran honen sarreran dagoen bitartean. Amenofis III.a faraoiaren hilobiaren isolamendua erabatekoa litzateke, hilobien ohiko zenbaketa jarraitzen ez duen egitura bategatik izango ez balitz, eta tokitik gertu dagoen biltegitzat hartzen dena: WV A alegia.\nHilobiaren oinplanoak, XVIII. dinastia erdialdeko errege hilobien ohiko arkitektura eredua jarraitzen du, nekropolian, sekula gehiago bere osotasunean agertzen ez den eredu bat. Diseinua, erraz deskriba daiteke, eta bere ezaugarri guztien artean, ardatz zuzen bat beharrean, ardatz okertu bat erabiltzen dela nabarmendu behar da (edo arinki biratua, ramesidar garaian ohikoa). WV22 neurri handiko hilobi bat denez (Tximinoen Haraneko handiena), ezinbesteko osagai guztiak eta tokiaren egitura aberats eta konplexuagoa egiten duten beste gehitutako osagai batzuk daude.\nLehen gelak, Amenofis III.aren aurreko faraoien hilobietakoen berdinak dira: sarrerako eskailera bat, malda bat, beste eskailera bat eta beste malda bat, hil putzuan amaitzen dena. Honek, aldi berean, erantsitako kamera bat du, hilobiaren beheragoko maila batean. Putzuaren ondoren, zutabeen gelara iristen gara, non hilobiaren ardatzak 90\u00bako bira egiten duen eta ezkerretarantz jarraitzen du, malda eta eskailera batekin, gelaurre batetara iritsi arte. Azkenik, gelarik handienera iristen da, hilobiaren kamera edo kriptara, sei zutabedun lehen maila batekin, eta, maila gutxi batzuk jaitsi ondoren, bigarren maila bat, hildakoaren sarkofagoa eta ontzi kanopoak egongo zirena. Gela handi honek, hiru biltegi subsidiario ditu, eta tamaina handiko beste bi gela, bien artean zutabe bat dagoelarik. Bi gela hauetako bakoitzak ere, bere biltegia du.\nApaindura.\nAmenofis III.aren hilobiak oso apaindura osoa duen arren, aurkitua izan zen garaian, zoritxarrez, jada egoera txarrean zegoen, eta europarrak bertara heldu izanak, egoera okertu baino ez zuen egin. Bandalismo ekintza nardagarri batean, igeltsutik margo batzuk ere moztu ziren, gaur egun Louvreko Museoan daudenak, eta beste askoren kasuan, azala joan zaie edo asko pitzatu dira. Hala eta guztiz ere, WV22, beste hilobi batzuk baino altuxeagoa dago eta ondorengo garaietako beste errege hilobi batzuk jasan dituzten uholderik ez du jasan.\nApaindura programa oso aberatsa da, eta berritasun batzuk ere erakusten ditu. Adibidez, erregearen ka irudikatzea edo Meretseger jainkosa, Hathor jainkosagandik banandutako izaki bezala erakustea. WV22 hilobiko margoak, gelaz gela, honako hauek dira:\nIndusketa.\nWV22 hilobiaren aurkikuntza ofiziala, 1799an izan zen. Prosper Jollois eta Edouard de Villiers du Terrage izan ziren aurkitu zutenak, Napoleonen Egiptorako espedizioko bi ingeniari gazte, baina litekeena da tokia, lehenagoko bidaiariek jada ezagutzea, W. G. Browne bezala. Jollois eta De Villiersek egin zuten bakarra, faraoiaren hil hatuaren zatiak berreskuratzea izan zen (hilobia, jada antzinatean arpilatua izan zen), eta hieroglifoak oraindik deszifratu ez zirenez, bere jabearen izena oraindik misterio bat zen. Tokiaren behar bezalako lehen indusketa, ehun urte baino gehiago igaro arte ez zen egin, Howard Carterrekin (aipamenak badaude Theodore Davisek aurretik egin zuen batena, baina honi buruz ez dakigu askorik, eta, Carterren deskribapenengatik, hilobia hondakinetatik garbitzearen lana oso txikia izan zen).\nArkeologoaren grinez beteriko aktibitateak, objektuak aurkitzeko gogoz, Amenofis III.aren hil hornikuntzaren arrasto asko aurkitzera eraman zuen, ushebti irudiak eta Tiy erreginaren izenean zeuden kutxez gai, baita Tutmosis IV.aren sorkuntza gordailuak ere. Beste aurkikuntza handi batzuk, gurdi baten gurpil baten zatia eta ontzi kanopoen kutxaren zatiak, baita granito gorrizko kanpo sarkofagoarenak ere. Ikerketek, gainera, dirudienez, lurperaketa sarkin bat adierazten dute, ia erabateko ziurtasunez XX. dinastian datatua.\nWaseda unibertsitate japoniarraren 1989ko espedizioa, Jiro Kondo eta Sakuji Yoshimurak zuzendua, Howard Carterrena baino askoz osoagoa izan zen, eta oraindik ez du bere lana amaitu. Hilobia, erabat garbitua izan da, eta aurretik oharkabean pasa ziren objektu txikiak aurkitu dira. Dena dela, Wasedaren lanak duen garrantzia berebizikoa da, batez ere, kaltetutako margoen garbiketa eta berriztapenean aritzen baita.\nJaponiarren etengabeko lanak, WV22 hilobia Amenofis III.arentzat bakarrik ez zela izan adierazten duela dirudi. Erantsitako bi ganberen existentziak, bakoitzak alboko biltegi bat duelarik, gutxienez beste bi lurperaketa nagusiren ideia ematen du, eta erregearen emazte nagusiaren izenean dagoen materiala agertu izanak, hipotesia berretsi baino ez du egiten. Beharbada, Amenofisek, betirako atseden hartu nahi izan zuen bi errege emazte handiren ondoan, Tiy, eta agian Sitamon, Tiy eta Amenofisen alaba. Hau guztia gora-behera, erregea bere emaztea eta alaba baino lehenago hil zela jakina da, eta Tiyren lurperaketa, Tell el-Amarnan ezarri zela Akenaton faraoiaren erregealdian. Sitamoni dagokionez, ez da bere izenik aipatzen WV22 hilobian edo inguruan, eta zalantzarik gabe, ez zen bere aita eta senarraren ondoan lurperatua izan.\nErrege momia.\nZiuraski, WV22 hilobia eta bertan lurperatua izan zen Amenofis III.aren momiarena izango da Haraneko trabatuenetakoa. Ez da ezagutzen zenbat aldiz lapurtua izan zen, ezta lapurreta horiek noiz gertatu ziren ere, baina, dirudienez, tokia, ramesidar garaian arpilatua izan zen. Brontze Aroko erregerik aberatsenaren altxor erraldoia, modu basatian espoliatua izan zen, erregearen gorpuak arrisku handia jasan zuelarik, urrezko mozorroa, bitxiak eta kuttunak oso modu basatian erauziak izan baitziren.\nHonela, ez da harritzekoa Amenofis III.arena izatea hiru mila eta bostehun urte hauetan gehien sufritu duten momietako bat. XXI. dinastian salbu jarri zuten bere aitona Amenofis II.aren hilobian, KV35ean, bertako ezkutaleku batean. Eta han aurkitua izan zen mende mordo bat beranduago, zati batean askatua, bere egoera negargarria ikusiz. Burua, gainontzeko gorputzetik erauzia izan zen, eta bizkarra apurtua zegoen. Saihets guztiak hautsiak zeuden eta, momia bat baino gehiago, hezurdura bat zirudien. Gorputza bendatzeko ez ohiko moduak ere, adituen arreta piztu zuen, eta, beharbada, Akenatonek adierazitako kanon bat jarraituz egina izango zen, honek, goitik beherako aldaketak ekarriko zituelarik egiptoar bizitzaren arlo guztietan.\nGaur egun, eta Inperio Berriko faraoi gehienak bezala, Amenofis III.a Handiaren momia, Kairoko museoan dago, baina berari buruz gutxien ezagutzen denetako bat izaten jarraitzen du. Pentsatu izan da, baita ere, bere identifikazioa zuzena ote den, Ramses III.aren izenean zegoen zurezko hilobi batean aurkitua izan baitzen. Gaur egun, dirudienez, momia honi dagokionez, ez dago benetan Amenofis III.arena denaren inongo zalantzarik, Amonen apaizek salbatua eta bere aitona, aita eta Tiy bere emaztearen momiekin batera salbu jarria."}
{"id": "81140", "revid": "336", "url": "https://eu.wikipedia.org/wiki?curid=81140", "title": "Kapetar dinastia", "text": "Kapetar dinastia (frantsesez: \"Cap\u00e9tiens\"), frantziar jatorriko leinua da, Europako zaharrenetakoa, mila urtez gobernatu izan baitzuen Hugues Capetek (938\u2013993) sortu zuenetik. Frantziako erregeak leinu horretakoak izan ziren 987tik 1328an Karlos IV.a (Nafarroako Karlos I.a) hil zen arte. Harrezkero, kapetarren bigarren mailako adarrek (Valois eta Borboi) erreinatu zuten Frantzian, Iraultza arte.\nLeinu hau funtsezkoa izan zen Frantziako Estatua eratzeko. Hastapenean nahiz \u00cele de France ingurua baino ez zuen egiaz mendean, kapetar erregeak handituz joan ziren boterea eta mendeko lurraldea.\nLeinua katolikoa izan da tradizionalki. Lehenengo kapetarrek aliantza zuten Elizarekin. Frantziako Eerresuma, gainera, Gurutzadetako parte-hartzaile nagusienetakoa izan zen, guztira bost errege izan baitziren gurutzatu: Luis VII.a, Filipe Augusto, Luis VIII.a, San Luis eta Filipe III.a. Filipe IV.ak, berriz, Frantziaren kontrolpean jarri zuen aita santua.\nKapetarren artean familia harremanak on samarrak izan ziren eskuarki. Gehienetan, Frantziako erregearen seme eta anaia gazteenei estatuak edo tituluak ematen zitzaizkien zuten mailari eusteko eta Frantziako koroa ez aldarrikatzeko. Gainera, tronua aldarrikatzekotan, atzerriko bat aldarrikatzen zuten, eta, modu horretan, Europa osoan barrena zabaldu ziren kapetarrak.\nEgungo Espainiako errege, Luxenburgoko Duke Handia leinu honetako kideak dira.\nHona hemen izandako tituluak:\nAdarrak.\nKapetarrek adar asko izan zituzten. Hona hemen nagusiak:"}
{"id": "81144", "revid": "63274", "url": "https://eu.wikipedia.org/wiki?curid=81144", "title": "Abarratea", "text": "Abarratea, batzuetan Abarratia, 342 m. garaiko mendia da, Aiherra eta Isturitze artean kokatua, Nafarroa Beherean. Bertan, \"Gaztelu zahar\" bat dago (antzinateko gotorlekua).\nOhiko igoera Pagatze harrobira daraman bidetik egiten da, Hazparne-Donapaleu ardatzean amaitzen dena Garraldaren parean.\nHistoria.\nTontorrean antzinako \"gaztelu zahar\" edo herri harresitu bat dago, hiru babes lerro mailakatuz osatua. Isturitze edo Donapaleu ingururako igarobidea kontrolatzeko eraiki zen, Arhanetik. 4 hektareako zabalera du eta monumentu izendapena eman dio frantses estatuak."}
{"id": "81145", "revid": "1982", "url": "https://eu.wikipedia.org/wiki?curid=81145", "title": "Inarijarvi Aintzira", "text": ""}
{"id": "81146", "revid": "1982", "url": "https://eu.wikipedia.org/wiki?curid=81146", "title": "Inarij\u00e4rvi aintzira", "text": ""}
{"id": "81148", "revid": "3218", "url": "https://eu.wikipedia.org/wiki?curid=81148", "title": "Patuj\u00e4rvi Aintzira", "text": ""}
{"id": "81150", "revid": "886", "url": "https://eu.wikipedia.org/wiki?curid=81150", "title": "Paatari Aintzira", "text": ""}
{"id": "81151", "revid": "56334", "url": "https://eu.wikipedia.org/wiki?curid=81151", "title": "Muddusj\u00e4rvi", "text": "Mutusj\u00e4rvi aintzira Finlandiako Inari udalerrian dagoen aintzira da. 50,4 kilometro koadroko azalera dauka."}
{"id": "81153", "revid": "58701", "url": "https://eu.wikipedia.org/wiki?curid=81153", "title": "Esnazu", "text": "Esnazu Aldudeko herri bat da, Euskal Herriko Nafarroa Beherea lurraldean kokatuta, Baigorri-Ortzaize eskualdean. Antzina, herri propioa izan zen, Baigorriko ibarrekoa, baina Aldude udalerriaren zati izatera pasa zen.\nBertako biztanleak \"esnazutarrak\" dira.\nIzena.\n\"Eznaratzu\" aurreko toponimotik dator \"Esnazu\", 1863an Iparraldeko eta Bearnoko hiztegi topofrafikoan \"Eznazu\" bezala jaso zena eta Cassiniko mapan \"Esnaratsu\". \"ez-\" hasieratik \"es-\" hasierara aldaketa \"esne\" hitzarekin asimilatzearen ondorio da.\nGeografia.\nHerria Aldudeko ibarran dago, Argintzu mendiaren inguruan, Urbeltxek eta Axtietako errekak inguratzen dutela. 531 metroko altueran dago."}
{"id": "81154", "revid": "6327", "url": "https://eu.wikipedia.org/wiki?curid=81154", "title": "Mutusj\u00e4rvi ainztira", "text": ""}
{"id": "81155", "revid": "105290", "url": "https://eu.wikipedia.org/wiki?curid=81155", "title": "Meretseger", "text": "Meretseger (\"isiltasun zalea\") kobra jainkosa zen egiptoar mitologian, Inperio berriko faraoi gehienak lurperatuak dauden Erregeen Haranean nagusi zen mendiaren pertsonifikazioa.\nErrege hilobiak lapurtu edo suntsitu nahi zituen orori pozoia botatzen zion. Batez ere, Deir el-Medinan gurtzen zen jainkosa hau, nekropolia eraiki zuten langileak bizi ziren tokia, eta krimenak egiten zituztenak zigortzen zituen, baita modu errukitsuan barkatu ere halakoak egin ondoren damutzen zirenei ere."}
{"id": "81157", "revid": "512", "url": "https://eu.wikipedia.org/wiki?curid=81157", "title": "Inariko historia", "text": "Aanaarko, Aanarko, An\u00e1rko edo Inariko historiak Finlandiako Lappi eskualdean dagoen Inari udalerriko historia aztertzen du.\nHistoriaurrea.\nBazter honetara iritsi zen lehen gizarte antolatua Izotz Aroaren ondoren heldu zela uste da, iparraldeko klima leuntzen eta glaziarra urtzen hasi zen garaian; Rahaj\u00e4rvi eta Inari aintziretan aurkitu diren aztarnek ere hipotesi hau baieztatzen dute, finlandiar arkeologo eta historialariek 8.000 urte inguruko adina dutela defendatzen baitute. Mendeetan eratu zen kulturari Komsa edo Gorrav\u00e1rri izena ematen zaio eta Ozeano Artikoaren kostaldean ezarri zirenez batik bat, Ipar Itsasoko lehen Fonsa kulturako tribuekin harreman estua izan zutela pentsatzen da. Nahiz eta oraindik lurralde honen berezko biztanleen, samien jatorria ezezaguna izaten jarraitzen duen, badirudi tribu hauen eta beranduago (Harri Aroan) Eskandinaviara ekialdetik sartu ziren herri uraldarren nahasketaren emaitza direla. Hasiera batean, hauen lurraldea Ozeano Artikoan hasi eta Finlandia, Norvegia eta Suedia erdialdean bukatzen zen eta muturreko egoera klimatikoei aurre egiteko baliabideak garatu zituzten. Sami aitzindari hauek ehizatik, fruitu-bilketatik eta arrantzatik bizi ziren eta guztiz nomadak zirela pentsatzen da; horrela, ehizakiaren atzetik ibiltzen zirenez, sasoiaren arabera bizilekuz aldatuko zuten etengabe. Inariko aintziren inguruan garai honetako bizi-aztarnak aurkitu dira, hauen artean, ehiza-tresnak, harribitxi apaingarriak eta S\u00e4r\u00e4isniemi taldekotzat jo diren zeramika puskak .\nErdi Aroan bizimoduak antzeko jarraitu zuen Inari eta S\u00e1pmi iparraldean. Biztanleria, sakabanaturik bizi ziren eta sasoiaren arabera egonlekuz aldatzen zuten hainbat sami herri edo taldek osatzen zuten; talde horiei batasuna ematen zien lotura kultura antzekotasuna eta lurralde banaketa ziren. Euren artean eta mugaz haraindiko beste sami taldeen artean harremana etengabea izango zela pentsatzen dute adituek, elkar trukeak urteetan zehar sendotutako sarea. Dena den, talde edo herri bakoitzak bizirauteko beharrezko guztia lortzen zuen ehizaren, arrantzaren eta bilketaren bitartez; beraz, horrek guztiak kanpotarrekin kontaktua izateko beharra gutxituko zuen. Bestalde, klima hotza dela-eta, aipatzekoa da atzerriko erresumek ez zutela saiakera berezirik egin lurraldea bereganatzeko XIV. mendera arte; ondorioz, uste da bertako biztanleek jatorrizko bizimodu eta kulturari eutsi ahal izan ziotela arazo handirik gabe .\nSuediar Erresuma.\nHain zuzen, XIV. mendearen hasieran hasi ziren zehazten Eskandinavia iparraldeko mugak. Ipar-ekialdeko merkataritza bideak oso garrantzitsuak ziren Norvegiar eta Suediar erresumentzat, eta Novgorodeko Errepublikaren erasoek ezbaian jartzen zuten hauen segurtasuna. Horrela, eskualdea bereganatzeko hainbat liskar izan zen erresuma hauen eta novgorodarren artean; baina, azkenean, 1323. eta 1326. urteetan iparraldeko mugak zehaztu ziren. Inari suediarren kontrolpean gelditu zen eta lurraldearen mendekotasuna bermatzeko, suediarrek zerga-sistema sendoa jarri zuten martxan. Dena den, herrialdeen arteko muga ez zen horren finkoa gertatu eta eskualdea Novgorodeko Errepublikaren ondorengoa izan zen Errusiar Tsarerriaren eta Suediar Erresumaren eskuen artean ibili zen hainbat mendez. XVI. mendean, azkenean, Laponia probintziaren mugak egonkortu egin ziren behin betiko eta eskualdea antzinako probintziaren esku gelditu zen. Inariko biztanleen -Inariko samien- lehenbiziko aipamena ere garai honetakoa da -zehazki, 1517. urtekoa- eta errusiar duke baten eskutik iritsi da gaur egunera. Izan ere, Inariko samiek talde berezi bat osatu zuten samien gizarte-sarean. Hizkuntza bereizgarria izateaz gain -inariera edo Inariko samiera-, euren bizimodua ere ezberdina izan zen luzaroan, XX. mendera arte bizimodu guztiz nomada mantentzea lortu zuen talde bakanetakoa izan baitzen. Batik bat, ehiza eta arrantzaren bidez bizirautea lortu zuten inariarrek eta gainontzeko sami taldeak bereizten dituen elur-orein zaintza, XX. mendean baino ez ziren bereganatzen hasiko .\nBestalde, inariarrek zeramaten oharkabeko bizimodua XVI. eta XVII. mendeen artean amaitu zen, suediarren eragina nabarmentzen hasi zen garaira arte, alegia. Kristautasunaren bultzadaz, lehen elizak eraikitzen hasi ziren Laponian. Lurraldearen zabalera eta orografia dela-eta, hainbat eliza eraiki behar izan zituzten eskualdean erlijioa egonkortzeko; Inariko lehena Pielpaj\u00e4rviko baseliza izan zen, 1646. urtean eraiki zena. Ermita edo baseliza honek, dena den, XVIII. mende hasieran su hartu zuen eta gaur egun zutik dagoena 1760ko erreplika da. Horrela, kristautasunaren etorrerarekin batera, samiek xamanismoa alde batera utzi eta iristen hasi ziren finn kolonoen sinesmena bereganatu zuten; hau da, kristautzea bat-batekoa izan zen. Xamanismoa eta ohitura zaharrak mantendu zituzten samiek sorgin-ehiza latza jasan behar izan zuten eta asko erreak izan ziren; azkenerako, 1661. urterako, inariko sami guztiak kristautasunera bihurtuak ziren. Samien tradizio eta sinesmen ugari galdu ziren XVII. mendean; besteak beste, joik aurre-kristauen ohitura (liv\u0111e). Gainera, sektore ekonomiko berria iparraldean sortzeko helburuarekin, samiak elur-orein zaintzan hasteko laguntzak jasotzen hasi ziren Suediar Erresumaren eskutik .\nErrusiar Inperioa.\nXVII. mende bukaeran Izotz Aro Txikia izan zen eta herritarrek hildako asko eragin zituen gosete garai luzea pairatu zuten. Dena den, egonkortasun handiko garai luzea izan zen eta Errusiar Tsarerriaren eta Suediar Erresumaren iparraldeko muga lasaitu egin zen. XVIII. mendean baina, Finlandiaren kontrola izateko guduak hasi ziren; Finlandiako Gerran, azkenik, Errusiar Inperioak herrialdea bereganatu zuen finn nazionalismoaren laguntzaz eta Finlandia Inperioko Dukerri Handi bihurtu zen. Hain zuzen ere, XIX. mende honen hasiera izan zen Inariren hazkuntza areagotu zen garaia; Ekialdeko Lappiko basoak ustiatzen hasi ziren eta baliabide naturalen erauzketak eta urre sukarrak herritar asko erakarri zituen hegoaldetik. Finn kolonoekin batera, beste kultura desberdineko samiak ere iristen hasi ziren. Hegoaldetik, Rovaniemi eta Kemij\u00e4rvi ingurutik, Kemiko samiak iritsi ziren, kolonoek bereganatutako euren jatorrizko lurrak atzean utzita; iparraldetik, aldiz, 1852. urtean Norvegia eta Errusiaren arteko muga itxi egin zenean, iparraldean bizi ziren sami asko etorri zen Inarira, ipar samiak. Kemiko samiak Inarikoekin kultura eta hizkuntza antzekotasun handiagoa zutenez, bat egitea erraza izan zen; ipar samiekin harremana aberasgarria izan bazen ere, euren jatorrizko hizkuntza eta bizimoduari eutsi zioten eta gaur egun, udalerrian bizi diren bi sami talde desberdin dira. Nolanahi ere, herritar askoren etorrera ikusita eta kolonoen kokatzea bultzatzeko, eskualdea zerga-sistematik salbuetsia gelditu zen hainbat urtez; inariarrak lehenbiziko bizileku egonkorrak eraikitzen hasi ziren XVIII. mendearen erdialdean .\nUdalerria 1876. urtean sortu zen. Hain zuzen, Inariko parrokiaren lurrak XVII. mendetik zehaztuak izan ziren arren, herritarrek ez zuten udalerri eskubidea urte hartara arte jasoko. 1876an, dagoeneko, hamar inariarretik bat finn etniakoa zen.\nIndependentzia eta Bigarren Mundu Gerra.\nXX. mende hasieran, Iraultza ondoren Errusian zebilen giro nahasiari probetxu atera nahian, finlandiarrek independentzia aldarrikatu zuten 1917an. Independentzia kontuan finlandiar gehienak ados zeuden arren, bi alderdi nagusien botere nahiak herrialdea Gerra Zibilera bultzatu zuen. Rovaniemik eta gainontzeko Ipar Finlandiako udalerriek Armada Zuriaren alde egin zuten; Oulu, Tornio eta Kemi hiriak, aldiz, Sobiet Batasunaren laguntza zuen Armada Gorriak kontrolatzen zuen Finlandia iparraldeko eremu bakarra ziren. Hiri hauetako herritar gehienak industrian ziharduten langile sozialistak zirenez, Gerra Zibila deklaratu zen unean bertan, hiriak Armada Gorriaren agindutara ezarri ziren. Hala ere, sozialistek urtebetean Gerra Zibila galdu eta administrazio berriak Ouluko probintzia zatitu, Lappiko probintzia berria sortu eta Rovaniemi begiko hiri bihurtu zuen. Izendapen horrek eragin handia izan zuen Inari udalerrian, eskualdea Rovaniemi eta herrialdeak eskuratu berri zuen Ozeano Artikoko lurraldearen erdibidean baitzegoen. Hala, 1918. urtean, Ivalo herrian geltoki zuen Petsamoko trenbidea ireki zen, Rovaniemi eta kostaldearen arteko lotura eginez, eta Petsamoko nikel-meatzeak ustiatzen hasi ziren. Ivalo hazten hasi eta Inari udalerriaren herrigune nagusi bihurtu zen. Irekiera hau, dena den, ez zen horren onuragarria izan inariarrentzat, 1919ko abenduan espainiar gripea iritsi baitzen udalerrira eta pare bat hilabetean garaiko biztanleria osoaren %10a hil baitzuen; guztira, 190 inariar. 1920rako, dagoeneko finn jatorriko herritarrak samiak baino gehiago ziren udalerrian; hain zuzen, finn inariarrak 930 ziren eta samiak, aldiz, 806 baino ez .\nUdalerriaren eta eskualdearen urre-aro honetan, Bigarren Mundu Gerrak eztanda egin zuen kontinente zaharrean. Herrialdeak bere independiente estatusa mantendu nahian eta SESB bere lurraldetik urruntzeko helburuarekin, Hirugarren Reicharekin bat egin zuen. Norvegiatik iritsitako tropa alemaniarrak Lappin egokitu ziren eta herrialdearen defentsa antolatzeari ekin zioten. Finlandia astindu zuten Neguko Gerra eta Jarraipenaren Gerraren ondoren, herrialdeak SESBekin Moskuko armistizioa izeneko bake-akordioa sinatu behar izan zuen; akordio hau gauzatzeko, finlandiarrek sobietarren baldintza nagusia onartu behar izan zuten, alegia, alemaniarrak finlandiar lurraldetik botatzea. Laponiako Gerra hasi zen 1944ko urriaren 1ean eta Inariko biztanleak Suediara eta hego Finlandiara eraman zituzten. Lappin zeuden 200.000 soldadu alemaniarrek, bestalde, bizilagun den Norvegiara, Reicharen herrialde satelitera alde egitea pentsatu zuten, baina ihes egin baino lehen, Lothar Rendulic ofizialak probintzia osoa suntsitzeko agindua eman zuen. Finlandiar soldaduak Kemi eta Tornio ingurura joan ziren alemaniarrak bertako portu estrategikoetatik urruntzen saiatzeko eta bitartean, nazien XVII. batailoiak gotorleku sendoena zuten hiriaren jabe egin ziren, Rovaniemiren jabe hain zuzen ere. Urriaren 9an, alemaniar soldaduak hiriko azpiegitura, instalazio eta finlandiar administrazioaren eraikin nagusiak suntsitzen hasiak ziren. Laponian zegoen bigarren batailoi alemaniarrak -XXXII. batailoiak-, aldiz, iparralderantz egin zuen; Sodankyl\u00e4-Ivalo-Utsjoki bidetik Norvegiara heltzea zuten helburu. Ihesean, ez zuten gainontzeko batailoiek aurkitutako erresistentziarik jasan eta arazorik gabe iritsi ziren mugaraino. Hori bai, bidean, topatutako herri guztiak suntsitzeaz arduratu ziren; hauen artean, Sodankyl\u00e4 eta Ivalo 1944ko azaroaren 5ean. Hala ere, inariarrak babesean zeudenez, hildakorik ez zen izan eta onik itzuli ahal izan ziren udalerrira; gerra garaipenak, era berean, berreraikitze lanak arindu zituen .\nGerraren ezkutuko albo-kalteak errefuxiatuak izan ziren. Neguko Gerra eta Jarraipenaren Gerra amaitu zirenean, 1939. eta 1941. urteetan, Finlandiak Ozeano Artikoan zituen lurraldeak galdu egin zituen: Ribatxi penintsula lehenik; ondoren, Petsamo udalerria. Ondorioz, bertako herritarrek bizilekuz aldatu behar izan zuten. Gehienak skolt samiak ziren, hizkuntza -skolt samiera- eta ohituragatik gainontzeko samiengandik bereizten direnak; horrela, Suonikyl\u00e4n bizi ziren samiak N\u00e4\u00e4t\u00e4m\u00f6 eta Sevettij\u00e4rvi herrietan geratu ziren; Paatsjoki ibaiaren inguruan bizi zirenak, aldiz, Kev\u00e4j\u00e4rvira joan ziren; eta Petsamokoak, azkenik, Nellim herrian amaitu zuten. Mugimendu fluxu honek erabat aldatu zuen Inari udalerriaren banaketa etnikoa eta eskualdearen jatorrizko biztanleak ziren Inariko samiek euren lurrak banatu behar izan zituzten .\nHistoria garaikidea.\nHala eta guztiz ere, Bigarren Mundu Gerra osteko urteetan, Finlandiak ekonomikoki izugarrizko hazkuntza izan zuen eta gizarte eta politika egonkortasuna lortu zuen. Gerra osteko herrialde pobre bat izateari utzi, Gerra Hotzean neutral aldarrikatu, NBEk ezarritako isuna ordaindu (Parisko Itunaren ondorioz, Inarik J\u00e4niskoski\u2013Niskakoski lurraldea galdu zuen) eta 40 urtean, teknologikoki munduko estatu garatu eta jakintsuenetakoa bihurtu zen, merkatuko izugarrizko botere ekonomikoarekin eta bizi maila altuarekin. Hala ere, hazkunde guzti hau, ez zen hain oparoa izan udalerriarentzat, industriak ez baitzituen bere sustraiak errotu Lappin (Kemi, Kemij\u00e4rvi eta Tornio hirietan izan ezik) eta samiak jatorrizko ekonomiatik bizirauten jarraitu zuten 1950eko hamarkadara arte. Hain zuzen ere, hamarkada horretan arrantza industria iritsi zen Inari aintzirara. Hegoaldetik etorritako finlandiar arrantzaleek lakua hustu egin zuten urte gutxian eta gehiegizko arrantzak Inariko samien natura baliabide aberatsenarekin amaitu zuen.\n1970eko hamarkadatik aurrera, aldiz, aintzira eta natura basatia babesteko ekintzak jarri ziren abian. Arrantza industriak udalerriaren motore ekonomiko nagusi izateari utzi zion eta turismo berdearen aldeko apostua egin zen Inariko Udaletik. Horrela, parke nazionalak eta eremu basatiak sustatzen hasi ziren eta negu-kirolak praktikatzeko aproposak diren muinoen artean dagoen Saariselk\u00e4 herriak ere bultzada handia izan zuen. Dena den, 1990eko hamarkadatik aurrera, gero eta herritar gutxiago bizi da Inarin, batik bat, lan esparru zabalagoa bilatzen duten inariarren leku aldatzearen ondorioz. Samiak, aldiz, elur-orein zaintzaz arduratzen dira, turismoarekin eta basogintzarekin batera udalerriaren egungo motore ekonomikoa dena .\nBi talde etniko nagusi egon arren, finnak (%65a) eta samiak (%30a) guztiz bateratuak daude egunerokoan eta kultura aberastuz, bi gizarte-taldeak inolako desberdintasunik gabe bizi dira XXI. mendean. Samien ohiturak, hizkuntza eta lurrak babesten dituen Finlandiako Sami Lurraldea sortu zuen udalerriak Enonteki\u00f6, Sodankyl\u00e4 eta Utsjokirekin batera 1973. urtean eta Sami Parlamentua, hain zuzen ere, Inarin eraikia izan zen 1996ean. Aipatzekoa da hiru sami kultura desberdin bereizten direla udalerrian: ipar samiak, jatorrizko Inariko samiak, eta Petsamo lurraldean bizi ziren eta Bigarren Mundu Gerraren ondoren erbesteratuak izan ziren skolt samiak, gaur egun N\u00e4\u00e4t\u00e4m\u00f6, Nellim eta Sevettij\u00e4rvi herrietan bizi direnak .\nDena den, azken urteotan hainbat istilu izan da babestutako eremuen kontura. 2005. urtean, esaterako, sami abeltzainek eta Greenpeace erakundeak bat egin zuten Mets\u00e4hallitus enpresaren aurka egiteko. Mets\u00e4hallitusek pinu basoen %40a babestea erabaki bazuen ere, babestutako eremu hau emankorrak ez ziren eta sartzen zailak ziren basoek osatzen zutela salatu zuten talde ekologistak eta samiek. Hain zuzen ere, sami abeltzainek euren aspaldiko kultura mantentzeko eta neguan elur-oreinak elikatu ahal izateko ezinbestekoak dituzte udalerriko pinudiak eta zuhaitzen azalak; eta neurri horren ondorioz, eskura zeuden eta aspalditik samien egonleku izandako basoak babesgabe gelditzen ziren. Erabakiak Inariko pinu basoak herrialdeko papergintza enpresa nagusien esku gelditzeko erraztasuna ematen zuela salatu zuten aldarrikatzaileek. Azkenean, hainbat urteren ostean, Finlandiako Gobernua, Mets\u00e4hallitus, Greenpeace eta samiak akordio batera iritsi ziren eta babestutako eremua %40tik %80ra zabaltzea adostu zuten 2010ean. Negoziazioan parte hartu zuten alderdi guztiak ados agertu baziren ere, Inariko Udalak urtero udalerriko naturaren gainean eskumena zabaltzeko aldarria egiten jarraitzen du ."}
{"id": "81158", "revid": "512", "url": "https://eu.wikipedia.org/wiki?curid=81158", "title": "C\u00fallar", "text": "C\u00fallar Granadako probintziako (Espainia) udalerria da. 2007an 4.859 biztanle zituen. Almer\u00edako probintziarekin muga egiten du."}
{"id": "81160", "revid": "105290", "url": "https://eu.wikipedia.org/wiki?curid=81160", "title": "Qantir", "text": "Qantir, Niloren deltaren ipar-ekialdean dagoen gune arkeologiko garrantzitsu bat da, zenbait akademikok, Biblian agertzen den Rameses herria bezala identifikatua. Tokiak, bere izena, Faqusetik bederatzi kilometro iparraldera, Sharkia probintzian, probintziako hiriburua den Zaqaziqetik hogeita hamar kilometro iparraldera dagoen ondoko herrixka batetatik hartzen du.\nLehen indusketak, 1929an egin ziren, Mahmoud Hamzaren zuzendaritzapean, antigoaleko gauzen egiptoar zerbitzukoa. 1984tik, Qantirren indusketa zabal bat abiatu da, Edgar B. Puschen zuzendaritzapean, Austria eta Alemaniaren arteko misio bateratu baten zati bezala, Hildesheimeko Pelizaeus-Museoaren kargu.\nRameses.\nRameses hiria (hebreeraz \u05e8\u05b7\u05e2\u05b0\u05de\u05b0\u05e1\u05b5\u05e1), Biblian zenbait alditan aipatzen da:\nGosenen sinonimoa da, Jose eta bere ondorengoak finkatu ziren lurra. Egiptotik irteterakoan, israeliarrek abiapuntutzat erabili zuten tokia da. Bibliako Rameses hiriarentzako zenbait kokapen ezberdin proposatu dira, Tanis eta Qantir bezala, biak ala biak, Niloren deltaren ipar-ekialdean. Behin betiko ebidentziarik ez da aurkitu, baina, aukeran, adituek Qantir aukeratzen dute."}
{"id": "81163", "revid": "15795", "url": "https://eu.wikipedia.org/wiki?curid=81163", "title": "Egiptoko Errege Zerrenda", "text": ""}
{"id": "81164", "revid": "56334", "url": "https://eu.wikipedia.org/wiki?curid=81164", "title": "Freila", "text": "Freila Granadako probintziako (Espainia) udalerria da. 2007an 1.093 biztanle zituen."}
{"id": "81166", "revid": "1781", "url": "https://eu.wikipedia.org/wiki?curid=81166", "title": "C\u00fallar-Baza", "text": ""}
{"id": "81167", "revid": "1781", "url": "https://eu.wikipedia.org/wiki?curid=81167", "title": "Cullar-Baza", "text": ""}
{"id": "81168", "revid": "1781", "url": "https://eu.wikipedia.org/wiki?curid=81168", "title": "Cullar de Baza", "text": ""}
{"id": "81169", "revid": "1781", "url": "https://eu.wikipedia.org/wiki?curid=81169", "title": "C\u00fallar de Baza", "text": ""}
{"id": "81171", "revid": "512", "url": "https://eu.wikipedia.org/wiki?curid=81171", "title": "Narmer", "text": "Narmer, Antzinako Egiptoko lehen faraoia eta, beraz, I. dinastiaren sortzailea izan zen, K. a. 3050ean.\nMeni bezala izendatua izan zen Turineko Errege Kanona eta Abidoseko Errege Zerrendan. Men edo Min bezala Herodotok eta Manetonek, bere epitomeetan Tiniseko Menes, Sexto Julio Afrikano, Eusebio Zesareakoa eta Sinzelo fraideak idatziak.\nSexto Julio Afrikanoren arabera, Narmer edo Menesek, 62 urteko erregealdia izan zuen. Sinzelo eta Herodotoren arabera, 60koa. Baina Eusebio Zesareakoaren bertsio armeniarrean, 30 urteko erregealdia ematen diote.\nNarmer, Goi Egiptoko erregea zen, Horus Eskorpioi II.aren ustezko ondorengoa. Behe Egipto (Niloren delta) konkistatu eta bere hiriburua \"Ineb-Hedy\"n (Harrresi zuria), beranduagoko Menfisen ezarri zuen. Bere armadarekin, bere erresumaren mugetatik haratago joan zen (Eusebio Zesareakoa). Hipopotamo batek aurrean eramanda hil zen (Julio Afrikanoren arabera). Antzinako Egiptoren, lehen bateratzea, alegorikoki, Narmerren Paleta deritzonean erregistratua geratu zen, Gardinerren arabera.\nBiografia.\nMenes (edo Narmer), Tinisen jaio zen, Goi Egiptoko hiriburuan, eta Neithotepekin ezkondua zegoen, Naqadakoa, ezkontza honek, dirudienez, aipaturiko bi hirien arteko aliantza sinatu zuelarik.\nLehen faraoi handia izan zen eta egiptoar lurraldeak bateratu zituen, bere agindupean, bere \"Paleta\"ko erliebeek isladatzen duten eta bere ondorengoek onartu zuten bezala. Menfisen sorrera, Tinisetik ehundaka kilometrotara, Behe Egiptorekiko botere adierazpen bat izan zen, Behe Egipto, herri konkistatu bezala ikusten zuelarik, Paletan agertzen den bezala. Menfisek kokapen bikaina zuen delta osoa kontrolatzeko, baita Sinai eta Kanaanerako merkataritza ibilbideak ere.\nHerodoto greziar idazleari -historia zientziaren arlo bezala sortu izana ematen zaiona-, Egiptoko apaizek, hiria eraikitzeko, Menesek Niloren ibilgua desbideratzeko eta euste dike bat altxatzeko agindu zuela esan zioten.\nNarmerren izena, zeramika zatietan agertzen da deltaren inguruan, baita Palestinan ere, toki hauen arteko merkataritzaren froga argiak direlarik. Deltaren nekazal aberastasuna, Goi Egiptorena mineraletan eta merkataritza ibilbideen bateraguneak, Inperio handi bat altxatzen lagundu zuten.\nEgiptoko historia 30 dinastietan banatzearen tradizioa Manetonekin hasten da, K. a. III. mendeko historialaria, Ptolomeo II.aren erregealdian, grezieraz, \"Aigyptiaka\" idatzi zuena, zoritxarrez galduta dagoena, baina Flavio Josefo, Sinzelo fraideak, Sexto Julio Afrikanok eta Eusebio Zesareakoak igorri eta neurri batean iruzkindua.\nBere garaiko eraikinak.\nDike bat eraikitzea, Menfiseko toki zingiratsuak lehortu eta Niloren ibilgua laku batetara desbideratzeko eta hiriaren eraikuntzaz gain, Vulcano (Ptah) jainkoaren omenezko tenplu handi bat eraiki zuen (Herodoto).\nNarmerri ematen zaio B17-B18 hilobia, Umm el-Qaabeko nekropolian, Abidosen, Flinders Petriek industua, Aharen hilobiaren ondoan dagoena. Litekeena da, baita ere, Saqqaran lurperatu izana, edo Tarjaneko nekropolian, baina, agian, zenotafioak ere izan daitezke (hilobi sinbolikoak).\nDatu arkeologikoak.\nNarmerren izena, hieroglifoz idatzia, honako hauetan aurkitu da:\nBere izena, Goi eta Behe Egiptoko toki askotan ere aurkitu da:\nNiloren haranean, deltan, mendebaldeko eta ekialdeko basamortuetan eta Palestina hegoaldean (\"Rafiah\", \"En Besor\", \"Arad\", \"Tell Erani\")\nNarmerren ondorengoak.\nZenbait adituk, Narmer, Egiptoko aro protodinastikoko azken erregetzat jotzen zuten, Menes faraoiagandik ezberdina, eta beste batzuk Aharekin lotzen zuten, baina, Dreyerrek 1985-1995), Den eta Qaaren hilobietan, Umm el-Qaaben aurkitutako zigilu marken ondoren, ondorengotza dinastikoa zehatza dela ziurtasunez adieraz daiteke: Narmer, Aha, Dyer, Dyet, Merytneit, Den, Adyib, Semerjet eta Qaa"}
{"id": "81172", "revid": "512", "url": "https://eu.wikipedia.org/wiki?curid=81172", "title": "Z\u00fajar", "text": "Z\u00fajar Granadako probintziako (Espainia) udalerria da. 2007an 2.834 biztanle zituen. Ja\u00e9ngo probintziarekin muga egiten du."}
{"id": "81173", "revid": "1781", "url": "https://eu.wikipedia.org/wiki?curid=81173", "title": "Baza (Espainia)", "text": ""}
{"id": "81175", "revid": "6327", "url": "https://eu.wikipedia.org/wiki?curid=81175", "title": "Jabalcon Muinoa", "text": ""}
{"id": "81176", "revid": "6327", "url": "https://eu.wikipedia.org/wiki?curid=81176", "title": "Jabalkon muinoa", "text": ""}
{"id": "81177", "revid": "6327", "url": "https://eu.wikipedia.org/wiki?curid=81177", "title": "Jabalcon muinoa", "text": ""}
{"id": "81179", "revid": "6327", "url": "https://eu.wikipedia.org/wiki?curid=81179", "title": "Jabalc\u00f3n muinoa", "text": ""}
{"id": "81183", "revid": "512", "url": "https://eu.wikipedia.org/wiki?curid=81183", "title": "Trastamara etxea", "text": "Trastamara Gaztelan jatorria zuen Erdi Aroko errege-etxea izan zen, Gaztela (1369-1504), Aragoi (1412-1516), Nafarroa (1425-1479) eta Napoli (1458-1501) erresumetan nagusitutakoa. Leinua Borgoina etxearen adarra zen eta Trastamara konderritik hartzen du izena. Lehendabiziko erregea Henrike II.a Gaztelakoa (1369 \u2013 1379) izan zen, Petri I.a Gaztelakoa sasi-anaia ordezkatu zuena.\nTrastamarakoak Aragoiko errege bihurtu ziren, Caspeko Itunari (1412) esker, Martin I.a Aragoikoa 1410ean hil zenean adostua. Leinuaren azken erregea Fernando II.a Aragoikoa izan izan zen. Haren biloba Karlos V.ak, Habsburgo etxeak, ordezkatu zituen Trastamara leinukoak."}
{"id": "81184", "revid": "6327", "url": "https://eu.wikipedia.org/wiki?curid=81184", "title": "Trastamara", "text": ""}
{"id": "81186", "revid": "448", "url": "https://eu.wikipedia.org/wiki?curid=81186", "title": "Xabier Iratzeder", "text": ""}
{"id": "81187", "revid": "893363", "url": "https://eu.wikipedia.org/wiki?curid=81187", "title": "Urzo", "text": ""}
{"id": "81188", "revid": "886", "url": "https://eu.wikipedia.org/wiki?curid=81188", "title": "Sevettij\u00e4rvi", "text": ""}
{"id": "81189", "revid": "90204", "url": "https://eu.wikipedia.org/wiki?curid=81189", "title": "Ratat\u00f6sk", "text": "Ratat\u00f6sk edo Ratatoskr \"hortz zulatzailea\" esan nahi duena, eskandinaviar mitologian, Yggdrasil zuhaitzean goitik behera mezuekin korrika ari den urtxintxa bat da, eta mezuak edo zurrumurruak banatzen ditu. Bereziki, Vidofnir arranoa eta Ve\u00f0rf\u00f6lnir belatzaren arteko irainak, biak Yggdrasil zuhaitzaren tontorrean, Ni\u00f0h\u00f6ggr herensugearengana daramatza, zuhaitzaren sustraien artean zegoena, arranoa eta belatzaren artean gatazka sortu guran.\n\"Final Fantasy III\" bideo-jokoan, Ratatosk urtxintxan inspiratutako izaki batzuk daude, izen berekoak, Neptoren Tenpluan bizi direnak."}
{"id": "81190", "revid": "98220", "url": "https://eu.wikipedia.org/wiki?curid=81190", "title": "Lara Lor-Van", "text": "Lara Lor-Van, oro har Lara deitua, DC Comicsen fikziozko pertsonaia bat da. Lara, Kripton planetako antzinako astronauta bat eta Supermanen ama biologikoa da. Lara, Jor-El zientzialariaren emaztea da.\nSupermanen lehen, bigarren eta laugarren filmetan, Lararen papera Susannah Yorkek egiten du.\nLarari, ohi, bere izenagatik bakarrik erreferentzia egiten zaio. Kriptondarren deskribapen gehienak euren kulturan, emakumeek, euren aitaren izen osoa, ezkondu aurretik abizen bezala erabiltzen dituztela adierazten du, eta ohi, bere lehen izenak, soilik ezkondu ondoren erabiltzen ditu. Honela, \"Lara Lor-Van\" oraindik ezkongabe zegoenean Larak zuen abizen osoa da, Lor-Van, bere aitaren izena den bitartean.\nBere \"Bakardadearen Gotorlekua\" eraiki ondoren, Supermanek, bere hildako guraso biologikoak ondratu zituen euren jaiotzako planeta zen Kripton eusten ari diren Jor-El eta Lararen estatua batekin."}
{"id": "81191", "revid": "98220", "url": "https://eu.wikipedia.org/wiki?curid=81191", "title": "Bakardadearen Gotorlekua", "text": "Bakardadearen Gotorlekua, Supermanen noiz behinkako egoitza nagusia da DC Comicsen. Honen aurrekoa \"Supermanen Gotorleku Sekretua\", lehen aldiz, Superman komikiaren 17. alean agertu zen, non, Metropolisen kanpoaldean dagoen mendi batean eraikia zegoela esaten zen. Hala ere, Gotorlekuaren sarrera formala \"Supermanen Gotorlekurako Supergiltza\"n izan zen, 1958ko ekainean argitaratu zen Action Comicsen 241. alean.\nTradizionalki, Bakardadearen Gotorlekua Artikoan kokatzen da, Supermanen bertsio berrienetan, gotorlekua, Antartidan, Andeetan edo Amazonas ibaian kokatu duten arren.\nSupermanen munduan, jende gehienak, oso modu mugatuan eta ez oso argian du Gotorlekuaren berri, bere kokapena sekretupean gordetzen baita guztientzat, Supermanen lagun minentzat eta aliatuentzat izan ezik (Lois Lane, Batman...)\nGotorlekuaren berezitasun bat, Supermanen guraso biologikoak ziren Lara eta Jor-Elen estatua bat duela da, Kripton planetaren globo bat eusten ari dena. Eta, Superman gotorlekuan bizitzen ari den arren, bere bizitoki nagusia oraindik Metropolisen dago.\nGotorlekuaren izena eta jatorrizko kokapena, beharbada, Doc Savageen Bakardadearen Gotorlekuan inspiratuak daude.\nBakardadearen Gotorlekua, denboraren igaroan, asko aldatzen joan da. Bere lehen istorioetan, egoitza nagusi erraldoi eta koloretsu bat da, superheroi tresnez, argizari museoez, desagertzear dauden espazioko espezieen zoo batez, sariz eta, adibidez, super-robotak sortzen ziren laborategi zientifiko batez betea. Gainera, mendi baten tontorrean zegoen giltza hori handi batekin irekitzen zen, bakarrik superindarra zuen norbaitek altxatu eta atea irekitzeko moduan. Krisia Amaigabeko Lurretan izan ondoren, Gotorlekua, goitik behera aldatu zen. Hasteko, supergiltza desagertu egin zen eta bere itxura, John Byrnek sortutako Kriptonen diseinu berrira egokitu zen. Baina Gotorlekuaren ezaugarriak aldatzen joan ziren marrazkilari eta gidoilariaren arabera. Adibidez, batzuetan, argizari museoa bazegoen, eta besteetan ez, eta Gotorlekuaren itxura ez zen berdina. 1990eko hamarkadan, beste bira bat eman zitzaion, Gotorlekua, tamaina mugagabeko poltsikoko unibertso batean zegoenaren xehetasuna gehituz. Garai honetan, Supermanek, noizbait aldatu zuen bere egoitza nagusiaren kokapena, ezagunena Amazonasekoa izaki, azkenik, utzi egin behar izan zuena, mundu guztiak non zegoen bazekiela ikusi zuenean. Urte bete beranduagoko Supermanek, gotorleku berri bat du, Richard Donnerren Superman pelikulan inspiratua. Filmean bezala, gotorlekua eraikia dago, eta kristal zuri bitxi batzuei esker funtzionatzen du, benetan, bere kabuz kudeatu, euren tamaina aldatu eta inguratzen dituzten mineralen ezaugarriak jasotzeko gaitasuna duten kriptondar ordenagailu indartsuak direnak, honela, nahi erara alda daitezkeen egitura erraldoiak eratuz. Gotorleku berri honek, pelikuletan bezala, Supermanen aita den Jor-Elen simulazio birtual bat du, buru holografiko handi bat bezala agertu eta aholkulari bezala lan egiten duena.\nSmallville estatubatuar telesailean, gotorlekua, jakinduriaren 3 harriak elkartuz sortzen da. Lehen aldiz, laugarren denboraldiko azken atalean agertzen da. Aurrerantzean, sakonago ikusten da nolakoa den, baita bere historia ere."}
{"id": "81192", "revid": "119347", "url": "https://eu.wikipedia.org/wiki?curid=81192", "title": "Hamarren berredurak (filma)", "text": "Hamarren berredurak () Ray Eamesk eta haren senar Charles Eamesk idatzi eta zuzendutako dokumental laburra da. 1968an egin zuten baina 1977ra arte ez zuten argitaratu. Unibertsoaren eskala erlatiboa hamarren berretura ezberdinetan agertzen du: 0,01, 0,1, 1, 10, 100, 1000... distantzietatik, alegia. Filma 1957. urtean \"Cosmic Ver\" izenarekin Kees Boekek idatzitako liburuaren egokitzapena da.\n1987an argitaratu zuen Elhuyarrek euskaraz, \"Hamarren berredurak\" izenburuarekin (gaur egun, \u00abberreturak\u00bb idatzi behar da, Hiztegi Batuan hala arautu baita).\n1988. urtean, Estatu Batuetako Kongresuaren Liburutegiko Filmen Erregistro Nazionalean gordea izateko aukeratu zuten, \u00abkulturaren, historiaren edo estetikaren aldetik garrantzitsua\u00bb dela jo zutelako."}
{"id": "81193", "revid": "6327", "url": "https://eu.wikipedia.org/wiki?curid=81193", "title": "Powers of ten", "text": ""}
{"id": "81201", "revid": "105290", "url": "https://eu.wikipedia.org/wiki?curid=81201", "title": "Spanglish", "text": "Spanglish, inga\u00f1ol, espanglish, espangl\u00e9s, espangleis edo espanglisa ingelesaren eta espaineraren elkartasun morfosintaktiko eta semantikoa da.\nEstatu Batuetan hispanoek erabiltzen duten hizkuntza da, gaztelania ingelesarekin nahastua."}
{"id": "81202", "revid": "119347", "url": "https://eu.wikipedia.org/wiki?curid=81202", "title": "Stuart Conquest", "text": "Stuart Conquest (Ilford, 1967ko martxoaren 1a) britainiar xake jokalaria da, eta Nazioarteko Maisu Handia.\nTxikitatik talentu handiko xake jokalaritzat hartu izan da. 1981ean, 14 urte zituelarik, Munduko Gazte Xake Txapelketako irabazlea izan zen, sub 16. kategorian.\nConquest 1997an Erresuma Batuko Xake Azkarreko Tapelketako irabazle izan zen. 1995 eta 2000. urteetan Hastings Torneoa irabaztea lortu zuen. 2001ean Clichy (Frantzia) Torneoa irabazi zuen 14. kategorian. FIDE klasifikazioan bere puntuaziorik altuena 2601 ELOkoa da, 2001eko urrian.\n2008ko Britaniar Txapelketa irabazi zuen Keith Arkellen aurka, txapelketako lehen postuan berdinduta egon ostean. 1990. urtetik aurrera Ingalaterrako xake taldearekin parte hartzen du Xake Olinpiadetan eta Europako Taldekako Xake Txapelketa."}
{"id": "81203", "revid": "6327", "url": "https://eu.wikipedia.org/wiki?curid=81203", "title": "Rahaj\u00e4rvi Aintzira", "text": ""}
{"id": "81204", "revid": "886", "url": "https://eu.wikipedia.org/wiki?curid=81204", "title": "Patuj\u00e4rvi aintzira", "text": ""}
{"id": "81210", "revid": "201", "url": "https://eu.wikipedia.org/wiki?curid=81210", "title": "Pi-Ramses", "text": ""}
{"id": "81212", "revid": "201", "url": "https://eu.wikipedia.org/wiki?curid=81212", "title": "Piramidoi", "text": ""}
{"id": "81213", "revid": "336", "url": "https://eu.wikipedia.org/wiki?curid=81213", "title": "Delosko Liga", "text": "Delosko Liga edo Delosko Konfederakundea atenastar hiritarrek, Egeo itsasoko uharteetako biztanleekin eta Asia Txikiko kostaldeko greziarrekin egin zuten erakunde bat da, Antzinako Greziako hiri-estatuak (200dik gora izan zirenak). Bere egoitza Delos uhartean zegoen.\nEgitura.\nErakunde hau, itsas konfederakuntza bat izan zen, hasiera batean, Aristides atenastar estadistak sortu eta kontrolatua (estatutuak idatzi eta abian jarri zuena), K.a. 477an, Mediar Gerrak amaitu ondoren, persiarren balizko eraso gehiagotatik babesteko asmoz. Espartak nagusitasuna galdu izanaren ondorio ere izan zen, ordutik aurrera Atenasek Espartaren lekukoa hartu zuelarik espedizioak antolatzerako orduan.\nKonfederatuek, soldaduak, ontziak eta dirua eman behar zituzten derrigorrez gerra kanpainetarako. Bere aldetik, Atenas hiriak, kanpaina horiek antolatu eta zuzendu eta gainontzeko hiriak persiarrek inbaditu eta hartzea eragozteko konpromezua hartzen zuen. Erabaki garrantzitsuak, hiri konfederatu bakoitzeko ordezkari bat zegoen kontseiluko biltzar batean hartzen ziren. Ordezkari honek, hitz egiteko eskubidea zuen.\nKonfederakuntzaren ekintzak.\nKonfederakuntzaren indar militarrek, Egeo itsasoa eta bere kostaldeak konkistatu zituzten Zimon atenastarraren agindupean. Persiar ontziteriari aurre egin eta garaitu egin zuten, eta ondoren kolonizatu zituzten lurralde asko konkistatu zituzten, itsasoz, Itsaso Beltz edo Ponto Euxinorako ibilbide seguruak irekitzeaz gain.\nPersiarren aurka garaipen hauek lortu ondoren, Zimonek, Egiptora hedatzea pentsatu zuen, hemen ere persiar inbasio bat jasaten ari zirelarik. Baina konfederatuek ez zuten begi onez ikusi eurei, altxorraren zati handi bat kostako zitzaien eta abantailak Atenasentzako bakarrik izango zituen espedizio militar hau. Espedizioa zein persiarren aurkako kanpainak Egipton, porrot itzela izan ziren, eta, azkenik, Atenasek, bakea negoziatu behar izan zuen. Negoziatzailea, Kalias atenastar estadista izan zen, eta honako hau adostu zen: persiarrek aske utzi behar zituzten Egeo itsasoa eta Asia Txikiko kostaldeak, eta, trukean, Atenasek, Egipton eta Zipren politikoki parte hartzeari uko egin behar zion (Kaliasen bakea). Honela amaitu zen greziar eta persiarren arteko gerra.\nAtenasen nagusitasuna.\nGertaera guzti hauen ondoren, Atenasek, Perikles aukeratu zuen buruzagi berri bezala. Periklesek, bere agintaldia, konkista politika bati amaiera emanez hasi zuen. Atenas, Greziako lehen hiri eta garrantzitsuena bihurtu zuen, eta Delosko Ligako gainerako hirien gaineko erabateko nagusitasuna lortu zuen, hiri aliatuak izatetik, mendeko hiriak izatera pasa zirelarik. Atenasen mende zegoen inperio baten hasiera zen, armada, ontziteria eta diplomazia zuzentzen zituena zena, eta, gainera, hirietan, bere erregimen politiko propioa ezarri nahi izan zuena. K.a. 454an, Konfederakuntzaren altxorra Atenasera eramanarazi zen. Gertaera guzti hauek, beharrezko zergen gorakadarekin batera, Konfederakuntzako hiriak matxinatzea eragin zuen, baita Atenasen etsai sentitzea ere, gainera, bere txanpona, bere pisu sistema eta baita gobernu forma ere ezarri zizkiena.\nKonfederakuntzaren amaiera.\nHala eta guztiz ere, Atenasen mende egoten jarraitu zuten, Espartak, K.a. 404an garaitu zuen arte, Peloponesoko Gerran. Une honetatik aurrera, Konfederakuntza desagertu egin zen K.a. 377 arte. Urte honetan, berriz eratu zen, kasu honetan Espartaren boteretik babesteko. Hala ere, Atenas, jada ez zen bere autoritatea ezartzeko gai. Konfederakuntza, behin betiko desagertu zen K.a. 338an, Filipo II.a Mazedoniakoak, atenastarrak Keroneako guduan garaitu zituenean."}
{"id": "81215", "revid": "512", "url": "https://eu.wikipedia.org/wiki?curid=81215", "title": "Luzio Lizinio Murena", "text": "Luzio Lizinio Murena (latinez \"Lucius Licinius Murena\") erromatar kontsul bat izan zen, Luzio Lizinio Murenaren semea.\nLehen Gerra Mitridatikoaren amaieran, Asiako probintzian geratu zen, aurretik, Gaio Flavio Fimbriak kontrolatutako bi legioren buruzagi bezala, Luzio Kornelio Silak Mitridates VI.ari utzi zion bere Pontoko erresumaren kontrola, baina Murenak, badaezpadako eraso bat egin zuen bere aurka, berriz armatzen ari zela argudiatuz, Ponto inbaditu, eta, honela, Bigarren Gerra Mitridatikoa abiaraziz. Mitridatesek K.a. 81ean garaitu zuenean, zuhurrena, Silaren aginduak bete eta Mitridates bakarrik uztea zela erabaki zuen. Hirugarren Gerra Mitridatikoan, Murena bera izan zen Luzio Lizinio Lukuloren legatua.\nK.a. 65ean, pretore izan zen, eta oso ospetsu egin zen herriari eskaintzen zizkion jokoen handitasunagatik. Bere pretoretzaren ondoren, Galia Transalpinako gobernari bezala, erromatar eta probintziarren borondate onetik onura jaso zuen bere inpartzialtasunagatik.\nK.a. 62an, kontsul aukeratua izan zen, Dezimo Junio Silanorekin batera, baina, kargua hartu aurretik, eroskeriagatik salatu zuen Servio Sulpizio Rufok, porrot egindako lehiakide bat. Marko Lizinio Kraso triunbiroa, Kinto Hortensio eta Marko Tulio Zizeron izan ziren Murena defenditu zutenak. Absolbitua izan zen, baina litekeena da Servio Sulpizio Ruforen salaketak funtsa izan eta Murena erruduna izatea.\nBere kontsulaldian, lege bat onartu zuen (Junia Lizinia legea), are zorroztasun gehiagoz betearazten zuena Zezilia Didia legea, lege hau, \"comitia\" delakoetan proposatua izan baino hiru \"nundinae\" lehenago aldarrikatua izan zen, eta, ordezkatu ordez, balizko faltsifikazio bat eragozteko, estatutu bakoitza kopiarazi egin zen, \"aerariumean\" utzia izan zena."}
{"id": "81216", "revid": "9208706", "url": "https://eu.wikipedia.org/wiki?curid=81216", "title": "1912ko abuztuaren 12ko galerna", "text": "1912ko abuztuaren 12ko galerna Bizkaiko kostaldea jo zuen 1912. urteko abuztuaren 12an. Enbata edo galerna Bizkaiko golkoko kostaldean gertatzen den bat-bateko itsasoko haize-bolada hotz eta gogorra da; eta galerna hartan, 144 arrantzale hil ziren. Euskal Herrian XX. mendean izandako lan istripurik handiena izan zen.\nGertakariak.\n1912ko abuztuaren 12an, Bizkaiko hainbat portutako arrantzaleak txalupaz itsasoratu ziren, arratsaldero bezala, kostaldetik gertu arrantzan egiteko. Gautzen ari zuela, egun osoan izandako hego haizea bat-batean aldatu zen, eta fronte hotz bat sartu zen Islandiatik gertu zegoen borraska bati lotuta. Haizearen bat-bateko aldaketarekin batera, tenperaturak behera egin zuen, eta itsasoa zakartu zen.\nUne hartan, 12-15 metroko luzerako txalupak Matxitxako lurmuturretik 50 bat miliara zeuden, eta egun hartan harrapaturikoa euren konpainiako baporera aldatzekotan ziren, portura eramateko asmoz. Enbatak gau osoan iraun zuen, abuztuaren 13aren goiza arte, eta txalupa haietako asko hondoratu zituen.\nHildakoak.\nHondamendi hartan guztira 144 gizon hil ziren, haietatik 119 Bermeokoak, 14 Lekeitiokoak, zortzi Elantxobekoak, eta hiru Ondarroakoak. Gertaera hark Bermeon 75 alargun eta 225 umezurtz utzi zituen; eta San Roke egunean ezkonduko ziren beste 20 neska senargai barik gelditu ziren. Hilen omenezko elizkizunak 1912ko abuztuaren 23an egin ziren, Bermeoko Andra Maria elizan, eta hara etorri ziren Alfontso XIII.a erregea eta hainbat ministro.\nOroimena.\nUrtero, abuztuaren 12an, hondamendi hartan hildako arrantzaleak omentzen dituzte Bermeoko Udalak eta Galerna Taldeak.\nAlargunen omenez, 2018an, \"100 alargunen dantza\" poeman oinarritutako abestia eta bideoklipa plazaratu zen. Mazurka bat da, soka-dantza eran dantzatua. Poema Uxue Alberdik idatzi zuen, eta Thierry Biscaryk musikatu. Koreografia Patxi Labordak egina da. Bideokliparen irudiak Bermeon grabatu ziren udan, eta bertako herriko Alkartasuna Dantza Taldeko eta Lekeitioko Dantza Taldeko emakumeen parte hartzearekin egin ziren."}
{"id": "81219", "revid": "336", "url": "https://eu.wikipedia.org/wiki?curid=81219", "title": "Borboi etxea", "text": "Borboi (frantsesez \"Bourbon\", gaztelaniaz \"Borbon\" eta italieraz \"Borbone\") Frantzian jatorria duen errege-leinua da. Kapeto leinuaren adarra da. Egun Espainian eta Luxenburgon errege baino ez badira ere, lehen Nafarroako Erresuman, Frantzian eta Italian erregeak ziren.\nBorboi leinuko lehendabiziko erregea Henrike III.a Nafarroakoa izan zen, Frantziako errege ere izan zena."}
{"id": "81220", "revid": "512", "url": "https://eu.wikipedia.org/wiki?curid=81220", "title": "Halikarnasoko mausoleoa", "text": "Halikarnasoko mausoleoa haitzurdin zurizko hilobi monumental bat zen, antzinate klasikoko munduko zazpi mirarietako bat. Mausolo (, \"Ma\u00fas\u014dlos\") Kariako erregearen omenez eraiki zuten.\nHistorialarien arabera, Mausoloren bizitzak ez du ezer nabarmengarririk, bere hilobiaren eraikuntza izan ezik. Egitasmo hau Artemisia II.a Kariakoak pentsatu zuen, Mausoloren arreba eta emaztea zena. Eraikuntza, Mausoloren erregealdian hasiko zen, eta, beharbada, K. a. 350ean amaitua izan zen, Mausoloren heriotzatik hiru urte eta Artemisiaren heriotzatik urte betera.\nHilobi monumental hau eraikitzeko enkargua, \"Satiros\" eta \"Piteos\" arkitektoei eman zitzaien, hauek, 30x40 metroko egitura bat eraiki zutelarik. Bere gainean, joniar ordenako 117 zutabe bi ilaratan, piramide mailakatu erako sabaia eusten, eta, azken honen gainean, erregea eta erreginaren irudiak zituen koadriga baten estatua, orotara, 50 metroko altuera hartzen zuelarik. Mirari hau osatzeko, garaiko greziar eskulturagile hoberenek, bere egituran irudiak eta erliebeak zizelkatu zituzten. Orotara izan zituen estatua kopurua, 444koa izan zen, gutxi gora-behera. Gurdi bat eta lau zaldiren estatua batekin koroatua zegoen.\nAlexandro Handia, barbaro eta arabiarren inbasioak eta hiriaren suntsipena jasan zituen, baina, azkenik, 1404an lurrikara batek suntsitu zuen.\nXIV. mendean, San Joanen Zaldunek, behera botatzen amaitu zuten, eta hondakinak, Bodrumgo gaztelua edo Halikarnasoko San Petriren gaztelua eraikitzeko erabili zituzten. Garai honetan zehar, eraikinaren azpian, tunel batzuk aurkitu ziren, hildako erregeen sarkofagoetara iristen zirenak. Hilobia, lapurrek arpilatu zuten, eta horregatik gaur egun ez dago bere arrastorik.\nGoiko estatua eta frisoren bat salbatu ziren. Gaur egun, Londresko British Museumean ikus daiteke."}
{"id": "81222", "revid": "6327", "url": "https://eu.wikipedia.org/wiki?curid=81222", "title": "Borboi", "text": ""}
{"id": "81224", "revid": "15795", "url": "https://eu.wikipedia.org/wiki?curid=81224", "title": "Fernando VII.a Espainakoa", "text": ""}
{"id": "81225", "revid": "1659", "url": "https://eu.wikipedia.org/wiki?curid=81225", "title": "Leringo Konderria", "text": "Leringo Konderria nafar jatorriko noblezia titulua da. Izena Lerin herritik datorkio. Egungo kondea Carlos Fitz-James Stuart da.\nHistoria.\nKarlos III.a Nafarroakoak sortu zuen, 1424ko abuztuaren 25ean, bere alaba Joanarentzat. Hau Luis Beaumontekoa Nafarroako kondestablearekin ezkondu zenez, titulu biak loturik geratu ziren. 1430 aldean, Nafarroako kondestable izena eman zitzaion antzinako Nafarroako Erresumako alferezari. Karguaren eginkizunak zehazgaitzak baziren ere, nagusiena Nafarroako Gorteetan Estamentu Militarraren (nobleziarena) burua izatea zen.\nKarlos II.a Nafarroakoak 1379an Karlos Beaumontekoa bere iloba erresuma-alferez izendatu zuen. 1433an Luis Beaumontekoa bere semeak jarraitu zion, jadanik Nafarroako kondestable titulua erabiliz eta lehendabiziko Leringo kondea zena. Honek, Nafarroako Gerra Zibilaren garaian, Karlos Vianako Printzearen jarraitzaileak gidatu zituenez, hauek beaumontarrak izena hartu zuten. 1464an bere semea zen Luis III. Beaumontekoa, bigarren Leringo kondea izan zuen ordezkaria. 1508an bere iloba zen Luis bihurtu zen konde. Nafarroako konkistan Fernando Katolikoa lagundu zuenez, 1513an lurrak ez ezik Nafarroako kondestable titulua ere berreskuratu zituen.1520ean Karlos I.ak Vianako Printzeak emandako pribilegio berretsi zuen.\n1530an Luis V. Beaumontekoak titulua jarauntsi zuen. Leringo kondea izan zen 1565ean hil arte. Kondesa berria Brianda Beaumontekoa zen, 1564an con Albako dukearen bigarren semea zen Diego Toledokoa ezkondu zuena. 1565ean Filipe II.a Espainiakoak Diego Nafarroako kondestable izendatu zuen. 1585 Diegoren anaia nagusia zen Fadrique oinordekorik gabe hil eta Alabako duke bihurtu zen.Ezkontza-hitzarmenetan tituluak ez batzea adostu arren, Brianda eta Diegoren semea zen Antonio Alvarez Toledokoa 1588an Leringo seigarren konde, Albako bosgarren duke eta Nafarroako kondestable bihurtu zen. Ordutik aurrera, titulua Albako etxearekin lotuta izan da.\nBasailuak gobernatzeko eta ondareak administratzeko, kondestableak zenbait ofizial zituen Konderriko Alkate Nagusiak zuzenduta. Leringo kondeak, 1822 arte, konderriko herrietan Alkate Nagusia izendatzeko eskubidea izan zuen. Bertokoek Alkate edo ofizialekin arazoak izanez gero, Nafarroako epaitegietara jo behar izan zuten.\nTituluak.\n1775. urtean Leringo kondeak titulu hauek zituen: Leringo kondea, Erresumako Kondestable eta Kantzelari Nagusia eta Larraga, Deikaztelu, Allo, Arroitz, Mendabia, Sesma, Carcar, Zirauki, Arruazu, Zare, Eslaba, Otxobi, Villamayor de Monjardin, Goldaratz, Deioko gaztelua eta Doneztebeko hiribilduen jauna.\n1520an Espainiako handikien zerrenda egin zutenean, titulu hau jatorrizko handitasuna zutenen artean zegoen.\nGeografia.\nKonderria Lerin, Carcar, Sesma, Mendabia, Andosilla, Deikaztelu eta Allo herriek osatua zen. Azken biek Jurramendiko eskualdean zeuden eta besteak Lizarreriko erriberan, hau da Jurramenditik Ebroraino zihoan.\nHona hemen eskualdeko biztanleria:"}
{"id": "81226", "revid": "6950", "url": "https://eu.wikipedia.org/wiki?curid=81226", "title": "OpenID", "text": "OpenID gure nortasun digitala gordetzea ahalbidetzen duen identifikazio digitaleko sistema deszentralizatua da. Sistema hau gaituta dagoen guneetan, gure nortasuna egiaztatzeko URL bat erabiliko da. Honek laguntzen du erabiltzaile-pasahitza eskatzen duten guneetan erosoago ibiltzea; ez da beharrezkoa uneoro erabiltzailea eta pasahitza sartzen ibiltzea.\nSarrera.\nGure egunerokotasun digitalean online dauden makina bat baliabide teknologiko erabiltzen ditugu, izan posta elektroniko zerbitzuak, argazkiak online gordetzeko zerbitzuak, sare sozialak... eta online zerbitzu bakoitzean gure erabiltzaile-izena eta pasahitza erabilita profil bat sortu beharra dugu. Gune batzuek datu pertsonal batzuk eskatzen dituzte: jaiotze-data, sexua, nazionalitatea, telefono zenbakia... Jarraian, profil hori sortu ondoren, askotan guri buruzko xehetasunak kudeatzen ditugu: lagunak edo kontaktuak gehitzea, lehenetsitako hizkuntza aukeratzea, gure kokapen geografikoa ezartzea...\nLan hau bi edo hiru lekutan egin behar bada, ez da aparteko arazoa. Aldiz, aurreko adibideez gain beste hamaika foro, webgune eta zerbitzuetan izena eman behar izanez gero, \"nekaldi digitala\" deritzona sorraraz dezake. Eta gure datuak, benetakoak, Interneteko \"doako\" zerbitzuen enpresekin partekatzen baditugu, gure pribatutasunaren zati bat argitara ematen ari gara.\nOinarrian, OpenIDrentzako euskarria ematen duten online zerbitzuetara sarrera ematen duen gune deszentralizaturiko identifikazio sistema bat dela esan dezakegu. Modu xumeagoan adierazte aldera, OpenIDren bitartez erabiltzailearen nortasun bakarrarekin web zerbitzu anitzetara sarrera ematen duen teknologia da, eta horren bitartez, zerbitzu horietan guztietan ez daukagu erregistratzen ibili beharrik, beti ere zerbitzuek OpenID euskarria eskaintzen baldin badute.\nTerminologia.\nOpenID erabiltzerakoan honako hitz hauek agertuko dira:\nNola erabiltzen da.\nErabilpenak ez du aparteko misteriorik. Lehenik OpenID identifikazio zerbitzua eskaintzen duen edozein hornitzailerengana jo beharko dugu. OpenIDren webgune ofizialean dagoen zerrendakoren bat erabiltzea aholkatzen da, baina hauez gain beste hornitzaile pilo bat badago, ezin daiteke jakin, ordea, gure datuak nola kudeatuko dituzten. \nIdentitate irekiko, OpenIDko hornitzaileek eskaintzen diguten url helbidearekin, gure erabiltzaile-pasahitzarekin lortzen dugun sarrerako giltza lortzen ditu, edozein zerbitzutan sortu dugun kontuetan url horrek, gure OpenID horrek, sarrera emango digu.\nOpenID eskaintzen duten hainbat zerbitzu daude, esate baterako Flickr, Technorati, Wordpress.com, AOL... Adibidez, Wordpress.com-eko erabiltzaileak bagara, ez daukagu OpenID onartzen duen zerbitzu batean kontu berri bat sortu beharrik, wordpress.com URL helbidearen OpenID onartzen duten webguneetan saioa hasteko aukera izango dugu gure datu guztiak sartzeko beharrik gabe.\nOpenID euskarria ematen duen gune batera sartzeko, erabiltzaile-izen hori soilik erabiliko dugu. Behin sartutakoan, gure hornitzailearen webgunera birbidaliko gaitu, hartara APIan gure kontuaren sarrera baieztatu dezagun. Bertan, behin bakarrik sartzea edo sarrera guztiak kontuan hartzea nahi dugun esango diogu. Aurrerantzean, konfiantzazko bezala ezarri dugun gunean egingo ditugun sarreretan, erabiltzaile-izena eta pasahitza sartuko ditugu soilik eta zuzenean sartuko gara.\nOndorioak.\nZoritxarrez oraindik nahikoa hedatu gabeko baliabidea da, baina tresna ahaltsua izanik, denborak aurrera egin ahala, agian indarra hartzen joango da. OpenIDren euskarria duten gure guneetara sarrera lortzea erabiltzaile-izen eta pasahitz bakarrarekin, zerbitzuan izena emateko pausuak saihestuz denbora aurrezteko aukera ona ematen du."}
{"id": "81228", "revid": "880", "url": "https://eu.wikipedia.org/wiki?curid=81228", "title": "Open id", "text": ""}
{"id": "81229", "revid": "880", "url": "https://eu.wikipedia.org/wiki?curid=81229", "title": "Lehenengo gerra mundiala", "text": ""}
{"id": "81231", "revid": "336", "url": "https://eu.wikipedia.org/wiki?curid=81231", "title": "Aragoiko Erresuma", "text": "Aragoiko Erresuma 1035ean sortu zen, Ramiro I.ak Aragoi, Sobrarbe eta Ribagortza konderriak elkartu zituenean. 1707an bukatu zen, Filipe V.a Espainiakoak \"Decretos de Nueva Planta\" izeneko dekretuak promulgatu zituenean. Errege-dekretu honen bitartez Espainiako Erresuman sartu zen.\nHistoria.\nAragoiko konderria.\nAndregoto Galindo II.a Aragoikoaren alabak Gartzia Antso Nafarroako erregea ezkondu zuenean estatu biak elkartu ziren. Hala ere Aragoiko konderriak bere izaera propioa mantendu zuen.\n1035ean Ramiro Antso III.a Nagusiaren semeak Aragoi, Sobrarbe eta Ribagorza konderriak batu zituen, Aragoiko lehendabiziko errege bihurtuz.\nBaina benetako legezkotasun Antso Ramirez eta Piarres I.a erregeek lortu zuten erresuma Aulki Santuren babespean kokatuz.\nXI-XII. mendearen hedapena.\nRamiro I.ak zuen errekonkista grina bere oinordekoek hobetu zuten.\n1076an anaiak Antso IV.a Nafarroakoa hil zuenean, nafarrek Antso Ramirez orduko Aragoiko erregea izendatu zuten Nafarroako errege. Era horretan erresuma biak batu ziren berriro.\nPiarres I.a erregeak (1070 - \u20201104) Huesca konkistatu zuen (1095), Zaragozako Al-Musta'in II.a Alcorazeko Batailan irabazi ondoren. 1101ean Barbastro eta Sari\u00f1ena eta 1104an Tamarite de Litera okupatu zituen. Erreinaldi honetan infantzoien forua ere argitaratu zen.\nAlfontso I.a \"Borrokalaria\" erregeak (1104 - \u20201134), Gaskoniako nobleteriaren laguntzaz, Tutera, Tarazona, Calatayud, Daroca eta Zaragoza konkistatu zituen. Zaragozarekin taifa osoa erori zen eta orduko mendi-erresumak zeharo aldatu zuen.\nErregeak ez zuen seme-alabarik izan eta bere testamentuan erresuma zenbait Militar Ordenentzat utzi zuen. Hala ere, bere testamentua ez zen errespetatua eta Aragoiko nobleek, Jakan bilduak, Ramiro bere anaiari errege berri izendatu zioten. Bestetik, nafarrek Gartzia V.a Nafarroakoa aukeratu zuten.\nAragoiko koroa.\n1150ean Petronila Aragoikoa Ramiro II.a Aragoikoaren alaba bakarrak Ramon Berenguer IV.a Bartzelonako kondea ezkondu zuen. Bion semea Alfontso II.a lehendabiziko \"Aragoiko errege\" eta \"Bartzelonako kondea\" zen.\nFernando II.ak (1479 - 1516) Elisabet I.a Gaztelakoa ezkondu zuen. Bion iloba zen Karlos I.a erresuma bietako errege zen, baina erresuma bakoitzak bere usadio eta legeak zituen.\n1700an Karlos II.a hil eta oinordekoa nor izateko guda hasi zen. Alde batetik, Filipe Anjoukoa zegoen eta bestetik, Karlos Germaniako Erromatar Inperio Santuko enperadorea. Aragoiko erresumak azkenaren alde egin eta, Filipe Anjoukoak guda irabazi zuenean \"Decretos de Nueva Planta\" izeneko dekretuak promulgatu zituen. Dekretu hauen bitartez Aragoik zituen erakunde guztiak desagertu ziren eta Espainiak zentralizatu zuen boterea."}
{"id": "81232", "revid": "512", "url": "https://eu.wikipedia.org/wiki?curid=81232", "title": "Aragoiko Konderria", "text": "Aragoiko Konderria (; ) edo Jakako Konderria Aragoi ibaiaren haranean, euskaldunen lurraldean zegoen frankoen markako konderri txikia zen. Erdialdeko Pirinioetan zegoen, eta Anso, Hecho eta Canfranc biltzen zituen bere baitan, Jaka hiriburu zuela. Karolingiarrek burututako Akitaniaren eta Baskoniaren konkista (769) hertsiki lotuta dago Pirinioen kristautzearekin eta mendiko monasterioen zein Aragoien sorrerarekin. Nahiz eta VIII. mendeko bukaeran edo IX. mendeko hasieran karolingiarrek sortua izan, laster Iru\u00f1eko Erresumaren eremuan erori zen. Nafarrek 922an bereganatu zuten. XI. mendean Aragoiko Erresuma sortzeko lagunduko zuen.\nAragoiko kondeen zerrenda.\nGarindo II.a Aznaritz hil ondoren, konderria Iru\u00f1eko Erresuman eremuan sartu zen. Iru\u00f1eko erregeek zenbait noble aukeratu zituzten konde izateko (berez subiranotasuna izan ez zuten arren). Gutxi dokumentatutako zerrenda honetan, izen hauek daude:"}
{"id": "81233", "revid": "512", "url": "https://eu.wikipedia.org/wiki?curid=81233", "title": "Sobrarbeko Konderria", "text": "Sobrarbeko Konderria () Cinca eta Gallego ibaien arteko lurraldeetan zegoen frankoen markako konderri txikia zen.\nHistoria.\nSobrarbe \"Marca Hispanica\" izeneko frankoen eskualdeko konderria zen. Bere hasierako historia bertako kondairekin lotuta dago, batzuen ustez Eneko Arista, lehendabiziko Iru\u00f1eko erregea Sobrarbeko kondea omen zen. Beste kondairak dio Gartzia Ximeno izeneko baskoi buruzagi batek 724 inguruan errebelatu zela musulmanen aurka. Bataila batean, kristauek galtzen ari zirela, gurutze gorri bat agertu zen arbol baten gainean. Honek kristauei indarra eman eta bataila irabazi zuten. Bataila hartako lekua gurutzea arbol gainean (latinez: \"sobre arbre\") izena hartu zuen.\nX. mendean, Sobrarbeko konderria Ribagortzako konderriak bereganatua zen. Antso III.a Nagusia Dadildis Le Pailharseko oinordekoa zelako aitzakiarekin eskualdea okupatu zuen (1016\u20131019). Hil eta gero, Gonzalo Antso semea, Sobrarbe eta Ribagortzako errege bihurtu zen. 1038an Gonzalo hil zenean, Ramiro I.a Aragoikoa anaiak konderri biak lortu eta Aragoiko Erresuma sortu zen."}
{"id": "81234", "revid": "30720", "url": "https://eu.wikipedia.org/wiki?curid=81234", "title": "Ontzalu I.a Sobrarbe eta Ribagorzakoa", "text": "Ontzalu I.a Sobrarbe eta Ribagorzakoa \u2014; \u2014 (? \u2013 1043ko ekainaren 26), Iru\u00f1ea eta Gaztelako infante eta Sobrarbe eta Ribagorzako kondea (1035\u20131045) zen.\nBiografia.\nAita Antso III.a Nagusia eta ama Munia Gaztelakoa zituen.\nAntso III.a Nagusia hil zenean berak zuzendutako lurraldeak banatu zituen: Ramirok Aragoiko konderria, Fernandok Gaztelako konderria eta Gartziak Iru\u00f1eko Erresuma lortu zuten. Ontzaluk, berriz, Ribagorza eta Sobrarbeko konderriak lortu zituen.\nGartzia III.a Iru\u00f1eko erregearen basailua zen. Gauzaeza eta gaizki hartutako erregetzat hartua, basailuek Ramiro anaiari jo ziotela. Izan ere, bera hil eta hamarkada bat baino ez zen igaro eta ez zen agertzen Ribagorzako buruzagien zerrenda batean. Esan dute \"Ramonat de Uasconya\" izeneko bere zaldun batek hil zuela, Lascorzetik gertu.\n1043ko ekainaren 26an hil zuten, Ramiro sasianaiak konderriak lortuz."}
{"id": "81235", "revid": "90204", "url": "https://eu.wikipedia.org/wiki?curid=81235", "title": "Dezimo Junio Silano", "text": "Dezimo Junio Silano () Erromatar Errepublikako kontsula izan zen K.a. 62an\nK.a. 70ean edila izan ondoren, kontsul izateko asmoan porrot egin zuen K.a. 63an, baina urte bete beranduago lortu zuen, eta kontsul izan zen K.a. 62an Luzio Lizinio Murenarekin batera, Luzio Sergio Katilinaren hautagaitza garaituz. Honek, bigarren aldiz porrot egin ondoren, K.a. 63an ere aurkeztu baitzuen kontsul izateko bere hautagaitza, bere bigarren konspirazioa egin zuen. Silanok, Murenarekin batera, Lizia Junia legea proposatu zuen.\nGaio Julio Zesarren maitalerik garrantzitsuena izan zen Servilia Zepionisen bigarren senarra izan zen, honengandik, adulterioagatik banandu zelarik. Serviliarekin, hiru alaba izan zituen, horietako bat, Marko Emilio Lepido triunbiroarekin ezkondua, beste bat, Gaio Kasio Longinorekin, Zesarren hiltzailea izan zena. Serviliaren seme zen Marko Junio Brutoren aitaordea ere bazen.\nSilano, gaixotasun luze bat jasan ondoren hil zen."}
{"id": "81237", "revid": "9597", "url": "https://eu.wikipedia.org/wiki?curid=81237", "title": "Pulmankij\u00e4rvi Lakua", "text": ""}
{"id": "81238", "revid": "6327", "url": "https://eu.wikipedia.org/wiki?curid=81238", "title": "Gaztelako Pedro I.a", "text": ""}
{"id": "81239", "revid": "94547", "url": "https://eu.wikipedia.org/wiki?curid=81239", "title": "Pretore", "text": "Pretorea (latinez \"pr\u00e6tor\"), hierarkikoki, kontsularen azpitik zegoen lehen magistratu erromatarra zen. Gaur egun, epaile txikia izango litzateke. Senatoreen mailakoa zen eta beraz, \"toga praetexta\" delakoa jantzi zezakeen. Erromako hiri barnean ibiltzen zenean, aurretik bi \"liktore\" eramaten zituen, eta sei hiritik kanpo ibiltzen zenean. Errepublika garaian, urtebetez hautatzen zuten komizio zenturiatuek.\nErromatar Errepublikaren lehen garaietan, \"pretor\" hitzak, kontsulak izendatzeko balio zuen, armaden agintaritza baitzuten. Baina, K.a. 366an, \"pretor\" izeneko titulu berezi bat sortu zen Erroman, magistratura berri bat, justizia banatzeko eginkizuna zuena. Plebeioak ez ziren pretoretzara iritsi K.a. 337 arte.\nPretoreen funtzioak Antzinako Erroman.\nLiviok idatzita utzi zuen pretorea \"Leges Liciniae Sextiae\" deitutako legeek sortu zutela K.a. 367an. Baina orduan, pretorea hiriko magistratu nagusia zen, ondoren, kontsula izango zena.\nFuntzioak eta aukeraketa prozesua.\nUrtebetez auzitegien buru izateko ardura zuten; ondoren propretore bihurtu eta beste urtebetez lurralde zehatz batzuetan gobernatzea bazuten. \"Imperium\"a (tradizioz, jatorrizko agintaritza zibil eta militarra) zuen, beti ere kontsulena baina txikiagoa, \"imperius minus\" baitzen. \"ius auspiciorum maius\" delakoa ere zuen, eta horrek, jainkoen borondatea zein zen irakurtzeko gaitasuna ematen zien.\nPretore baten hautaketa Hauteskunde Zenturiatuen bidez egiten zen, kontsula hautatzeko erabiltzen zen erritual erlijioso berarekin. Bere karguaren ikurra \"toga praetexta\" delakoa zen. Pretoreak, gainera, kontsularen eginkizunak betetzen zituen kontsulik ez egotekotan.\nPretorea patrizioa izan behar zen K.a. 337 arte; urte hartatik aurrera plebeioak ere magistratura honetara irits zitezkeen. Pixkana-pixkana, pretore gehienak plebeioak izan ziren.\nGarapena.\nErromako pretoreak bere funtzioak banatu zituen K.a. 242tik aurrera: \"Praetor Urbanus\" delakoa, Erromako hiriko hiritarren kontuez arduratu zen, eta \"Praetor Peregrinus-a\" erromatar hiritar eta hiritar ez zirenen (\"peregrinusak\") arteko kontuez. Funtzioen banaketa beharrezkoa izan zen K.a. II. mendetik aurrera, garai hartan Erroma asko hedatzen ari baitzen lurralde berrietara, hiritar ez ziren pertsona libre asko gehitu ziren inperiora, eta hiritar eta hiritar ez zirenen arteko erlazioek eta gatazkek gora eta gora egin zuten.\nErromatar domeinua Italiatik kanpora hedatzen zen heinean, \"probintzietako pretoreak\" delakoak sortu ziren, konkistaturiko herrialdeak gobernatzeko lana zutenak, baita armaden buruzagi izatea ere, operazio militar gune asko zeudenean. Pretoreek, orduan, ediktuak argitaratzeko eskubidea zuten. Auzitegiaren ate gainean harri zuri bat zegoen, non pretore berri bakoitzak lanean hasterakoan bere \"ediktu\"a grabarazten zuen, hau da, bere magistraturan zehar justizia banatzeko erabiliko ziren zuzenbide arauak iragartzen zituena. Legedian hutsuneak sumatutakoan, aurkezten zen kontuari buruzko beharrezko arauak idazten zituen pretoreak, edo zuzenbide zaharrekoak behar berrientzako egokiak ez zirela uste bazuen, espresuki indargabetu gabe, euren zorroztasuna ahultzen zuten.\nUrteko legedi honek zibilizazioaren aurrerapenak erraz jarraitu ahal izateko abantaila zuen, \"jus civile\" delakoa iraunarazteko eta eskubide horretatik \"jus gentium\"era pasatzea erregulatzeko balio izan zuen.\nHadriano enperadorearen garaian, Salvius Julianus legelariak pretoreen ediktu guztiak bildu eta antolatu zituen; ediktu corpus horrek ediktu iraunkor izena jaso zuen.\nPretoreak inperioaren amaiera arte egon ziren, baina pixkana-pixkana bere antzinako egitekoak galdu eta soilik intendentzia mantendu zuten."}
{"id": "81240", "revid": "105290", "url": "https://eu.wikipedia.org/wiki?curid=81240", "title": "Toga praetexta", "text": "Toga praetexta delakoa, gorrindolean brodatua, erromatarrek, une handietan erabiltzen zuten jantzi bat zen. Jantzi hau erabiltzeko eskubidea, umeek (16 urte baino gutxiagokoek) eta magistratura altu batetara iritsi zirenek zuten (aulki kurul batean eseriz)."}
{"id": "81241", "revid": "512", "url": "https://eu.wikipedia.org/wiki?curid=81241", "title": "Kirta", "text": "Kirta, errege mitiko bat izan zen, Mitanniko dinastiaren sortzailetzat hartzen dena. Ustez, K. a. XVI. mendean izan zen errege.\nEz dago bere erregealdiari buruzko inskripziorik. Ugariteko taulatxo batean dagoen istorio epiko batek, bere bizitzaren historia eleberria bailitzan kontatzen du:\nBehin bere seme-alaba guztiak eta emaztea hil ondoren, erregeak amets bat izan zuen, non jainko sortzailea agertu zitzaion, euriaren jainkoa zen Baali laguntza eskatzeko irakatsi ziona, horretarako, emazte berri bat lortzeko espedizio bat abian jarri zuelarik. Bidean, Asherah jainkosaren santutegi bat aurkitu zuen, urrezko estatua bat eskeintzea promes egin ziona, emazterik aurkitzen bazuen.\nKirtak emaztea aurkitu zuen, honekin zenbait seme izan zituelarik, baina Asherah jainkosari eginiko promesa ahaztu zuen, jainkosak, gaixotasun batekin zigortu zuelarik. Gaixotasun honetan zehar, bere seme nagusiak tronutik bota nahi izan zuen, baina Kirtak begizko bat bota zion, eta une honetan amaitzen da testua."}
{"id": "81243", "revid": "201", "url": "https://eu.wikipedia.org/wiki?curid=81243", "title": "Louis XIII.a Frantziakoa", "text": ""}
{"id": "81244", "revid": "6327", "url": "https://eu.wikipedia.org/wiki?curid=81244", "title": "Louis XVI.a Frantziakoa", "text": ""}
{"id": "81249", "revid": "512", "url": "https://eu.wikipedia.org/wiki?curid=81249", "title": "Kiyosu (Aichi)", "text": ", Japoniako hiria da, Aichi prefeturan kokatua dagoena, Nagoiaren ipar-mendebaldeko mugan. 2014ko erroldaren arabera 66.062 biztanle ditu. Hiriko gazteluagatik da ezaguna.\nGeografia.\nShonai ibaiaren aho ondoan kokatua dago eta bertatik hurbil daude Shi eta Gojo ibaiak ere.\nHistoria.\nKamakura, Kyoto eta Ise santutegi handia elkartzen zituzten Nakasend\u014d eta Minoji errepideek bat egiten zuten tokian kokaturiko posta-hiria izan zen Kiyosu. Muromachi Aroan gaztelua eraiki eta bertatik kontrolatu zuen Oda leinuak Owari probintzia osoa.\nEdo Aroan ordea Tokugawa Ieyasuk gaztelua eraitsi eta bertako harriak hegoaldera eraman zituen toki estrategiko hobean Nagoiako gaztelua eraikitzeko. Meiji berrezarkuntza hasi zenean nekazal eremua zen erabat. Kiyosu herria 1889ko abuztuaren 1ean ezarri zen.\n2005ean antzinako Kiyosu, Nishibiwajima eta Shinkawa herriak batu eta egungo hiria osatu zuten."}
{"id": "81292", "revid": "15795", "url": "https://eu.wikipedia.org/wiki?curid=81292", "title": "Bavariako Batasun Kristau Eta Soziala", "text": ""}
{"id": "81293", "revid": "880", "url": "https://eu.wikipedia.org/wiki?curid=81293", "title": "Karibe Itsaso", "text": ""}
{"id": "81295", "revid": "201", "url": "https://eu.wikipedia.org/wiki?curid=81295", "title": "Gabongo probintziak", "text": ""}
{"id": "81298", "revid": "499", "url": "https://eu.wikipedia.org/wiki?curid=81298", "title": "Franqueses del Vall\u00e8s", "text": ""}
{"id": "81306", "revid": "63274", "url": "https://eu.wikipedia.org/wiki?curid=81306", "title": "Lammasu", "text": "Lammasua, Lamassua edo Lamasua, izaki mitiko bat da asiriar erlijioan. Giza burua, lehoi edo zezen gorputza eta arrano hegoak ditu. Hirietako ateak eta tenplua eta jauregia bere barnean hartzen zituzten hirietako gune gotortuak zaintzen zituzten, oro har, bikoteka. Lau edo bost hankekin irudikatzen ohi ziren. Bosta hanka egitean, aurrez aurre ikusita, gelditik zeudela ematen zuten, baina alde batetik ikusita, bisitaria ateen artetik pasatzen zenean, animalia mugimenduan zegoela ematen zuen, eta hurbiltzen zen oro hiltzen zuten, erabat onak edo gaiztoak ziren pertsonak izan ezik.\nBuruan adarrak izaten zituzten, Mesopotamiako jainko-jainkosen irudietan ohikoak dibinitatea irudikatzeko.\nHonen antzerako izakiak dira esfingea, shedua eta serafina.\nArtearen historian garrantzi handiko elementuak dira, Asiriar eskulturaren kalitatearen eredu. Erdi Erliebeko eskulturak dira eta, aldi berean, arkitektura osagaiak."}
{"id": "81307", "revid": "119347", "url": "https://eu.wikipedia.org/wiki?curid=81307", "title": "Pergamo Museoa", "text": "Pergamo Museoa () Museoen uhartea bezala ezagutzen den multzoko zati da, Berlingo eraikinik ezaugarritsuenetako batzuk biltzen dituena.\n1930. urtean inauguratua izan zen museo honen originaltasuna, bere kontzeptu propioan dago: Eraikina, ez zen arte lanak izateko eraiki, baizik eta lehenik, arte lanak ekarri zirela, ondoren, horien inguruan eraikina eraiki zelarik. Honela, arte lanek eurek, horietako gehienak arkitektonikoak direnak, museo honetako horma eta zutabeak eratzen dituzte.\nMuseo honetako gunerik nabarmengarrienak, Islama, Erroma, Grezia eta aro helenistikoari eskainitakoak dira (Pergamo hiria barne, hiri honek, museoari izena ematen diolarik), eta, batez ere, Mesopotamia eta Ekialde Hurbilari eskainitakoak. Aipa daitezkeen arte lanen artean, Pergamoko Zeusen Aldarea, Miletoko erromatar azokaren atea, Babiloniako Ixtarren Atea, estatua helenistikoak, Espinario ospetsua bezala, eta baita kalifa baten bizilekuaren zati bat ere."}
{"id": "81310", "revid": "56334", "url": "https://eu.wikipedia.org/wiki?curid=81310", "title": "Mimir", "text": ""}
{"id": "81320", "revid": "1545", "url": "https://eu.wikipedia.org/wiki?curid=81320", "title": "Costa Brava", "text": "Costa Brava (katalanez ahoskatua; \u00abkosta arrokatsua\u00bb euskaraz) Kataluniako kostaldearen eremu nagusi eta ezagunenetarikoa da, 214 kilometrotako luzerarekin Gironako probintzian zabaltzen dena Portboutik Blanesera, Alt Empord\u00e0, Baix Empord\u00e0 eta Selva eskualdeak barne hartuz.\nHistoria.\n\"Costa Brava\" izena lehenengo aldiz argitaratu zuen Ferran Agull\u00f3 poeta eta idazleak \"La Veu de Catalunya\" egunkarian 1908ko irailaren 12an, kostaldearen zati handi batek eskaintzen duen paisaia harkaiztsu eta malkartsua kontuan hartuta.\n1930eko hamarkadan lehenengo bainulariak hasi ziren modu esanguratsu batean hango hondartzak bisitatzen, baina 1950eko eta 1960ko hamarraldietan benetako gorakada gertatu zen, turismo eztanda bihurtuz.\nUdalerriak.\nIparraldetik hegoaldera hauek dira kostaldeko udalerriak: Portbou, Colera, Llan\u00e7\u00e0, El Port de la Selva, Cadaqu\u00e9s, Roses, Castell\u00f3 d'Emp\u00faries, Sant Pere Pescador, L'Armentera, L'Escala, Torroella de Montgr\u00ed, Pals, Begur, Palafrugell, Mont-ras, Palam\u00f3s, Castell-Platja d'Aro, Sant Feliu de Gu\u00edxols, Tossa de Mar, Lloret de Mar eta Blanes.\nGune babestuak.\nIngurune guztiaren %30 inguru babestuta dago, hurrengo toki hauek nabarmentzen direlarik:"}
{"id": "81322", "revid": "12788", "url": "https://eu.wikipedia.org/wiki?curid=81322", "title": "Ribagorzako Konderria", "text": "Ribagorzako Konderria (; ; ) Esera eta Isabena ibaien arteko lurraldeetan eta Noguera Ribagorzana ibaiaren arroan zegoen frankoen markako konderri txikia zen.\nHistoria.\nKarlomagnok zuzendutako konkistan, Gilen I.a Tolosakoak Pallars eta Ribagortzako eskualdeak okupatu zituen eta \"pagi\" moduan bereganatu zituen. 833an Aznar Galindo, Urgell eta Cerdanyako kondeak konderriak konkistatu zituen, eta konderriak mantendu zituen 844an Fredol Tolosakoak bota arte.\n872an, bertoko Ramon I.a Pallars-Ribagorzakoa baskoiak independentzia berreskuratu zuen eta inguruko estatuekin harremanetan hasi zen konderria sendotzeko: horrela 905ean Antso Gartzes bere loba Iru\u00f1eko errege izateko estatuko kolpean hartu zuen parte eta Banu Qasiekin ere harremanetan hasi zen. Horrela hasi zen Ribagortzako kondeen leinua:\n1017an kondea oinordekorik gabe hil eta 1018an Antso III.a Nagusiak konderria okupatu zuen, Munia Gaztelakoa Ramon II Ribagorzakoaren aitzakiarekin.\n1035ean, Gonzalo I.a Ribagorzakoak hartu zuen. Hau hil ondoren, Ramiro I.a Aragoikoa Sobrarbe eta Aragoiko konderriekin batera Aragoiko Erresuma sortu zuen.\n1322an, Jaime II.a Aragoikoak konderria bere semeari eman zion. Horrela konde berriak sortu ziren:\nFilipe II.a erregea zela, guda zibila hasi zen bertokoek erregearen menpe eta ez jaunen menpe egon nahi zutelako. Guda bukatu eta erregeak konderria desegin zuen."}
{"id": "81325", "revid": "105290", "url": "https://eu.wikipedia.org/wiki?curid=81325", "title": "Peter Camenzind", "text": "Peter Camenzind (\"Peter Camenzind\"), Hermann Hesse idazle alemaniarraren lehen eleberria da. 1904an argitaratu zen. Idazlanak Hesse kezkatzen zuten gaietako asko ditu.\nArgumentua.\nEleberria honako esaldi honekin hasten da: \"Hasieran bazen mitoa, Jainko handiak indiar, greko eta germaniarren arimak inspiratu eta aditzera ematen zituen bezala, horrela dihardu egunero berriz ere haur bakoitzaren arima inspiratzen.\" Guztiz poetikoa da idazlan hau eta protagonistak berak poeta bihurtu nahi zuen. Peter Camenzindek Hesseren beste protagonista batzuk (adibidez, Estepako otsoa liburuaren Harry Haller) gogorarazten dizkigu. Haiek bezala, oso sakonki sufritzen du. Bere bidaia askotan (Alemania, Italia, Frantzia eta Suizatik), paisaiak eta jendearen emozioak dastatu nahi zituen. Liburuaren azken zatian San Frantzisko Asiskoaren ereduari jarraitu zion gizon elbarri bat zaintzen.\nPeter Camenzindek bere ama galdu zuen gazte izanik. Horregatik, eta bere aitaren izaera bihozgabea dela eta, bere mendietako herrixka utzi zuen unibertsitatera joateko eta, bide batez, mundua ezagutzeko. Rosi Girtannerrekin maitemindu zen eta Richarden lagun min bihurtu zen. Hau hil zenean dena utzi zuen eta mundutik joan zen bizitzaren esperientzia anitzak dastatzera.\nBere aitaren eraginez, ardoa hartu zuen bizitzari aurre egiteko laguntzat. Elizabethekin maitemindu zen, baina hau beste mutil batekin ezkondu zen. Italiatik egindako bidaia batek guztiz aldatu zuen Peter, gauzen barruan edertasuna ikusteko bere gaitasuna sendotu zuen. Hala, Boppi elbarria zaintzen, beste gizakiak maitatzea zer zen esperimentatu zuen. Boppik eta Peterrek adiskidetasun sendo eta ederra gauzatu zuten. Boppi hil zenean Peter Camenzind bere herrira itzuli zen bere aita zaharra zaintzera eta, horrela, bere bizitzaren azken lana betetzera."}
{"id": "81327", "revid": "5834", "url": "https://eu.wikipedia.org/wiki?curid=81327", "title": "Shedu", "text": "Mesopotamiako mitologian, shedua, lammasuaren antzerakoa, izpiritu babesle bat da. Zezen gorputza, arrano hegoak eta giza burua ditu. Bikoteka, hiri, tenplu eta jauregien sarreran irudikatuta zegoen, izpiritu gaiztoak eta etsaiak urruntzeko."}
{"id": "81328", "revid": "336", "url": "https://eu.wikipedia.org/wiki?curid=81328", "title": "Phascolarctos cinereus", "text": ""}
{"id": "81331", "revid": "1545", "url": "https://eu.wikipedia.org/wiki?curid=81331", "title": "El-Kurru", "text": "El-Kurru Nubiako herri bat da, Napatako erregeen lehen nekropoliaren ondoan dagoena.\nK.a. IX. mendea arte, nubiarrak tumuluetan lurperatzen ziren. Garai honetan, erregeek, euren burua Amaniri (Amon) gomendatzen zioten. Gainera, euren tituluak, Egiptoko faraoien berdinak edo antzekoak izan ziren. Alararen hilobian (K.a. 795-K.a. 760 inguru), egiptoar ikurrak aurkitu dira, baita beste errege batzuen hilobietan ere.\nK.a. VIII. mendearen erdialdean, Piankhi erregeak, Egiptokoaren oso antzekoa zen lurperaketa sistema bat ezarri zuen, tumuluak, piramide bihurtuta. Erregeen hilobiak El-Kurrun aurkitu dira, Tanutamanirena barne, K.a. 664tik K.a. 643 arte errege izan zena, bere aurreko errege izan zen Taharqok, Nuriko hilerria inauguratu zuenean, El-Kurrukoa ordezkatu zuena K.a. 664an.\nTanutamaniren piramidea mutur batean dago, Shabakorenaren ondoan. Honen artean erdian espazio bat dagoelarik, Pianjyrena dago, handiena. Kashtarena bigarren dago, Tanutamanirenaren kontrako aldean, lerrokaturiko zortzi piramide eta zenbait eraikin dituen talde batean.\nErreginen hamalau piramideek, zazpi metroko luzera dute albo bakoitzean (erregeen piramideek 10 metro inguru). Ipar-ekialdean, 24 zaldiren hondarrak ere aurkitu dira, ziur aski, Nubiako faraoien borroka gurdienak, baita bi zakur ere."}
{"id": "81366", "revid": "9117589", "url": "https://eu.wikipedia.org/wiki?curid=81366", "title": "Mikel Abrego", "text": "Mikel Abrego (Andoain, Gipuzkoa, 1970eko abenduaren 14a) gipuzkoar musikaria da. Bere ibilbide guztian, Euskal Herriko hainbat talde eta bakarlarirekin ibili da jotzen. 1989an hasi zen BAP!! taldean jotzen, 1991an Negu Gorriak taldean, 1995ean Paraf\u00fcnk taldean eta 1996an Nacion Reixa taldean. Honez gain, -Gailu proiektua sortu zuen 2002an Lu\u00eds Andr\u00e9rekin batera. 2004an berriz, Inoren Ero Ni taldean jotzen hasi zen.\nFermin Muguruzarekin ere ibili da bateria jotzen eta Anari Azkoitiarrarekin ere jotzen du gaur egun. Andoaingo Garate estudioetan ere lan egiten du Kaki Arkarazorekin batera."}
{"id": "81368", "revid": "3194", "url": "https://eu.wikipedia.org/wiki?curid=81368", "title": "E-demokrazia", "text": ""}
{"id": "81369", "revid": "700", "url": "https://eu.wikipedia.org/wiki?curid=81369", "title": "Mikel Kazalis", "text": "Mikel Kazalis, Zarautzen (Gipuzkoa) jaiotako musikaria da. Bere musika ibilbidea Estigia taldean ekin zuen 80ko hamarkadan. Hala ere 1988an taldea utzi eta Anestesia taldea sortu zuen. Hemendik aurrera, Anestesia taldean jotzeaz gain, beste hainbat talde paralelotan jotzen du. Horren adibide, Negu Gorriak (Baxu-jotzaile moduan) edota 2Kate taldeak ditugu. 2001. urtean, Kuraia taldean jotzen hasi zen, Dut taldetik zetozen Galder Izagirre eta Joseba Poncerekin batera, ahotsa Fernandok jartzen zuelarik. 2010.hamarkadan Matxura taldea sortu zuen, Fer Apoa -El Coraz\u00f3n del Sapo, Kuraia-, Aitor Abio Pi L.T. eta Txarli Diaz -Anestesia- ekin batera.\n2022ko abenduan Delirium Tremens taldeko baxujole bezala aurkeztu zuten, Patxi Irisarriren ordez.\nTaldeetan jotzeaz gain, Fidelenea izeneko grabaketa estudio bat du Zarautzen."}
{"id": "81371", "revid": "90204", "url": "https://eu.wikipedia.org/wiki?curid=81371", "title": "Brad Will", "text": "Bradley Roland Will, Brad Will bezala ezaguna, (Evanston, Illinois, AEB, 1970eko ekainaren 14a - Oaxaca, Mexiko, 2006ko urriaren 27a) Ameriketako Estatu Batuetako dokumentalista independente eta militante anarkista zen. Indymedia nazioarteko hedabide independenteen sareko kazetari boluntarioa zen eta kazetari, kameralari eta erreportari bezala egiten zuen lan erakunde horrentzako. Manuel Mart\u00ednez Feria PRI alderdiko kazikeak bidali zituen gizon eta polizia armatuek erail zuten Oaxaca de Juarezen (Oaxaca, Mexiko), Oaxacako istiluen irudiak hartzen ari zenean 2006ko urriaren 27an."}
{"id": "81372", "revid": "512", "url": "https://eu.wikipedia.org/wiki?curid=81372", "title": "Labe garai", "text": "Labe garaia tamaina handiko metalurgia-labea da, zutikakoa, burdin mea urtzeko erabiltzen dena; labe mota honetan mea eta erregaitzat erabiltzen den ikatza nahasirik sartzen dira.\nEgitura.\nNormalean labe garai bat 30 metroko altzairuzko kapsula zilindriko bat da. Hau, beroa jasaten duen material ez-metaliko batez estalita dago, adibidez asbestoz edo adreilu erregogorrez. Kapsularen diametroa txikitu egiten da gorantz eta beherantz eta diametrorik handiena gutxi gorabehera garaiera osoaren laurdenean dago kokatuta. Labearen beheko aldea tobera izeneko haizebide tubularrez osatua dago. Bertatik haizea pasarazten da kokea pizteko. Hondotik hurbil zulo bat dago, bertatik arrabioa irteteko labe garaia husten denean. Zulo horren gainean, baina toberen azpian, zepa kanporatzeko beste zulo bat dago. Labe garaiaren goiko aldeak, 30 bat metroko altueran, arnasbideak ditu ihes-gasentzako eta kalapatxa biribil pare bat, balbulen bidez itxita, kanpai formaz. Hemendik burdin-minerala, kokea eta kareharria sartzen dira. Materialak bagoneta edo koilare txikietan eramaten dira kalapatxaraino, labearen kanpo aldean dagoen igogailu baten bidez.\nBigarren Mundu Gerraren ostean, labe garaien teknologian aurrerapen garrantzitsua izan zen: presioztapena. Labearen arnasbideen gasaren pausua estutuz, labearen barneko presioa 1,7 atmosferara edo gehiagora igo daiteke. Presioztapeneko teknikak kokearen erreketa hobea eta burdinaren ekoizpen handiagoa ahalbidetzen du. Labe garai askotan ekoizpena %\u00a025 igo daiteke. Gainera, instalazio esperimentaletan frogatu denez, airea oxigenoarekin aberastuz ere ekoizpena handitzen da.\nProzesua.\nLabe garaian sartzen den airea aldez aurretik 550-900\u00a0\u00b0C artean berotzen da, adreiluzko egitura erregogorrak dituzten zilindroetan. Adreilu egitura horiek hainbat orduz berotzen dira labe garaiko gasa errez (labeen goiko aldetik ihes egiten duten gasak); sugarrak itzali ostean, aire hori presio bidez sartzen da.\nLabe garaiak etengabe egiten dute lana. Labean sartuko den lehengaia karga txikiko zenbait zatitan banatzen da, 10 eta 15 minutu arteko tartean sartzen direlarik. Metal urtuaren gainean den zepa ordu bitik behin kentzen da; burdina, berriz, egunean bost aldiz ateratzen da.\nHusteko, hondotik hurreko zuloaren buztinezko tapoia kolpeka hausten da; horrela metal salda, buztinez estalitako erreten batetik, adreiluz forratutako depositu batera igarotzen da. Depositu hau koilara bat izan daiteke, edo 100 tona inguru eduki ditzakeen bagoneta bat. Depositura bidean, gainean etor daitekeen zepa kentzen da. Ondoren, arrabioz betetako edukiontzia altzairutegira eramaten da.\nBehin altzairua likidoa izanda, mota desberdinetako galdaketetan sar daiteke material jakin batzuk lortzeko: galdaketa arruntarekin produktu bukatuak lortzen dira, galdaketa jarraiarekin laminazio trenak lortzen dira, eta azkenik, lingote-ontzien gaineko galdaketarekin lingoteak lortzen dira."}
{"id": "81373", "revid": "336", "url": "https://eu.wikipedia.org/wiki?curid=81373", "title": "Gore-Tex", "text": "GORE-TEX mintz itxurako oihal mota bat da, iragazkaitza, gehienbat aire zabalean kirol egiteko arropetan erabiltzen dena.\nAbantailarik aipagarrienak arina eta iragaitzgaitza izatea dira. Uraren eraginetik, haizetik eta hotzetik babesten du, aldi berean transpiragarri izanik, eta kirola egin ondoren sortutako izerdia kanporatzen laguntzen du. Kondizio hauek ezin hobea egiten dute ehun hau aire zabalean kirol egiteko arropak egiteko, eta batez ere mendi-kiroletan.\nIzena GORE-TEX\u00ae marka erregistratutik hartzen du, W. L. Gore and Associates fabrikatzailetik, arropa mota hauek merkaturatzen aitzindaria hain zuzen. Antzeko ehunak dituzten jantziak izendatzeko erabiltzen da, nahiz eta osagai bera ez eduki, eta beste ekoizle batzuek ere antzeko gauzak egiten dituzte baina marka aldatuta. Teknologia hau merkeago ere lor daitezke, sistema bera erabiltzen duten marketan oinarrituz."}
{"id": "81376", "revid": "201", "url": "https://eu.wikipedia.org/wiki?curid=81376", "title": "Labe garaia", "text": ""}
{"id": "81377", "revid": "201", "url": "https://eu.wikipedia.org/wiki?curid=81377", "title": "Goretex", "text": ""}
{"id": "81380", "revid": "1340", "url": "https://eu.wikipedia.org/wiki?curid=81380", "title": "Santa Luzia (argipena)", "text": "Santa Luzia izenak adiera zenbait ditu:"}
{"id": "81381", "revid": "17", "url": "https://eu.wikipedia.org/wiki?curid=81381", "title": "Santa Lucia", "text": ""}
{"id": "81384", "revid": "336", "url": "https://eu.wikipedia.org/wiki?curid=81384", "title": "Beriain mendia", "text": ""}
{"id": "81385", "revid": "512", "url": "https://eu.wikipedia.org/wiki?curid=81385", "title": "Servio Sulpizio Rufo", "text": "Servio Sulpizio Rufo, latinez \"Servius Sulpicius Rufus\", (K.a. 105-K.a. 43) errepublika garaiaren amaierako legelari erromatar bat izan zen, Zizeronen laguna. K.a. 51. urtean, kontsul aukeratua izan zen.\nBiografia.\nServio Sulpizio Rufo, patrizioa zen, bere familia patrizioa baitzen, bere aita, zaldun klasekoa zen arren. Dialektika eta erretorika ikasi zituen Rodaseko Apolonio Molonekin, eta foruko hizlari bezala hasi zuen bere karrera.\nErromatar Errepublikaren garaian ospe handiko legelaria izan zen. Zizeronek, laudorio asko eskaini zizkion, legelaritza, zientzia mailara igo zuen lehentzat hartuz, garai klasikoan barra-barra aipatua izan zelarik, Gaioren aldetik, beste batzuen artean, bere garaian, zuzenbidearen irudi handia Kinto Muzio Eszevola zen arren (Publio Muzio Eszevolaren semea), Servio Sulpiziok aurkari bezala zuelarik. Bere inguruan, eskola serviniarra sortu zuen, Kinto Muziorenaren gainetik geratu zena. Honek, legelariak emandako erantzunetara, entzule eta auditoreak (\"auditores Servii\") joatean zetzan.\nZenbait ikasle izan zituen, horien artean, Aufidio Manusa eta Labeonen aita zen Pakuvio Labeon aipa daitezkeelarik. Ofiliok, zaldun klasekoa eta Zesarren laguna zenak, ediktua komentatu zuen bere irakaslearena baino lan zabalagoan. Bere ikasle guztien artean, Alfeno Varo nabarmentzen da, Vicente Arangio-Ruizek adierazten duen bezala. Alfeno Varoren Digesta izeneko lanean, erantzun eta erabaki eskolastiko mordoa aurki daitezke, moldatuak eta sistematikoki ordenatuak (agian, neurri handi batean, Servio berarenak). Hauen zati zabalak kontserbatzen dira aipaturiko Digestan, baita Justinianoren Corpus Iuris Civilisen ere.\nLana.\nEhun ta laurogei liburu inguru ematen zaizkio, baina lauren izenburuak baino ez dira ezagutzen, Kinto Muziori buruzko kritikak adibidez, \"reprehensa Scaevoliae capita\"."}
{"id": "81386", "revid": "105290", "url": "https://eu.wikipedia.org/wiki?curid=81386", "title": "Tinis", "text": "Tinis (\"Thinis\", \"This\" edo \"Tis\") Antzinako Egiptoko herri baten izena da, Abidosetik gertu kokatua, Goi Egipton.\nHistoria.\nManetonen epitomeetan, Tis, \"Tinitar Konfederakuntza\"ren hiriburutzat eta lehen eta bigarren dinastietako faraoien bizilekua. Horregatik, dinastia hauei, tinitar deitu zitzaien. Aro honi Tinitar garaia ere deitu zitzaion, eta, eskualdeari, Tinitar nomoa.\nAntzinako Tinisen kokapena, ezezaguna da, baina, beharbada, Girgatik gertu egongo zen, Abidosetik hamabost kilometro inguru iparraldera, edo Al-Birba edo El-Birbeh herritik gertu, hogei bat kilometro iparmendebaldera, baina ez da hori ziurtasun osoz frogatuko duen froga arkeologikorik aurkitu.\nNekropolia.\nAntzinako nekropoli baten hondarrak daude Naga ed-Deirren ondoan, gaur egungo Girgaren parean, aro aurredinastikotik Inperio Ertainerarteko hilobiekin, azken garai honetan, Tinisen eragina gainbehera etorri zelarik, ondoan zuen Abidos hiriaren eraginaren ondorioz."}
{"id": "81387", "revid": "90204", "url": "https://eu.wikipedia.org/wiki?curid=81387", "title": "Shuttarna I.a", "text": "Shuttarna I.a, Mitanniko errege bat izan zen, Kirtaren semea, K.a. XV. mendearen hasieran errege izan zena.\nErrege honi buruz existitzen den idatzizko erreferentzia bakarra, aldi berean, Mitanniko lehena ere badena, Alalakhen aurkitutako errege zigilu bat da, honako inskripzio hau duena: \u00abShuttarna, Kirtaren semea\u00bb."}
{"id": "81389", "revid": "512", "url": "https://eu.wikipedia.org/wiki?curid=81389", "title": "Seleuzia Tigrisekoa", "text": "Seleuzia Tigrisekoa, Seleuko I.a Nikatorrek Babiloniaren ipar-ekialdean sortutako antzinako kolonia helenistiko bat izan zen, bere erresumaren hiriburu bezala: ().\nGaur egungo Iraken dago, Tigris ibaiaren mendebaldeko ibarrean, Opis hiriaren parean, ondoren Ktesifon bezala berrizendatua izan zena.\nBabiloniaren material eta biztanleriatik jaio zen Seleukotar Inperio berriaren hiriburua izateko, baina laster galduko zuen paper hau Antiokiaren mesedetan.\nSeleuzia Tigrisekoa, mundu helenistikoko hiri nagusienetako bat izan zen, baita merkatalgune garrantzitsu bat ere, K.a. III. mendea eta K.a. II. mende]an, Egipton Alexandriak zuenarekin alderagarria.\nK.a. 141ean partiarrek hiria konkistatu zuten. Bere galerak, Seleukotar Inperioaren amaiera esan nahi du Mesopotamiari dagokionez, eta inperioa Siriarantz atzeratzen da.\n117an, Trajano erromatar enperadoreak su eman zion. Hadrianok, hurrengo urtean, uko egin zion, enperadoreak, Mesopotamia, Erromak defendatu ezinezko lurralde bat zela uste baitzuen. Orduan, partiar erara berreraikia izan zen, baina, azkenik, erromatar armadak suntsitu zuen 164an.\nAsdaxir I.a Persiakoak, ondoren, hiria berreraiki zuen, Veh-Ardashir bezala izendatuz. Gaur egun, Irakeko hiriburu den Bagdadetik 30 kilometrotara dagoen aldiri bat da."}
{"id": "81390", "revid": "512", "url": "https://eu.wikipedia.org/wiki?curid=81390", "title": "Antioko I.a Soter", "text": "Antioko I.a Soter (\"salbatzailea\" esan nahi duena) (K.a. 324-K.a. 261), seleuzidar dinastiaren sortzailea izan zen Seleuko I.a Nikatorr eta Apameren semea zen, azken hau, Sogdianako printzesa eta Espitamenesen biloba. Antioko, bere amaorde zen Estratonizerekin ezkondu zen.\nHistoriak adierazten dituen epigonoetako bat zen. Ezaguna da, batez ere, galaziarren aurka Asia Txikian lortutako garaipenagatik (Europatik joandako herri galiarra, gaur egungo Turkiako erdialdean finkatu zena K.a. III. mendean), hauen inbasioa, garaiz geratu zuelarik. Galaziarrak, greziarren aurkako espedizio batetatik zetozen, eta haiek garaitu zituzten. Baina porrot egindako inbasio honen babespean, estatu independente txikiak sortzen hasi ziren, Antiokoren ondorengoen erregealdietan sendotzen joango diren estatuak.\nBeste epigonoetako bat izan zen Ptolomeo II.a Egiptokoaren etsaia izan zen, eta honen aurka izan zituen gerretan, Antiokok lur mordoa galdu zuen, eta, horretaz gain, Egiptoko erregeak Mediterranioko nagusitasuna lortu zuen.\nBorrokan hil zen Eumenes I.aren aurkako gerran, hau, Asia Txikiko Pergamoko erresumaren gobernaria zelarik. Seleuzidar inperioko erregetzan bere ondorengoa, bere seme Antioko I.a Teos (jainkoa) izan zen."}
{"id": "81394", "revid": "58701", "url": "https://eu.wikipedia.org/wiki?curid=81394", "title": "Altes Museum", "text": "Altes Museuma, Karl Friedrich Schinkel arkitekto alemaniarrak diseinatutako neoklasizismoko eraikin bat da. Honen eraikuntza, 1828an amaitu zen. \"Museuminsel\" edo Museoen uhartean dago, Berlinen, eta hiriko estatu museoen antigoaleko gauzen bilduma hartzen du. 2005etik, 2009an aurreikusitako amaierararte, bertan dago \"\u00c4gyptische Museum\" edo museo egiptologikoaren erakusketa.\nEraikina, neoklasizismoaren adibide garrantzitsuenetakotzat hartzen da. 1822 eta 1823 bitartean diseinatua izan zen, baina, bere eraikuntza, 1825 arte ezin izan zen hasi. 1828an amaitua izan ondoren, museo bezala inauguratua izan zen 1830ean. Museo bezala diseinaturiko munduko lehen museoa da. Eraikinak, 87 metroko luzera eta 57ko zabalera du. Teilatu lauko gorputz kubiko bat du. Erakusketa gelak, bi barne patioren inguruan bildurik daude. Bere inguruetan, gaur egun, \"Neues Museuma\" (Museo berria) eta Pergamoko Museoa (\"Pergamonmuseum\") daude."}
{"id": "81395", "revid": "512", "url": "https://eu.wikipedia.org/wiki?curid=81395", "title": "Castries", "text": "Castries ( ahoskatua) Santa Luziako hiriburua da. 10.634 biztanle ditu, inguruan dauden herriak batuz 37.963. Izen bereko auzoaren hiriburua da. \"Quarter\" edo auzoak 61.341 biztanle ditu guztira, 79 kilometro koadrotan. Uhartearen ipar-mendebaldeko kostaldean, estatu honetako bizitza bertan kontzentratzen da.\nHiriaren goiburua (\"Itsasontzientzako portu segurua\") da.\nHistoria.\nKaribear herriaren lurrak, hiria frantsesek sortu zuten 1650ean; orduan (\"ainguraleku segurua\") izena ipini zioten baina 1756an izena aldatu zioten Charles Eug\u00e8ne Gabriel de la Croix, C\u00e0stiasko markesaren omenez. Okzitaniako herri hori \"Castries\" deitzen da frantsesez eta aipatu pertsonaia Frantziako Itsas Armada ministroa izan zen.\n1651n Vigien sortutako lehen gunea 1780an utzi zuten, urakan izugarri batek jota.\nUhartea 1814an geratu zen Erresuma Batuaren eskuetan; 1803tik 1844ra britainiarrek itsas armadarako portu garrantzitsua egin zuten eta gotorlekuak eraiki zituzten Morne Fortunen, portuaren gainean dagoen mendian alegia. 1844rako Castriesek 4.000 bat biztanle zituen.\nBigarren Mundu Gerran alemaniar urpekontzi batek aliatuen bi itsasontzi urperatu zituen.\nEzaugarriak.\nHiria gaur egun polder edo itsasoari irabazitako lur batzuen gainean garatzen ari da. Plano hipodamikoa du. Suteen ondorioz hiru aldiz (1796, 1813, 1948) berreraiki behar izan den hiria da.\nHiriburua izanik gobernuaren bulegoak daude, baita Santa Luziako postetxe nagusia ere. Uharteko merkataritza mugimendu gune gakoa da eta nazioarte mailakoa ere hartzen du. Erlijio aldetik artzapezpiku katoliko baten egoitza da.\nEskualde mailako instituzio batzuen egoitza da: Ekialdeko Karibeko Estatuen Erakundearen idazkaritza eta honek eratu duen Ekialdeko Karibeko Epaitegi Gorena.\nHerri eta hiri senidetuak.\nCastries ondorengo herri eta hiriekin senidetuta dago:"}
{"id": "81398", "revid": "1545", "url": "https://eu.wikipedia.org/wiki?curid=81398", "title": "Nuri", "text": "Nuri Napatako errege nekropolia izan zen, gutxi gora-behera K. a. 664tik aurrera.\nTaharqo erregea, Egiptoko XXV. dinastiako faraoia eta Napatako erregea, asiriarren esku hil zen, eta ezagutzen ez diren arrazoiengatik, teorian batzuk badauden arren, ez zen El Kurrun lurperatua izan. Hortaz, hilerria, Nilo ibaiaren beste aldera eraman zen, Napatatik kilometro batzuk ipar-ekialdera.\nEsaten denez, Nilo ibaiaren mendebaldeko ibarra, eguzkia jartzen zen tokia, hildakoen munduari zegokion, eta horregatik eraman zen beste aldera. Taharqo 60 metroko garaierako hilobi batean lurperatua izan zen, Nubiako handiena. Gainera, bere ondorengo guztiak, Tanutamani izan ezik, hau bere ondorengo zuzena izan zelarik, bertan lurperatuak izan ziren.\nHilerrian, 74 piramide daude, egiptoarrak baino puntazorrotzagoak, horietatik hogei baino gehiago erregeenak eta berrogeita hamar inguru erreginenak direlarik.\nNuri, errege nekropoli bezala erabiltzeari utzi zitzaion hiriburua Meroera pasa eta erregeak han lurperatzen hasi zirenean."}
{"id": "81399", "revid": "512", "url": "https://eu.wikipedia.org/wiki?curid=81399", "title": "Springfield (Simpsondarrak)", "text": "Springfield, Simpsondarrak telesail estatubatuarra gauzatzen den hiri nagusia da. Estatu Batuetan dago, Springfield izeneko konderri imajinarioan."}
{"id": "81400", "revid": "512", "url": "https://eu.wikipedia.org/wiki?curid=81400", "title": "Gaztelako Konderria", "text": "Gaztelako Konderria (; ) Leongo Erresumako konderrietako bat izan zen. 1065ean independizatu zen, Gaztelako Erresuma eratuz.\nHistoria.\nMusulmanak Iberiar penintsulako erresuma bisigodoaz jabetu zirenean, iparraldeko mendialdeetara jo zuten godoek, eta Asturias eta Kantabriako lurretan finkatu ziren. Musulmanen erasoari aurre egiteko, konderri batzuk sortu zituen Asturiasko Erresuma godoak ekialdeko lurretan, euskal lurraldeekiko mugetan. Gaztela izena eman zitzaion godoen lurraldeari (latinez \"castella\", \u00abgazteluak edo gotorlekuak\u00bb).\nBoterea finkatu zuen lehendabiziko erregea, Alfontso II.a (759-842) izan zen, Karlomagnoren espedizioak aprobetxatuz. Ramiro I.a (791-850) al-Andalusi irabazitako lurraldeak atxiki eta zabaldu zituen. Ramiro hil ondoren, Ordo\u00f1o I.a (821-866) oinordekoak ezin izan zuen eskualdea kontrolatu, eta haren sasianaia Rodrigok (?-873) Gaztelako Konderria sortu, eta Arabarantz hedatu zuen. Autonomia handiz jardun zuten hasieratik Gaztelako kondeek, Asturiasko erregearengandik urrun, eta IX. mendean berean hasi ziren Gaztelako kondeen eta Asturiasko Koroaren arteko gatazkak. Gisa berean, IX. mendean hasi ziren Gaztelako lurrak hegoaldera zabaltzen, eta 884. urtean sortu zuten Burgosko hiria.\nAsturiasko erregeen mendean zeuden oraindik Gaztelako kondeak. X. mendean sortu zen Gaztelako konderri independentea, Fernan Gonzalez kondearen eskutik (930-970). Fernan Gonzalezek bildu zituen Gaztelako konderri guztiak eta garaipen handiak lortu zituen arabiarren aurka (Simancasko gudua, 939; San Esteban de Gormazko gudua, 955). IX. mende bukaeran areagotu zen Leongo Erresumaren, Gaztelako Konderriaren eta Nafarroako Erresumaren arteko liskar giroa, eta 1029. urtean geratu zen Gaztela Nafarroako Koroaren esku, Gartzia Santxitz Gaztelakoa Le\u00f3nen hil zutenean."}
{"id": "81401", "revid": "119347", "url": "https://eu.wikipedia.org/wiki?curid=81401", "title": "Beila leinua", "text": "Beila leinua gaztelar jatorria izan zitekeen eta Araban finkatutako leinua zen.\nHistoria.\nBere sortzailea Semero leinuko kide eta Arabako kondea zen Beila Semeroitz zen. Honek 882an musulmanak azpiratu zituen Cellorigoko guduan.\nBere oinordekoa Munio Beilaitz zen, Pancorbo eta Haro konkistatu zituena. Hala ere, Beilatarrak Arabatik Fernan Gonzalezek kanporatuak izan ziren eta musulmanak eta Gaztelako konderriaren etsaiak ziren nobleak aliatu zituzten.\n1016an Leongo Erresuman finkatuak, Gaztelako konderriaren aurkako Alfontso V.aren politikaren alde egin zuten. 1029ko maiatzaren 13an, Rodrigo eta Eneko Beilaitzek Leonen Gaztelako kondea zen Gartzia Antso hil zuten.\nKideak.\nHona hemen leinuaren kide nagusi batzuk:"}
{"id": "81403", "revid": "63274", "url": "https://eu.wikipedia.org/wiki?curid=81403", "title": "Ziriharri", "text": "Dobela edo ziriharria arku bat eratzen duen eraikuntza osagai bat da. Material ezberdinetakoa izan daiteke, adreilu edo harrizkoa, esate baterako. Gaur egun, hormigoi armatu edo aurretinkatuan egiten dira.\nArkitektura klasikoari dagokionez, dobela, arkua edo ganga osatzen duten ziri formako harrizko atal bat da, eta bere kokapen erradiala da bere bereizgarria. Erdiko dobela, arkua ixten duena, \"giltzarria\" da. Muturretako dobelak, pisua jasaten dutenak, \"inpostakoak\" edo \"salmerrak\" deitzen dira (abiapuntuko lehen dobela). Dobela baten barnealdeko zatia, \"arkubarnera\" edo \"intradosa\" deitzen da, eta, eraikinaren barnean dagoelako ikusten ez den zatia, \"arkugainera\" edo \"estradosa\".\nDobelen atalkatzea, dobelak bere erdigunearekiko kokatuak dauden modua da. Dobelek, erdigune bakar baten erradioak jarraitzen dituztenean, arku erradiala deitzen da, erdigune hori, arkuaren erdigunearekin bat ez badator ere. Dobelak, altuera bateraino, horizontalean jartzen direnean, \"arku enjarjatu\" deitzen da. Arku mozarabiarra da.\nRenzo Pianoren Aita Pioren Basilikak (1991-2004), gaur egungo eraikinak egiterakoan, dobelez osaturiko arkuek eskaintzen duten aldaberatasun handia adierazten du.\nDobela deitzen dira, baita ere, arku formako atal bakarrekoak egitea ahalbidetzen duten materialez eginiko gaur egungo egiturei, eta, bere eusguneetan, dobelekin eraikitakoak bezala funtzionatzen dutenak. Sektore zirkular forma izaten ohi dute, eta eraztun aurrefabrikatu bat eratzen duten zenbait elementuren zati dira. Hauek, tunelen eraikuntzan erabiltzen dira.\nSarri, hitz hau, egitura adreiluekin eraikitako harresien barnean hormigoi armatuan elkartzen diren egitura eusguneentzako ere erabiltzen da.\nMotak.\nIzen hauek dute dobela multzo batzuek, kokapenaren arabera:"}
{"id": "81405", "revid": "336", "url": "https://eu.wikipedia.org/wiki?curid=81405", "title": "Maraka", "text": "Maraka perkusiozko musika tresna da, jatorriz Karibekoa. Berez kuia edo kalabaza lehorrez eginak daude, edo harritxoz eta alez beteriko koko oskolez. Egun, larru, zur edo plastikozkoak ere egiten dira.\nSarrien binaka erabiltzen dira."}
{"id": "81406", "revid": "119347", "url": "https://eu.wikipedia.org/wiki?curid=81406", "title": "Biziaren jatorria", "text": "Biziaren jatorria gizakia aspalditik kezkatu duen gai bat da, ondorio zientifikoak ez ezik, garrantzi handiko beste ondorio batzuk ere planteatzen dituelako, metafisikoak, esaterako. Gaia hainbat ikuspuntutatik azter daiteke, baina artikulu honetan ikuspuntu zientifiko huts batetik helduko zaio, biologiaren teoria klasikoak eta zientziaren azken ekarpenak azalduz.\nBiziaren jatorriaz edo abiogenesiaz (; \u00ab\u1f00-/\u1f00\u03bd- \u00abez\u00bb + \u03b2\u03af\u03bf\u03c2- \u00abbizia\u00bb + \u03b3\u03ad\u03bd\u03b5\u03c3\u03b9\u03c2- \u00absorrera/hasiera\u00bb, \u00abBiziaren sorrera, ezerezetik abiatuta\u00bb) jardutean, Lur planetaren gainean bizia nola sortu zen aztertzen da, bai eta biziak lehenengo zelulatik nola eboluzionatu zuen ere. Ikerkuntza horrek oso ekarpen baliotsuak egin ditu XX. mendearen erdialdetik. Ekarpen horiek, Lurrerako ez ezik, baliagarriak dira gure planetatik kanpo ere: esaterako, antzinako Lur planetan bizia agertzea eragin zuten faktoreak Unibertsoko beste alderdi batzuetan ere izango balira, oso litekeena zen bizia \u2014guk ulertzen dugun eran\u2014 han ere agertzea.\nZientzialari gehienen ustez Lur planetaren gainean bizia orain dela 3.500 milioi urte inguru agertu zen. Oso onartua bada ere bizia Lurrean bertan sortu zelako hipotesia, zientzialari batzuek biziaren jatorria Lurretik kanpo kokatu dute, panspermiaren hipotesia defendatuz.\nBiziaren jatorriari buruzko ikerkuntzak zientzia asko biltzen ditu bere baitan: biologia, kimika, astronomia, geologia eta meteorologia, besteak beste. Azken urteotan asko aurreratu den arren, oraindik ez dira argitu biziaren sorreraren atzean dauden faktore guztiak, eta nola eragin zioten elkarri lehenengo zelula sortzeraino.\nZer da bizia?\nBiziaren jatorriari buruz jarduteko bizia bera zer den definitu behar da aurretik. Biologiaren hastapenetan galdera hori sarritan azaltzen da, eta biologo guztiak ez dira bat etortzen erantzuterakoan. Bizia izaki bizidunen ezaugarri esklusiboa denez, errazagoa da izaki bizidunen propietateak aipatzea bizia bera definitzea baino.\nIzaki bizidun guztiek ezaugarri multzo bat partekatzen dute:\nLau ezaugarri klasiko hauetaz gain, bada beste bat oso ongi datorkiona materia bizidunari: informazio-konplexutasun ordenatuarena, hain zuzen ere. Kontzeptu horrek esan nahi du izaki bizidunek konplexutasun molekular handia dutela ez-bizidunen aldean, baina egitura konplexu horrek aparteko ordena duela.\nAdibide batekin hobeto ulertzeko, azter dezagun birus baten egitura molekularra eta harri batena. Zalantzarik gabe, lehenak konplexutasun molekular handiago dauka bigarrenak baino eta \u2014aldi berean\u2014 askoz ordenatuagoa. Esaterako, poliomielitisaren birusaren egitura deskribatzen badugu, deskribapen molekularra ia berdina izango da poliomielitisa eragiten duen beste birusarena. Baina harri bat deskribatzen badugu, ia ezinezkoa da egitura molekular berdina duen beste harri bat topatzea. Izaki bizidunak, beraz, ordenazio handiko sistemak dira materia ez-bizidunaren aldean.\nTermodinamikaren 2. printzipioak Unibertsoan entropia gero eta handiago dela finkatzen du. Hots, sistema gehienak desordenatu egiten dira denboraren poderioz. Izaki bizidunak sistema oso ordenatuak direnez, termodinamikaren 2. legearen kontra jotzen dute, antza. Baina hori ez da gertatzen: izaki bizidunek egitura ordenatuak dituzte bizi direnen ingurumena desordenatzen dutelako.\nHistorian zehar.\nAbiogenesiaren pentsaera klasikoak, gaur egun zehazki berezko sorkuntza bezala ezagutzen dena, bizidun konplexuak substantzia organikoen deskonposaketatik sortzen zirela zioen. Esate baterako, arratoiak bat-batean metatutako ale artean bat-batean sortzen zirela edo larbak bat-batean haragian sortzen zirela uste zen. Izena 1870ean sortu zuen Thomas Huxley biologoak bere \"Biogenesis and abiogenesis\" lanean.\nBat-bateko sorreraren hipotesia Aristotelesek defendatu zuen, nork, adibidez, landare zorriak landareetatik erortzen zen ihintzetik sortzen zirela, arkakusoak usteltzen hasi zen materiatik, arratoiak lasto zikinetik, krokodiloak ur masen hondoan deskonposatzen ari ziren enborretatik sortzen zirela uste zuen, eta hala gainontzeko espezieekin. Guztiak entelekia izena ematen dion bizi indar moduko batetik sortzen ziren teoria honen arabera. Aristotelesek erabili zuen eta ondoren bat-batekoa bezala itzuli zena \u03b1\u03c5\u03c4\u03bf\u03bc\u03b1\u03c4\u03b9\u03ba\u03cc\u03c2 (\"automatikos\") zen, hau da, \u00abbere kabuz sortua\u00bb.\nAristotelesi errekonozitu zitzaion autoritateak, iritzi hau mendeetan zehar nagusi izatea eta Ren\u00e9 Descartes, Francis Bacon edo Isaac Newton bezalako pentsalariek onartua izatea eragin zuen. Adibidez, XVI. mendean, biokimikaren sortzailea izan zen Jan Baptist Van Helmont kimikari eta naturalistak 1648ko bere \"Ortus medicinae\" lanean honakoa adierazi zuen:\n1546an, Girolamo Fracastoro medikua bat-bateko sorreraren teoriaren aurka agertu zen, gaixotasun epidemikoak partikula txiki eta ikusezinek edo esporek sortzen zituztela zioen teoria ezarriz, beharbada izaki biziak izango ez zirenak, baina ez zen zabalki onartua izan. Beranduago, Robert Hookek mikroorganismoei buruzko lehen marrazkiak argitaratu zituen 1665ean. Zelulari izena eman izanagatik ere ezaguna da, kortxo laginak behatuz aurkitu zuena.\nXVII. mendean bat-bateko sorrera zalantzapean jartzen hasia da. Adibidez, Sir Thomas Brownek bere Pseudodoxia Epidemica lanean, \"Enquiries into Very many Received Tenets, and Commonly Presumed Truths\" azpiizenburua duena (hainbeste onartutako printzipioei eta arrunki suposatutako egiei buruzko ikerketak), 1646koa, sinesmen faltsuen eta \"ohiko akats\"en aurkako eraso bat egin zuen, jende gehienak bere ondorioak onartu ez zituen arren. Adibidez, bere garaikidea izan zen Alexander Rossek honakoa idatzi zuen:\n1668an, Francesco Redi italiarrak esperimentu bat egin zuen; horren bidez, frogatu zuen usteltzen ari zen haragian larbarik ez zela agertzen, euliek haragi horretan arrautzak jartzea eragotziz gero. Bestalde, 1676an, Anton van Leeuwenhoek, bere marrazki eta deskribapenen arabera protozooak eta bakterioak izan zitezkeen mikroorganismoak aurkitu zituen. Horrek mundu mikroskopikoari buruzko interesa piztu zuen. Mikroorganismoen aurkikuntzak goi bizidunak bapateko sorrera bidez sortuak izatearen teoria baztertua izateko atea ireki zuen, mekanismo hau eurentzako erreserbatua egonik. XVII. mendetik aurrera, pixkanaka, behintzat goi organismo eta begi hutsez ikus daitezkeen guztien kasuan, aurretik bapateko sorrerari buruz ezarritakoa gezurra zela ikusi ahal izan zen. Alternatiba, dirudienez, \"omen vivum ex ovo\" aforismoa zen: hau da, bizidun oro aurretik existitzen zen beste bizidun batetik zetorrela (hitzez hitz, \u00abarrautzatik\u00bb). Alabaina, John Needham ingeles apaiz katolikoak abiogenesiaren teoria defendatu zuen mikroorganismoentzat bere \"Observations upon the generation, composition and descomposition of animal and vegetable substances\" lanean (Londres, 1749). Horretarako, esperimentu bat egin zuen aho zabaleko poto batean jarritako oilasko eta artozko salda misto bat berotuz; salda hartan, oraindik mikrobioak agertu ziren, potoa kortxo batekin estali zuen arren.\n1768an Lazzaro Spallanzanik mikrobioak airean zeudela eta irakin eginez deusezta zitezkeela frogatu zuen. Baina 1861 arte itxaron behar izan zen behin betiko teoria hau (berezko sorkuntzarena) baztertua izateko. Urte honetan Louis Pasteur frantziar mikrobiologoak onddoak eta bakterioak bezalako organismoak antzuak eta elikagaietan aberatsak ziren medioetan bapatean agertzen ez zirela, eta, beraz, teoria zelularra frogatzen zuten zenbait esperimentu zorrotz egin zituen.\nBitalismoaren gainbehera.\nXVII. eta XVIII. mendeetan hainbat filosofok \u201cbitalismoaren teoria\u201d garatu zuten. Haien ustez, \u201cbizi-fluido\u201d ikusezin batek bizidunen prozesu guztiak zuzenduko lituzke. Bizi-prozesuez hutsune batzuk badaude ere, zientzialari gehienek egun onartzen dute bizi-fenomenoak ikuspuntu fisiko-kimiko huts batetik azal daitezkeela, \u201cbizi-fluidoak\u201d eta beste entelekia abstraktuak baztertuz (horrek ez du ukatzen, ordea, balizko Adimen Gidari baten existentzia Unibertsoan).\n1828an bitalismoak zartada gogorra jaso zuen, Friedrich W\u00f6hler kimikariak urea laborategian sintetizatu zuenean. W\u00f6hlerrek urea lortu zuen azido zianikoa amoniakoarekin nahastuz; modu honetan frogatu zuen izaki bizidunen osaera ez zegoela naturaren gainontzeko elementuetatik bereizita. Kimika organikoaren sorrera ezarrita zegoen, eta materia ez-organikotik molekula organikoak lor zitezkeenaren teoria egiaztatu zen.\nHandik gutxira Kolbek beste molekula organiko bat sintetizatu zuen, azido azetikoa. Harrezkero laborategian ehunka molekula organiko eratu dira: azukreak, aminoazidoak, proteinak, hormonak, bitaminak\u2026 eta baita DNA zatiak ere, biziaren molekularik garrantzitsuena.\nLurreko antzinako atmosferaren osagai inorganikoetatik lehenengo molekula organikoak azaltzea -gero aztertuko dugunez- ez zen izan, beraz, ezinezko gauza bat, \u201cbizi-indar\u201d misteriotsurik gabe gerta zitekeen fenomeno kimiko arrunta baizik.\nDarwin.\n1871ko otsailak 1ean Joseph Dalton Hookerrek zuzendutako gutun batean Charles Darwinek honakoa idatzi zuen.\nBerezko sorkuntzaren teoria.\nXX. mendearen hasieran zientzialari batzuek biziaren jatorriari buruz lehenengo urratsak eman zitzaten beharrezkoa izan zen aurretik baztertzea Biologiaren mito zahar eta zentzugabe bat: berezko sorkuntzarena, hain zuzen ere.\nXIX. mendean Pasteurrek kontrakoa frogatu arte, bizia materia bizigabetik sor zitekeela onartzen zen: haragi usteletik harrak sortuko lirateke, zaborretatik arratoiak, arkakusoak eta kakalardoak, lasto eta belar infusioetatik animalia mikroskopiko bitxiak, eta abar. Goian aipatu dugun bezala, harrigarria da Van Helmont kimikari ospetsuak (kimika arloan XVII. mendean ekarpen garrantzitsuak egin zituena) arratoiak sortzeko errezeta bat plazaratzea, trapu zahar eta gari pixka bat pilatuz.\nBerezko sorkuntzaren teoriaren aurkako lehenengo argudioak Francesco Redi italiarrak eman zituen, XVII. mendean. Redik frogatu zuen haragi ustelduan ez zela inongo larbarik agertzen eragozten baldin bazen euliek haien arrautzak bertan jar zitzaten.\n1860an Pasteurrek berezko sorkuntzaren teoria deuseztatu zuen esperimentu multzo bikain batzuen bitartez. Zientzialari frantziarrak ingurumen-kutsadurarekiko babestuta zegoen lagin esteril batean bakterioak eta legamiak ez zirela sortzen baieztatu zuen; lagin bera airearekin harremanetan jartzen baldin bazen, ordea, mikrobio-hazkuntza nabarmena suertatzen zen. Hortaz, mikrobioak ez dira berezko sorkuntzaren bitartez agertzen laginetatik; airean daude, eta lagina kutsatzerakoan garatu egiten dira.\nPasteurrek zisne-lepoaren itxura zuten bi matraz erabili zituen bere esperimentuak burutzeko. Matraz horien lepoak oso luzeak ziren, eta gero eta meheagoak ahotik urrundu ahala, irekidura txiki batekin bukatuz; lepo horiek S itxura zuten. Matrazaren barnean haragi-salda (edo salda elikagarriaren) kopuru berdinak ipini eta irakiten jarri zituen, saldan egon zitezkeen balizko mikrobioak suntsitzeko. S itxurak airearen sarrera ahalbidetzen zuen eta, aldi berean, mikrobioen sarrera matrazean zegoen saldaraino oztopatzen zuen, mikrobioak lepoaren behealdean harrapatuta geratzen baitziren.\nEgun batzuk geroago Pasteurrek matrazetako saldetan ez zegoela inongo mikrobiorik ikusi zuen, eta matraz bati S itxurako lepoa moztu zion. Irekitako matraz horretan mikroorganismo batzuk agertu ziren laster, bere lepoa mantendu zuen matrazak esteril ziharduen bitartean. Esperimentu zorrotz honekin berezko sorkuntzaren teoria baliogabetu zuen frantziar zientzialariak.\nLehen planteamendu zientifikoa: Oparin eta Haldane.\nBerezko sorkuntzaren teoria baztertua geratu ondoren, biziaren sorreraren kontua lehen zelularen sorrera azaltzen saiatzera zihoan. Astronomia eta eguzki-sistemaren sorrerari buruzko ezagutzek sistema bizi hau sortu zen baldintzei buruz espekulatzea ahalbidetzen zuten. Aldi berean, Oparinek eta Haldanek zenbait hipotesi sortu zituzten, balizko baldintza hauetatik abiatuta bizia sor zezaketen gertakarien ordena probablea ezarriz.\n1924 arte ez zen benetako aurrerapenik egin kontu honetan, Aleksandr Ivanovitx Oparinek esperimentalki atmosferako oxigenoak biziaren sorrerarako beharrezko osagaiak diren molekula organikoak sintetizatzea eragozten zuela frogatu zuen. Loren S. Graham profesorearen arabera bere \"Science, philosphy and human behavior in the Soviet Union. New York: Columbia University Press\" saiakeran Oparinek bere ikerketak hasteko bultzada jaso zuen materialismo dialektikoa gerra hotzaren testuinguruan antzinako SESBen frogatzeko saiakera batean.\nBere \"Biziaren sorrera Lurrean\" lanean, Oparinek teoria kimiosintetiko bat azaltzen zuen, non molekula primitiboen jatorrizko salda bat oxigenorik gabeko atmosfera batean eguzkiaren argiaren eraginaren bidez sor zitekeen. Hauek geroz eta modu konplexuagoan konbinatuko ziren koazerbatu tantatxo batean disolbatuak geratu arte. Tantatxo hauek beste batzuekin fusionatuz haziko ziren, eta fisio bidez tantatxo alabak emanez ugalduko ziren, eta hala, metabolismo primitiboa bat lortuko zuten, non \"zelula osotasuna\" ziurtatuko zuten faktoreak biziraungo zuten eta halakorik egiten ez zutenak desagertu egingo ziren. Biziaren sorrerari buruzko egungo teoria askok oraindik Oparinen ideiak hartzen dituzte abiapuntu bezala.\nUrte berean, John Burdon Sanderson Haldanek ere, Lurreko ozeano prebiotikoek, egungoen erabat ezberdinak, \"disolbatutako zopa bero\" bat eratuko zutela iradoki zuen, non konposatu organikoak, biziaren funtsezko osagaiak eratuko ziren. Ideia hau \"biopoesi\" deitu zen, hau da, materia bizia molekula autoerreplikatzaileetatik baina ez bizietatik sortzen den prozesua.\nEguzki sistema eta Lurraren sorrera.\nLurraren gaineko biziaren sorrera eta eboluzioa gure planetaren eboluzioaren ondorioa besterik ez da izan. Lurraren sorrera, halaber, Unibertso eta eguzki sistemaren eboluzioaren ondorioz izandako gertakarietako bat izan zen.\nHipotesirik onartuena Unibertsoak orain dela 13.000 milioi urte leherketa handi baten ondorioz sortu zela baieztatzen du . Fisikaren eredu teorikoek, eta zenbait ebidentzia astronomikok (Doppler efektua, kasu), Unibertsoa bere sorreran puntu txiki bat besterik ez zela frogatzen dute, sorrera bertatik etengabeko hedatze-prozesuan dagoena. Hedatu ahala, Unibertsoa hoztu egiten zen, eta hozketa horrek erraztu zuen lehenengo atomoen agerpena (hidrogenoa, helioa, litioa, berilioa eta karbonoa bezalako atomo \u201carinak\u201d azalduz).\nHasierako leherketaren ondoren, hots, Big Bangaren ondoren, Unibertsoaren hedakuntza oso azkarra izan zen, baina poliki-poliki grabitatea hedakuntzaren abiadura motelduz joan zen, une batean grabitate horren ondorioz materia egitura handitan egituratu zelarik. Materia egitura handi horiek egungo galaxien aitzindariak izan ziren, hidrogenoz eta helioz osatuak izanik.\nGalaxia horietako batean, Esne Bidean, orain dela 5.000 milioi urte inguru gure eguzki sistemaren sorrera gertatu zen. Hasieran, gure galaxian gas-mordo handi bat besterik ez zegoen (nebulosa), errotazio higidura motela zuena. Denboraren poderioz, grabitazioa dela eta, nebulosa hori kondentsatzen hasi zen, partikula guztiak nebulosaren erdirantz abiatuz eta, ondorioz, galaxiaren neurriak txikiagotuz. Momentu angeluarraren kontserbazio printzipioaren arabera, txikiagotze horrek errotazio abiaduraren handiagotzea eragin zuen:\nErrotazio higidura zuen nebulosa honetan erdialdeak gero eta masa handiagoa hartu zuen, grabitatearen ondorioz. Erdiko gune horrek \u201cproto-eguzki\u201d zelakoa osatu zuen, eguzkiaren aitzindaria. Era berean errotazio abiadura handituz joan zen, komentatu den moduan, proto-eguzkiaren kanpoaldeko eremuan indar zentrifugoak grabitazio-indarra gaindituz; horrek gas-eraztun baten askapena eragin zuen. \nAskatu orduko, gas-eraztunak proto-eguzkiaren orbita batean era autonomoan biratuz jarraitu zuen. Denboraren poderioz, gas-eraztun horren partikulek planeta bat osatu zuten.\nProto-eguzki horrek gas-eraztun batzuk askatu zituen modu horretan, denborarekin planetak izango zirenak. Eguzkitik gertuen dauden planetek (Merkurio, Artizarra, Lurra eta Marte) ezaugarri komunak dituzte, eguzkitik urrutien daudenetik (Jupiter, Saturno, Urano eta Neptuno) oso desberdinak. Lehenengo planetak txikiagoak dira bigarrenak baino, eta elementu astunez osatuta daude (silikatoak, burdina, nikela\u2026). Eguzkitik urrun dauden planetek, berriz, hidrogeno eta helioa dituzte elementu nagusiak.\nEguzki sistemaren sorreran elementu astunak proto-eguzkiaren inguruan kondentsatu ziren, bere grabitate-eremutik ezin baitzuten ihes egin. Elementu arinak (hidrogeno eta helioa), berriz, eguzkitik oso urrun kondentsatu ziren, eguzkitik gertu gas egoeran geratuz.\nOrain dela 4.600 milioi urte, Lurra eratuko zuen gas-multzoa hozten eta kondentsatzen hasi zen. Gero, tenperatura jaitsi zenean urtutako materialak solidotzen hasi ziren, elementu astunagoak (burdina eta nikela) planeta berriaren erdigunean kokatuz, elementu arinagoz bilduak (silizio eta aluminioa). Elementurik arinenek (hidrogeno eta helioa, eta metano eta amoniakoa bezalako molekulek) gas estalki bat osatu zuten, jatorrizko atmosfera izango zena.\nLurraren antzinako atmosfera.\nLurrean agertu ziren lehenengo molekula organikoak antzinako atmosferaren osagaietatik sortu zirenez, funtsezkoa da atmosfera horren osaketa ahalik eta hobekien ezagutzea.\nLurrak 4.500 milioi urte inguru dauka. Garai hartako atmosfera, gaurkoarekin alderatuta, arras desberdina zen. Eguzki sistema eratu zuen nebulosa hidrogenoz eta helioz osatuta zegoen %99-an. Lurreko jatorrizko atmosferak ere bi elementu arin horiek zituen gehienbat. Gaur egun, berriz, hidrogeno eta helioa desagertuta daude atmosferatik . Zer dela eta?\nPlaneta baten atmosferak gas bat atxikitzen du bi baldintza hauek betetzen direnean:\nUlertzekoa da Merkurio, eguzkitik hurbilen dagoen planeta, ia atmosferarik gabekoa izatea. Planeta urrunek (Jupiter, Saturno, Urano eta Neptunok) hidrogeno eta helioa atxikitzen dituzte, masa handia izateaz gain, oso tenperatura baxua dutelako. Artizarra, Lurra eta Martitz Merkurio eta planeta urrunen artean daude, tenperaturari dagokionez: elementu astunak atxikitzen dituzte haien atmosferetan, baina ez dituzte elementu arinak (hidrogeno eta helioa) atxikitzen, haien masa oso handia ez delako eta haien tenperaturak oso hotzak ez direlako.\nGuztiz onartuta dago Lurraren antzinako atmosfera erreduktorea zela, hots, hidrogeno aske eta konbinatua kopuru handitan zuela. Lehen aipatu da eguzki sistema eratu zuen nebulosa %90ean hidrogenoz osatua zela. Ez da harritzekoa, beraz, gehiegizko hidrogeno hori konbina zezan gainontzeko elementuekin: oxigenoarekin (H2O eratuz), karbonoarekin (CH4 eratuz), nitrogenoarekin (NH3 eratuz) eta sufrearekin (SH2 eratuz). Beraz, metanoak (CH4), amoniakoak (NH3) eta azido sulfhidrikoak (SH2), hidrogeno eta helioz gain -gero desagertuko zirenak-, Lurraren antzinako atmosfera osatzen zuten. Uraren zati bat atmosferan ere bazegoen lurrun moduan, ur gehiena kondentsatu bazen ere ozeanoak sortuz.\nAntzinako eta gaur egungo atmosferaren osaketari erreparatzen badiogu, hau da emaitza:\nArrazoi sendoak daude antzinako atmosfera erreduktorea zela uste izateko:\nAntzinako atmosfera erreduktoretik egungo atmosfera oxidatzailera igarotzeko denbora asko pasatu behar izan da, oso prozesu motela izan delako. Hauek dira prozesu horretako eragile nagusiak:\nFotolisi hau oso garrantzitsua izan zen aspaldian, ozono geruza ez zegoenean eta erradiazio ultramorea gure planetaren lur-azalera iristen zenean.\nProzesu horretan askatutako hidrogenoa, molekula arina izanik, atmosferatik ihes egiten zuen espaziorantz. Baina askatutako oxigenoak, astunagoa denez, atmosferan ziharduen; horrela, eta denbora luzean, lur-azaleko metalekin konbinatu zen, metal horiek oxidatuz (horrela agertu zen silizea (SiO2) eta baita silikatoak ere).\nMolekula horiek oxigenoz ase zirenean, oxigenoa atmosferaren gasekin (NH3, CH4 eta SH2) hasi zen konbinatzen, ur gehiago eratuz:\nOxidazio horiek bukatu zirenean, oxigeno askea hasi zen atmosferan pilatzen. Hori gertatu zen orain dela 2.500 milioi urte, gutxi gorabehera (hala ere, garai hartako oxigenoaren kontzentrazioa atmosferan oso txikia zen gaurkoarekin alderatuta; oxigenoaren kontzentrazioa areagotu zuen prozesurik nabarmenena fotosintesia izan zen, eta hori beranduago garatu zen).\n2. Sumendien jarduera. Aspaldian jarduera hori oso ugaria izan zen, orain baino askoz bortitzagoa. Sumendiek CO2 kopuru handiak askatu zituzten. CO2 hori lurreko silikatoekin konbinatu zen, kaltzita bezalako karbonatoak sortuz:\nEkuazio kimiko honek, karbonatoak sortzen dituena, egundoko garrantzia izan zuen Lurraren gaineko bizia ager zedin. Ekuazio honi esker, sumendiek askatutako CO2-a (eta metanoaren oxidazioan sortutakoa, gorago agertzen dena) ez zen Lurreko atmosferan pilatu. Pilaketa horrek lur-azaleko beroketa bat sortuko zuen, biziarekin bat etorriko ez zena (negutegi efektua dela eta).\nNegutegi efektuak biziaren sorrera eragotzi zuen beste planeta batzuetan. Artizarrean, esaterako, karbono dioxidoaren pilaketa 400\u00ba C-ko tenperaturak eragin ditu bere azalean. Bizia ez zen agertuko Lurrean, beraz, karbono dioxidoa lur-azaleko materialekin konbinatu ez balitz, pilaketa kaltegarriaren arriskua ekidinez.\n3. Ozono geruzaren sorrera. Oxigeno askea atmosferan pilatzen hasi zenean (orain dela 2.500 milioi urte inguru), ozono geruza eratzen hasi zen, erradiazio ultramorearen sarrera eragotziko zuena. Horrek egundoko garrantzia izan zuen, erradiazio ultramorea oso kaltegarria baita izaki bizidunentzat.\nOzonoa goi-atmosferan sortzen da, sorkuntza horretan erradiazio ultramoreak (hain zuzen ere) parte hartuz:\nOzono-geruzak izaki bizidunak babesteaz gain ozeanoen uraren galera ekidin zuen, lehen azaldutako uraren fotolisia zela eta. Beste planeta batzuek, ozono-geruza garatu ez zutenek (Artizarra eta Martitz, esaterako), ur guztia galdu zuten fotolisia zela eta.\n4. Fotosintesiaren agerpena. Fotosintesia burutzen zuten lehen bizidunen agerpenak errotik aldatu zuen atmosferaren egoera. Orain dela 2.500 milioi urte inguruko gertaera da hori. Oxigenoa kopuru handitan askatu zen atmosferara, karbono dioxidoaren maila ere \u2014bide batez\u2014 jaisten zelarik (CO2 pilatu zitekeen atmosferan, lur-azaleko material guztiekin konbinatu ondoren).\nHau da fotosintesiaren ekuazioa:\nBizi-sorreraren etapak.\nLehenengo molekula organikoen agerpena.\nLehenengo molekula organikoak duela 4.000 milioi urte agertu ziren, garai hartako atmosfera erreduktorearen gasetatik abiatuta.\nAtmosfera erreduktore bat oso egonkorra da, eta erreakzio kimikoak ez ditu egiten energi iturri batek ez badu aktibatzen. Antzinako Lurrean lau izan ziren energia iturri nagusiak:\nAipatutako lau energia iturrietatik lehenengo biak izan ziren garrantzitsuenak.\n1922an Aleksandr Oparin biokimikari sobietarrak biziaren jatorriari buruzko lehenengo teoria sendo eta landua aurkeztu zuen, garai hartan Sobiet Batasunean ezarri zen materialismo dialektikoa sustatu nahian. Oparinen ustez antzinako atmosfera erreduktorea izan behar zen, berak frogatu baitzuen oxigenoaren aurrean ez zirela molekula organikoak sortzen. Atmosfera horretako molekulak aktibatzerakoan, molekula organiko xumeak sortu behar ziren, jatorrizko ozeanoetan pilatuko zirenak (ustez, gaur egungo ozeanoak duela 4.000 milioi urte inguru sortu ziren, garai hartako harri sedimentarioen aurkikuntzak frogatzen duenez). Sortutako molekula organiko horiek, ozeanoetan pilatu zirenak, salda primitibo deritzona osatu zuten. Oparinen iritziz, lehenengo bizidunak molekula organiko horien hautespen eta eboluziotik agertu ziren, haien lehenengo habitat ur-ingurumena izanik; aipatutako \u201csalda\u201d izan zen bizidun horien elikagaia.\nLehenengo molekula organikoen sintesiaren eta lehenengo izaki bizidunen agerpenaren (duela 3.200 milioi urte) arteko denbora-tartean materia organiko asko pilatu behar zen ozeanoetan, Haldane zientzialariak \u201csalda primitiboa\u201d deitu zuena. Carl Saganek kalkulatu zuen lehenengo bizidunen agerpena baino lehen, ozeanoen %2a materia organikoz osatuta zegoela.\n\"Lur gaineko biziaren jatorria\" lanean Oparinek atmosferako gasetatik sortutako molekula organikoak beren artean konbinatuko zirela proposatu zuen, \"koazerbatu\" izeneko tanta txikiak sortuz. Tanta horiek elkartzerakoan tanta handiagoak osatuko ziren, fisioaren bitartez ugalduko zirenak. Koazerbatu horiek zelularen osotasuna bermatuko zuketen, metabolismo xume baten agerpena ere erraztuz.\nLehenengo molekula organikoen sorreraz jarduterakoan, Oparinek oinarri esperimentala zeukan: garai hartan jakina zen zenbait molekula organiko xume \u2014azido zianhidriko (CNH) eta formaldehidoa (CHOH), adibidez\u2014, sor zitezkeela nitrogeno, metano eta ur molekuletatik.\nOparinen hipotesiaren egiaztapena 30 urte geroago \u20141953an\u2014 etorri zen, Miller eta Urey zientzialari estatubatuarren eskutik (ikus Miller-Urey esperimentua). Miller eta Ureyk, Oparinen ideietan oinarriturik, Lurreko jatorrizko atmosferaren baldintzak erreproduzitu zituzten laborategian, eurek asmatutako tresna batean . Metanoa (CH4), amoniakoa (NH3), ur-lurruna (H2O) eta hidrogeno molekularra (H2) deskarga elektrikoekin tratatu zituzten, aminoazidoak eta beste molekula organiko batzuk lortuz.\nMillerrek eta Ureyk antzeman zuten haien atmosfera artifizialean zegoen karbonoaren %15a molekula organikoetan agertzen zela. Karbono horren %5a aminoazidoetan azaltzen zen. Glizina, alanina, azido aspartiko eta azido glutamikoa bezalako aminoazidoak eratu ziren esperimentu horretan. Aurkikuntza horrek bultzada handia eman zion Oparinen eredu teorikoari, zientzialari askok 1953 aurretik ez baitzuten uste atmosfera erreduktore baten gasetatik aminoazidoak azal zitezkeenik, izaki bizidunen funtsezko konposatu kimikoak.\n1953az geroztik hamaika saio gehiago egin dira Millerren esperimentua oinarritzat hartuz. Esperimentu horietan frogatu da aminoazidoak beti agertzen direla gas-nahasketa erreduktore bat berotzen denean, erradiazio ultramorez irradiatzen denean edo deskarga elektrikoz tratatzen denean. Halaber, frogatu zen gas-nahasketaren osaketa ez zela erabakigarria, erreduktorea baldin bazen. Millerrek erabilitako metano, hidrogeno, amoniako eta uraren ordez, esaterako, hidrogeno, nitrogeno, karbono monoxido eta ura erabiltzen bazen aminoazidoak ere sortzen ziren.\nOndorengo esperimentu horietan zientzialari batzuek (J. Or\u00f3, Ponnamperuna, Sidney Fox, Carl Sagan\u2026) Millerren esperimentua hobetu eta sofistikatu zuten, beste substantzia batzuk sartuz matrazetan (besteak beste, Millerrek aurkitu zituen konposatu organikoak). Molekula organiko ugari lortu dira modu honetan, materia biziaren funtsezko konposatuak: aminoazido guztiak, azido organiko anitz, urea, nukleotidoak, azukre asko, eta abar).\nBiziaren jatorria eta eboluzioaren teoria.\nCharles Darwinen teoria eboluzionistak eragin handia izan zuen Oparin eta Haldaneren biziaren jatorriari buruzko lehenengo hipotesietan. Izan ere, zientzialariek uste zuten materia bizigabetik bizia sor zitekeela prozesu ebolutibo baten bitartez; alegia, eboluzioaren teoria orokortu behar zela, eta lehenengo biziduna eboluzioaren abiapuntutzat hartu beharrean, onartu behar zen materia bizigabearen eboluzio bat gertatu zela aurretik, eboluzio kimiko edo abiotikoa deitutakoa. Eboluzio kimiko horren ondorioz lehenengo biziduna agertu zen, etapa ebolutibo berri bat hasiz une horretan: eboluzio biologikoa.\nBizia agertu aurretiko eboluzio kimikoan hautespen naturala ere eragin handiko faktorea izan zen. Horrek esan nahi du lehenengo molekula organikoak Lurrean agertu zirenean, aipatutako hautespenak molekula egokienak edo zeuden ingurumenean ondoen moldaturikoak \u201caukeratu\u201d zituela, beste molekula edo polimeroak desagertuz.\nLehenengo polimeroen agerpena.\nLehenengo molekula organikoak atmosferako gasetatik sortu ostean, hurrengo etapa ebolutiboa molekula horien polimerizazioa izan zen nahitaez, gaur egungo bizidunen konplexu molekularrak osatzeko (gluzidoak, proteinak, azido nukleikoak, eta abar). \u201cAdreilu\u201detatik abiatuta eraikina eratu behar zen, eta horretarako \u201cadreilu\u201d horiek era egokian elkartu behar ziren egitura ordenatua osatzeko.\nLehenengo polimero organikoen agerpena azaltzea lan korapilatsua da, molekula organikoen sorrerarena baino zailagoa. Proteinen sintesia, esaterako, prozesu nahaspilatsua da, 120 molekula organikoren parte-hartzea behar duena, tartean entzima askorena. Nola burutu zitekeen prozesu hau antzinako Lurrean prozesua katalizatzeko entzimarik ez baldin bazen? Oiloa eta arrautzaren problemaren antzeko beste bat sortzen da erantzuna emateko orduan.\nBeste alderdi garrantzitsu batek arazoa zailtzen du are gehiago: erreakzio bio-sintetiko guztiek (proteinen eta azido nukleikoen sintesia, esaterako) energia behar dute, ATParen hidrolisia ematen duena. Lehenengo molekula organikoen artean ATP egon zitekeela esan bada ere, hori ez da guztiz frogatu.\nIkerlari batzuek aditzera eman dute entzimarik ezean katalizatzaile inorganikoek parte hartu zutela polimeroen sintesian; urea bezalako katalizatzaile organikoen parte hartzea ere azpimarratu da (laborategian frogatu da ureak nukleosidoen fosforilazioa oso ondo katalizatzen duela, nukleotidoak eratzeko).\nPolimeroen sorrera azaltzeko beste oztopo bat gainditu behar da: aminoazidoen eta nukleotidoen polimerizazioak proteinak eta azido nukleikoak sortzeko, hurrenez hurren, ura askatzen du, polimeroen hidrolisiak ura behar duen bitartean. Adibidez, bi aminoazidoren arteko lotura peptidikoa gertatzerakoan (ikus aldameneko irudia).\nBeste era batez esanda, ur-ingurumen batean polimeroen hidrolisia errazagoa da (ikuspuntu energetiko batetik) polimeroen sintesia baino. Hori horrela izanda nola sortu ziren polimero organikoak \u201csalda primitibo\u201d hartatik?\n1960ko hamarkadan Sidney Foxek aminoazidoen soluzio bat berotu zuen 180\u00a0\u00b0C-tan, proteinen antzeko egitura peptidikoak lortuz. Tenperatura handi horiek ez zeuden antzinako \u201csalda primitiboan\u201d, baina zientzialari batzuen ustez oso tenperatura altuak egon zitezkeen sumendi inguruan. S. Foxek berak uste zuen sumendiek funtsezko zeregina izan zutela polimero organikoen sintesian jatorrizko Lurrean.\nBeste hipotesi batzuk proposatu dira proteinen sintesia azaltzeko. Esaterako, \u201cbuztinaren hipotesia\u201d. Honen arabera, aminoazidoen polimerizazioa buztinaren gainean gertatu zen. Buztina katalizatzaile oso eraginkorra dela frogatu da, eta aminoazido eta ATParen aurrean polipeptido kate luzeak sortzeko gaitasuna du. \nProteinekin batera, biziaren molekularik garrantzitsuenak azido nukleikoak dira. Azido nukleikoak nukleotidoen polimerizazioaren bitartez sortzen dira. Azido nukleikoek, gainera, haien burua kopiatzeko ahalmena dute; hori dela eta, \u201cmolekula biziak\u201d direla esan daiteke.\nBi azido nukleiko daude: DNA eta RNA. DNAren funtzioa proteinak egiteko informazioa gordetzea da. Baina proteinak beharrezkok dira DNA berria egiteko ere. Horrek esan nahi du DNA molekulak ez duela ahalmenik, bere kabuz, biziaren prozesuei eusteko; proteinen laguntza ezinbestekoa du.\nProteinak sortzeko azido nukleikoak behar dira, baina azido nukleikoak eratzeko ere proteinak behar dira. Berriro oiloa eta arrautzaren arazoa agertzen da, erronkari.\nSoluzioa, antza, RNAn dago. Badirudi lehenengo informazio-molekula RNA izan zela, informazio genetikoaz gain jarduera katalitikoa duela frogatu baita . Hau da, proteina bezala joka dezakeen azido nukleikoa da, erribozima izenekoa (entzima erribonukleikoa). RNAren nukleotidoak ere azaldu ziren jatorrizko atmosferaren baldintzak laborategian simulatu zirenean, Millerren ondoko esperimentuetan.\nCech eta Altman zientzialarien ustez RNAren molekula laburrak sortu ziren baldintza prebiotikoetan, haien erreplikazioa katalizatzeko gai zirenak. Gero, duela 3.800 milioi urte DNA gailendu zitzaion RNAri, DNAk bi kate dituelako eta horrek egonkortasun handiagoa ematen diolako.\nHurrengo etapa ebolutibo batean sortutako proteinen eta azido nukleikoen arteko elkarrekintza gertatu behar izan zen. Gaur egun oso neketsua da prozesu honi azalpen sinesgarri bat ematea, gero aztertuko dugunez.\nProtozelulen agerpena.\nMolekula organikoak eta polimeroak jatorrizko Lurrean agertu ondoren, hurrengo etapa ebolutiboa protozelulen agerpena izan zen. Protozelula hauen arbasorik zaharrenak Oparinek deitutako koazerbatuak izan ziren. Koazerbatuak egitura aurre-biologikoak ziren, disoluzio koloidal batean agertutako partikula edo tanta txikiak, disolbatzailean disolbatzen ez diren molekulez osatuak.\nAntzeko fenomeno bat gertatzen da olioa edo koipea ur-disoluzio batean disolbatzen dugunean: disolbagarria ez den partikula bat sortuko da, disolbatzailearen aurrean oso bestelakoa dena (partikula hauek disolbatzeko azido gogor bat bota behar zaio disoluzioari).\nMolekula horiek ez dira uretan disolbatzen talde hidrofobo ugari dutelako (-CH3, -CH, -CH2, eta abar); talde hidrofiloak (-OH) dituzten molekulak, berriz, uretan oso disolbagarriak dira.\nDisoluzio koloidal batean olioa uretan disolbatzearen antzeko zerbait gertatzen da, eskala txikian; disoluzio koloidalak eratzen dituzten molekulak (proteinak, lipidoak\u2026) ez dira guztiz disolbatzen uretan, benetako disoluzioak ez direlako; baina ez dituzte eratzen ere begien bistan ikusitako molekula-multzoak. Mikroskopio elektronikoan, baina, ondo antzematen dira.\nMota honetako disoluzio koloidalek bi fase dituzte: koazerbatu edo tantatxo koloidalena (molekula organiko asko eta ur gutxi duena) eta disolbatzailearena (molekula organiko gutxi eta ur asko duena). Molekula organikoen pilaketaz sortutako tanta koloidalek beste molekula edo polimero ez-disolbagarriak harrapa ditzakete, tanta \u201cgizenduz\u201d.\nMultzo koloidal horiek zelulen arbasorik zaharrenak izan omen ziren.\n1960ko hamarkadan Sidney Fox ikerlari estatubatuarrak polipeptidoak lortu zituen aminoazidoen soluzioak berotuz.. Polipeptido horiek koazerbatuen antzeko egiturak eratzen zituzten disoluzioan jartzerakoan. Foxek \u201cmikro-esferak\u201d deitu zizkien, eta zelula prokarioto baten neurria (2 mikra) zutela ikusi zuen. Protozelula horiek hazi eta ugaldu zitezkeen, ur-disoluziotik polinukleotidoak eta beste molekula organiko batzuk harrapatuz. Oparinen koazerbatuen antzekoak ziren, desberdintasun bakar batekin: polipeptidoz bakarrik osatuta zeuden.\nKoazerbatuek zein mikroesferek banakotasuna dute, disoluzioan dauden gainontzeko molekuletatik bereizten dituena. Banakotasuna mintzari esker lortzen dute. Mintz hori, eboluzionatzerakoan, gaur egungo mintz zelular bihurtu zen.\nKoazerbatuen mintza, disoluzioan haren molekulek hartzen duten orientazio espazialaren ondorioa da. Koazerbatuak osatzen dituzten molekulek (proteinek, lipidoek\u2026) talde hidrofoboak eta talde hidrofiloak dituzte. Disoluzioan talde hidrofiloak disolbatzailerantz orientatzen dira, talde hidrofoboak koazerbatuaren barnean geratzen diren bitartean.Gaur egungo zelula prokarioto eta eukariotoen mintzek orientazio molekularraren printzipio berdina dute.\nKoazerbatuen ezaugarri bitxi bat, laborategian egiaztatua, haien zatiketa ahalmena da: ingurumenetik molekulak hartzen dituenean, tanta koloidala hazi egiten da, neurri bateraino; neurri hori gaindituta tantatxoa bitan zatitzen da, prozesu fisiko huts batez. Sortutako tanta \u201ckume\u201d bakoitzak jatorrizko tantatik eramaten ditu molekula batzuk. Prozesu honek antza handia du bakterioen erdibiditze prozesuarekin.\nBurdin sulfuroaren hipotesia.\nOparinek azaldutako eredua, edo eredu klasikoa, da gaur egun ere zientzialari gehienek onartzen dutena biziaren jatorriaz jarduterakoan, eguneratze batzuekin (adibidez, RNAren eta erribozimen garrantzia lehenengo polimeroen artean azpimarratzen duena). Azken urteetan, hala ere, beste hipotesi batzuk kaleratu dira eredu klasikotik urrunduta, aintzakotzat ere hartu behar direnak. Guztien artean, burdin sulfuroarena da arrakasta gehien lortu duena.\nG\u00fcnter W\u00e4chtersh\u00e4userrek teoria bat proposatu zuen 1986an, bizia urpeko iturrietatik gertu zeuden piriten gainazaletan sor zitekeela aipatzen zuena. Piritetan dauden sulfuro metalikoen (burdin sulfuro) erredox erreakzioetan askatutako energiak, urpeko tximinietan edo fumaroletan dauden tenperatura altuekin batera, aminoazido eta peptido txikien sintesia eragin zuten, W\u00e4chtersh\u00e4userrek 1990eko hamarkadan laborategian frogatu zuenez.\nZientzialari alemaniar honen esperimentuak Millerren esperimentuaren ondorio eta emaitza berdinetara iristen ziren, abiapuntua desberdina izan arren. Kasu honetan aminoazidoak eta beste molekula organikoak lortzen ziren hasierako molekula hauetatik: burdin sulfuroa (FeS2), hidrogeno-sulfuroa, karbono monoxido eta ura. Molekula organikoen sorrera itsas hondoan gertatu zen, tenperatura eta presio handiko kondizioetan.\nW\u00e4chtersh\u00e4userrek biziaren sorreran eta eboluzioan metabolismoak aurrea hartu ziola genetikari defendatzen du bere teorian. Lehenengo protozelulek erreakzio kimikoen zikloak zituzten, energia askatzen zutenak, eta gero eta molekula konplexuagoak ekoizten zituztenak. Nukleotidoak eta molekula genetikoak (RNA) geroago agertu ziren.\nZientzialari alemaniarrak irekitako bidea hartu dute beste ikerlari batzuek ere: haien iritziz, RNAren, DNAren edo entzimen moduko molekula organiko konplexuak baino askoz lehenago protometabolismo zelularra zegoen. Hots, biziaren sorkuntzaren prozesuan energetika genetika baino lehenago dator, funtsean.\nPanspermia.\nPanspermiaren teoria XIX. mendean agertu zen, eta Lur gaineko biziaren jatorria estralurtarra dela proposatzen du. Teoria honen arabera, izaki bizidunak ez ziren Lurrean sortu, kometa eta meteoritoetan etorri baitziren kanpoko espaziotik. Harkaitz handi horietan bakterio eta beste mikrobio batzuk egongo ziren, Lurra \u201ckutsatuko\u201d zutenak, bizia sortuz.\nPanspermiaren aldeko zientzialariek argudiatzen dute mikrobio batzuk oso erresistenteak direla, eta gai direla Lurretik kanpoko espazioan bizirik irauteko, ikerketa batzuek frogatu dutenez.\nTeoria honek ez du biziaren jatorria argitzen; arazoa lekuz aldatzen du beste planeta batera, besterik gabe.\nLehenengo zelulak eta haien eboluzioa.\nOparinen koazerbatuak eta Foxen mikroesferak zelulen arbasotzat jotzen badira ere, agerikoa da koazerbatu baten eta zelula baten artean dagoen aldea egundokoa dela. Koazerbatuen eboluzioa, zelulak sortzeko, prozesu ezezaguna da gaur egun, laborategian errepikatu ezin dena (ez da horrela gertatu lehenengo molekula organikoen sortze prozesuan \u2014Millerren esperimentua\u2014 edo koazerbatuen sortze prozesuan \u2014Oparinen eta Foxen esperimentuak\u2014).\nUstez, eboluzioaren une batean koazerbatu zahar batean bere azido nukleikoen erreplikazioa gertatu zen. Azido nukleiko horiek ez zuten oraindik informazio genetikorik (ez baitzegoen gene eta proteinaren arteko harremanik), baina biziaren ezaugarri bat hartu zuten: ugalketa ahalmena.\nBigarren fase batean azido nukleiko eta proteinen arteko elkarrekintza agertu zen. Horretarako, azido nukleikoen eboluzioa gertatu zen aurretik, eta proteinen sintesian parte hartzen duten 3 RNA mota azaldu ziren: tRNA, mRNA eta rRNA. Hori izan zen eboluzioko faserik garrantzitsuena, izaki bizidun eta materia bizigabearen arteko muga banatzen duena.\nInformazio genetikoak bereizten du bizidun bat bere espezieko gainontzekoengandik. Halaber ahalbidetzen du berezko ezaugarrien transmisioa belaunaldien artean. Honek desberdintasun handia dakar koazerbatuekiko, hauek erdibitzen badira ere ez dutelako inongo ezaugarri genetikorik transmititzen.\nKode genetikoaren ezaugarri nabarmenen bat bere unibertsaltasuna da: izaki bizidun guztietan, bakterio izan ala tximino izan, DNAren base berdinei aminoazido berdinak dagozkie. Hau eboluzio biologikoaren aldeko argudio garrantzitsua da: informazio genetikoa zuten lehenengo zeluletan DNAren eta proteinen arteko elkarrekintza era jakin batean gertatu zen (adibidez, CGU hirukoteak arginina kodetzen du, GCCk alanina, eta abar), eta elkarrekintza hori berdin mantendu da eboluzioan zehar. Aipatutako elkarrekintza mekanismo fisiko-kimiko batengatik gertatu zen, ala ausazko gertakaria izan zen? Ez dago jakiterik.\nHaien egitura apala dela eta (azido nukleiko eta proteina) ikerlari batzuek birusak lehenengo bizidunak izan zirela argudiatu zuten. Ez du ematen, ordea, hori egia denik: birusak zelula barneko parasito hertsiak dira, zaila izanik beste bizidunik gabe existitzea. Haien bizi-iraupenerako zelulak behar dituztenez, birusak geroago azaldu omen ziren, prokariotoak antzinako ozeanoetan bizi zirenean.\nLehenengo bizidunak ez ziren parasitoak, \u201csalda primitiboan\u201d zeuden molekula organikoetatik bizi ziren zelulak baizik. Prokariotoak ziren (eukariotoak 1.500 milioi urte geroago agertu ziren), metabolismo heterotrofo eta anaerobioa zutenak. Orain dela 3.500 milioi urte inguru bizi ziren.\nUstez, lehenengo organismo hartzitzaileek ez zuten tresneria metaboliko garaturik; hori dela eta, molekula organiko eta hazteko faktore asko behar zuten bizitzeko. Hauek oso ugariak izanik \u201csalda primitiboan\u201d ez zuten hornitzeko zailtasunik. Glukosa azido pirubikoraino oxidatzen zuten nonbait (glukolisia), gero prozesu hartzitzaile bat garatuz NADH2 berroxidatzeko.\nBurdin-sulfuroaren hipotesia defendatzen dutenen ustez, aldiz, lehenengo bizidunak oso bestelakoak izan ziren: urpeko iturrietako piriten inguruan agertutako proto-mikrobioak ziren, kimiolitotrofoak eta anaerobioak. Energia burdin ferrosoak oxidatuz lortuko zutenak:\nGaur egun badaude arkeobakterio hipertermofiloak goiko erreakzioa burutzen dutenak.\nIngurumen-aldaketek eboluzioaren norabidea erabaki zuten. Lehen aipatu den bezala, atmosfera bere izaera erreduktorea hasi zen galtzen duela 2.500 milioi urte, eta oxigenoa hasi zen pilatzen (fotosintesia ez egon arren); molekula erreduzituak gutxitu ziren (NH3, H2, CH4...) eta materia organikoaren sintesia ere gutxitu egin zen; honen ondorioz, eta lehenengo bizidunek kontsumitzen zuten materia organikoaren kopuru handiaren ondorioz ere, salda primitiboan materia organikoaren urritasuna hasi zen agertzen.\nMateria organikoaren gabeziak Lur gaineko biziaren desagerpena eragin zezakeen garrantzi handiko aldaketa ebolutiboa gertatu ez balitz: lehenengo organismo autotrofoen agerpena, materia organikoa sintetizatzeko gai zirenak. Organismo horiek anaerobioak ziren, eta gaur egun sufrearen bakterioek egiten duten fotosintesiaren antzeko bat burutzen omen zuten.\nAnaerobioa izateaz gain fotosintesi horrek SH2 behar du, garai hartan Lurrean oso ugaria zen molekula. CO2 ere behar du -hau ere kontzentrazio handitan zegoena- eta molekula proteiko oso bereziak: bakterioklorofilak.\nBakterioklorofilak (eta klorofilak, orokorrean) molekula oso zaharrak dira, jatorrizko atmosferatik sortuak beste molekula organiko batzuekin. Millerren ondoko esperimentuetan molekula horien \u201ceskeletoa\u201d laborategian azaldu da, atmosfera zaharreko baldintzak simulatu direnean.\nLehenengo bakterio fotosintetikoak, beraz, materia organikoa ekoizten hasi ziren, baina ez zuten oxigenorik askatzen. Hurrengo urrats ebolutiboa elektroi emaile gisa H2O erabiltzeko gai izan zitezkeen zelulen agerpena izan zen; zelula horiek, gaur egungo zianobakterioen antzekoak, duela 3.000 milioi urte azaldu ziren , eta klorofila berri bat zeukaten, bakterioklorofiletatik ezberdina.\nOrganismo berri horiek egungo fotosintesiaren ekuazioa burutzen zuten:\nC6H12O6 materia organikoa izanik (glukosa).\nHarrezkero Lurraren atmosferak egundoko aldaketa izan zuen; oxigenoa kopuru handitan pilatu zen, ozono geruza agertuz (erradiazio ultramorea iragazi zuena). Prozesu metaboliko aerobioak nagusitu ziren, hartzitzaileen aldean askoz eraginkorragoak direnak.\nZianobakterioak egoki moldatu ziren materia organiko gutxi zuen habitat batera. Fotosintesiari esker gluzidoen urritasunari aurre egin zioten, eta nitrogenodun konposatu organikoen gabezia atmosferako nitrogenoa finkatuz konpondu zuten.\nOrganismo fotosintetikoen eboluzioarekin batera, halaber gertatu zen klorofilen eboluzioa ere. Zianobakterio batzuetan klorofilen gune tetrapirrolikoa aldatu zen, zitokromoak agertuz. Gune tetrapirroliko oso antzekoa dute klorofilek eta zitokromoek, haietan magnesio atomo bat izanik eta hauetan burdin atomoa.\nZitokromoak zituzten lehenengo bizidunak anaerobioak ziren, Lurreko jatorrizko atmosfera anaerobioa zenean agertu zirelako. Organismo horiek CO2 eta SO4 erabiltzen omen zuten elektroien azken hartzaile gisa. Ondoren, atmosfera oxidatzaile bihurtu zenean oxigenoa elektroien hartzaile gisa erabiltzen zuten organismoak agertu ziren. Izan ere, oxigenodun atmosferak organismo askoren bizitza eraldatu zuen. Arnasketa aerobioa nagusitu zen, zitokromoei esker burutu ahal izan zena. Benetako iraultza metabolikoa izan zen arnasketa aerobioa, prozesu anaerobio eta hartzitzaileen aldean eraginkortasun energetiko askoz handiagoa lortu baitzuen . Lehenengo organismo heterotrofo aerobioak duela 2.200 milioi urte inguru azaldu ziren.\nAipatu dugun moduan, bizia uretan agertu eta bertan mantendu zen milioika urteetan zehar. Jatorrizko ozeanoek jana ez ezik, erradiazio ultramorearen aurrean babesa ere eman zieten lehenengo bizidunei. Ozono geruza sortu eta sendotu zenean (duela 1.500 milioi urte inguru) bizidunak gai izan ziren lehorrera igarotzeko; lehorreko habitaten kolonizazioa ez zen 500 milioi urte arte garatu."}
{"id": "81409", "revid": "4380", "url": "https://eu.wikipedia.org/wiki?curid=81409", "title": "Lurmuturra", "text": ""}
{"id": "81412", "revid": "4380", "url": "https://eu.wikipedia.org/wiki?curid=81412", "title": "G\u00fcesa", "text": ""}
{"id": "81422", "revid": "135378", "url": "https://eu.wikipedia.org/wiki?curid=81422", "title": "I\u00f1igo Muguruza", "text": "I\u00f1igo Muguruza Ugarte (Irun, Gipuzkoa, 1964ko abenduaren 17a - 2019ko irailaren 5a) euskal musikaria izan zen.\nBiografia.\nJabier Muguruzaren eta Fermin Muguruzaren anaia gazteena zen. 1980ko hamarkadan Desband taldean (geroago Beti Mugan bilakatu zena) jotzen hasi zen 14 urterekin. Ondoren, Kortatu taldea sortu zuen anaia Ferminekin. Talde horrekin, Euskal Rock Erradikala delako musika mugimenduan kokatu zituzten.\n90eko hamarkadan Delirium Tremens taldean hasi zen, gitarra-jotzaile. Delirium Tremens taldearekin \"Hiru Aeroplano\" diskoa grabatu zuen, Kaki Arkarazok ekoiztua. Delirium Tremensen amaitutakoan, Negu Gorriak taldea sortu zuen Fermin Muguruzarekin eta Kaki Arkarazorekin.\n1996an Negu Gorriak desagertu zenean, Joxe Ripiau taldea sortu zuen, anaia Jabier eta Sergio Ordo\u00f1ezekin. Bertan, abesteaz gain, baxua jotzen zuen. 2000ko hamarkadan, Sagarroi taldea sortu zuen, eta 2011n, Lurra.\nEsklerosi anizkoitzak jota, 2019an hil zen.\nMusika taldeetan ibiltzeaz gain eta musika egiteaz gain, film laburrak zuzendu zituen eta haurrentzako liburu bat ere argitaratu. \"Ezekiel\" antzezlanaren prestaketan ere lagundu zuen."}
{"id": "81423", "revid": "58701", "url": "https://eu.wikipedia.org/wiki?curid=81423", "title": "Koxka bat estuago", "text": "Koxka bat estuago (\"The Turn of The Screw\") Henry James idazleak 1898an argitaratu zuen eleberria da. Literatur kritikarien artean eztabaida bizia sortu zuen liburu honek, orain arte irauten duena.\nArgumentua.\nIzenik gabeko narratzaile batek lagun bati entzun zion eskuizkribu bat irakurtzen. Eskuizkribua haurtzain batek idatzi zuen eta bere bizitzako pasadizo bat azaltzen zuen. Gizon aberats batek bere bi iloben, mutikoa eta neskatoa, ardura hartu zuen, gurasoak hil eta gero. Haurtzain bat kontratatu behar izan zuen, aurreko haurtzaina hil egin zelako. Gizona Londresen bizi zen, baina mutikoa \u2014Miles\u2014 ikastetxe batean zegoen, eta bere arreba \u2014Flora\u2014 Essexeko landetxe bikain batean, Bly izenekoa. Momentu horretan neskatoaren zaintza landetxeko arduradunak \u2014Mrs. Grose\u2014 zuen, . Kontratatzean, nagusiak argi eta garbi utzi zion haurtzainari ez zuela molestatuta izan nahi, umeekiko inolako arazorekin. Beraz, haurtzain berria landetxera joan zen.\nHasieran lan polita zena ematen zuena amesgaizto bihurtu zen. Milesek landetxera itzuli behar izan zuen, ikastetxetik kanporatu zutelako, azaldu ez ziren arrazoiak direla medio. Haurrak iraganaren eraginean bizi ziren, non aurreko haurtzainak \u2014Miss Jessel\u2014 eta morroi batek \u2014Peter Quint\u2014, maitasun harreman bat izan zuten eta biak hil egin ziren. Istorioa etengabeko larritasunean garatzen da, arimen agerpenak direla eta. Izan ere, protagonista aurreko haurtzainaren eta morroiaren mamuen agerpenak ikusten hasi zen."}
{"id": "81425", "revid": "201", "url": "https://eu.wikipedia.org/wiki?curid=81425", "title": "Abiogenesi", "text": ""}
{"id": "81428", "revid": "201", "url": "https://eu.wikipedia.org/wiki?curid=81428", "title": "Gaztelako Felipe I.a", "text": ""}
{"id": "81429", "revid": "42539", "url": "https://eu.wikipedia.org/wiki?curid=81429", "title": "Joana I.a", "text": "Joana I.a hainbat erreginen edo andereren izena da:"}
{"id": "81430", "revid": "201", "url": "https://eu.wikipedia.org/wiki?curid=81430", "title": "Jaime Ignacio del Burgo Tajadura", "text": ""}
{"id": "81431", "revid": "1830", "url": "https://eu.wikipedia.org/wiki?curid=81431", "title": "Sentsore", "text": "Sentsorea magnitude fisikoa edota kimikoa magnitude elektriko bihurtzen osagai elektronikoa da. Normalean, seinale elektriko horiek egokitu behar dira prozesatu ahal izateko.\nSentsore bitarrak eta sentsore analogikoak aurki daitezke. Sentsore bitarrek bi balio esleitzen dituzte: ON eta OFF, Bai ala Ez. Sentsore analogikoek berriz, edozein balio esleitzen dituzte.\nSentsoreen ezaugarri orokorrak.\nParametro estatikoak.\nParametro estatikoak sentsorearen egoera iraunkorrean zehazten dira:\nParametro dinamikoak.\nParametro dinamikoak sentsorearen egoera iragankorrean zehazten dira:"}
{"id": "81432", "revid": "2048", "url": "https://eu.wikipedia.org/wiki?curid=81432", "title": "Jaime Ignacio del Burgo", "text": "Jaime Ignacio del Burgo Tajadura (Iru\u00f1ea, Nafarroa Garaia, 1942ko uztailaren 31 - ) euskal herritar politikari eta idazlea da. Betidanik eskuin politikoan kokatua, UPNko jarraitzaile izan zen bertatik baztertua izan arte 2008ko urrian. Beranduago Nafarroako Alderdi Popularraren birsorkuntzan parte hartu zuen.\nBiografia.\nJaime del Burgo historialari frankistaren seme da. 1979tik 1980ra eta 1984an Nafarroako Foru Aldundiaren presidenteordea izan zen. Egun, Espainiako Meritu Konstituzionalaren Ordenaren kide da. Zuzenbidea ikasi eta gero, abokatu izan zen. Nafarroako Unibertsitatean, zuzenbide foraleko irakasle da."}
{"id": "81437", "revid": "237", "url": "https://eu.wikipedia.org/wiki?curid=81437", "title": "Jaime Ignacio Del Burgo", "text": ""}
{"id": "81439", "revid": "1491", "url": "https://eu.wikipedia.org/wiki?curid=81439", "title": "Erle", "text": "Antofiloak (grekeraz: \"loreak maitatzen dituztenak\") edo erleak intsektu himenopteroen talde bat dira, Apoidea superfamiliaren barruan kokatzen direnak, baina ez inolako kategoria taxonomikoan. Erleek 20.000 espezie inguruko talde monofiletikoa osatzen dute. I\u00f1urriek bezala, liztorretatik eboluzionatu zuten. Erleen arbasoak Crabonidae familiako kideak dira, eta intsektuen harrapakariak dira. Baliteke lehen erleak harrapakinen gaineko polen-aleez elikatu izana, eta haien kumeek apurka-apurka intsektuak harrapatzeari utzi eta polen-aleez elikatzen hastea.\nErle-espezie asko oraindik ez dira identifikatu. Kontinente guztietan aurki daitezke, Antartikan izan ezik. Izan ere, magnoliofitoak edo angiospermoak diren loredun landareak hazten diren habitat guztietan aurkitzen dira. Polen eta nektarrez elikatzeko moldatuta daude. Gehienetan, polena larbak elikatzeko erabiltzen dute, eta nektarra, berriz, energia-material sekundario bezala. Espezierik ezagunena etxe-erlea edo erle arrunta da (\"Apis mellifera\"). Intsektu sozialak dira, hiru indibiduo klasek (erreginak, langileak eta erlamandoak) osatzen duten erlekume edo erladi deritzen kolonietan bizi direnak. Langileak arduratzen dira koloniako eginkizun guztiez: habia eraiki, mantendu eta egurastu, janari bila joan, eta erregina etengabe erruten dituen arrautzak zaintzeaz.\nHala ere, erle-espezie gehienak bakartiak dira, hau da, ez dute erlekumerik osatzen. Erle erdisozialen talde bat ere badago, koloniak eratzeko ahalmena duena, adibidez, erlastarren taldea. Hala ere, erle erdisozialek osatzen dituzten koloniak ez dira etxe-erlearenak bezain handiak eta iraunkorrak.\nDeskribapena.\nErleak liztor apoideotik bereizten dira haien gorputza estaltzen duten ileengatik. Erleen kasuan, ileak lumatsuak eta adarkatuak dira. Erle eme gehienek eskopak edo korbikulak deritzen organoak dituzte polena garraiatzeko. Normalean atzeko hanketan edo sabelalde bentralean kokaturik daude. Atzeko hego-zainen antolaketa ere desberdina da erleetan eta liztorretan. Emeetan sabelaldeko azken xafla dortsala bitan banatuta dago.\nPortaerari dagokionez, aipatzekoa da polena eta nektarra biltzen dituztela larbak elikatzeko. Funtzio hori betetzeko moldaera anatomiko eta fisiologikoak dituzte. Liztor batzuek ere har ditzakete horrelako jokaerak, hala nola poleneko liztorrek, \"Brachygastra\" generokoek edo camoat\u00ed liztorrek. Badaude larbak sarratsez elikatzen dituzten erle-espezieak ere.\nIndonesiako \"Megachile pluto\" erretxina-erlea tamainarik handieneko espeziea da. Emeak 39 mm-ko luzera izatera irits daitezke. \"Meliponini\" tribuaren eztenarik gabeko erlea tamainarik txikienekoa da. Tribu horretako erle langileek 2 mm-ko luzera dute. Erleak bi begi konposatu dituzte, buruko zati handi bat hartzen dutenak. Begien artean hiru begi sinple dituzte, argiaren intentsitatea hautemateko funtzioa dutenak. Antenak hamahiru segmentuz osatuta daude arretan, eta hamabi segmentuz osatuta emeetan. Zentzumen-organo anitz dituzte, hala nola kimiorrezeptoreak, eta usaimen- eta dastamen-organoak. Haizearen mugimenduak ere hautematen dituzte, eta horri esker, maiztasun txikiko soinuak entzun ditzakete. Ahoan pieza xurgatzaileak eta murtxikatzaileak dituzte. Gainera, mingain luze bat dute nektarra xurgatzeko.\nToraxa 3 segmentuz osaturik dago, eta bakoitzean hanka pare bat dute. Gainera, bigarren eta hirugarren segmentuek hego pare bana dute. Erle korbikulatuen aurreko hankek orraziak dituzte antenak garbitu ahal izateko. Espezie askotako erle emeek orrazi edo saskiak dituzte polena garraiatzeko. Hegoak batera mugitzen dira hegaldian zehar. Aurreko eta atzeko hegoak hego-kako bidez lotuta daude.\nSabelaldea eraldatuta dago, beste himenoptero apokritoetan bezala; lehen segmentuak bigarrenarekin bat egin, eta propodeoa eratzen du. Emeetan azken segmentua eraldaturik dago, eta eztena eman du. Etxe-erlean sabelaldea zazpi segmentuz osaturik dago.\nBiologia.\nBizi-zikloa.\nErleen bizi-zikloa (erle sozialena zein bakartiena) hainbat etapak osatzen dute arrautzatik hasita. Larbak ez dauka hankarik, eta hainbat muda-alditatik pasatzen da. Azkeneko tamainara heldutakoan, pupa bihurtzen da. Pupa bihurtzeko, metamorfosia pairatzen du. Hegodun heldua pupatik sortzen da. Klima epeleko erle erdisozial eta bakarti gehienek negua pupa edo heldu estadioan igarotzen dute. Horiek udaberrian sortzen dira, landare asko loratzen hasten direnean, hain zuzen ere. Oro har, arrak emeak baino arinago sortzen dira, eta emeen bila jarduten dute, ugaltzeko. Erlastarren eta beste zenbait espezieren kasuan, ugaldutako emeek soilik gaindituko dute negua. Aurreko belaunaldiko ar guztiak hil egingo dira negua iritsi bezain laster.\nHaplodiploidia sistemak erleen sexua determinatzen duelarik, ernaldutako arrautzak emeak dira eta, ernaldu gabeak, berriz, arrak. Estali ostean, erle emeak esperma gordetzen du, eta zein arrautza ernalduko duen eta zein ez kontrola dezake. Erle tropikalek, beste klimetako erleek ez bezala, belaunaldi bat baino gehiago eduki dezakete urtean diapausa egoeratik igaro gabe. \nArrautza, oro har, luzanga, pixka bat kurbatua, eta mutur zorroztuna da. Erle bakartien kasuan, arrautza bakoitza polen-nektar nahastearekin hornitutako gelaxka hexagonal bakoitzean uzten da. Habia lurzoruko edo egurreko zuloa izan daiteke. Erle sozialek, aldiz, mailakako elikadura egiten dute, hau da, larbak elikagaiak jasotzen ditu garapen osoan zehar. Erlastarren, eztenik gabeko erleen eta etxe-erleen habiek abaraskadun egitura konplexuak eduki ditzakete.\nOro har, larbek zizare zurixken antza daukate, pixka bat obalatuak dira eta 15 segmentu dituzte. Segmentu bakoitzean arnasketarako espirakuluak dituzte. Nahiz eta hankarik ez duten, ertzetako tuberkuluak erabiliz, gelaxka barrutik mugi daitezke. Buruan adar txikiak dituzte, garatuko direnean antena, janaria murtxikatzeko baraila eta ahoaren bi aldeetako apendize (zurda baten amaitzen direnak) bihurtuko direnak. Ahoaren atzean zeta gisa solidifikatzen den likido lirdingatsua jariatzen duen guruina dago. Zeta hori kapulu bat eratzeko erabiltzen dute. Pupa kapulu erdigardenean zehar ikus daiteke. Zenbait espezietan heldua egun gutxi batzuen ostean garatzen da, metamorfosia pairatu eta gero. Une horretan, estali egiten duen kutikula zabaltzen da, eta hegodun heldua sortzen da, exubia (muda) atzean utzita.\nBeste espezie batzuetan erle heldua hibernatu osteko udaberrian bertan sortzen da, metamorfosia pairatu gabe. Adibidez, Megachilidae familian.\nMugimendua.\nKarl von Fristch etologoak etxe-erleen mugimendua ikertu, eta frogatu zuen erleak erleen dantzaren bidez komunikatzen direla. Izan ere, erle langile batek elikagai-iturri bat aurkitzen duenean, mugimendu horren bidez jakinarazten die beste erleei. Erleak hiru modutara orienta daitezkeela frogatu zuen: eguzkiaren, argi-izpien polarizazioaren eta Lurraren eremu magnetikoaren bidez. Aukera horietatik, eguzkiak emandako informazioa nahiago dutela frogatu zuen. Eguna lainotuta dagoenean, ordea, beste mekanismo batzuetara jotzen dute. Bi dantza-era erabiltzen dituzte: zirkularra, elikadura-iturria berrogeita hamar metrora baino gertuago badago, eta zortzi itxurako mugimendua, aldiz, elikagaia urrunago dagoenean.\nGizarte-antolaketa.\nErlauntzan hiru erle mota bizi da: \"erlamandoak\", \"erle langileak\" eta \"erregina\".\nErleen garrantzia.\nLurrean, gizarte-ongizatea sostengatzen eta hobetzen da naturak ahalbidetutako prozesu ekologikoei esker. Giza elikagai asko polinizazio entomofiloaren menpe daude hein handi batean: erleek eta beste polinizatzaile batzuek ekosistemari eskaintzen dioten zerbitzu gakoa da polinizazioa. Funtsezko prozesu hori egingo ez balute, kontsumitzen ditugun nekazaritza-produktuen laborantzetako herena gutxi gorabehera beste baliabide batzuen bidez polinizatu behar lukete.\nFrutari, barazkiei eta haragi edo esne laborantzarako erabilitako kultiboei larriki eragingo lieke, zalantzarik gabe, intsektu polinizatzaileen jaitsierak. Etxe-erle espezieak, bereziki, \"Apis mellifera\", polinizatzaile nagusietakoak dira zenbait eskualde geografikoetan ikuspuntu ekonomikotik. Hala ere, azken urteetan, hainbat gaixotasun, pestizida eta beste ingurumen-presioak eraginda ikusi dira. \nLandareetako polen-transferentzia hazi- eta fruitu-ekoizpenerako behar duen landare-espezie askok inpaktu larria jasan lezakete populazioak aldatzen direnean. Ugalketarako funtsezko baldintza ez denean ere, erleek polena garraiatzen dutenean hazi gehiago eta fruitu handigoak ekoitz ditzatela. Izan ere, polinizazio hobe batek eragin zuzena dauka loraldiaren eta emankortasunaren arteko denboran. \nPolinizazioa.\nErleak loredun landareen edo magnoliofiten polinizatzailerik garrantzitsuenak dira. Intsektuek giza elikagaien herena polinizatzen dutela kalkulatzen da, eta intsektu polinizatzaile gehienak erleak dira.\nErle gehienek gorputz bilotsua eta ile lumaduna dute eta, horri esker, horrela karga elektrostatikoa eramaten dute. Ezaugarri horrek laguntzen du polena haien gorputzari atxikitzen. Haien hanken bitartez polena polen-saskietara transferitzen dute polen-eskuila edo sarotroaren bidez. Erle-espezie batzuk oso espezializatuak dira eta landare-espezie gutxi batzuen polena biltzen dute. Beste batzuek, aldiz, orotariko lore-landareetatik biltzen dute polena. Hala ere, erle horiek ere, denboraldi batez loredun landare-espezie bakarra bisitatzen dute. Jokaera hori onuragarria zaie landareei, ernalketa gertatzeko espezie bereko polena behar dute. Landarearen ernalketa gertatzeko, espezie bereko polena behar da eta, beraz, landareentzako onuragarria da intsektuen jokaera. Erleek usaimen-organo modura erabiltzen dituzten bi antena dituzte, loreak aurkitzeko baliagarriak zaizkienak. Horrez gain, hego pare oso meheak dituzte. Horiek, ahalbidetzen diete espezie batzuei hegaldi luzeak egitera, 12km-rainokoak.\nOsasunean eragiten duten faktoreak.\nAzken urteotan, erleen populazioa nabarmen murriztu da. Gainera, erleen osasun globalak txarrera egin du. Izan ere, erle gaixoak, gose diren erleak eta erle pozoituak nagusitu egin dira.\nErleek berezko parasitoak eta gaixotasunak dituzte, ahuldu egiten dituztenak. Batzuetan erleen heriotza ere eragin dezakete. Gaixotasun eta parasito horietako asko inbaditzaileak dira, eta lekuko erleek ezin dute horien kontra egin.\nErleek elikatzeko erabiltzen dituzten loreak urriak direnean, ezin dira elikatu, ezta beren kumerik ere, adibidez, monolaborantzetan. Loreen urritasun hori areagotzen duten faktore asko nekazaritzarekin lotuta daude. Izan ere, herbizidek lore basatien hazkundea saihesten dute. Gainera, klima-aldaketak loratze-patroia alda dezake, baita loredun landareen banaketa ere.\nLore asko, eta baita ingurumena ere, substantzia kimikoekin kutsatzen dira maiz, batez ere pestizidekin. Erleei substantzia toxikoak horiek uraren, airearen, lurzoruaren, nektarraren edo polen-aleen bitartez iristen zaizkie.\nErleak babesteko moduak.\nHasteko, polinizatzaileei eragindako kalteak saihestu behar dira, pestizida oso toxikoen erabilera desagerraraziz. Izan ere, horrelako pestizidek ez dute onurarik ekartzen nekazaritza-produktibitaterako. Pestizidarik gabeko laborantza, aldiz, guztiz bideragarria, errentagarria eta segurua da ingurumenerako. Bestetik, polinizatzaileen osasuna hobetu behar da, bai nekazaritza-ekosistemetan, bai habitat seminaturaletan. Landareen aniztasuna hainbat eskalatan handituz polinizatzaileek hainbat baliabide eduki ditzakete polena lortzeko. Azkenik, biodibertsitate handiko laborantza egin behar da. Hau da, lurra landu behar da pestizidarik eta ongarririk erabili gabe, polinizatzaileen ugaritasuna handitzeko. "}
{"id": "81443", "revid": "1545", "url": "https://eu.wikipedia.org/wiki?curid=81443", "title": "Maresmeko kosta", "text": "Maresmeko kosta () Kataluniako kostaldearen zati baten izena da, Bartzelonako probintzian eta Maresme eta Barceloneseko eskualdeetan kokatutakoa.\nMugakide ditu iparraldean Costa Brava eta hegoaldean Garrafeko kosta.\nUdalerriak.\nArenys de Mar, Santa Susanna, Calella, Canet de Mar, El Masnou, Matar\u00f3, Premi\u00e0 de Mar eta Vilassar de Mar aipatzekoak dira.\nHondartzak bandera urdinarekin.\nPlatja de s'Abanell (Blanes), Platja de Malgrat centre (Malgrat de Mar), Platja de Pineda de Mar, Platja Gran de Calella eta P. de Garb\u00ed (Calella), Platja de Canet (Canet de Mar), Platja dels Tres Micos (Caldes d'Estrac) eta Platja d'Ocata eta P. d'El Masnou (El Masnou)."}
{"id": "81444", "revid": "105290", "url": "https://eu.wikipedia.org/wiki?curid=81444", "title": "Garrafeko kosta", "text": "Garrafeko kosta () Kataluniako kostaldearen zati baten izena da, Bartzelonako probintzian eta Garrafeko eskualdean kokatutakoa.\nMugakide ditu iparraldean Maresmeko kosta eta hegoaldean Costa Daurada.\nUdalerriak.\nUdalerri ezagunena Sitges da, eta Vilanova i la Geltr\u00fa hiriburua eta Cubelles herriarekin batera kostalde hau osatzen du."}
{"id": "81445", "revid": "1545", "url": "https://eu.wikipedia.org/wiki?curid=81445", "title": "Costa Daurada", "text": "Costa Daurada (, katalanez ahoskatua) Kataluniako kostaldearen zatia da, honen hego-mendebaldean eta Tarragonako probintzian kokatuta dagoena, Ebroren Deltaraino. Gaztelaniaz \"Costa Dorada\" deritzo.\n216 kilometroko luzera dauka, eta Baix Pened\u00e8s, Tarragon\u00e8s, Baix Camp eta Baix Ebre eskualdeak barne hartzen ditu.\nUdalerriak.\nL'Ametlla de Mar, Salou, Sant Carles de la R\u00e0pita, Tarragona eta Vila-seca udalerriak nabarmentzekoak dira."}
{"id": "81446", "revid": "105290", "url": "https://eu.wikipedia.org/wiki?curid=81446", "title": "Costa Vermella", "text": "Costa Vermella (\u00abkosta gorria\u00bb; \"C\u00f4te Vermeille\" frantsesez) Ipar Kataluniako kostaldearen zatia da, Rosselloko eskualdean eta Costa Bravaren iparraldean kokatutakoa.\nUdalerriak.\nIparraldetik hegoaldera Cotlliure, Banyuls de la Marenda, Argelers de la Marenda, Cervera de la Marenda eta Portvendres udalerriek osatzen dute."}
{"id": "81448", "revid": "201", "url": "https://eu.wikipedia.org/wiki?curid=81448", "title": "Baserritar", "text": ""}
{"id": "81452", "revid": "336", "url": "https://eu.wikipedia.org/wiki?curid=81452", "title": "Antena", "text": "Antena uhin elektromagnetikoak jasotzeko edo igortzeko gailua da edozein haririk gabeko edo irrati komunikazioko (EN ) sistematan erabilia (adibidez AM, FM, telebista digitala edo WiFi). Jasotze antenak ez konfinatutako uhin elektromagnetikoak, kable baten barruan konfinatutako uhin elektromagnetiko edo energia elektriko bihurtzen ditu; aldiz, igortze antena batek alderantzizko prozesua gauzatzen du, energia elektrikoa uhin elektromagnetiko bihurtu.\nAntena hargailura edo transmisorera konektatutako eroaleez osatutako gailua da. Hasteko, igortze fasean, transmisoreak antenari aplikatutako korronte oszilakorrak eremu elektriko eta magnetiko oszilakorra sortzen ditu antena inguruan. Ostean, denborarekiko aldakorrak diren eremu hauek energia igortzen dute antenatik kanpo uhin elektromagnetiko bezala, hauek irrati uhinak izango dira. Bukatzeko, hargailuan, kanpotik datozen eremu elektriko eta magnetikoak antenako elementuen elektroiak mugiarazten dituzte korronte oszilakorra sortuz antenan. Bete behar dituzten helburuen arabera mota askotako antenak daude: igorri beharreko potentzia norabide guztietara hedatzea edo norabide zehatz batera zuzenduta egotea, beste zerbitzu batzuk oztopatu gabe.\nAntenen ezaugarriak gailuaren dimentsioen eta jasotako edo igorritako irrati-maiztasun uhin luzeraren arteko erlazioaren mende daude. Dimentsioak uhin luzera baino txikiagoak badira oinarrizko antenak dira; bi parametro hauek maila berekoak direnean antena erresonanteak izango dira eta dimentsioak uhin luzera baino handiagoak izatekotan norabide zehatzeko antenak.\nHeinrich Hertz fisiko alemaniarrak 1888an lehenengo antena sortu zuen James Clerk Maxwellen uhin elektromagnetikoen teoria frogatzeko.\nAntenen parametroak.\nHelburuaren arabera antenaren ezaugarriak kontuan izan behar dira; batez ere, irradiazio diagrama eta irabazi parametroetan, hauetan oinarritzen baitira antenari aplikazio bat eman baino lehen. Hala ere, hurrengoak dira antena parametro ohikoenak:\nIrradiazio diagramak.\nAntenaren Irradiazio ezaugarriak adierazten dituen grafikoa da, ohikoena igorritako potentzia dentsitatea irudikatuta agertzea da; baina, fase edo polarizazio diagramak ere egon daitezke.\nDiagrama hauekin antena mota eta zuzenkortasuna ezagutu daiteke (antena isotropikoa, norabide zehatzeko antena, norabide orotako antena...)\nBi motatako diagramak egon daitezke: polarrak eta kopolarrak. Lehenengoan, diagrama nahi den polarizazioarekin marraztuta egongo da; bigarrenean ordea, kontrako polarizazioarekin agertuko da.\nDiagrama hauetan lortu daitekeen informazioa hurrengoa da:\nZuzenkortasuna.\nAntena irradiatzen duen noranzko maximotik igortzen duen intentsitate eta potentzia total berdineko antena isotropiko baten intentsitatearen arteko erlazioa da:\nformula_1\nZuzenkortasuna unitate gabeko magnitudea da eta normalean dBi unitate logaritmikoetan adierazten da:\nformula_2\nIrabazia.\nParametro honek irradiazio diagramaren zuzenkortasun maila neurtzen du. Irabazia (G) handia denean potentzia noranzko zehatz batera zuzenduta egongo da, ostera, irabazia txikia izatekotan potentzia angelu handiago batean irradiatuko da noranzko zehatza galduz.\nIrradiazio diagramaren leku konkretuetan zuzenkortasunaren eraginez sortzen den potentzia multzokatzean sortzen da:\nformula_3\nIrabaziaren beste definizio bat: noranzko maximoan antenak irradiatutako eta antena isotropiko edo uhin erdiko dipolo batek irradiatutako intentsitateen arteko erlazioa.\nIrabaziaren unitateak dBd edo dBi dira, uhin erdiko dipolo edo antena isotropiko batean oinarritu den arabera:\nformula_4\nformula_5\nUhin erdiko dipolo baten irabazia 2.15 dBi direnez dBi-tan kalkulatutako irabazia dBd-ak baino 2.15 dezibel handiago izango da:\nformula_6\nIrabazi handiko antenek seinale kalitate hobeetan eta distantzia handietan lan egiten dute, baina, norabide-zehaztasuna kontuan izan behar da. Antena parabolikoak dira honen adibide, hauek satelite konexioetan erabiltzen dira. Ostera, irabazi txikiko antenek distantzia txikietan lan egin behar dute, baina, noranzkoa ez da hain zehatza izan behar, adibidez, telefono eta irrati mugikorretan erabiltzen diren hari antenak. Irabazi parametroa ez da anplifikazio irabaziarekin nahastu behar, bigarren honek sisteman dauden anplifikadore ostean potentziaren hazkuntza neurtzen baitu.\nBanda zabalera.\nAntena parametroak ezaugarri zehatz batzuk lortzen duteneko maiztasun tartea da. Mota desberdinak daude: inpedantzia banda zabalera, polarizazio banda zabalera, irabazi banda zabalera, etab.\nInpedantzia.\nUhin elektromagnetikoak antena sistemaren atal desberdinetatik igarotzean inpedantzia desberdintasunak aurkituko ditu. Atal bakoitzean aurkitutako inpedantziaren arabera uhinaren energia zati bat islatuko da sorgailuan uhin geldikorrak sortuz.\nUhin geldikor ratioa (SWR) potentzia maximoen eta minimoen arteko ratioa neurtzeko erabiltzen den magnitudea da. Sistemaren atal bakoitzeko inpedantzia desberdintasuna gutxituz, inpedantzia-berdintasuna bilatuz, SWR gutxituko da eta hurrengo atalera transferituko den potentzia maximizatuko da. SWRak 1:1 erlazioa daukanean egoera ideala izango litzateke.\nSarrera inpedantzia.\nAntenaren borneetako inpedantzia da; hau da, sarrerako tentsioaren eta korrontearen arteko erlazioa:\nformula_7\nInpedantzia zenbaki konplexu bat da, non alde erreala antenaren erresistentzia den eta alde irudikaria erreaktantzia; beraz, antena erresonantea izango da sarrerako erreaktantzia zero denean. Antena erresistentzia irradiazio eta galera erresistentzien gehiketa da.\nEfizientzia.\nIgorritako eta emandako potentziaren arteko erlazioa da. Era berean, efizientzia irabazia eta zuzenkortasunaren arteko erlazioa ere izan daiteke:\nformula_8\nEfizientzia parametroa (e) magnitude adimentsionala da.\nIrradiatu ez den potentzia bero bihurtzen da; beraz, transmisoreak 100 W-eko potentzia % 80 efizientzia daukan antena batera igortzen badu, bertan 80 W-ko uhin elektromagnetikoa irradiatuko da eta 20 W bero izango da.\nAtze-aurreko erlazioa.\nNoranzko batean irradiatutako potentzia maximoko eta aurkako noranzkoan irradiatutako potentziaren arteko desberdintasuna da.\nParametro hau antena hautatzeko momentuan erabakigarria izan daiteke antenak sortu dezakeen atzeko interferentzia larria izan daitekeelako.\nGainera, erlazio honekin antenaren ukatze gaitasuna neurtu daiteke; hau da, antenak atzeko aldetik izan ditzakeen interferentziei ukatzeko gaitasuna, nahiz eta atzetik jasan dezaketen interferentzia kopurua txikia izan.\nIrradiazio erresistentzia.\nAntena bati potentzia ematen zaionean potentziaren zati bat irradiatzen da eta beste zatia bero bihurtzen da, efizientzia atalean aipatu den bezala.\nAntena irradiazio erresistentziagatik ordezkatzen bada, honek bere lana egingo luke; hau da, erresistentziak potentzia bera irradiatuko luke.\nHau ezin da zuzenki neurtu irradiatutako potentziaren eta korronte karratuarekiko erlazioa delako:\nformula_9\nParametro hau ohm-etan (\u03a9) neurtzen da.\nElkarrekikotasuna.\nAipatutako parametroak berdinak dira antena batean, bai hartzeko, bai igortzeko erabiltzen denean. Osagarri ez elkarkariak dituzten antenak, mikrouhinen maiztasunetako zertan sistemetan erabiltzen direnak, elkarrekikotasunaren salbuespenak dira."}
{"id": "81456", "revid": "105290", "url": "https://eu.wikipedia.org/wiki?curid=81456", "title": "C banda", "text": "C banda mikrouhinen espektro elektromagnetikoaren tarteetako bat da. Tarte horrek 3,7 eta 4,2 GHz bitarteko eta 5,9 eta 6,4 GHz bitarteko maiztasuna barne hartzen du. Satelite bidezko komunikazioetan erabili zen lehendabiziko maiztasun tartea izan zen. Satelitea errepikagailua bailitzan erabiltzen da, honek seinaleak banda altuan jaso eta Lurrerantz berrigortzen ditu banda baxuan, 2,225 GHzko maiztasun aldearekin. Orokorrean, polarizazio zirkularra erabiltzen da maiztasun berdineko seinaleen zerbitzu kopurua bikoizteko.\nAntenaren diametroa jaso behar duen uhinaren uhin-luzerarekiko proportzionala izan behar duenez, C bandan erabiltzen diren antenak Ku bandakoak baino handiagoak izan behar dira.\nC banda Ku banda baino fidagarriagoa da eguraldi kaskarra egiten duenean, esaterako kazkabar eta euri-jasa egiten duenean. Hala ere, C bandako maiztasunak pilatutagoak daude eta interferentziak egoteko aukera asko dago.\nC bandaren aldaerak.\nMunduan zehar hainbat aldaera daude:\nKomunikazio optikoak.\nC banda komunikazio optikoan ere erabiltzen da, zuntz optikoaren bidez, 1.530 eta 1.565 nm bitarteko uhinak bidaliz."}
{"id": "81458", "revid": "105290", "url": "https://eu.wikipedia.org/wiki?curid=81458", "title": "Diari Segre", "text": "\"Diari Segre\" Lleidan argitaratutako egunkaria da, katalanez egindakoa 1997ko irailaren 11tik. La Seu d'Urgell, Balaguer, El Pont de Suert, Tremp eta Tarregan ere ordezkaritza ditu egunkariak, bai eta eskualdeetako gehigarriak ere.\nMIDAS elkarte europarreko kidea, hizkuntz gutxituen kazetak batzen dituena."}
{"id": "81460", "revid": "688", "url": "https://eu.wikipedia.org/wiki?curid=81460", "title": "Akitaniako Dukerria", "text": "Akitaniako Dukerria (; ) Erdi Aroko erakunde feudal frantziarra zen, egun izen bereko eskualdean zegoena.\nAkitaniako dukea jatorrizko Frantziako parea zen.\nHistoria.\n675ean Txilderiko II.a merovingiar erregea hil zenean sortu omen zen. Hala ere, zaila da bere egoera zehaztea 877 baino lehen bai dukerritzat bai konderritzat hartzen zelako. Ordutik \"Akitaniako erresuma\" bi dukerritan banatu zen: Gaskoniakoa eta Akitaniakoa (gero Guienakoa izango zena). Dukerri biek 1058an berriro elkartuko ziren, nahiz eta Guiena izena noizbehinka dukerria izendatzeko erabili.\n1204an Leonor Akitaniakoa hil zenean, bere seme zen Ingalaterrako Joanes I.a erregeak dukerria jarauntsi zuen (Frantziako erregeak zuzenean zituen lurraldeak baino handiagoa zena). Honek garrantzi handia zuen Ehun Urteko Gerran."}
{"id": "81463", "revid": "105290", "url": "https://eu.wikipedia.org/wiki?curid=81463", "title": "Segre ibaia", "text": "Segre () Kataluniako ibaia da, Ebroren ibaiadarra dena ezkerretik. Bidean, eskualde hauek zeharkatzen ditu: Alta Cerdanyan jaio da, Ipar Katalunian, eta gero Lleidako probintzian sartzen da eta Alt Urgell, Noguera eta Segri\u00e0 eskualdeetatik igarotzen da. Azkenik, Ebro ibaian urak isurtzen ditu Bajo Cinca eskualde huescarrean.\nIbilbidea.\nLlo udalerritik abiatuta (Alta Cerdanya), eskualde bereko La Guingueta d'Ix zeharkatzen du besteak beste. Baixa Cerdanyako eskualdean sartuta, Puigcerd\u00e0tik igarotzen da, eta hortik La Seu d'Urgell (Alt Urgell), Ponts, Artesa de Segre eta Balaguer (Noguera), Lleida, Torres de Segre eta Aitona (Segri\u00e0).\nMequinenza/Mequinensan (Zaragoza) amaitzen du bere ibilbidea."}
{"id": "81464", "revid": "105290", "url": "https://eu.wikipedia.org/wiki?curid=81464", "title": "Ka banda", "text": "Ka banda mikrouhinen espektro elektromagnetikoaren K banda tarteko zati bat da. Tarte horrek 26,5 eta 40 GHz bitarteko maiztasuna barne hartzen du. 30/20 GHz izeneko banda satelite bidezko komunikazioetan, sateliteekin komunikatzeko 27.5 GHz eta 31 GHz bandetan, eta bereizmen handikoak hegazkin militarren jomuga-radarretan. Ibilgailuen gehiegizko abiadura detektatzeko radarrek banda honetako maiztasun batzuetan egiten dute lan."}
{"id": "81466", "revid": "105290", "url": "https://eu.wikipedia.org/wiki?curid=81466", "title": "Ku banda", "text": "Ku banda mikrouhinen espektro elektromagnetikoaren K bandaren azpian dagoen tartea da. Tarte horrek 12 eta 18 GHz bitarteko maiztasuna barne hartzen du IEEE Standard 521-2002 arauak radarren maiztasun bandaren inguruan ezartzen duenaren arabera. Ku banda satelite bidezko komunikazioetan, NASAren arakatze eta datu igortze-sateliteetan eta Nazioarteko Espazio Estazioan erabiltzen den irrati-uhin banda da.\n1983an, NBC izan zen igortzeko Ku banda erabili zuen lehen telebista katea."}
{"id": "81467", "revid": "105290", "url": "https://eu.wikipedia.org/wiki?curid=81467", "title": "Noguera Pallaresa", "text": "Noguera Pallaresa Kataluniako ibaia da, Segreren ibaiadarra dena eskuinetik. Bidean, eskualde hauek zeharkatzen ditu: Arango haranean jaio da, eta gero Pallars Sobir\u00e0 eta Pallars Juss\u00e0 eskualdeetatik igarotzen da, Nogueran urak isuriz."}
{"id": "81470", "revid": "105290", "url": "https://eu.wikipedia.org/wiki?curid=81470", "title": "Girga", "text": "Girga (arabieraz \u062c\u0631\u062c\u0627\u200e) Egiptoko hiri bat da, Suhag probintzian dagoena. Bere biztanleria, 150.000 biztanlekoa da. Gobernazioaren hiriburua izan zen 1960 arte, urte honetan, Suhag hiriburu bihurtu eta gobernazioak izenez aldatu zuelarik.\nBere izena, Mara Girgis koptoerazko hitzetik dator (San Jorgeren monasterioa), inguruan dagoena, bere inguruetan, monasterio katoliko bat ere badu, ustez, Egiptoko antzinakoena dena. Hirian \"portzelanazko meskita\" da nabarmendu beharrekoa (\"Al Sini\"). Gotzain kopto baten egoitza da.\nZeramika eta azukre birfintze lantegiak ditu.\nAztarnategi arkeologikoa.\nGirgatik gertu, Bet Khalaf dago, 5 kilometro inguru mendebaldera, non nekropoli garrantzitsu bat aurkitu den, antzinako hiriburua izan zen Abidosetik gertu, eta Mahasnako nekropolia, Antzinako Inperioko hilobiekin. 20 kilometro inguru ipar-mendebaldera, Al Birba dago, antzinako Tinis hiriaren kokapena izan daitekeena."}
{"id": "81472", "revid": "90204", "url": "https://eu.wikipedia.org/wiki?curid=81472", "title": "Barattarna", "text": "Barattarna, Mitanniko errege bat izan zen, K.a. XV. mendearen lehen erdian errege izan zena.\nMitanniko erregetzat hartzen da, bere basailua zen Alalakheko Idrimiren inskripzio batean \"hurritar tropen erregea\" bezala agertzen den arren. Bere erregealdia, hititen inperioaren gainbehera garai batean izan zen, eta Egiptoren aktibotasun ez garai batean, eta, beraz, mendebalderantz hedatu ahal izan zen, Alepo hartuz.\nIturri egiptoarrek ez dute aipatzen, baina K.a. 1447. urtean Megidoko guduan Tutmosis III.ak garaitu zuen erregea izan zela ebatzi daiteke, egiptoar tropek, Kadesh hiria buru zuen koalizio siriar baten aurka borrokatu zutenean, bertan Mitannik parte hartu zuelarik. Faraoi beraren bigarren espedizio bat ere aipatzen dute, Eufrates ibaitik nabigatu eta mitanniarrak garaituko zituena. Edozein kasutan, egiptoar garaipen hauek, ez zuten, ondorio bezala, lurrak konkistatzea izan.\nBarattarnaren ondoren, Nuziko inskripzio batean, Parshatar izena agertzen da, baina ez dago batere argi Barattarna bera edo beste errege ezezagunen bat ote den, oraindik berari buruz ezer ez dakigularik."}
{"id": "81473", "revid": "219", "url": "https://eu.wikipedia.org/wiki?curid=81473", "title": "Noguera Ribagorzana", "text": ""}
{"id": "81474", "revid": "105290", "url": "https://eu.wikipedia.org/wiki?curid=81474", "title": "Noguera Ribagor\u00e7ana", "text": "Noguera Ribagor\u00e7ana Kataluniako ibaia da, Segreren ibaiadarra dena eskuinetik eta Aragoiko muga marratzen duena haren ibilbide gehien-gehienean zehar. Bidean, eskualde hauek zeharkatzen ditu: Arango haranean jaio da, eta gero Ribagortza (Huesca) eta Alta Ribagor\u00e7a, Pallars Juss\u00e0, Noguera eta Segri\u00e0 eskualde lleidatarretatik igarotzen da."}
{"id": "81475", "revid": "201", "url": "https://eu.wikipedia.org/wiki?curid=81475", "title": "Botere betearazlea", "text": ""}
{"id": "81476", "revid": "201", "url": "https://eu.wikipedia.org/wiki?curid=81476", "title": "Botere exekutibo", "text": ""}
{"id": "81477", "revid": "105290", "url": "https://eu.wikipedia.org/wiki?curid=81477", "title": "Nuzi", "text": "Nuzi, gaur egungo Irakeko Kirkuk hiritik hegomendebaldera zegoen hiri bat zen, Tigris ibaitik gertu.\nHistoria.\nLehen urteak.\nHiri honen lehen aipamenak, Akadiar Inperioaren garaiko Mesopotamiatik datozen testu kuneiformeetan daude. Inskripzio hauetan, Gasur bezala aipatua da.\nDomeinu hurritar-mitanniarra.\nK.a. 1500 inguruan, hurritarrek hartu zuten, hauek, hiriari, \"Nuzu\" izena emanez, Nuzi, izen honetatik datorrelarik. K.a. XV. mendetik eta K.a. 1350 arte, gutxi gora-behera, Mitanniren mende egotera pasa zen, erresumaren ekialdeko muturra eta hegoekialdeko muga zelarik.\nMenderaldi asiriarra.\nK.a. 1365 inguruan, Ashur-uballit I.aren erregealdiaren hasierarekin, Asiriak, mesoasiriar hedapenaren hasiera ikusten du, hau, bere ondokoak ziren mitanniarrengandik askatzen direnetik hasten dena. Mitanniar inperioa asiriat tropen esku erori ondoren, Nuzi Asiriaren mende geratzen da.\nHistoria arkeologikoa.\n1920an egin ziren indusketek, hiria ezezik, idazkera kuneiforme akadiarren idatzitako milaka taulatxo ere atera zituzten lurpetik. Honek, eskertuezinezko argia eman zien ikertzaileei, hiriko lege, merkataritza eta armada aktibitateei dagokionez. Antzinako Ekialde Hurbileko kultura ulertzen ere lagundu zuen, Laban eta Jakob bezalako pertsonaia biblikoen bertsio primitiboak barne."}
{"id": "81479", "revid": "2135", "url": "https://eu.wikipedia.org/wiki?curid=81479", "title": "Kinto Kurzio Rufo", "text": ""}
{"id": "81481", "revid": "105290", "url": "https://eu.wikipedia.org/wiki?curid=81481", "title": "Puigpedr\u00f3s", "text": "Puigpedr\u00f3s edo Puig de Campcard\u00f3s Ekialdeko Pirinioetako mendia da, Katalunian. Gironako probintziako mendirik altuena da eta Baixa Cerdanya eskualdeko bigarrena. Ger, Guils de Cerdanya, Meranges (Baixa Cerdanya) eta Porta (Alta Cerdanya) udalerrien artean kokatuta dago."}
{"id": "81482", "revid": "105290", "url": "https://eu.wikipedia.org/wiki?curid=81482", "title": "Puigmal", "text": "Puigmal, Alta Cerdanyan Puigmal d'Er izenez deitua, Ekialdeko Pirinioetako mendia da, Katalunia banatzen duen estatuen arteko mugan kokatua. Ripoll\u00e8s eskualdeko gailurrik altuena da; Gironako probintziako bigarren mendirik altuena ere bada Puigpedr\u00f3s ondoren. Queralbs (Ripoll\u00e8s) eta Er (Alta Cerdanya) udalerrien artean kokatutakoa."}
{"id": "81483", "revid": "336", "url": "https://eu.wikipedia.org/wiki?curid=81483", "title": "Wilkie Collins", "text": "William Wilkie Collins (Londres, 1824ko urtarrilaren 8a - Londres, 1889ko irailaren 23a) idazle ingelesa izan zen. Hogeita zazpi eleberri, hamabost antzezlan, berrogeita hamarretik gora narrazio labur, eta ez-fikziozko testu ugari eman zituen argitara. Bizi zenekoan ospe handia izan zuen, batik bat aldizkako argitalpenetan ateratako kontakizunek izan zuten harreragatik. Polizia nobelaren sortzaile edo, behintzat, aitzindaritzat jo du askok, idatzi zituen eleberri luzeek gerora generoaren ezaugarrietako zenbait biltzen baitituzte: misterio giroa, suspensea, idazkera zehatza... Collinsek idatzitako lanen artean honako hauek nabarmendu ahal dira: \"The Woman in White\" (1860), \"Armadale\" (1866) eta \"The Moonstone\", (\"Ilargi-harria\" euskarazko bertsioan) (1868).\nBizitza.\nCollins Londresen jaio zen, William Collins margolariaren seme; aitaren izen bera jarri zioten eta horri lotua aitabitxi David Wilkierena, artista berau ere. 12 eta 15 urte izan zituen bitartean Italian bizi izan zen, eta sasoi horrek eragin handia izan zuen Wilkierengan. 17 urte beteta eskolara joateari laga zion eta bulego batean hasi zen lanean. Bost urte eman zituen horretan, berriro abokatu izateko ikasten hasi baino lehen. Bitarte horretan bere lehen eleberria gorpuztu zuen: \"Iolani\", 1999 urtean ezagutzera eta argitara eman zena. Aita hil (1847) eta urtebetera haren bizitza kontakizun duten memoriak prestatu eta argitaratu zituen, \"Memoirs of the Life of William Collins, Esq., R.A.\" (1848). Pintatzen saioak egin zituen, baina idazteak zirrara handiago eragiten zion, eta 1850ean \"Antonina\" eleberria kaleratu zuen; ordutik aurrera bete-betean ekin zion idazteari.\n1851n Charles Dickens ezagutu zuen, betiko laguna bilakatuko zena, eta literatur kontuetarako lankide. Collinsek leku topatu zuen Dickensen \"All the Year Round\" aldizkarian. Senitarteko ere bihurtu ziren, Wilkieren anaia txikia, Charles Allston, Dickensen alaba Katerekin ezkondu eta gero.\nCollins artritisak jota ibili zen bizitzako urte askoan, eta horrek opiorako mendekotasuna sorrarazi zion, laudanoa hartzeak jasangarriago egiten baitzion mina. \"The Moonstone\" (euskarazko bertsioan \"Ilargi-harria\") eleberriko pasarte askotan opioa mintzagai da. Liburua sortzen ari zela eta idazleak berak aitortuta, hain zen handia laudanoak eragiten zion ondorioa, non ez baitzuen gogoratzen idatzitakoaren gauza asko.\nEz zen inoiz ezkondu, baina Caroline Graves izan zuen bikotekide urte askoan. Sasoi batean banandu egin ziren eta Collins Martha Rudd andrearekin batu zen; beronekin hiru seme-alaba izan zituen. Graves andrea ostera ere lotuko zaio Wilkieri, eta hil artean (1889) andre biak izan zituen lagun eta bizikide.\nEstiloa eta gaiak.\nBere obrak \"sentsaziozko kontakizun\" bezala kalifikatu ziren garai hartan, detektibe eta misteriozko eleberrien aitzindari gisa. Bere kontakizunetan, garai hartako emakumeen egoera sozialari eta ezkontide bizitzari egindako kritika antzeman daiteke. Garaiko beste idazle askok bezala, lan gehienak faksimile edo liburuxka moduan argitaratu zituen aldizkarietan. Genero horretan maisu gisa aitortua zen, astero-astero irakurlearen interesa mantentzea lortzen baitzuen.\nDena den, Collins-en obrarik ezagunena eta kritikak gehien txalotzen duena \"Ilargi-harria\" da. Askoren ustez, Ingalaterrako tradizio narratiboaren barruan, polizia-eleberriaren aitzindari gisa har daitekeen obra.\nLanak.\nWilkie Collinsen lanak euskaraz.\n2008an Collinsen \"The Moonstone\" (1868) eleberria eman zen argitara euskaraz:"}
{"id": "81484", "revid": "105290", "url": "https://eu.wikipedia.org/wiki?curid=81484", "title": "Pic de Bastiments", "text": "Pic de Bastiments edo Pic de Gegant Ekialdeko Pirinioetako mendia da, eta Gironako probintziako hirugarren mendirik altuena da Puig Pedros eta Puigmal ondoren. Queralbs eta Setcases (Ripolles) eta Fontpedrosa (Conflent) udalerrien artean kokatuta dago.\nTer ibaia haren maldetan sortzen da.\nAbiapuntuak.\nAbiapuntu ohikoa \"Vallter 2000\" eski estazioa da. Handik igoerak ordu bat eta 30 minutu hartzen du."}
{"id": "81486", "revid": "512", "url": "https://eu.wikipedia.org/wiki?curid=81486", "title": "Antzezle", "text": "Antzezlea, antzezlaria, aktorea edo, soilik antzerkian, antzerkilaria drama batean pertsonaia bat antzezten duen pertsona da, filman, telebistan, antzerkian, edo irratian. Antzinako Grezian antzezleak deitzeko \u1f51\u03c0\u03bf\u03ba\u03c1\u03b9\u03c4\u03ae\u03c2 \"(hypokrites)\" hitza erabiltzen zen, hitzez hitz \"antzezlea\" esan nahi zuena.\nHistoria.\nMiaketa berrien bidez jakinarazi da lehenengo ekitaldiak antzinako Egipton sortu zirela. Bertako apaizek haien jainkoen irudikapenak egiten zituztenean, herriari azaltzen zioten erlijioaren irakaskuntza eta arauak.\nEzagutzen den adimen idatzitako lehenengo antzezlea Tespo grekoa izan zen, k.a. 534. urtean Dionisio antzerkian antzeztu zuena. Agertokian Tespok lehenengo pertsonan hitz egin zuen, pertsonaia bat antzeztuz. Ordura arte, entzuleen aurrean istorioak kontatu zituzten soilik, baina beti hirugarren pertsonan eta abesti moduan. Beraz, izugarrizko aurrerapena ekarri zuen.\nAntzezleen lanbidea Europan hasi zen, XVI. mendean: Italian, Commedia dell'Arte izeneko lehenengo lanbide-taldea; Ingalaterran, Elisabet erreginaren sasoian, aitoren seme-alabek antzezleen taldeak babesten zituzten, hala nola \"Lord Chamberlain's Men\", William Shakespeare, geroago, \"King's Men\" deituko zena; Frantzian, \"Com\u00e9die-Fran\u00e7aiserekin\".\nXVII. mendera arte antzezleek gizonak bakarrik izan ahal ziren. Emakumeek antzeztea txarto ikusita zegoen. Horregatik, Shakespeareren garaian gizonek emakumeak antzezten zituzten. Veneziako antzokian izan zen lehenengo emakumeen antzezpena.\nOrdezkoak.\nAntzezleen ordezkoak antzezleek egin behar dituzten agerraldi arriskutsuak edo zailak egiten dituzten pertsonak dira. Agerraldi hauetan antzezleen segurtasun fisikoa arriskuan egon daiteke. Kasu batzuetan, antzezleak ez dira gai haien pertsonaiek egin behar duten egitekoa betetzeko, orduan, adituek gauzatzen dituzte. Beste kasu batzuetan, antzezleak pertsonaien mailara daude, halaber, haien segurtasunagatik espezialistak kontratatzen dituzte."}
{"id": "81518", "revid": "512", "url": "https://eu.wikipedia.org/wiki?curid=81518", "title": "Kemiko historia", "text": "Kemiko historia (finlandieraz, \"Kemin historia\" edo \"Kemin kaupungin historia\") Finlandia ipar-mendebaldean dagoen Kemi hiriaren historia da. Hiri honen lehenbiziko arrastoak historiaurrean aurki ditzakegu, baina aurreneko aipamena XIV. mendekoa dugu. Ordutik hainbat gertaera bizi izan ditu biztanle-gune honek eta Finlandiako historian bete betean parte hartu izan du; aipatzekoak dira, besteak beste, Gerra Zibileko garaia, Laponiako Gerra eta XX. mende erdialdean hirian izan ziren greba bortitz eta latzak (Kemiko Ostegun Odoltsua), hiriari \"Punaisena Kemin\u00e4\" edo \"Kemi Gorria\" ezizena eman diotenak.\nLappira iritsi zen lehen gizarte antolatua, Izotz Aroaren ondoren, iparraldeko klima leuntzen eta glaziarrak urtzen hasi zirenean iritsi zela uste da, k.a. 6000. urte inguruan. Mendeetan eratu zen kulturari Komsa edo Gorrav\u00e1rri izena ematen zaio eta Ozeano Artikoaren kostaldean ezarri zirenez batik bat, Ipar Itsasoko lehen Fonsa kulturako tribuekin harreman estua izan zuten. Nahiz eta oraindik iparraldeko jatorrizko biztanleen, samien jatorria ezezaguna den, badirudi tribu hauen eta beranduago (Harri Aroan) Eskandinaviara ekialdetik sartu ziren herri uraldarren nahasketaren ondorioa direla. Hasiera batean, hauen lurraldea Ozeano Artikoan hasi eta Finlandia, Norvegia eta Suedia erdialdean bukatzen zen eta ehizatik, fruitu-bilketatik eta arrantzatik bizi ziren gehienbat. Nomadak ziren, ehizakiaren atzetik ibiltzen zirenez, sasoiaren arabera bizilekuz aldatzen baitzuten. Inguruan aurkitu diren biztanle hauen aztarna zaharrenak Keminmaako Keski-Penikka muinoan aurkitu ziren; hiriaren mugetan aurkitu diren objektu zaharrenak, bestalde, I. mendekoak diren eta hegoaldeko tavastiar edo ekialdeko kareliarrek eramandako burdinezko tresna batzuk dira .\nTestigantzarik ez dagoen arren, historialariek, lehen egonlekua suediarrek XIII. mende hasieran eraiki zutela uste dute. Egonleku hau, Botniako golko osoaren nagusitasuna bermatzeko edo Kemijokiren itsasadarretik ipar-ekialdeko Laponiako merkataritza-bideak kontrolatzeko eraikiko zuten segur aski. Hiriaren lehenbiziko idatzizko aipamena, aldiz, 1329. urteko Magnus Eriksson erregearen gutunean dago, antzinako Ostrobotnia eta Vestrobotnia probintzien arteko muga erabakitzen ari zela, \"Kemi\" izeneko herrixka bat aipatzen baitu erregeak. Gutun honetan, bi probintzien arteko muga Kemi ibaian ezarri zen eta, honela, herrixka, Ostrobotniaren barruan eta Turkuko artxidiozesiaren menpe gelditu zen. Herri honen lurraldea itsasadarretik Rovaniemira, eta bertatik Haukipudas herriraino iristen zen, eta parrokia honen erdigunea zen eliza nagusia, gaur egun udalerria den Keminmaan zegoen. Moskutarrek 1473an zurezko eliza zahar hau arpilatu zuten eta 1517an, azkenik, sute handi batek erabat suntsitu zuen. Horrela, gaur egun oraindik zutik dirauen eta Lappiko eliza zaharrena den Keminmaako harrizko eliza eraiki zuten hiru urte beranduago.\nHasiera batean suediarren aliatuak ziren birkarleak, Botniako badiaren ipar itsasertzaren eta Torne ibarraren jaun eta jabe izan ziren XIV. eta XVI. mendeen artean. Eskualde honetako merkataritzaren joan-etorriak kontrolatzen zituzten eta zerga-biltzaileak ziren; gaur egun herritar hauen nortasuna ezezaguna izaten jarraitzen duen arren, jakina da XVI. mendean eskualdearen eta Laponia osoaren garapena hein handi batean oztopatu zutela eta, azkenik, Erresumaren aurka matxinatu zirela. Mende erdirako garaituak izan ziren eta suediarrek, beren boterea sendotzeko, Torne\u00e5 merkatal-hiria sortzea erabaki zuten. Hiri berria, Kemitik pare bat km-ra dagoen Torne ibaiaren itsasadarrean eraiki zuten eta, Torne ibarraz gain, Kemijokiko eta Laponiako ekonomiaren erdigune ere bilakatu zen. Ondorioz, Kemi, parrokia erraldoi baten jabe izaten jarraitzen bazuen ere, hiri nagusi baten alboan zegoen itsasertzeko herri txiki bat bihurtu zen. Arrantza-herri honen erdigunea Laurila herria zen, baina uda aldean, arrantzaleak Botniako badiako uharteetan zituzten egonlekuetara joaten ziren. Bertan, izokin eta sardinzar ospetsuak harrapatzen zituzten eta antzinako txalupen mugikortasun mugatuaren ondorioz, uharteetan gelditu behar izaten zuten sasoiaren zati handia. Selk\u00e4-Sarvi uhartean, esaterako, 300 biztanle zituen arrantza-herri bat bazen XVI. menderako .\nHurrengo mendeak Tornioren itzalpean igaro ondoren, XVIII. mendearen bukaeran, Finlandiaren kontrola izateko Suedia eta Errusiar Inperioaren arteko guduak iritsi ziren. Finlandiako Gerran, azkenean, Errusiar Inperioak herrialdea bereganatu zuen finn nazionalismoaren laguntzaz eta Finlandia, Inperioko Dukerri Handi bihurtu zen. Muonio eta Torne ibaietan jarri zen muga berria, eta herritar asko, ibaiak igaro eta Suediara alde egin zuen. Krimeako Gerra hastearekin eta golkoko itsas-merkataritza etetearekin batera, Tornio hiriak ere bere garrantzia eta nagusitasuna galdu zuen eta, azkenik, merkatal-hiri tituluari uko egin behar izan zion. Kemi Errusiar Inperioaren mendebaldeko muturrean zegoenez eta itsasertzeko herria denez, tsarrak bertan mugako merkataritza garatzea erabaki zuen. Honela, Alexandro II.ak bultzatuta eta bereganatutako eskumen berriei esker, Finlandiako Dukerri Handiak Torniorekin batera Laponiako eta Ouluko probintzien garapena babestuko zuen hiri bat sortzea erabaki zuen Kemi ibaiaren itsasadarrean. Lindqvist arkitektoak disenatutako merkatal-hiria aurrera atera zen eta, azkenik, 1869. urtean, Kemi hiria sortu zen Sauvosaari uhartean. \"Kaupunki\" -\"Hiri\"- tituluak zeramatzan abantailei esker, merkataritza garatu eta hirian botere handiko burgesia eratu zen. Burgesia txiki honek, basogintza industriaren alde egin zuen eta 1893. urtean, Kemi Oy konpainia ospetsua fundatu zuen. Ekialdeko Lappiko baso hostotsu eta sakonetako enborrak Kemijokiren bidez iristen ziren hirira eta enpresak Laitakarin eraiki zuen zerrategian egur hori moldatzeaz arduratzen ziren, ondoren, salgaia Kemiko portutik esportatzeko. Industrializazio hau bultzatzeko, garraiobide berriak ere behar ziren eta horrela, azpiegitura berriak eraikitzen hasi ziren eskualdean; hala nola, Oulu hiriburuarekin bat egingo zuen Oulu-Tornio trenbidea 1903an bukatu zen, Ekialdeko Lappirekin batuko zuen Laurila-Kelloselk\u00e4 trenbidearen lehen fasea Rovaniemin amaitu zen 1909an, eta Torne ibarrarekin lotuko zuen Kolariko trenbidea, aldiz, 23an iritsi zen Karunkira. Bestalde, Kemi ibaiaren arroaren inguruan sortu zen urre grinak ere, diru asko mugiarazi zuen garaian eta horrela, hiriaren lehenbiziko urre-aroa hasi zen. Ordukoak ditugu Kemiko eliza, Lappi eskualdeko lehenbizikoa izan zen eskola, antzinako udaletxea, tren-geltokia eta portu zaharra .\nXX. mende hasieran, Iraultza ondoren Errusian zebilen giro nahasiari probetxu atera nahian, finlandiarrek independentzia aldarrikatu zuten 1917an. Independentzia kontuan finlandiar gehienak ados zeuden arren, bi alderdi nagusienen botere nahiak herrialdea Gerra Zibilera bultzatu zuen. Oulu, Tornio eta Kemi, Sobiet Batasunaren laguntza zuen Armada Gorriak kontrolatzen zuen Finlandia iparraldeko eremu bakarra zen. Hiri hauetako herritar gehienak industrian ziharduten langile sozialistak zirenez, Gerra Zibila deklaratu zen unean bertan, hiria Armada Gorriaren menpe ezarri zen. Gerra Zibila galdu ostean, Finlandia herrialde subirano bihurtu zen eta administrazio berriak, Ouluko probintzia zatitu, Lappiko probintzia berria sortu eta Rovaniemi hiriburu izendatu zuen 1938an. Hiriburu berriak Kemik edo Torniok zuten nagusitasuna ez zuen arren, izendapen horren arrazoi ofiziala, hiriburua, Petsamoko nikel-meatzea kontrolatzeko gai zen hiria izango zela izan zen. Askoren ustez izendapen horrek kutsu politikoagoa zuen, bi hiriek Gerra Zibilean Armada Gorriari laguntza eman baitzioten; dena den, iparraldera zuzendutako azpiegitura berri guztiak Rovaniemira iristen hasi ziren itsas hirien kaltetan .\nHerrialdea berpizten hasi zenean, urte batzuk geldituta izandako hiriko industriak garatzeari ekin zion berriro ere. 1920ko hamarkadan beste enpresa berri bat sortu zen, Veitsiluoto Oy ospetsua. Laitakari uhartean zegoen zerrategia ere, izandako hiru sute handiekin batera, handitzen eta eraberritzen joan zen, eta industriak izandako iraultzagatik batik bat, hiriko biztanleriak gorakada izugarria izan zuen; Kemi, 3.500 biztanleko herria izatetik 17.000 biztanle izatera pasa zen. 1939. urtean, Ajos uharteko portu berria eraikitzen bukatu eta Kemi-Tornio aireportua ireki zuten; 30eko hamarkada oparotasunaren garaia izan zen. Hiriaren bigarren urre-aro honetan, Bigarren Mundu Gerrak eztanda egin zuen kontinente zaharrean. Herrialdeak bere independiente estatusa mantendu nahian eta SESB bere lurraldetik urruntzeko helburuarekin, Hirugarren Reicharekin bat egin zuen. Norvegiatik iritsitako tropa alemaniarrak eta Suediar Boluntarioen Taldea hirian egokitu ziren eta Botniako golkoaren defentsa antolatzeari ekin zioten. Kemitar gehienak August M\u00e4kiniemi koronelaren agindupeko 27. Infanteria-erregimentuan zeuden. Hain zuzen, JR 27ak Neguko Gerran borrokatu eta Raateko guduko garaipenenean bete betean parte hartu zuen. Aipatzekoa da sobietarrek ez zutela hiria behin ere bonbardatu, ez erasotu Neguko eta Jarraipenaren gerretan. Dena den, joera hau Laponiako Gerrarekin aldatu zen. Hain zuzen, Finlandiak SESBekin Moskuko armistizioa izeneko bake-akordioa sinatu zuen, eta horrek, alemaniarrak Finlandiar lurretatik botatzea eskatzen zuen. Laponiako Gerra hasi zen. Lappin zeuden 200.000 soldadu alemaniarrek bizilagun den Norvegiara, Reicharen herrialde satelitera alde egitea pentsatu zuten, baina ihes egin baino lehen, Lothar Rendulic ofizialak probintzia osoa suntsitzeko agindua eman zuen. Kemi eta Tornioko portu estrategikoak ziren probintziako azpiegitura baliotsuenak eta, hain zuzen, bertan izan zen gerra osoko bataila odoltsuena, Tornioko gudua. Kemiren okupazioaren ostean, 1944ko urri hasieran izan zen Tornioko gudua eta bertan, guztira, bi mila soldadu alemaniar eta finlandiar hil ziren eta Kemi eta Tornio bizilagunak errauts-hiri bihurtu ziren. Alemaniarrak eta hiriak galtzaile nagusiak izan ziren, baina finlandiarren garaipenak, behintzat, hirien berreraiketa arindu zuen. Gudu honetan, alemaniarrek 132 kemitar zibil bahitu zituzten eta hauek hiltzeko mehatxua egin zuten. Dena den, azkenean, bahituak urriaren 11ean askatu zituzten eta bahitzaileak, aldiz, fusilatuak izan ziren .\nBigarren Mundu Gerra osteko urteetan, Finlandiak izugarrizko hazkuntza izan zuen ekonomikoki eta gizarte eta politika egonkortasuna lortu zuen. Gerra osteko herrialde pobre bat izateari utzi, Gerra Hotzean neutral aldarrikatu, NBEk ezarritako isuna ordaindu eta 40 urtetan, teknologikoki munduko estatu garatu eta jakintsuena bihurtu zen, merkatuko izugarrizko botere ekonomikoarekin eta bizi maila altuarekin. Hasiera batean, Mundu Gerran Rovaniemi hiriburua erabat suntsituta izan zenez, Kemik Lappiko hiriburu administratiboaren funtzioa bete zuen. Dena den, funtzio hau berreraiketa lanek iraun zuten bitartean baino ez zuen bete, 1945etik 1947ra.\nHamarkada hau, oso gogorra izan zen langileriarentzat, hala nola, 1949ko uztailaren 1ean, Gizarte Gaietako Ministerioak Kemi Oy enpresa langileen %30-40 kaleratzera behartu baitzuten. Honela, 260 bat langile bidali ostean, hiriko gertaera lazgarriena bizi izan zen, Kemiko Ostegun Odoltsua. Kaleratzeen ostean, grebak bizitu egin ziren. Poliziaren eta langileen artean giroa nahastu egin zen eta SKP alderdi komunistak esku-hartu eta Kemiko langile guztiak bildu zituen abuztuaren 18an ospatu zen manifestazioan. Manifestazio baketsu bat zirudien ekitaldia sarraskia bihurtu zen. Polizia armatua, ekitaldia sakabanatzeko asmoz, tiroka hasi zen eta tiroketa horretan, bi grebalari hil ziren; Felix Pietil\u00e4 ospetsua, eta kotxe baten azpian harrapaturik gelditu zen Anni Kontiokangas gaztea. Hilketa hauen 127 erantzuleak epaituak izan ziren arren, Alderdi Komunistak eta Kemiko herriak ez zuten epaia nahikotzat jo. Alderdi Komunistak udal hauteskundeak irabazten zituen behin eta berriz eta horregatik, 50eko hamarkada guztian, sobieten aldeko taldeek greba eta buruhauste handiak eman zizkioten poliziari inguruan. Muturreko alderdi ezkertiarrak legez kanpo utzi zituen Gobernuak eta iraultza saiakera ugari izan zen bertan. Hain zuzen, hiriak gaur egun oraindik mantentzen duen \"Punaisena Kemin\u00e4\" izengoitia irabazi zuen, \"Kemi Gorria\" euskaraz. Industria automatizazioak eta mekanizazioak kaleratze asko ekarri zituzten hurrengo bi hamarkadetan eta hiriak ezin izaten zuen langabe horiei lanpostua emango zieten enpresa berriak erakarri. Dena den, 1964an Tornion eta Outokumpu Oyj enpresak 1968an Keminmaan ireki zituzten altzairu herdoilgaitz fabrika eta kromo-meatzea nahikoak izan ziren langabezia krisiari aurre egiteko. 67an hiriak inoiz baino biztanle gehiago zituen, 29.830 lagun. Hala ere, 1970eko hamarkadako krisiaren ondorioz, biztanle-kopurua gutxinaka jaisten hasi zen gaur egunera arte .\nHiriko azpiegitura nagusiak hemendik aurrera iritsi ziren, hala nola, 1965. urtean Kemi-Tornio Ardatzeko L\u00e4nsi-Pohja Ospitalea ireki zen. Gainera, kultura tradizio handiko hiria denez, Udalak hiru fasetan Kemi eraberritzea pentsatu zuen; horrela, 1977. eta 90. urteen artean, Arte Museoa, Liburutegi Nagusia, Auditoriuma eta Kulturetxea eraiki zuten. Bestalde, 1997. urtean, Kemi-Tornioko Zientzia Aplikatuen Unibertsitatea eta Meri-Lappi Institutua ere ireki ziren. 1990ean, azkenik, gaur egun 500 langile gaitu dituen Digipolis Kemin Teknologiakyl\u00e4 edo Teknologia Zentroa ireki eta Per\u00e4meri Parke Nazionala sortu zen .\n90eko hamarkadan izan zen krisialdi ekonomikoaz gero, industria garai berrietara moldatu zen. Enpresen fusioak izan ziren; Kemi Oy eta Veitsiluoto Oy, gaur egun zelulosa orea ekoizten duten nazioarteko bi enpresa nagusiekin bat egin zuten, Mets\u00e4-Botniarekin eta Stora Ensorekin hurrenez hurren. Udalak hirian beste sektore batzuk garatzearen aldeko apostua egin zuen eta negu-turismoa bultzatzea erabaki zuen. Gaur egun, turismoak diru-sarreran duen pisua hazten ari den arren, industria ezinbestekoa izaten jarraitzen du eta hiriko ekonomia guztiz baldintzatzen du. Kemi-Tornio Ardatza Lappiko BPG per capita handiena duen azpieskualdea da; Finlandiako bosgarrena Mariehamn, Helsinki, Salo eta Loviisa ondoren ."}
{"id": "81526", "revid": "896931", "url": "https://eu.wikipedia.org/wiki?curid=81526", "title": "Rock alternatiboa", "text": ""}
{"id": "81527", "revid": "10891", "url": "https://eu.wikipedia.org/wiki?curid=81527", "title": "Mikel Irazoki", "text": "Mikel Irazoki (Bera, Nafarroa, 1969) baxu-jotzailea da.\nBiografia.\nMusikari loturiko laguna da. Bost urterekin atabala jotzen zuen; gero, eskusoinua. Halaber, M-ak eta Bizkar Hezurra taldeetan jo zuen, baita Anje Duhalderekin, Garirekin eta Juan Carlos Perezekin ere. Ondoren, Ana Torrojarekin, Luz Casalekin eta David Bisbalekin aritu zen, besteak beste, eta, gaur egun, Miguel Bos\u00e9ren zuzendari musikala da."}
{"id": "81530", "revid": "880", "url": "https://eu.wikipedia.org/wiki?curid=81530", "title": "Mikel irazoki", "text": ""}
{"id": "81541", "revid": "6950", "url": "https://eu.wikipedia.org/wiki?curid=81541", "title": "Idazkera kuneiforme", "text": "Idazkera kuneiformea arrasto arkeologikoak dituen idazkera motarik zaharrena dela onartuta dago (hala ere, berriki eginiko indusketetan, ustez idazkera zaharragoan idatzita dauden Antzinako Egiptoko taulatxo batzuk aurkitu dira; hala ere, datu hori baieztatzeke dago). Sumertarrek K.a. IV. milurtekoaren amaieran sortu zuten, piktograma sistematzat. Denbora aurrera joan ahala, irudikapen piktorikoak sinpleagoak eta abstraktuagoak bihurtu ziren, idazkera kuneiformea eratzeraino.\nSumeriera, akadiera, elamitera, hititera eta lubitera idazteko egokitu zen eta antzinako persiera eta ugariteraren alfabetoen abiapuntua izan zen.\nGarapena.\nLehen piktogramak buztinezko taulatxoetan zutabe bertikaletan grabatzen ziren, puntzoi edo zizel zorrotz batekin, kalamu, kanabera edo landare zurtoin batetik abiatuta egina. Ondoren, bi garapenek prozesu errazago eta azkarragoa egin zuten: jendea ezkerretik eskuinera idazten hasi zen ilara horizontaletan (prozesuan, piktogramak, ezkerretarantz 90\u00ba biratzen ziren), eta ziri mutur estilo berri bat sortu zen, buztinean sartuz erabiltzen zena; horrela, ziri formako karaktereak (kuneiformeak) asmatu ziren. Taulak zizelarekiko zuen posizio erlatiboa egokituz, eskribak erreminta bakar bat erabil zezakeen, zeinu barietate handi baterako.\nTaulak kilnetan egosten ziren, idatzitakoa iraunkorra izatea nahi bazen, baita berrerabili ere, kontrako kasuan. Arkeologoek aurkitutako taulatxoetako asko nahigabe \"egosiak\" izan ziren, armada erasotzaileek taula horiek gordetzen ziren eraikinari su eman ziotenean.\nSumertarrek sortu zuten sumeriera idazteko; ondoren, akadiarrek, babiloniarrek, elamitarrek, hititek eta asiriarrek erabili zuten, euren hizkuntzak idazteko. Mesopotamian oso erabilia izan zen 3.000 urtez; hain zuen ere, alfabeto horren izaera silabikoa, sumertarrek findu ostean, ez zitzaien oso intuitiboa iruditzen semitar hizkuntzen hiztunei. Horren ondorioz, sumertar zibilizazioa berraurkitua izan aurretik, zenbait filologok Babiloniaren aurretik beste zibilizazioren bat egon zela pentsatu zuten.\nIdazkera kuneiformearen ondorengo egokitze gehienek sumertar alfabetoaren zenbait alor behintzat mantendu zituzten. Idatzitako akkadikoak sumertar silabategiko ikurrak zein hitz osotzat irakurtzen ziren logogramak zituen. Alfabetoko zeinu asko balio anitzekoak ziren: aldi berean, esanahi fonetiko eta logografiko bat zuten. Alfabeto kuneiformea hititera idazteko egokitu zenean, ahoskatze logografiko akadiozko beste geruza bat gehitu zitzaion alfabetoari; hala ere, horren emaitza ohiko logogramekin idatzitako hititar hitz askoren ahoskatzea jada ez da ezaguna. Sistemaren konplexutasunak japoniera klasikoarekin antzekotasuna du, txineratik datorren sistema batekin idatzia dena; sinogrametako batzuk logogramatzat erabili ziren eta beste batzuk, berriz, karaktere fonetikotzat. Japoniera modernoak grafikoki ezberdintzen ditu logogramak (kanji) karaktere silabikoetatik (kana), baina ezberdintasun hori gorabehera, oso antzeko sistema da.\nKonplexutasun horren ondorioz, idazkera sistemaren zenbait bertsio sinplifikatu sortu ziren. Antzinako persiera karaktere kuneiforme sinplifikatu multzo batean idatzia zen, alfabeto erdisilabiko sinple bat eratzen zutena: asiriarrak erabiltzen zituena baino ziri formako trazu gutxiago zeuzkan, sarri agertzen ziren hitzetarako zenbait logogramekin batera, \"jainkoa\" edo \"erregea\" kasu. Ugaritera alfabeto ugaritarraz idazten zen, estilo semitikozko alfabeto estandar batez (abyad batez), era kuneiformea erabiliz idazten zena.\nAramaikoaren erabilerak hedapen handia izan zuen asiriar inperioan: pixkanaka-pixkana, kuneiformea ordezkatu zuen. Ezagutzen den azken inskripzio kuneiformea K.a. 75ekoa da.\nDeszifratzea.\nIdazkera kuneiformearen ezagutza galduta zegoen 1835ean, armada britainiarreko ofizial Henry Rawlinsonek Behistungo inskripzioan aurkitu zuen arte, Behistungo amildegi batean, Persian, gaur egungo Iranen. Dario I.aren erregealdian (K.a. 522-K.a. 486) zizelkatuta zeuden, inperioko hiru hizkuntza ofizialetan idatzitako hainbat testutan: elamiteraz, antzinako persieraz eta babilonieraz. Hiru testuotan gauza bera esaten zenez, Rosetta harriak Egiptoko hieroglifoak ulertzeko giltza izan zen modu berean, Behistungo inskripzioak idazkera kuneiformea argitzea ahalbidetu zuen.\nRawlinsonek antzinako persiera alfabeto silabiko bat zela zuzen pentsatu zuen, eta baita zuzen deszifratu ere. Bere kabuz lan eginez, Edward Hincks asiriologo irlandarrak ere lagundu zuen deszifratzen. Persiera itzuli ondoren, Rawlinson eta Hincks besteak itzultzen hasi ziren. Neurri handi batean, Paul \u00c9mile Bottak 1842an Ninive aurkitu izanak lagundu zien. Bottak aurkitutako altxorren artean, Asurbanipalen liburutegi handiaren hondarrak zeuden, bertan inskripzio kuneiformeak idatzita zituzten egositako milaka buztinezko taulatxo zituen errege artxibategi bat.\n1851 inguruan, Hincks eta Rawlinsonek, jada, 200 zeinu babiloniar irakur zitzaketen. Laster batu zitzaizkien beste bi kriptologo: Julius Oppert, jatorri alemaneko ikasle gazte bat, eta William Fox Talbot, orientalista britainiar apetatsua. 1857an, laurek Londresen elkar ezagutu zuten eta euren ikerketen zehaztasuna frogatzeko, esperimentu ospetsuan parte hartu zuten: Asiako Errege Elkarteko idazkari Edwin Norrisek bakoitzari Tiglath-Pileser I.a asiriar enperadorearen erresumako berriki aurkitutako inskripzio baten kopia eman zion. Adituen epaimahai bat deitu zuten, beren itzulpenak aztertu eta horien zehaztasuna ziurtatzeko.\nFuntsezko puntu guztietan, lau adituen itzulpen guztiak bat zetozela ikusi zen. Jakina, ezadostasun txiki batzuk ere egon ziren. Talbotek \u2014eskarmentu txikiagoa zuen\u2014 zenbait akats egin zituen, eta Opperten itzulpenak zalantzazko zenbait pasarte zituen, ingelesa ez baitzen haren ama hizkuntza; baina Hincks eta Rawlinsonen itzulpenak funtsean berdin-berdinak ziren. Epaimahaiak pozik zegoela adierazi zuen, eta idazkera kuneiforme akadiarraren deszifratua \"fait accompli\" izatera pasa zen.\nErabilera.\nEskribek zirien bidez zeinu kuneiformeak idazten zituzten, ia beti buztinezko taulatxoetan (metalean, bakan); liburutegi primitibo antzeko toki batzuetan gordetzen ziren, zorrotz antolatuta, ondorengo eskribek ikasi ahal izan zezaten. Liburutegi horiek hiri bakoitzeko eskolarenak ziren edo, batzuetan, bilduma pribatuetakoak. Taulatxoak zutabetan idatzita zeuden (kopuru aldagarrian) eta honako hau adierazten zuten:\nJakina, idazkera hura ez zen bakarrik taulatxoetan idazten. Adibidez, idazkiak aurki daitezke lehen milurteko Babiloniako adreiluetan.\nTransliterazioa.\nIdazkera kuneiformeak transliterazio formatu zehatza du. Idazkera sistemaren balioaniztasuna dela eta, transliterazioa ez da bakarrik galerarik gabekoa: jatorrizko dokumentuak baino informazio gehiago ere du batzuetan. Adibidez, DINGIR zeinuak, hititar testu batean, \"an\" hititar silaba irudikatzen du, eta akadiar esaldi baten zati da halaber, \"il\" silaba irudikatuz, edo sumerograma bat ere bai, jatorrizko sumerierazko esanahia irudikatuz, hots, \"jainkoa\". Horrela, giro kultuetan (eskriba eskoletan), edo eraturiko hitzen faltagatik, batzuetan, sumeriera hizkuntza erabiltzen zen: hor, hitz bakoitza zeinu baten baliokidea dea, baina zeinu hori bera silaba bat ere bada inoiz, neobabilonieraz adibidez, latindar hizki sistemarako pauso batean.\nUnicode.\nIdazkera kuneiforme sistema Unicoderen etorkizuneko bertsio batean sartzeko onartu da."}
{"id": "81543", "revid": "105290", "url": "https://eu.wikipedia.org/wiki?curid=81543", "title": "Kiln", "text": "Kilna termikoki isolatutako ganbera edo tenperatura kontrol erregimen bat ematen den labe bat da. Sarri, kiln bat, kontrolatutako tenperatura batera iristeko behar da, askotan oso handia. Diseinua isolamenduan eta denbora gutxian erregaiak gehitzeko ahalmenean oinarritzen denaz, kontua izan behar da kilna azkarregi ez berotzeko.\nErabilerak.\nKilnak, materialak erre, lehortu edo gogortzeko erabiltzen dira. Erabilera zehatzen artean, honako hauek daude:"}
{"id": "81547", "revid": "58701", "url": "https://eu.wikipedia.org/wiki?curid=81547", "title": "Ashur-uballit I.a", "text": "Ashur-uballit I.a edo Assur-uballit I.a K.a. 1365-K.a. 1330 bitartean Asiriar Inperioko erregea izan zen. Haren erregealdiak, Asiriaren suspertzearen hasiera adierazten du, inperio bat (mesoasiriar inperioa) ezarri baitzuen, lau mendez iluntasunean egon ondoren.\nAshur-uballit I.aren gobernupean, Asiriak gainetik kendu zuen, behin betirako, Mitanniren agintea. Shubiluliuma I.a errege hititak Mitanni eraso ondoren, azken erresuma hau gainbehera joan zen eta, honela, botere harremanetan aldaketa bat egon zen inguruan, Asiria tokiko potentzia bihurtuz. Ashur-uballit I.ak hala ulertu zuen eta \u00abErrege Handi\u00bb titulua onartu zuen, haren aurretik egon ziren erregeek sekula erabili ez zuten titulua. Gainontzeko potentzietako erregeek ez zuten parekotzat onartu, Asiriaren indar militarra gailendu zen arte.\nEgiptoko Akenaton faraoiarekin merkataritza eta diplomazia harremanak izan zituen. Bestalde, haren alaba Muballitat-Sherva Burna-Buriash II.a Babiloniako erregearekin ezkondu zen, eta honengandik seme bat izan zuen, Kharakardash, Babiloniako tronua heredatu zuena. Baina tronura igo eta gutxira, Kharakardash erail zuten. Erantzun bezala, Ashur-uballit I.ak Babilonia eraso eta tronuan bere birbiloba Kurigalzu II.a jarri zuen, artean umea zena. Horrela, Babilonia kontrolpean atxikitzea lortu zuen.\nMendebaldean, Asiriak, Mitannik Khabur ibaiaren arroan utzitako botere hustasuna betetzeagatik borrokatu zuen, Ninive bezalako hiriak hartuz."}
{"id": "81548", "revid": "119347", "url": "https://eu.wikipedia.org/wiki?curid=81548", "title": "Kemiko armarria", "text": "Kemiko armarria (finlandieraz, \"Kemin vaakuna\") Finlandia ipar-mendebaldean dagoen Kemi hiriaren ikur nagusia da.\nArmarria XIX. mendearen erdialdean sortu zuen G. A. Kajanus artistak, eta ikur berriak ordura arte hiria irudikatzeko erabili izan zen izokinaren irudia ordezkatu zuen; udalbatzak 1873ko maiatzaren 28an onartu zuen. Kajanusen helburua, hain zuzen ere, bertan agertzen diren objektuekin, hiriaren ezaugarri nagusiak adieraztea izan zen. Zuzen horizontal batek bi zatitan banatzen du armarria: goiko eremua eta behekoa. Goikoan, atzealde gorriaren gainean, zilarrezko aingura dago; honek itsas merkataritzaren garrantzia eta portuaren nagusitasuna irudikatzen ditu. Beheko eremuan, aldiz, zelai urdinaren gainean, ezkerrera begira dagoen izokin zilarkara dago; izan ere, arrainarekin, margolariak herriararen iragana eta bilakaera irudikatu nahi izan zituen, arrantza-herriarentzat Kemi ibaiak eta bertako izokin preziatuek ezinbesteko garrantzia izan baitute. Armarriaren buruan, azkenik, urrezko konde-koroa dago ."}
{"id": "81549", "revid": "119347", "url": "https://eu.wikipedia.org/wiki?curid=81549", "title": "Kemi-Tornio aireportua", "text": "Kemi-Tornioko aireportua (finlandieraz: \"Kemi-Tornion Lentoasema\"), Lappiko Kemi hiri finlandiarrean dagoen aireportua da. Finncomm Airlines konpainiak bidaiekin lotzen ditu Kemi eta Tornio udalerriak 1.000 km hegoaldera dagoen Helsinki hiriburuko Helsinki-Vantaako aireportuarekin.\nAireportua, Lappi lurraldeko aireportu garrantzitsuena da Rovaniemikoaren ostean eta 2007. urtean 92.267 bidaiari igaro ziren bertatik . Izan ere, Finlandiako Kemi eta Tornio hirien atea da aireportua ."}
{"id": "81554", "revid": "1491", "url": "https://eu.wikipedia.org/wiki?curid=81554", "title": "Luzuero", "text": "Luzuero Bizkaiko mendebaldean dagoen mendia da, 307 metroko garaierarekin. Aztarnategi paleontologiko baten lekua ere bada.\nAbrako golkoa du bere ekialdean eta Muskiz, Zierbena eta Meatzaldea bere magaletan. Espainiako Gerra Zibilan Bilboaldea defendatzeko gune estrategikoa izan zen: Bilboko Burdin Hesiaren parte zen, eta hainbat kanoi zituen, itsasora begira.\nAztarnategi paleontologikoa.\n1987an, ingutuko harrobi bat Bilboko Portuko obretarako erabiltzen ari zirela, aztarna paleontologikoak aurkitu zituen I\u00f1aki Libano ikertzaileak. Ordurako aztarnategiaren zati handiena harrobian suntsitua zen, baina ale interesgarriak induskatu ahal izan dira.\nEuskal Herriko Kuaternarioko makrougaztunen fosil zaharrenak, duela 500.000 urte ingurukoak, dira Luzueron aurkituak.\nAurkikuntzen artean hiru espezie dira bereziki aipagarriak. Jaguar europarra da bat, \"Panthera gombaszoegensis\", gaur Amerikan bizi den jaguarra baino handixeagoa eta sendoagoa. Bigarrena, \"Canis mosbachensis\" da, egungo otsoaren arbasoa, pixka bat txikiagoa. Eta, hirugarrena, tigre sable-horzduna, \"Homotherium latidens\", egungo lehoi baten tamainakoa.\nXabier Pereda Suberbiola, Asier G\u00f3mez Olivencia eta Ainara Badiola Kortabitarte paleotologoek \"Registro f\u00f3sil de los Pirineos occidentales\" liburuan zabaldu zuten ikerketa horien datuak."}
{"id": "81560", "revid": "98220", "url": "https://eu.wikipedia.org/wiki?curid=81560", "title": "Gizakien seme-alabak", "text": "Gizakien seme-alabak (ingelesezko izenburu originala: \"Children of Men\") Alfonso Cuar\u00f3n zuzendari mexikarrak zuzendutako 2006ko filma da.\nEleberri batean oinarritzen da: P. D. James idazlearen \"The Children of Men\" izeneko liburuan.\nSinopsia.\nAkzioa geure belaunaldiaren ondoren gertatzen da. Anarkia mundu osora zabaldu da, gizon-emakumeek ugaltzeko gaitasuna galdu baitute. Lurreko pertsona gazteena hemezortzi urterekin hil da eta gizakiak desagertzeko bidean dira."}
{"id": "81564", "revid": "105290", "url": "https://eu.wikipedia.org/wiki?curid=81564", "title": "Erasable Progammable Read Only Memory", "text": "EPROM edo Erasable Progammable Read Only Memory (euskaraz: \"Irakurtzeko Bakarrik Memoria Ezabagarri eta Programagarria\") hainbat alditan grabatu eta ezabatu daitekeen ROM familiako memoria da. Informazioa ezabatzeko leiho txiki bat daukate eta izpi ultramoreekin leihoa erasotuz ezabatzen da."}
{"id": "81565", "revid": "90204", "url": "https://eu.wikipedia.org/wiki?curid=81565", "title": "Takelot (apaiz gorena)", "text": "Takelot, Amonen Apaiz Goren izan zen Tebasen, K.a. 800etik K.a. 775 arte, Antzinako Egiptoko XXII. dinastiaren garaian.\nHerakleopolis Magnako printze eta Amonen apaiz goren zen Nimlot II.aren semea zen.\nTebaseko Amonen apaiz goren izan zen Horsiese II.aren ondorengoa izan zen.\nPadibastet eta Sheshonq IV.aren garaikidea zen, Karnakeko nilometroan aurkitutako inskripzioen arabera, Padibasteten 23. urtea eta Sheshonqen erregealdiaren 6.a"}
{"id": "81566", "revid": "201", "url": "https://eu.wikipedia.org/wiki?curid=81566", "title": "Kuneiforme", "text": ""}
{"id": "81567", "revid": "119347", "url": "https://eu.wikipedia.org/wiki?curid=81567", "title": "Ka'ba-i-Zartosht", "text": "Ka'ba-i-Zartosht (persieraz \u06a9\u0639\u0628\u0647 \u0632\u0631\u062a\u0634\u062a, aldaerak \"Kaba-i Zardusht eta \"Kaba-ye Zardosht, \"Zoroastroren Kuboa\") Naqsh-e Rostamen dagoen dorre itxurako eraikin bat da, K. a. V. mendekoa, akemenidar inperioaren garaikoa. Naqsh-e Rostam, Persepolisetik ipar-mendebaldera dago, Iranen. Shiraz hiritik gertu dago, Fars probintziako hiriburua dena.\nEgitura, Pasargadako eraikin senide baten kopia dena, Dario I.ak, Artaxerxes II.ak edo Artaxerxes III.ak eraiki zuten. Fryeren ustez, asmoa berbera zen (bere eraikin bikiarena), hau da, erregetzaren tresna eta tramankulu guztientzako segurtasun kutxa bat eraikitzea Persepolisetik gertu, Pasargadan egin zen bezala.\nEraikinean dauden sasandar garaiko suaren aldareetan dagoen erreferentzia batetik, egitura, behinola, suaren aldare bat izan zela ebatzi da, edo, beharbada, ospakizun monumentu bat, enperadoreentzako betiereko garra zuena, enperadore hauen hilobiak metro batzuk urrunago daudelarik. Hau, baina, ez da oso litekeena, albotik jotzen duen haize falta dela eta, garra berehala itzaliko baitzen, eta, edozein kasutan, inskripzioa idatzi zuenak, zail zuen eraikinaren asmoa zein zen jakitea, eraiki eta handik zazpi mendetara.\nIkus, gainera.\nNaqsh-e Rostam"}
{"id": "81569", "revid": "105290", "url": "https://eu.wikipedia.org/wiki?curid=81569", "title": "Mongoliako gobernuaren eta Tibeten arteko laguntasun eta aliantza ituna", "text": "Mongoliako gobernuaren eta Tibeten arteko laguntasun eta aliantza ituna 1913ko otsailaren 2an sinatu zen Urgan (gaur egungo Ulan Bator). Hala ere, Tibeteko ordezkariek itun hori sinatzeko zuten zilegitasunara zalantzan dagoenez, berau itun baten izaera duen zalantzan dago."}
{"id": "81582", "revid": "105290", "url": "https://eu.wikipedia.org/wiki?curid=81582", "title": "Frau Im Mond", "text": "Frau im Mond (\"Emakumea Ilargian\") zientzia-fikzio generoko 1929ko film mutua da, Fritz Langek zuzendua. Istorioa Langen andreak, Thea von Harbouk, idatzitako eleberrian oinarrituta dago (\"Die Frau im Mond\", 1928). Lanak erakusten dituen efektu bereziak bikainak dira egin zen garairako, baina filmak ez zuen arrakasta handirik izan, ezta etekin handirik sortu ere. Aurreneko aldia da zineman hamarretik zerora zenbatzen agertzen dena, kohetea abian jartzean.\nArgumentua.\nMansfelt irakaslea konbentzituta dago ilargiko arroketan urrea dagoela, baina inork gutxik ez dio jaramonik egiten. Wolf Helius ingeniari gazteak, ordea, horretaz zer pentsatu badu eta ilargirako bidaia prestatzen hasten da. Turner gaizkileak, egitasmoaren berri izan bezain laster, kohetearen planoak lapurtzen ditu eta bidaian parte hartzea eskatzen du itzuliko baditu. Espedizioa abian jarriko da eta hara doaz hiru pertsonaia horiek eta Heliusen bazkidea den Windegger, honen andregaia Friede eta Gustav ezkutuko bidaiari gaztea. Iritsitakoan urrea topatzen dute, baina Turner eta Mansfelten arteko borroka hasi besterik ez da. Mansfelt hil egiten da, eta Turner geldiarazi nahian kohetearen oxigeno erreserbak hondatzen dituzte. Ezin dira denak etxera itzuli, guztientzako adina oxigenorik ez dago eta. Helius eta Friede ilargian geratuko dira."}
{"id": "81592", "revid": "105290", "url": "https://eu.wikipedia.org/wiki?curid=81592", "title": "Kemiren banaketa administratiboa", "text": "Kemi udalerria, 34 guneetan edo auzotan dago banatua. Batzuk, inor bizi ez den uharte soilak dira; bestalde, garrantzitsuenak hala nola, portua dagoen Ajos, Hepola, Karihaara, Karjalahti, Kivikko, Koivuharju, Paattio, Peurasaari, Sauvosaari erdi-gunea, Syv\u00e4kangas, Takaj\u00e4rvi, Tervaharju dira. Hauetako gehienak uharteak dira, hiria, Kemijoki ibaiaren deltan dagoelako."}
{"id": "81599", "revid": "6327", "url": "https://eu.wikipedia.org/wiki?curid=81599", "title": "Biarrizko aireportua", "text": ""}
{"id": "81600", "revid": "6327", "url": "https://eu.wikipedia.org/wiki?curid=81600", "title": "Bilboko aireportua", "text": ""}
{"id": "81601", "revid": "6327", "url": "https://eu.wikipedia.org/wiki?curid=81601", "title": "Iru\u00f1eko aireportua", "text": ""}
{"id": "81602", "revid": "6327", "url": "https://eu.wikipedia.org/wiki?curid=81602", "title": "Gasteizko aireportua", "text": ""}
{"id": "81603", "revid": "201", "url": "https://eu.wikipedia.org/wiki?curid=81603", "title": "Gaztelako erresuma", "text": ""}
{"id": "81605", "revid": "512", "url": "https://eu.wikipedia.org/wiki?curid=81605", "title": "Astenosfera", "text": "Astenosfera (greziera asmatutik \u1f00\u03c3\u03b8\u03b5\u03bd\u03cc\u03c2 a + \"sthenos\" \"indarge\" eta grezieratik \u03c3\u03c6\u03b1\u03af\u03c1\u03b1, \"sfera\", \"esfera\") litosferaren azpian dago eta lurrazaletik 100 kilometroko sakoneran aurkitu daiteke. Bere materialak ez dira guztiz solidoak, jariatu egin baidaitezke. Hori dela, eta litosferako plaka tektonikoak astenosferaren gainean \"flotatzen\" dutela esaten da. Hala ere geruza honetan beherantz joan ahala materialak zurrunagoak egiten doaz, 850 kilometrotan zurruntasun osora iristen delarik.\nAstenosferako mugimenduak direla eta mugitzen dira plaka tektonikoak. Mugimendu hauek konbekzio mugimenduak dira eta hauek sortzeko ondorengo pausoak ematen dira:\nHistoria.\n1899. urtean, Duttonek eremu zurrun bat (lurrazal edo litosfera 100 kilometrorainoko sakoneran) eta beste eremu ez hain zurrun sakonago bat, astenosfera deitu ziona, definitu zituen.\nIsostasia izeneko fenomenoa azaltzeko, Joseph Barrellek 1914. urtean astenosferaren existentziaren hipotesi bat proposatu zuen, azpilimiterik gabekoa, garai hartan nukleoaren existentzia ezjakina zelako.\n1926. urtean, Beno Gutenbergek uhin sismikoen abiadura 100 eta 200 kilometroko sakoneran gutxi gorabehera %6 jaisten zela ikertu zuen, materiaren dentsitate bajuarengatik.\n1962. urtean Don Andersonek ez zuen Gutenberg-en ikerketa ziurtatzen zuen teoriarik aurkitu, materia oso hetereogeneoa baitzen tarte horretan. Gainera, konposizioan desberdintasun handiak aurkitu zituzten arro ozeanikoaren eta arro kontinentalaren artean. Beraz, ezin da geruza unibertsaltzat hartu. Bonba nuklearrengandik sortutako uhin sismikoen ikerketaren bitartez, determinatu zuen uhinen abiadura bajuaren eremua 60 eta 250 kilometroko sakoneran zegoela.\nPropietate hau astenosferari atxikitzen saiatu zuten, baina Paleomagnetismoaren eta sakonera sismikoaren aurkikuntzengatik, bi teoriak independienteki geratu dira.\n1968. urtean, aldiz, John Tuzo Wilsonek bi kontzeptu hauek berriro nahastu zituen, ez zegoelako ados Andersonekin.\n1972. eta 1981. urteen artean, Anton Hallesek astenosferaren existentzia justifikatzen saiatu zen beharrarengatik, ez proba zientifikoengatik.\n1975. eta 1979. urteen artean, Seng\u00f6rrek eta Burkerrek berriro eztabaidatu ondoren, arro kontinentalaren eta arro ozeanikoaren arteko estruktura diferentzia demostratuta gelditu zen, Sipkinen eta Jordanen aldetik. Urte hauetan astenosfera 660 kilometrorainoko sakonerara iristen zela definitu zen.\nPropietateak.\nAstenosfera goi mantuko parte bat da, hots, litosferaren azpian dagoena, eta plaka tektonikoen mugimenduan zuzenki parte hartzen du. Litosfera-astenosfera muga 1300\u00a0\u00b0C-etara dago muga isotermikoa, mantuak tenperatura handiagoan mantuak zurrun motara jokatzen duelarik, eta azpitik plastizitate handia duelarik.\nUhin sismikoak nahiko mantso pasatzen dira astenosferaren barnetik, litosferara eta beste mantuko zonaldeekin alderatuz, eta horrek \"(LVZ)\" edo abiadura mantsoko gunea deitzera pasa da. Uhinen abiaduraren gutxipena litosferatik astenosferara pasatzean, gune honetako material batzuk erdi-urtuak daudelako izan leike (&gt;%10).\nAstenosferako behe muga (astenosfera-mesosfera/mantu) 600-700 km-ko sakoneran egon arren uhin mantsoak 200 km-ko sakoneran LVZ gunea uzten dute berriro ere bizkor mugiarazteko. Datu honek informazio asko eman zien sismologoei batez ere uhinak zurruntasuna handitzean azeleratzen direlako, eta datu honek mantuaren zati handi batek zurruntasun handia duela erakutsi zuen.\nAntzinako litosfera ozeanikoak litosfera-astenosfera trantsizioa 60km-ko lodiera duela ikusi da, eta dortsaletan 5km-koa soilik izatera ere izan daiteke. Trantsizioa eman eta gero uhin sismikoen abiadura %5-10 bat moteltzen zirela ikusi zen, astenosferak material urtuak dituenaren adibide nabarmena da.\nAstenosferaren goi partea uste da lurrazalaren plaka tektoniko zurrunak mugiarazten dituena dela. Tenperatura eta presioaren eraginez astenosferako arrokak plastikoagoak bilatzen dira, urte zentimetro bateko abiaduran mugituz, urteak pasa ahala milaka kilometro eginik.\nHau honela, konbekzio korronteek mugitzen dituzte, lur barneko beroa kanporatuz, honek astenosferaren gaineko arroka zurrunak mugiarazten ditu, eta mugimendu honek apurketak sortu ditzake, failak eratuz. Litosfera zurruna astenosfera plastikoaren gainean \u2018flotatu\u2019 egiten duelarik, poliki poliki lehen esandako plaka tektonikoen mugimendua eratuz.\nExistentzia dudatan.\nWegnerrek kontinenteen jitoa definitu zuenean, honen motorra konbekzio fluxu bat izan behar zen mantuan egongo zena (ondoren astenosferan). Baina gaur egun ez daude froga nahikorik fluxu honi buruz.\n90. urteetatik aurrera teoria hau dudan ipini zen, kontinenteen jitoa eta isostasia esplikatzeko beharrezkoa dena. Gaur egungo teoriek isostasia hau kanpo nukleo likidoaren eta behe mantu solidoaren artean sortzen dela diote. Baina honek ere ez da beharrezko datuak ondo definitzeko."}
{"id": "81606", "revid": "1491", "url": "https://eu.wikipedia.org/wiki?curid=81606", "title": "Litosfera", "text": "Litosfera (grekotik \u03bb\u03af\u03b8\u03bf\u03c2, \"l\u00edthos\", \"harri\" + \u03c3\u03c6\u03b1\u03af\u03c1\u03b1, \"sf\u00e9ra\", \"esfera\") Lurraren geruza solido azalekoena da, eta zurruntasuna du bere ezaugarri nabarmenena. Lurrazalak eta goi-mantuak osatzen dute litosfera. Bere lodiera 100-250km bitartekoa da. Litosfera bi plaka motetan banaturik dago: litosfera kontinentala eta litosfera ozeanikoa.\nLitosfera astenosferaren gainean dago, eta bi geruza horien arteko elkarreraginaren ondorioz sortzen dira hain ezagunak diren mugimendu tektonikoak. Lurrazala guztiz zurruna izan arren, plaka tektoniko izeneko puska handietan dago zatitua, eta plaka horien ertzetan gertatzen dira fenomeno geologiko garrantzitsuenak (sumendiak, lurrikarak...).\nHistoria.\nLitosfera Lurraren kanpoko geruza indartsua izatearen kontzeptua A.E.H. Love-k deskribatu zuen bere 1911ko monografian, \"Some problems of Geodynamics\", eta aurrerago Joseph Barrel-ek zabaldu zuen artikulu-sail batean kontzeptuari buruz non \"Litosfera\" kontzeptua sartu zuen . Kontzeptua azal kontinentalean zehar zeuden grabitatearen\u00a0anomalia garrantzisuen presentzian oinarritzen zen. Hortik abiatuz, berak ondorioztatu zuen existitu behar zitekeela gainazal gogor eta indartsu bat (litosfera izena jarri zion) geruza ahul eta plastiko baten gainean (astenosfera deitu zion), bigarren geruza hau jariakorra izanik. Ideia hauek Reginald Aldworth Daly- k garatu zituen 1940. urtean bere itzal handiko \"Strength and Structure of the Earth\" lanean , eta zabalki onartuak izan dira geologo eta geofisikoen artean. Nahiz eta litosfera eta astenosferari buruzko ideia hauek plaken tektonikaren teoria ezarri (1960) baino zenbait urte lehenago garatu izan, litosfera gogor baten existentziaren kontzeptua eta azken hau astenosfera ahul baten gainean labaintzen delaren kontzeptua ezinbestekoak dira teoria honentzako.\nLitosfera motak.\nPlaken tektonikaren teoriaren arabera, litosfera plaketan banaturik dago, eta guztiak elkartuz puzzle bat osatzen dute. Zazpi plaka handi eta 12 txiki bereizten dira (mikroplakak eta azpiplakak ere badaude). Plakak mugimenduan daude denboran guztian, plaka batzuk beste batzuen kontra, eta horregatik bere ertzak jarduera geologiko handi baten eraginpean daude.\nLitosfera kontinentala.\nKontinenteak osatzen ditu eta heterogeneoa da. Arroka igneoz osaturik dago gehien bat, granitoa eta basaltoa izanik nabarmenenak. Lurrazal kontinentalaren lodiera oso aldakorra da, eremu meheenak 15-20 km eta lodienak 70 km ingurukoak dira. Litosfera kontinentala, azal kontinentalez eta lurraren mantuko kanpoko zatiaz osatuta dago. Bere gainean kontinenteak, mendikateak edo mendi sistemak aurkitzen ditugu. Litosfera ozeanikoa baino zaharragoa da, kontinentalean 3800 urteko arrokak aurkitu ditzazkegu. Litosfera kontinentalean eta ozeanikoan plaka tektonikoak aurkitu ditzazkegu, etengabe mugitzen dira \"plaken tektonikaren teoria\" (1968)-n azaltzen den bezala. Bere jatorria iraganean gertatutako aktibitate bolkanikoaren ondorioz da, bolkanetatik ateratako materialen metaketak litosfera kontinentalaren sorreran eta hedapenean lagundu zuten. Litosfera kontinentalaren azaleran lehen aipatutako estrukturak aurkitu ditzazkegu (mendikateak, gerriko orogenikoak...), gainera mendikate guneetako ezaugarri nagusi bat bere aktibitate sismiko eta bolkaniko nabarmenak dira, plaka tektoniken ertzetan badaude nagusiki.\nLitosfera ozeanikoa.\nOzeanoak osatzen ditu eta heterogeneoa da. Hau ere arroka igenoz osaturik dago, baina nagusiena basaltoa da. Lurrazal ozeanikoaren lodiera 6-10 km bitartekoa izan ohi da. Litosfera azal mafiko eta mantu ultramafikoz (peridotitaz) osatuta dago eta litosfera kontinentala baino dentsoagoa da. Lurrazal ozeanikoa etengabe berritzen da, dortsaletan sortuz eta subdukzio-eremuetan desagertuz. Hala, gehienez 200 milioi urte izatera iristen da, orohar. Litosfera ozeanikoaren lodiera handitzen doa urteekin, ur-hondoan mugituz. Lodieraren handipena, ur azpian gertatzen den hoztearen ondorio da, bero dagoen astenosfera mantu litosferikoan bihurtzen du, eta honek litosfera ozeanikoaren handipena eta dentsipen handiagotzea ekartzen du urteekin. Izan ere, litosfera ozeanikoa mantuko konbekzioaren muga termiko kapa da. Mantuko lodiera, litosfera ozeanikoaren zatia, muga termikoaren denboraren erro karratura hurbiltzen da.\nformula_1\nHemen, \"h\" litosfera ozeanikoaren lodiera da, \"k\" hedapen termikoa (gutxi gorabehera 10\u22126\u00a0m2/s) silikato arrokentzako, eta \"t\" litosfera zati horren adina da. Adina normalean L/V- ren berdina da, non L ozeanoaren zentruko hedapen puntuaren distantzia da eta V litosfera plakaren abiadura da.\nLitosfera ozeanikoa astenosfera baino dentsitate txikiagoa du milioika hamarkadengatik, baino urte hauek pasatzen direnean litosfera ozeanikoa dentsoagoa izango da astenosfera baino. Konposizio kimiko desberdina dutenez, azal ozeanikoa arinago dela astenosfera baino; baina, mantuaren kontrakzio termikoak astenosfera baino dentsoagoa egiten dute. Heldua den litosfera zatiak ezegonkortasun efektua sortzen du subdukzio gunetan grabitatearengatik, litosfera ozeanikoa litosferaren azpian hondoratzen da, azkeneko litosfera hori ozeanikoa edo kontinentala izanik. Litosfera ozeanikoa etengabe birsortzen da dortsal ozeanikoetan eta berriro mantura birziklatzen da subdukzio eremuetan ondoratuz. Ondorioz, litosfera ozeanikoa kontinentala baino askoz gazteagoa da.\nPlaka litosferikoen ezaugarri nagusiak.\nPlaken mugetan, planetako jarduera sismiko eta bolkanikorik handiena biltzen da. Kontaktuan dauden plaken mugimenduak aztertuz, ertz desberdinak aurki daitezke, hala nola, dibergenteak, konbergenteak eta faila transformatzaileak edo transformazio-failarenak. Baina ozeanoan gertatzen diren suntsiketak, eraketak eta kontserbazioa kontuan hartuz, mugak eraikitzaileak, suntsitzaileak eta pasiboak dute izena hurrenez hurren. Litosfera mota bakoitzak ezaugarri nabarmen batzuk ditu: ozeanikoak dortsalak eta hobi ozeanikoak, eta kontinentalak, mendikateak eta kratoiak.\nDortsal ozeanikoak.\nDortsal ozeanikoak mila kilometroko zabalera duten itsas hondoen gorapen luze, zabal eta jarraiak dira (oina -5.000 m inguruan eta gailurra -2.500 m inguruan), ozeanoaren heren bat baino gehiago osatuz. Ia Lur osoa inguratzen dute, rift kontinentalak ere hedatze-sistema bereko elementuak izanik. Alboetatik eragindako teinkadek litosferaren alde hori mehetu eta pitzatu egingo balute bezala, dortsalak haustura handiak sortzen dituzten alboko tentsio handien eraginpean dauden zonak dira. Ditsentzioak, berriz, presioa gutxiarazten du dostralaren azpi aldean, eta ondorioz, astenosferako harri solidoak urtu eta magmak eratzen dira. Magma horiek, konposizio basaltikoa dutenak, ganbara magmatikoa izeneko eskualde batean metatzen dira.\nListosferaren hausturen barrenean, magma ganbara magmatikotik irteten dira eta hor hoztu eta solidotu egiten dira. Magma hori hoztu eta solidotu egiten bada, dikeak eratzen dira, baina magma itsas hondora irteten bada, laba kuxinduak kanporatzen dituen itsaspeko bolkanismo bat sortzen da.\nHausturak eratzea eta gero hauek betetzea, litsofera ozeanikoa dortsalaren alde bietara haztea eragiten du. Dortsaletik urrundu ahala, hoztu egiten da eta haren dentsitatea eta sakonera handituz joango da. Dortsaleren forma eta rifta egotea edo ez, prozesu horren abiaduraren menpe dago.\nDortsalaren ezaugarrik aipagarrien artean, hauek aipatzekoak dira: lurrazaleko fokuko lurrikarak (70km-ko sakonera baino handiagoa ez duen hipozentroa), fluxu termiko altua, anomalia grabimetriko negatiboak eta sedimentu gutxi egotea. Gainera, dortsalek Lurreko mendikaterik luzeena eratzen dute, 75.000 kilometrotan zehar ia Lur osoa zeharkatzen dutelarik eta planetako sumendi guztiek baino zortzi aldiz laba gehiago isurtzen dute lurrazal ozeanikoa eratuz.\nHobi ozeanikoak.\nHobi ozeanikoak agertzen dira aurkako norantzan higitzen diren bi plaken (kontinental-ozeanikoa edo ozeanikoa-ozeanikoa) artean, hauek aurkako norantzan higitzen dira. Ondorioz, plaka bat bestearen azpitik sartu eta hondoratu egiten da, subdukzioa eratzen, alegia, plaka hori suntsitu eta mantuarekin kontaktuan jartzen den arte. Prozesu hori jasaten duten eskualdeek, subdukzio-eskualdeak dira. Hobi ozeanikoak, ozeanoetako gunerik sakonenak dira.\nHobi ozeanikoaren azpian, subdukzio-plakak ur eduki lurrazal ozeanikoa eta sedimentuak eramaten ditu arrastaka. Hor, urak harrien urtze tenperatura jaisten du, hau da, anatexia ertatzen da, eta ondorioz, azalera igoaz sumendi kateak eratzen dituzten magmak sortzen ditu. Magma andesitikoak dira hauek, eta dortsaleko basaltoak baino aberatsagoak dira silizean.\nJarduera magmatikoak eragindakoa, kako forma du eta hobi ozeanikoarekiko paralelo dago. Hau, arku magmatikoa bezala ezagutzen da. Plaka ozeaniko batean sortutako arku magmatikoa, arku irla bat sortuko du, eta plaka kontinentalean sortutako hau, berriz, arku bolkaniko kontinentala.\nBeste aldetik, gainean dagoen plaka, deformazio bortitz baten menpe dago. Subdukzio-plakak hobi ozeanikoan metatutako sedimentuak arrastaka eramaten ditu eta zamalkadura plakaren aurka bultzatzen ditu, goiko plakari itsasten zaion nahaste tektonikoa edo melangea izeneko erabat deformatuta dagoen harri nahaste kaotiko bat sortuz.\nHarrien lodiera handitzen den ehinean, presio altuko metamorfismo bat gertatzen da. Honen barruan, bereizgarritzat, eskito urdinak (glaukofana, kolore urdineko anfibola duten harri metamorfikoak) eta eklogitak dituena.\nEzagutzen den hobi ozeaniko sakonena Marianetako hobia da, 11.034 m-ko sakonera du.\nMendikateak.\nKontinenteen ezaugarri topografiko esanguratsuena mendilerro edo mendikateak dira. Mendi gazteenak (100 milioi urte baino gutxiagokoak) bereziki bi zonaldetan kokaturik daudela ikusi dezakegu. Batetik, Ozeano Pazifikoa inguratzen duen eskualdean eta Pazifiko okzidentala iguratzen duen zonaldea, arku irla bolkanikoen forman. Honen adibidea, Japonia edo Ginea Berria dira. Bestetik, Amerikako mendebaldea iguratzen duen zonaldea bereizten da, adibidez Andeak. Mendi zahar garrantzitsuenak berriz, Alpeetan eta Himalaian aurkitzen dira, eta kontinente barnean ere Apalacheak eta Uralak.\nBarnealde egonkorra.\nAldaketarik gabe mantendu diren kontinenteen zonaldeei kratoi deitzen zaie. Hauek egonkor mantendu izan dira azkeneko 600 milioi urteetan. Zonalde hauen barnean ezkutuak daude, ingurune zabal eta lauak dira, arroka kristalinoz ostuak. Oso zonalde zaharrak dira, Kanbriaraurreko arrokak aurkitzen dira eta. Adibidez, ezkutu Kanadiarra dugu.\nZergatik higitzen dira plaka litosferikoak?\nPlaka litosferikoak mugitzen dira mantuko materialen dinamikak eraginda.\nLitosfera, geruza zurruna eta hotza, astenosferaren gainean kokatzen da. Astenosfera aldiz, hariakorra, beroa eta plastikozkoa bezala da. Horren ondorioz, litosfera astensoferarekiko independenteki mugitzea posible da.\nAstenosferaren barnean konbekzio korronteak daude. Hauek grabitatearen eta berneko beroaren ondorioz sortzen dira eta mantuko materialak konstanteki mugitzea eragiten du. Mantuko materialak mugitzean, plaka litosferikoak ere mugitzea eragiten du eta ondorioz, plaken mugimendua gertatzen da."}
{"id": "81612", "revid": "201", "url": "https://eu.wikipedia.org/wiki?curid=81612", "title": "Ekinozioa", "text": ""}
{"id": "81613", "revid": "201", "url": "https://eu.wikipedia.org/wiki?curid=81613", "title": "Ekinozio", "text": ""}
{"id": "81622", "revid": "880", "url": "https://eu.wikipedia.org/wiki?curid=81622", "title": "Berrintegratzaile", "text": ""}
{"id": "81623", "revid": "105290", "url": "https://eu.wikipedia.org/wiki?curid=81623", "title": "Electrically-Erasable Progammable Read Only", "text": "EEPROM, E2PROM edo Electrically-Erasable Progammable Read Only (euskaraz: \"Irakurtzeko Bakarrik Memoria Elektrikoki Ezabagarri eta Programagarria\") hainbat alditan grabatu eta ezabatu daitekeen ROM familiako memoria da. Informazioa ezabatzeko pultsu elektrikoak erabiltzen dira."}
{"id": "81627", "revid": "1545", "url": "https://eu.wikipedia.org/wiki?curid=81627", "title": "Pasargada", "text": "Pasargada () Persiar Inperioko lehen hiriburua izan zen, gaur egungo Iranen hegoaldean kokatua. Fars probintzian dago, Zagros mendien ekialdeko luzapen batean, gaur egungo Xiraz hiritik 100 kilometro inguru ipar-ekialdera, eta Persiar Inperioko hurrengo hiriburua izan zen Persepolistik 87 kilometro inguru ipar-ekialdera. UNESCOk Gizateriaren Ondare izendatu zuen 2004an. 160 hektareako babes eremua eta 7.127 hektareako errespetu eremua hartzen du.\nHistoria.\nAkemenestar dinastiaren lehen hiriburua izan zen, 160 hektarea inguruko hedadura hartuz. Hiriburu gisa, garrantzia galduz joan zen Persepolisen sorrerarekin, inperioaren lehen hiriburua izateak, errespetatzeko moduko toki bihurtu bazuen ere. Horrezaz gainera, bertan dago Akemenestar Inperioaren sortzailea izan zen Ziro II.aren hilobi xaloa, egundaino iraun duena.\nZiroren hilobia da akemenestar garaiko arte persiarrean existitu ziren bi hilobi ereduetako bat. Edikulu erako eraikina da, bi uretarako frontoi eta estalkiarekin, Asia Txikiko arte greziarrarekin lotua. Beste eredua, Naqsh-e Rostamen dagoen Dario I.aren hilobia da, harkaitzean zulatua, Egiptoko hipogeoak bezala.\nMausoleo honen ondoan dagoen multzo arkitektonikoa ere nabarmendu behar da, Tall-e Takhteko terraza gotortua eta sarrerako arkupeak, audientzia gelek, errege gelek eta lorategiek osatzen dutena; hau ez da, bakarrik, akemenestar arkitektura eta artearen lehen fasearen adierazgarri, baizik eta persiar zibilizazioaren ereduzko lekukotasuna ere. Pasargadako persiar lorategiak dira mota honetako adibide antzinakoenak, lau zatitan banatuak (\"Txahar bagh\" deritzona, \u0686\u0647\u0627\u0631\u0628\u0627\u063a)."}
{"id": "81631", "revid": "105290", "url": "https://eu.wikipedia.org/wiki?curid=81631", "title": "Mediar-persiar arkitektura", "text": "Mediar-persiar arkitektura Median eta Persian K. a. VIII eta VI. mendeetan eratu zen arkitektura da. Erakusgarri ezagunena Persepolis da.\nGarai batean, mediarrak, Niniveko erregeen mendeko eta zergari izan ziren, ondoren, askeak Ziaxaresekin, eta, jarraian, lurralde zabalen jabeak persiarrekin, akemenidar dinastiako erregeen garaian: Ziro II.a, Kanbises II.a, Dario I.a, Xerxes I.a (azken hau, Biblian agertzen Asuero dena) eta beste batzuk, arte eta arkitektura mediar-persiarrak, asiriar, greziar eta egiptoar arteekin hainbeste antzekotasun izatea ulertzen da, gaur egun esploratuak diren antzinako mediar-persiar hirien hondakinetan adierazten den bezala. Arte honen loratzea eta garai gailenak, bi mende baino askoz gehiago ez zuen iraun. Ziro II.aren garaitik Dario III.aren erregealdiraino (K. a. 330), akemenidar dinastiako azken persiar erregea izan zena, Alexandro Handiak garaitu baitzuen.\nArte mediar primitiboak, babiloniarraren antzekoa izan behar zuen harresien eraikuntzan. Baina, antzinako zantzu eta loturen arabera, dirudienez, errege jauregiak, metal preziatuz estalitako zurez egiten ziren, emaitza bezala, oso solidoak ez baina bai galant eta aberatsak ziren zutabe eta arkitrabez eratutako eraikinak emanez. Lehen garai honetako artea, Ekbatanako hondakinetan aztertzen da, ondorengoa edo persiarra, egiptoar, asiriar eta greziarrak eragina, antzinako hiriburuetan eginiko indusketetan adierazi den bezala:\nEzaugarriak.\nArte mediar-persiarra, eraikinetan (harrizkoak izaten ohi direnak) zutabeen liraintasunagatik, animalia formako eta bolutadun kapitelengatik eta euren jauregien handitasunagatik bereizten da, hauek, euren omenezko gela hipostilo bat dutelarik, kolomadi handi batek inguratua (Susako ehun zutabeen gela bezala, horietako bakoitzak hogei metroko altuera eta metro eta erdiko diametroa duelarik). Eraikinen planifikazioan duten erregularitatea eta akatsgabetasunagatik bereizten dira, baina arkitrabatu generotik irten gabe. Arkitrabeek, zurezkoak izan behar zuten, teilatua bezala, euren eraikinen hondakinetan aurkitutako arrastoek adierazten duten bezala. Hala ere, asiriar arkitekturan baino askoz sarriago erabili zen bobeda, txikiagoak eta garrantzi gutxiagokoak ziren eraikinentzat, hori bai.\nPersiar jauregientzako basamentu handi bezala, kaldear-asiriar tradizioko terraza edo plataformak balio zuten. Androesfingeak jartzen ziren ateen aurrean, eta harresiak, haitzurdin estalkietan eginiko erliebeekin eta azulejuekin apaintzen ziren, eta zolak, haitzurdin eta adreiluzko mosaikoekin. Harkaitzean irekitako errege hilobiak apaintzen ziren, jauregi fatxaden itxura emateko moduan, eta, orotara, arte guztia, erregeen handinahia eta erosotasunaren mende geratzen zen, jauregikoa bezala izenda daitekeelarik. Miresgarria da, zentzu honetan, Bibliako Esterren liburuak, edertasun artistiko hauei buruz ematen duen deskribapena (\"Esth., c.1, v.6), ondo frogatua bere benetakotasuna arkeologoek egindako azterketen ondorioz. Baina, aurrerakuntza horiek ez ziren tenplu bikainak eraikitzeko erabiltzen, hauek, eraikin xaloak baitziren, persiarrek, Jainkoa, garra eta suaren ikurpean gurtzen baitzuten.\nEz da akemenidar dinastiako persiar artea, sasanidar dinastiakoarekin nahastu behar, III. mendetik VII. menderarte nagusi izan zena toki honetan."}
{"id": "81632", "revid": "1545", "url": "https://eu.wikipedia.org/wiki?curid=81632", "title": "Asuero", "text": "Asuero (; ; , \"\u02bc\u0102\u1e25a\u0161w\u0113r\u00f4\u0161\"; , \"Asou\u0113ros\"; ), Bibliako Esterren Liburuan, bere tutore den Mardokeoren aholkuz, Ester berarekin ezkontzen den erregeak jasotzen duen izena da. Xerxes I.arekin identifikatu da. Indiatik Etiopiaraino hedatzen ziren 127 probintzia zituen. Bere ahoskatzea Esterren liburuan Ajashberosh da. Ezkontza, eufemismo bat da, erregearen ehundaka ohaideetako bat zela esateko, hau, bere aurreko emazteagandik banatu zelarik, enbaxadoreen aurrean lotsagarri utzi zuelako. Purim jaian aipatzen da."}
{"id": "81633", "revid": "63274", "url": "https://eu.wikipedia.org/wiki?curid=81633", "title": "Baskoniako Dukerria", "text": "Baskoniako Dukerria (baita Waskonia eta geroago \"Gaskoiniako dukerria\") VII. mendean sortutako marka frankoa zen, Akitaniako mugetan baskoiak (\"Vascones\") kontrolpean izateko. Novenpopulania izeneko antzinako probintzia erromatarra eta, garai jakin batzuetan behintzat, Pirinioen hegoaldeko eta Iru\u00f1ea inguruko eskualdea ere barnean hartu zituen.\nIX. mendeko frankoen erresumako guda zibil eta matxinaden ondorioz, behin betiko galdu zuten boterea Pirinioez hegoaldeko lurraldeetan. Orduz geroztik, Pirinioetako bi aldeak bereizi egin ziren: hegoaldean independenteak eta iparraldean, Gaskoinia, frankoen mende, izenez bederen, nahiz eta IX. mendearen bigarren erdian eta X. mendeetan de facto independente izatera heldu.\nHistoria.\nJatorria.\nBarbaroen inbasioen garaietan mendebaldeko Pirinioak baskoien aterpe bilakatu ziren. Hispaniako bisigodoak zein Galiako frankoak baskoiak mendean izateko borrokatu ziren, baina inork ez zituen baskoiak bere eremuan mantendu. 602an, merovingiarrek beren hego-mendebaldeko mugan dukerri bat sortu zuten franko, bisigodo eta baskoien arteko gudan. Era berean, Hispaniako bisigodoek Kantabriako dukerria sortu zuten hegoaldeko baskoiak kontrolpean izateko.\n580. urte inguruan, barbaroen erresuma biek jadanik espedizioak bidaliak zituzten baskoiak mendean hartzeko. Txilperiko I.ak Bladastes bere dukea bidali zuen, baina baskoiek Tolosa Okzitaniatik mendebaldeko lautadetan garaitu zuten, baita presoak hartu eta mendira eraman ere. Bitartean, Leovigildo bisigodoak hegoaldetik eraso eta \"Victoriacum\" izeneko gotorlekua sortu zuen (batzuen ustez Gasteiz aitzinako herriaren ondoan). Franko eta bisigodoen kroniketan espedizioak labur aipatu zituzten. Biek ere \"Vasconia\" edo \"Wasconia\" hitza erabili zuten mendebaldeko Pirinioen bi aldeetan zegoen lurraldea izendatzeko. Gainera, hainbatetan VII-VIII. mendeetan, Vasconia deitu zitzaien Loira ibairainoko lurraldeei.\nFrankoen hasierako garaia (602\u2013660).\n602. urtean, Baskonia, frankoen mendean zegoen, eta Genial delako buruzagi frankoa jarri zuten agintari Garona ibaiaren inguruko lurraldetan eta Kantabriaraino. Aldiz, 610 eta 612 urteetan hurrenez hurren, Gundemaro eta Sisebuto errege godoek baskoien aurkako espedizioak bidali zituzten, eta Dukerriaren Kantabriako lurrak (egungo Araba eta Bizkaia ere tartean) bereganatu zituzten. 621ean baskoiek Ebro ibaiaren harana eraso eta gero, Txintilak azpiratu egin zituen eta, urte horretan bertan, Erriberriko gotorlekua sortu zuen, mendean hartutako baskoiak bertan finka zitezen.\n626an, baskoiak frankoen aurka altxatu ziren eta, ondorioz, Eauzeko apezpikua erbestera kanporatu zuten agintari frankoek, baskoi matxinoak babestu eta haiekin bat egitea leporatuta. 635ean, garai hartako armada erraldoiena bidali zuten frankoek Pirinioen mendebaldera baskoien kontra Arnebert dukearen buruzagitzapean. Baskoiek mendietan babestuta eutsi zieten eta Arneberten beraren soldadu zutabea garaitua izan zen Zuberoan.\nBestade, 633an, Iru\u00f1eko apezpikua Toledoko Laugarren Kontziliora joan ez zenez, ulertu da hiriburua baskoien (edo frankoen) kontrolpean zegoela. 643an, berriro egungo Iparralden matxinatu ziren eta 648an Pirinioen hego-mendebaldean ari ziren bisigodoen aurka.\nAkitaniarekin pertsona-lotura (660\u2013768).\n660an, Felix Akitaniakoa Baskonia eta Akitaniako duke bihurtu zen. Garai hartan, Felixen aginte-eremua ez zen helduko Tolosatik oso iparraldera, baina gero Akitaniak Garona eta Loira ibaien arteko lurraldea hartu zuen bere baitan, baita Baskonia ere. Felix eta bere oinordekoak dukeak zirela, frankoen gailentasuna soil-soilik izenezkoa zen. 683 inguruan, Felixen lekukoa Lope I.ak hartu zuen, eta gero etorri zen Eudon dukea 700 urte inguruan.\n711ko musulmanen konkistak zeharo aldatu zuen orduko egoera. Godoen errege Rodrigok Iru\u00f1ean baskoien kontra borrokan ari zela izan zuen espedizio afrikarraren berri. Eudon akitaniar dukea burujabea zen, eta merovingiar erregearen zein bere etxezainaren autoritateari uko egin zion. 719an (edo segur aski lehenago), musulmanek Iru\u00f1ea konkistatu zuten. 721ean, Eudonek musulmanak mendean hartu zituen Tolosako Batailan. 732an (edo 733an, azken ikerketen arabera), hala ere, Bordeletik gertuko Garona Ibaiko Guduan, Eudon garaitua izan zen, eta armada musulmanek Narbona beren eskuetan hartu zuen. Hori zela eta, Eudonek Karlos Martel frankoari men egin behar izan zion eta, buruzagi frankoarekin batera, Tourseko Batailan irabazi zien musulmanei. Hori zela eta, bai Akitania bai inguruko markak Frantziako etxezainaren esaneko bihurtu ziren, nahiz eta benetan Eudonek hil artean jaun eta jabe jarraitu zuen Akitania-Baskonian. Batzuen ustez, Eudonek Bordelen garaipena lortu izan balu, bera izango zatekeen gailen eta Martel ez zen izango kristautasunaren defendatzaile, Eudon bera baizik.\n735ean Eudon hil zenean, bere oinordekoa zen Hunaldek aitaren burujabetasuna irrikatuz, Martelen oinordekoak eraso zituen, bi belaunaldi iraungo zituen guda hasiz. 743an, sorberria zen Asturiasko Erresumaren armadak mendebaldetik eraso zuen Baskonia. 744an, Hunaldek bere seme Waiferren alde abdikatu zuen. Aldiz, frankoen buruzagi Pepin Laburrak, 759an Narbona bere gain hartu ondoren, Waifer erasotu zuen hainbat aldiz eta ia hamarkada bat iraun zuen gerra latza eta gupidagabea piztu zuen Akitanian. Pepin Laburrak hirutan (760, 762 eta 766) menderatua, Waifer bere jarraitzaile etsituek erail zuten. 768 arteko Akitania independentearen garai honetan, Baskonia izenak Loira ibaiaz hegoaldeko lurraldea ematen du aditzera orduko zenbait dokumentu eta kronikatan, eta baskoiak agertzen dira lurralde horietan, gehienetan akitaniar indar militarraren muina osatzen bada ere.\nBaskonia karolingiarren garaietan.\nAro berriko mehatxu nagusiak Karolingiar Inperioa eta Kordobako emirerria ziren. Behintzat, baskoiek ez zituzten mendebaldetik erasoak jasan behar izan, Asturiasko Erresuma ondorengotza eztabaidetan murgilduta zebilelako. 768an, Baskonia eta Akitania banandu egin ziren berriz eta Lope II.a aurkitzen dugu Baskoniako duke. Hala ere, hitzez frankoen mendeko jarri arren, Karlomagno ez zen Lope II dukeaz eta bere sendiaz gehiegi fio, ordu arte Loiraz eta Garonaz hegoaldeko agintariek bizkarra eman baitzieten Galia iparraldeko agintari frankoei.\nHorrenbestez, Bordelen bere konfiantzako kontea jarri zuen eta, hartara, Lope IIren leinuari boterea kendu (778). Gainera, konterriak sortzen hasi zen, eta Baskoniaren feudalizazioari ekin zion: Tolosa Okzitaniaz eta Bordelez gain, lehenengo konterria Fezensac izan zen Garona ibaiaz hegoaldera Bordele eta Tolosa artean, eta Karlomagnok jatorri germaniarreko pertsonak izendatu zituen bertako buruzagi. Baskoiek ez zituzten batere begi onez hartu errege frankoaren politika berria eta kolonizazio asmoak, eta hainbatetan erasotu zituzten konte berriak.\n778an Orreagako gudua izan zen. Guda horretan, frankoek Iru\u00f1ea eraso ondoren, baskoiek Karlomagnoren erretagoardia segada batean harrapatu eta birrindu zuten. Kronikalari frankoek baskoi/euskal traizioa (\"wasconica perfidia\") deitu zioten gertaerari, haiekin lokarriren bat bazutela aditzera emanez. Adalric baskoiak Tolosa Okzitaniako Torson kontea bahitu zuen, baina hitzarmen \"umiliagarri\" baten bidez aske utzi zuen, Lope II duke baskoiari men egitea zin eginaraziz. Ondorioz, Karlomagnok Torson kargugabetu egin zuen eta bere gortean ibilitako Gillen Gellonekoa leiala jarri zuen ordezko (790). Harrezkero, Gillenek baskoiak menderatu zituen, eta Tolosa Okzitania frankoen hegoaldeko hiriburu bihurtu zuen. Pirinioez iparraldeko baskoiek frankoekin batera lan egin zuten 799ko Bartzelona musulmana azpiratzeko espedizioetan.\nMusulmanek ere Baskonia eraso zuten, eta Iru\u00f1ea bere eskuetan izan zuten VIII. mendean hainbat alditan. 798-801eko Iru\u00f1eko altxamenduek Kordobako gobernaria kanporatu zuten, baina Tutera inguruan Banu Qasien boterea sortzen lagundu zuten. 806an, frankoen aldeko Velasko delako buruzagiak Kordobaren gobernaria berriz egotzi eta nagusitza hartu zuen Iru\u00f1ean. 812 inguruan, Iru\u00f1eko altxamendu giroa ikusita, Luis Errukitsua hirira bertaratu zen \"gauzak bere onera\" ekartzeko, baina ez bide zuen arrakastarik izan. Iparraldera bueltan zela gutxigatik saihestu zuen beste segada bat Orreagan, Iru\u00f1ea edo inguruko emakumeak eta umeak bahituta hartzeari esker. Une horretan, frankoen kontrako Eneko Aristaren aldeko taldea egin zen nagusi Iru\u00f1ean.\n814an, Karlomagno hil berritan, Iru\u00f1eko matxinada Pirinioez iparraldera zabaldu zen. 815ean (edo 816an) Luis Errukitsuak Baskoniako dukea zen Xemen (edo Seguin, edo Sihimin) kargugabetu zuen. Horrek baskoien altxamendu orokorra piztu zuen Pirinioez bi aldeetan Garonaraino, autore batzuen arabera Gartzia Ximenoren zuzendaritzapean (Eneko Arista Iru\u00f1eko lehendabiziko erregea bera edo bere anaia zena). Buruzagi baskoiek gogor egin zioten Luis Errukitsua errege frankoari, baina men egin behar izan zioten Akizen 817 urte inguruan. Aldiz, bakea ez zen errotu eta berehala Lope III.a Zentulo, 818an Pepin I.a Akitaniakoak duke izendatua, matxinatu egin zen, baina errege horrek berak zapaldu zuen errebolta, Akitaniako erregearen garaipena partziala izan arren.\nOrdurako, Baskoniako dukerriko Pirinioez hegoaldeko alderdi osoa (Nafarroa edo Aragoiko konterria tartean) galdua zuten frankoek. Pepin I.a Akitaniakoak, ordea, ez zuen etsi nahi izan eta espedizio militar bat bidali zuen Iru\u00f1era, buruzagi Eblo kondea eta Aznar I.a Antso dukea zituela. Iru\u00f1era erresistentzia gabe sartu ziren, baina bueltarakoan zain zituzten baskoiak eta Banu Qasien armada bortuetan. Baskoiek eta Banu Qasitarrek espedizioa eraso, suntsitu eta frankoen aldeko bi buruzagiak preso hartu zituzten. Ondorioz, Iru\u00f1eko Erresuma independentea sortu zen, Enekotarrek eta Banu Qasitarrek elkarren indarrak uztartuta. 828an ere Pirinioz iparraldera (mendebaldean) erreboltak izan zirela dirudi.\nErrebolta giro horretan, Aturri inguruko lurraldeak bereizi eta burujabe egin zirela dirudi, Baskoniako konderria izena erabiliz. Aznar Antso, 824ko Orregako Guduan preso hartua eta gero garaile euskaldunen senitartekoa zela-eta libre utzia, Pirinioez iparraldeko lurraldean altxa zen Pipino I.a Akitaniakoaren kontra, baina Aznar Antso kondea (edo dukea) 836an hil zuten (\"heriotza lazgarria izan zuen\"). Luis enperadore frankoa uzkur izan arren, Aznar Antsok Antso II.a Antso anaia izan zuen oinordeko. Hain zuzen, konde berria Luisen oinordeko-gai Karlos Burusoila Frantzia Mendebaldeko erregearen kontra borrokatu zen. Hurrengo urteetan, Luis Errukitsuaren, Pepin I.aren, Pepin II.aren eta Karlos Burusoilaren arteko borrokak izan ziren nagusi Baskoniaren iparraldeko lurraldean eta Akitanian.\n843an, bikingoek Bordele inbaditu eta, Luis Errukitsuak Bordeleko duke izendatu berritan, Xemen II.a (edo Seguin II.a) hil zuten. Bere oinordeko Gilen ere hil zuten Bordele berreskuratzen ari zela 848an, nahiz eta batzuen ustez atxilotu baino ez zuten eta gero erregeak kargutik kendua izan zen. Aurreko biak hil ondoren, litekeena da Antso II.a Antso Bordelen nagusitu izana.\nPepin II.ak aterpe hartu zuen Baskoniaren Garonako mugako lurraldean eta Akitaniako Erresuma independente baten alde egin zuen. Hala ere, Musa ibn Musa Baskonian sartu zen eta Antso hartu zuen gatibu, baina Karlos Burusoilak bere askapena negoziatu zuen. Ondorioz, Antso II.a Antsok (Aznartarren familiakoa) berean babes hartutako Pepin II.a Karlos Burusoilari eman zion (852), eta Antso Karlosen mendeko bihurtu zen. Karlos Burusoilak, trukean, Baskoniako duke izendatu zuen. 853ko leialtasun adierazpen hori izan zen Baskoniak frankoei men egitearen azken lekukotza, geroztik bertako dukeak independenteak izan baitziren mende bat baino gehiago. Antso hil zenean (864), Arnaut Gaskoiniakoa bihurtu zen duke berri, baina hilabete gutxi batzuen buruan hil zen bikingoak borrokatzen ari zela.\nBaskonia Gaskoinarantz.\nHurrengo bi mendeetan eta 1058 arte duke independenteak izan ziren Baskoniako buruzagi, ustez Antso III.a Mitarra Gaskoiniakoak sortutako leinuaren eskutik. Hala ere, konderri berriak sortzen hasi ziren Baskonia barruan, eta dukeak agintea galtzen joan ziren kondeen mesedetan, non eta Armagnac, Astarac, Fezensac, Tolosa Okzitania, Lapurdi, Zuberoa eta abarretan. Euskal Herriko mugetatik at, gaskoiera iparraldeko ordokietan hedatu zen eta euskara Pirinioetan babestu. Hala eta guztiz ere, Baskoniako dukerria berriro izango zen Nafarroako Erresumaren eraginpean, batez ere Antso III.a Nagusiaren erregealdian."}
{"id": "81635", "revid": "119347", "url": "https://eu.wikipedia.org/wiki?curid=81635", "title": "Galaikoportuges", "text": "Galaikoportugesa edo galiziera-portugesa (; ) Iberiar penintsulako ipar-mendebaldean sortutako hizkuntza erromantzea da, gaur egungo galiziera, portugesa eta falaren arbaso komuna dena eta Erdi Aroan hizkuntza bizia izan zena. Halaber, hiru hizkera horiek barne hartzen dituen hizkuntza azpi-taldearen izena ere bada. Ondoko izanak ere hartzen ditu: proto-galego-portugesa, portuges zaharra, portuges arkaikoa, galiziera zaharra nahiz galiziera arkaikoa.\nBestela, gaur egun mugimendu erreintegrazionistak galiziera eta portugesa hizkuntza bakartzat hartzen du, lehenengoa bigarrenaren aldaeratzat joz eta \"galego-portugu\u00eas\" izena erabiliz. Euren arabera, beraz, galaikoportugesa bizirik dago.\nLiteratura.\n\"Cantigas de Santa Mar\u00eda\" izenekoak adibide ezagunak dira literatura galaikoportugesarenak, XIII. mendean egindakoak eta Alfontso X.a erregeak koordinatutakoak.\nBeste lan-bilduma aipagarri batzuk \"Cancioneiro de Ajuda\", \"Cancioneiro da Vaticana Cancioneiro Colocci-Brancutti\",\"Cancioneiro dun Grande de Espanha\", \"Pergaminho Vindel\", \"Pergaminho Sharrer\", \"Os 5 lais de Bretanha\" eta \"Tenz\u00f3n entre Afonso S\u00e1nchez e Vasco Mart\u00edns de Resende\" ditugu, eta olerkarien artean Mart\u00edn Codax nabarmentzekoa da, besteak beste."}
{"id": "81637", "revid": "512", "url": "https://eu.wikipedia.org/wiki?curid=81637", "title": "Errele", "text": "Errelea beste zirkuitu baten kontrolpean dagoen etengailu elektriko bat da. Erreleak era elektromagnetikoan ireki eta ixten ditu kontaktuak. Joseph Henryk asmatu zuen 1835. urtean.\nFuntzionamendua.\nKorronte elektriko batek haril bat zeharkatzen duenean eremu magnetiko bat sortzen du eta kontaktu mugikor batekin lotuta dagoen metalezko armadura erakartzen du. Kontaktu higikorraren mugimenduak kontaktu estatikoarekin duen konexioa irekitzea eta ixtea ahalbidetzen du. Korronte elektrikoa etetzean, armadura bere lehendabiziko posizioara itzultzen da."}
{"id": "81638", "revid": "512", "url": "https://eu.wikipedia.org/wiki?curid=81638", "title": "Ekbatana", "text": "Ekbatana ( \"Hagmat\u0101na\" edo \"Ha\u014bmat\u0101na\"; ; ; ) Antzinako Media lurraldeko hiriburua, Orontes mendiaren oinetan. Mediarren inperioa desagertu ondoren, Persiako inperioko hiriburuetako bat izan zen, Alexandro Handia (K.a. 331), Seleuko (K.a. 313) eta Antioko III.aren osteek (K.a. 209) menderatu zuten arte. Errege partiarren eta sasandarren udako egoitza izan zen gerora. Ez da bertan inolako indusketarik egin eta izkribu eta agiri zaharrei esker ezagutu da antzinako hiria. Bertan daudela dirudi Mardokeoren eta Estherren hilobiak. Irango Hamadan hiria da egun."}
{"id": "81639", "revid": "105290", "url": "https://eu.wikipedia.org/wiki?curid=81639", "title": "Anse la Raye auzoa", "text": "Anse la Raye Santa Luziako auzoetariko bat da. 2001. urtean 6.495 biztanle zituen 31 kilometro koadrotan banatuta. Hiriburua Anse la Raye da."}
{"id": "81643", "revid": "105290", "url": "https://eu.wikipedia.org/wiki?curid=81643", "title": "Santa Luziaren banaketa administratiboa", "text": "Santa Luziaren banaketa dministratiboa 11 \"quarter\" edo auzotan egiten da. Bakoitzak hiriburu bat du."}
{"id": "81644", "revid": "512", "url": "https://eu.wikipedia.org/wiki?curid=81644", "title": "Gaskoiniako Konderria", "text": "Gaskoiniako Konderria erakunde feudala izan zen, Karlomagnok 781an sortutakoa, Ipar Euskal Herria eta Akitania hartzen zituena.\nHistoria.\nLudovico Pio Karlomagnoren semeak Baskoniako dukerriaren barruan zegoen Gaskoiniako konderria jaso eta arin hartu zituen bertako usadioak, baskoienak (latinez: \"Uuasconum\") hain zuzen ere. Hori zela eta, 785ean, Paderborngo aitaren gortera joan zenean, bere adineko gazte talde batekin eta baskoi antzera jantzita agertu zen: kanpoko tunika biribila, alkandora mahuka-aske, galtzaluzeak, kaltza eztendunak eta eskuko lantza.\nKonderria Aturriren haranean hedatu eta Baiona zuen hiriburua. Hego Euskal Herriarekin lotura estua omen zuen (latinez: \"Spanoguasconia\").\n830. urte inguru, Antso II.a Antsok Karlos Burusoilaren aurka borrokatu zuen, konderriarekiko bere eskubideak mantentzeko. Baina konde honek Baskonia duke bihurtua, dukerriarekin elkartu zuen lurraldea.\nAragoiko kondea zen Galindo Aznarez II.ak Azibela ezkondu zuen, Gartzia Antso kondearen arreba. Honen semea zen Gilen Antso Gaskoiniakoak Gartzia Antsoren alaba zen Urraka Gartzia ezkondu zuen eta Antso VI. Gilen Gaskoiniakoa zuten semea. Eudon Akitaniakoa, Gilen handia Akitaniako duke eta Poitierseko kondearen semea 1033an bihurtu zen konde berria. 1063an konderria Akitaniako dukerriari lotu zion, biek Gilen VIII.a Akitaniakoa kondea buruzagitzat baitzuten. Gero, Akitaniako dukerriarekin batera, Ingalaterrako erregearen lurraldeak bihurtu ziren.\nHala ere, jadanik 1020. urtean, konderriaren zati batek, Iru\u00f1eko Erresuma eta Baskoniako dukerriaren artean sinatutako Itunari ezker, banatu eta Lapurdiko konderria sortu zuen.\nKanpo estekak.\n[[Kategoria:Baskoniako dukerria]]\n[[Kategoria:Euskal Herriko Erdi Aroa]]\n[[Kategoria:Akitaniako historia]]"}
{"id": "81645", "revid": "105290", "url": "https://eu.wikipedia.org/wiki?curid=81645", "title": "Canaries auzoa", "text": "Canaries Santa Luziako auzoetariko bat da. 2001. urtean 1.906 biztanle zituen 16 kilometro koadrotan banatuta. Hiriburua Canaries da."}
{"id": "81647", "revid": "6327", "url": "https://eu.wikipedia.org/wiki?curid=81647", "title": "Kemiko guneak", "text": ""}
{"id": "81649", "revid": "119347", "url": "https://eu.wikipedia.org/wiki?curid=81649", "title": "Ajos", "text": "Ajos, Kemi udalerri finlandiarrean dagoen auzo bat da; zehazki, udalerritik hurbil dagoen uharte handi bat. Bertan, Kemiko portua dago, herrialde osoko nagusietako bat, eta hiria itsasozko garraioaren bidez batzen duena Helsinki hiriburua eta Oulu bezalako hiriekin .\nPortua, uhartearen hego-mendebaldean dago; uhartean bizi den 400 bat kideko biztanleria aldiz, Veitsiluoto uhartearen alboan bizi da, ipar-ekialdean hain zuzen, portutik ahalik eta urrunen.\nSampo ontzi izotz-hauslea da uhartearen erakargarrietako bat. Hogeita hamar urte zerbitzuan egon ondoren, udalak, ibilaldi izoztuak egiteko moldatu zuen eta 90ko hamarkadatik aurrera biztanle guztien zerbitzura egon da Bothniako Golkoko urak zeharkatuz; gaur egun, lau orduko bidaiak antolatzen dira urtarriletik apirilera, non abenduaren 31ean gaueko txangoak antolatzen diren, urte zahar gaua, itsasoaren erdi-erdian eta Aurora Borealaren azpian igarotzeko."}
{"id": "81654", "revid": "105290", "url": "https://eu.wikipedia.org/wiki?curid=81654", "title": "Haukkari", "text": "Haukkari, Kemi udalerri finlandiarrean dagoen auzo bat da. Ritikka, Peurasaari eta N\u00e4lli auzoen ondoan dago, hiriaren zentro-gunearen hegoaldean.\nBiztanle gutxi bizi da bertan; izan ere, kanpoaldean dagoenez, etxebizitza gutxi daude."}
{"id": "81655", "revid": "105290", "url": "https://eu.wikipedia.org/wiki?curid=81655", "title": "Hepola", "text": "Hepola, Kemi udalerri finlandiarrean dagoen auzo bat da; hiri kanpoaldean dago hain zuzen, hego partean.\nGutxi gorabehera, 1.500 bat biztanle izango ditu auzoak eta hiriko bigarren eliza garrantzitsuena, 1957. urtean eraikia. Stora Enso konpainiak papergintza fabrika bat du bertan ere, bizi-gunetik apur bat aparte."}
{"id": "81657", "revid": "105290", "url": "https://eu.wikipedia.org/wiki?curid=81657", "title": "Junko (Kemi)", "text": "Junko, Kemi udalerri finlandiarrean dagoen auzo bat da. Kivikko eta Tervaharju auzoak ondoan dituela, hiri kanpoaldean hain zuzen."}
{"id": "81659", "revid": "119347", "url": "https://eu.wikipedia.org/wiki?curid=81659", "title": "Karihaara", "text": "Karihaara, Kemi udalerri finlandiarrean dagoen auzo bat da. Hiri iparraldean dago, industria-gunetik nahiko hurbil.\nGutxi gorabehera, 1.000 biztanle izango ditu auzoak eta hiriko eraikin eta etxebizitza dotoreenak bertan aurki daitezke ."}
{"id": "81660", "revid": "105290", "url": "https://eu.wikipedia.org/wiki?curid=81660", "title": "Karjalahti", "text": "Karjalahti, Kemi udalerri finlandiarrean dagoen auzo bat da. Sauvosaari erdigunearen ondoan dago. Hala ere, biztanle oso gutxi ditu, berrogeita hamar bat edo; izan ere, eraikuntza publikoek betetzen dute gehienbat auzo hau."}
{"id": "81661", "revid": "536", "url": "https://eu.wikipedia.org/wiki?curid=81661", "title": "Kivikko", "text": "Kivikko, Kemi udalerri finlandiarrean dagoen auzo bat da. Hiriaren ipar-ekialdean dago eta gutxi gorabehera, 2.000 biztanle izango ditu auzoak; beraz, hiriko bizi-auzo nagusienetarikoa dugu.\nBertan, Kemi-Tornioko Unibertsitatea dago eta inguruko parke eta zelaietan, Lappi lurralde osotik eta herrialdeko zenbait tokitik datozen ikasleak batzen dira."}
{"id": "81662", "revid": "105290", "url": "https://eu.wikipedia.org/wiki?curid=81662", "title": "Kivikangas", "text": "Kivikangas, Kemi udalerri finlandiarrean dagoen auzo bat da. Nauska eta Ristikangas auzoen artean dago, hiri iparraldean."}
{"id": "81663", "revid": "105290", "url": "https://eu.wikipedia.org/wiki?curid=81663", "title": "Fury", "text": "Fury 1936an Fritz Langek zuzenduriko lana dugu, Silvia Sidneyk eta Spencer Tracyk antzeztua. Norman Krasna idazlearenren istorio bat du abiapuntu (\"Mob Rule\").\nLangek Ameriketako Estatu Batuetan egin zuen lehen filma izan zen.\nArgumentua.\nJoe Wheeler (Spencer Tracy) Strand hirira (Illinois)ailegatu berria da Katherine Grand (Sylvia Sidney) neskarekin ezkontzeko. Sheriffaren laguntzaileak atxilotuko du umetxo bat bahitu duelakoan, nahiz eta horrela ez izan. Ziegan zain dagoela herriko jendea jipoitzen saiatzen da eta kartzelari su ematen dio. Joe onik atera da, baina hilik dagoelako berria zabaltzea lortzen du. Hortik aurrera lintxatu nahi zutenak jazarriko ditu."}
{"id": "81664", "revid": "105290", "url": "https://eu.wikipedia.org/wiki?curid=81664", "title": "Koivuharju", "text": "Koivuharju, Kemi udalerri finlandiarrean dagoen auzo bat da. Hirigunearen ipar-ekialdean dago eta gutxi gorabehera, 3.500 bat biztanle izango ditu auzoak; beraz, hiriko bizi-auzo nagusia dugu."}
{"id": "81665", "revid": "105290", "url": "https://eu.wikipedia.org/wiki?curid=81665", "title": "Nauska", "text": "Nauska, Kemi udalerri finlandiarrean dagoen auzo bat da. Hiriaren ipar-ekialdean dago eta gutxi gorabehera, 500 bat biztanle baino ez ditu auzoak; izan ere, kanpoaldean dagoen auzo hau, larre berde askokoa da."}
{"id": "81666", "revid": "105290", "url": "https://eu.wikipedia.org/wiki?curid=81666", "title": "Paattio", "text": "Pattio, Kemi udalerri finlandiarrean dagoen auzo bat da. Hiriaren ipar-ekialdean dago eta gutxi gorabehera, 2.500 biztanle izango ditu auzoak; beraz, hiriko bizi-auzo nagusienetarikoa dugu. Keminmaa udalerriarekin egiten du muga, Kemijoki ibaiaren deltan."}
{"id": "81667", "revid": "105290", "url": "https://eu.wikipedia.org/wiki?curid=81667", "title": "Peurasaari", "text": "Peurasaari, Kemi udalerri finlandiarrean dagoen auzo bat da. 0,96 kilometro koadro ditu eta Hiriaren hegoaldean dago eta gutxi gorabehera. 2004ko erroldaren arabera 1.067 biztanle ditu.\nGune hau, Ajos uhartea gainontzeko udalerriarekin lotzen duen zubiaren mutur batean dago, eta trafiko kontuengatik, bertan bizi diren biztanleak auzoaren barruan baino kanporago bizi dira."}
{"id": "81668", "revid": "105290", "url": "https://eu.wikipedia.org/wiki?curid=81668", "title": "Ritikka", "text": "Ritikka, Kemi udalerri finlandiarrean dagoen auzo bat da. Hiriaren hegoaldean dago, Peurasaari auzotik oso hurbil, eta gutxi gorabehera, 1.000 biztanle izango ditu auzoak."}
{"id": "81669", "revid": "105290", "url": "https://eu.wikipedia.org/wiki?curid=81669", "title": "Rytikari", "text": "Rytikari, Kemi udalerri finlandiarrean dagoen auzo bat da. Hiriaren hegoaldean dago, Hepola auzoaren alboan, eta gutxi gorabehera, 800 bat biztanle izango ditu auzoak; izan ere, Ajos uharteko Kemiko portuaren trafikoak auzoko biztanleria gutxitu du azken urteotan."}
{"id": "81670", "revid": "105290", "url": "https://eu.wikipedia.org/wiki?curid=81670", "title": "Syv\u00e4kangas", "text": "Syk\u00e4kangas, Kemi udalerri finlandiarrean dagoen auzo bat da. Hirigunearen alboan dago eta gutxi gorabehera, 2.300 biztanle izango ditu auzoak; beraz, hiriko bizi-auzo nagusienetarikoa dugu."}
{"id": "81671", "revid": "512", "url": "https://eu.wikipedia.org/wiki?curid=81671", "title": "Takaj\u00e4rvi", "text": "Takaj\u00e4rvi, Kemi udalerri finlandiarrean dagoen auzo bat da. Hiriaren ipar-ekialdean dago, Syv\u00e4kangas auzoaren ondoan. hiriko bizi-auzo nagusienetarikoa dugu, 1.873 biztanlerekin, 12,41 km2-eko azaleran."}
{"id": "81672", "revid": "90609", "url": "https://eu.wikipedia.org/wiki?curid=81672", "title": "Tervaharju", "text": "Tervaharju, Kemi udalerri finlandiarrean dagoen auzo bat da. Hirigunearen ondoan dago, Karjalahti eta Syv\u00e4kangas auzoeen ondoan, eta gutxi gorabehera, 2.000 biztanle izango ditu auzoak; beraz, hiriko bizi-auzo nagusienetarikoa dugu."}
{"id": "81673", "revid": "119347", "url": "https://eu.wikipedia.org/wiki?curid=81673", "title": "Sauvosaari", "text": "Sauvosaari, Kemi udalerri finlandiarrean dagoen auzo garrantzitsuena da; izan ere, hiriko erdigunea da, eta bertan Kemiko elur-gaztelua, harribitxien galeria, udaletxea eta eliza luteranoa daude .\nKemiko elur-gaztelua, Lumilinna, munduko elurrezko eraikuntza handiena da. Biztanleak, izotza eta elurra lantzen iaioak direla antzeman daiteke udalerriko eraikuntza harrigarriena baita. Gaztelu honek, 300.000 bezero baino gehiago biltzen ditu urtero eta hiriko eraikuntza bisitatuena da . Urtez urte eraikitzen dute hotela, bakoitzean diseinu ezberdinarekin.\nDorre garaienak 20 metrokoak dira, eta hormak aldiz, 1.000 metroko luzerakoak. Gazteluak, hiru solairu dauzka, non 100 eserlekuko eliza, izotzezko mahaiak dituen jatetxea eta hotel bat aurkitu daitezkeen. Ezkontzak ospatzeko momentuan, apaizak, hala nola Japonia eta Hong Kongo hainbat bikote ezkondu izan ditu. Hotelak eskaintzen dituen paisaia artikoak izugarriak dira, eta nahiz eta kanpoko tenperaturak 0 azpitik egon, gaua beroa pasa daiteke bertan.\nGainera, umeentzako jolaslekuak, antzoki bat eta izotzezko arte erakusketak egin ohi dira, non opera abeslari eta dantzari famatu askok dantzatu duten.\nBestetik, Kemiko eliza, Finlandiako eliza luterano berezienetakoa eta ikusgarrienetakoa da hau eta izokin kolorekoa da. 1902. urtekoa izanik, modernismo handia erakusten du eta hotzaren ondorioz, oso ongi kontserbatuta dago, 2003. urtean egin ziren konpontze lanak oso gutxi iraun baitzuten. Egun hiriaren erakargarri turistiko aipatuena da Kemiko elur-gaztelua ondoren.\nPS Kemi Kings taldearen zelaia ere, Saukki, auzo honetan dago."}
{"id": "81675", "revid": "119347", "url": "https://eu.wikipedia.org/wiki?curid=81675", "title": "Kemiko portua", "text": "Kemiko portua, Finlandiako Kemi hirian dagoen portua da. Herrialde osoko portu garrantzitsuenetarikoa da Oulu eta Helsinki hiriburuko portuekin batera. Kemi udalerrian, Ajos izeneko uharte batean kokatua dago, hirigunetik pare bat kilometrotara, eta honen inguruan, papergintza eta basogintza bezalako industria garatu dira.\nHistoria.\nSuediako Erresumaren menpe egondako urteetan, udalerria, hiri eta portu garrantzitsu bezala kokatu zen herrialdean, eta Bothniako Golkoko merkataritzaren erdigune izatera heldu zen. Hala ere, ekonomikoki urre-aro garrantzitsuena, Errusia inperialaren menpe zegoenean lortu zuen; izan ere, inperio oso honetako mendebaldeen zegoen portua bilakatu zen Kemikoa, beraz, sartaldeko herrialdetako merkataritzaren abiapuntua bihurtu zen. Honela, hiriaren hazkundearekin batera eta Lappi lurraldeko baso zabalak eskaintzen zuten zura aprobetxatuz, basogintza bezalako industriak antolatu ziren portuaren inguruan eta hauek, Europa kontinente osoan zehar zabaltzea lortu zuten. Trenbide bidezko garraioa ez zen asko luzatu ere eta 1903. urtean, hiria, Finlandiako hiriburu eta beste hirigune garrantzitsuenekin lotua izan zen, industriaren garapen handiagoa lortuz.\nFinlandiak independentzia lortu eta Laponiako Gerraren ostean, desoreka iritsi zen herrialdera, eta honek, udalerriko ekonomiaren gainbehera eragin zuen. Hala ere, II. Mundu Gerran, herrialdea, soberano mantendu zenez, gerrak eragindako suntsiketak konpontzeari ekin zioten segituan, eta ekonomia bizkor suspertzea lortu zen.\nUdalerriak, 60ko hamarkadan, bigarren urre-aroa jasan zuen ekonomian; izan ere, Errusiar garaian izandako garrantzia-maila berdindu edo gainditu zuen portuak. Keminmaa udalerriko meatzeetako kromo lehengaien esportazioaren ondorioz, Finlandiako portu garrantzitsuenetarikoa bihurtu zen eta diru-sarrera horien inguruan basogintza eta papergintza industriak antolatzen hasi ziren, Keminmaakoak, Europa osoko kromo-meatze bakarrak baitira ."}
{"id": "81680", "revid": "119347", "url": "https://eu.wikipedia.org/wiki?curid=81680", "title": "Purim", "text": "Purim jaia (, \"P\u00fbr\u00eem\" = zorteak), urtero, Adar hilabeteko 14. egunean (edo hilabete beraren 15ean harresituriko hirietan) ospatzen den jai judu bat da, Esterren liburuan aipatzen den mirariaren omenez, hau da, judutarrak, Asuero erregearen aginduz (historialariek Xerxes I.a persiar erregea bezala identifikatu dutena) suntsituak izatetik salbatu izana, K. a. 450. urtean.\nPurim jaia, hebrear egutegiko egunik pozgarrienetakotzat hartzen den arren, juduak, bezperan, otoitz eta barau egitera behartuta daude, Haman eta Persiar Inperioko bere jarraitzaileek judutarrak suntsitzea eragingo zuen gatazkatik salbatzeko Jainkoari otoitz egin eta barau egin zuten persiar judutarren omenez. Purim jaian, \"Meguil\u00e1\" irakurtzen da (, \"Meguilat Ester\" \"Esterren liburua\"). Irakurketa hau, abiada bizian egiten da, eta, entzuleek, matraka edo beste gairen batzuekin zalaparta atera behar dute Aman izena esaten den unean, izen hori ezabatua izan dadin. Honek, umeek ere parte hartzea eragiten du.\nBaraualdiaren ondoren, ardoa edan eta kantuak kantatzeko ohitura dagoen oturuntza bat egiten da. Kantu horien artean, Shoshanat Ya'akov bezala ezagutzen den otoitza errezitatzen da, Israel eta Diasporako judutar kantari askok grabatu dutena. Gainera, derrigorrezkoa da lagunei opariak bidaltzea (, \"Misl\u00f3aj Manot\"), eta behartsuei karitatea ematea (, \"Matanot La'evion\u00eem\"), eta ume txikiak mozorrotzeko ohitura ere badago.\nPurim jairako, gozo berezi batzuk prestatzen dira, \"Amanen Belarriak\" deituak. Gizonek, mozkortu arte edan dezakete ardoa."}
{"id": "81681", "revid": "336", "url": "https://eu.wikipedia.org/wiki?curid=81681", "title": "2008ko Ameriketako Estatu Batuetako hauteskundeak", "text": "2008ko Ameriketako Estatu Batuetako Hauteskundeak, herrialde honetan 2008an presidente berria aukeratzeko egindako hauteskunde orokorrak dira. Halaber, presidenteordeak ere aukeratzen dira. Bi hauen kargua, 2008tik hasi eta 2012ra bitartekoa izango da. 2008ko azaroaren 4ean izan dira hauteskundeak. Hauteskundeen irabazlea, Barack Obama demokrata izan da, eta Joe Biden bere presidenteordea.\nHauteskunde-mapa.\nEskuineko mapan, AEBetako estatu bakoitzak hautagaiei eman diezaizkioken boto kopurua agertzen dira. Botu gehien ematen duten estatuak, Kalifornia, Texas eta Florida dira; aldiz, boto gutxien ematen dituzten estatuak, Delaware, Alaska eta Vermont dira. Estatu Batuetako 50 estatuek hartzen dute parte hauteskunde hauetan."}
{"id": "81682", "revid": "105290", "url": "https://eu.wikipedia.org/wiki?curid=81682", "title": "Adar (hilabetea)", "text": "Adar (, \"\u02be\u0102\u1e0f\u0101r\", eta hau akadieratik \"adaru\", \"aletegia\" edo \"gari jotzea\"; eta, beharbada, baita \"lainatua\" ere, hilabetean izaten den klima eta lanagatik) gaur egungo hebrear egutegiko seigarren hilabetea da, Munduaren sorrerarekin hasten dena, eta hamabigarren eta azken hilabetea, Biblian hilabeteak antolatuta dauden moduagatik, Nisanekin hasten dena, hebrear esklaboak Egiptotik irten izanaren omenez, eta, hain zuzen ere, Adar hilabetearekin amaitzen dena.\nBiblian Adar hilabeteari emandako izena \"hamabigarren hilabetea\" baino ez da, zenbaketa ordinala jarraituz, Toran, gainontzeko hilabeteak bezala, bere gaur egungo izena, Adar alegia, antzinako Babiloniako hilabeteetatik datorren bitartean, akadieratik datozenak, nondik bertara K.a. 586 eta K.a. 536 artean erbesteratutako juduek hartu zituzten, Nabukodonosor II.ak erbesteratu ondoren. Adar, jada bere izen babiloniarraz agertzen da, askotan, Esterren Liburuan \"Erregearen aginduak hamabigarren hilabetean beteak izan ziren, Adar hilabetea dena\" (Esterren liburua 9:1), baita Esdrasen liburuan ere (Esdras 6:15).\nAdar hilabeteak, beti 29 egun ditu, eta iparraldeko hemisferioko neguko azken hilabetea da, gregoriar egutegiko otsaila eta martxoa hilabeteekin bat datorrena. Bisurtean, bere izena, Adarretik, Adar \"Bis\"era adaltzen du (\u05d0\u05d3\u05e8 \u05d1, \"Adar Bet\") hamabigarren hilabetea izatetik, hamahirugarrenera izatera pasatzen dena, eta hilabete hau eta aurreko Shevat hilabetearen artean, 30 eguneko beste hilabete berri bat kokatzen da: Adar A (\u05d0\u05d3\u05e8 \u05d0 \"Adar \u00c1lef\").\nZodiakoko bere zeinua Pisces da, hilabete honetan, ibai eta itsasoko arrainak ugaltzen baitira. Nabarmentzekoa da, orokorrean, Zodiakoko zeinuek izen singularrak daramatzatela, Adar hilabetearen zeinuarena, pluralean datorren bitartean; \"Pisces\", Adarren bi hilabeteen aipamen bezala, Adar A eta Adar Bis alegia, bisurteetan egoten direnak."}
{"id": "81688", "revid": "105290", "url": "https://eu.wikipedia.org/wiki?curid=81688", "title": "Merovingiar leinua", "text": "Merovingiar leinua (latinez \"Merovingi\", antzinako anglosaxoiz \"Merew\u012bowing\") V. eta VIII. mendeen artean egungo Frantzia, Belgika, eta Alemaniaren zati batean gobernatu zuen leinu frankoa izan zen. Leinuaren sortzailea Meroveo buruzagi frankoa izan zen eta lehendabiziko erregea Klovis I.a (481\u2013511).\nHistoria.\nMeroveoren ondorengoa zen Klovis (481-511) izan zen frankoen lehen erreinuaren sortzaile eta bateratzailea. Errege hori kristau egin zen, bere herriarekin batera, 496an, eta ia Galia guztia izan zuen bere eskuetan. Egin zuen testamentuaren ondorioz, bere semeen artean banatu zen erresuma. Hala ere, merovingiar erregeek Burgundia eta Germania menderatu zituzten. 558\u2013561 bitartean Klotario I.ak erresuma batzea lortu zuen.\nBeste merovingiar errege aipagarri bat Dagoberto I.a (629-638) izan zen, hainbat urtez bereizirik egon ostean, erresuma frankoak batu zituena. Dagoberto hil ondoren, dinastiak behera egin zuen, eta denbora pasa ahala erregeen maiordomoak benetako errege bihurtu ziren. 751n, gorteko maiordomoa zen Pepin Laburrak (Karlos Martelen semeak) merovingiar erregeen aginteari amaiera eman zion, Txilderiko III.a kargutik kenduz. Era horretan Karolingiar leinuaren agintaldia hasi zen."}
{"id": "81691", "revid": "10891", "url": "https://eu.wikipedia.org/wiki?curid=81691", "title": "PS Kemi", "text": "Palloseura Kemi Kings edo PS Kemi Kings, Kemi hiri finlandiarreko futbol-taldea da. 2016 urtean egin zuen debuta maila gorenean.\nLehia berezi bat dauka, TP -47 Tornio hiriko futbol-taldearekin, eta maila berean jokatzen dutenez, urtero giro ezohiko bat egoten da."}
{"id": "81692", "revid": "6327", "url": "https://eu.wikipedia.org/wiki?curid=81692", "title": "PS Kemi Kings", "text": ""}
{"id": "81693", "revid": "886", "url": "https://eu.wikipedia.org/wiki?curid=81693", "title": "Saukki", "text": ""}
{"id": "81694", "revid": "105290", "url": "https://eu.wikipedia.org/wiki?curid=81694", "title": "Sauvosaari Kirol Zelaia", "text": "Sauvosaari Kirol Zelaia (\"Saukki\" bezala ezagunagoa), Kemi hiriko Sauvosaari auzoan dagoen kirol zelaia da. Gehien bat, futbolerako erabiltzen da; PS Kemi Kings taldea da zelaia erabiltzen duen futbol-taldea, eta Kakkonen ikusteko, hainbat zale gerturatzen da beratara uda garaian.\n1.500 zale sar daitezke zelaian."}
{"id": "81696", "revid": "886", "url": "https://eu.wikipedia.org/wiki?curid=81696", "title": "Halti mendixka", "text": ""}
{"id": "81705", "revid": "90799", "url": "https://eu.wikipedia.org/wiki?curid=81705", "title": "Karolingioak", "text": "Karolingioak edo dinastia karolingioa VIII. eta X. menderen artean Mendebaldeko Europa gobernatu zuen leinu frankoa zen. Karlos Martel (erregearen maiordomo eta Poitiersko guduaren garaile) izan zen leinuaren sortzailea.\nHistoria.\nMendebaldeko Erromatar Inperioaren desagerpenaren ondoren sortu ziren erresumen artea, frankoena boteretsuena izan zen. Hala ere, VI. eta, batez ere, VII. mendeetan barne borroka andana gertatu ziren erresuma horren eratorritako Neustria eta Austrasia izeneko erresumen artean. Azkenean, merovingiar errege horien boterea oso ahulduta suertatu zen, haien menpe teorikoko seneskalen mesederako. Seneskal horietako bat Karlos Martel izan zen, musulmanak Toursetik hurbil dagoen Poitersko guduan garaitu zituena (732). Haren seme Pepin Laburrak boterea \"de jure\" hartu zuen azkenean 752an, legezko erregea, Txilderiko III.a, kanporatuta.\nNolanahi ere, karolingiarren errege nabarmenena Pepinen semea izan zen, Karlos Handia edo Karlomagno zeritzona. Boterea 768an hartuta, laster konkista-kanpainari ekin zion: Iparraldeko Italia (774), Iberiar Penintsulako iparraldea (Bartzelona 800ean konkistatu zuen, baina Orreagako guduan -778- galtzaile atera ziren frankoak), zein saxoien, bavariarren, abaroen eta eslaviarren aurkakoak. Hori zela eta, Karlos Handiaren mendean lurralde itzela geratu zen, erromatar garaietatik ezagutzen ez zen bezalakoa. Honela, 800ko Gabonetan, Aita Santuak Karlos Handia enperadore izendatu zuen, hain handia ikusten zen bere boterea. Lurralde eskerga horretan justizia-sistema berria, eliza-erreforma (liturgia bakarra izan zezan) eta kultura-suspertzea bultzatu zituen Karlos Handiak. Izan ere Karolingiar Pizkundeaz hitz egiten da garai honetako kulturaz mintzatzerakoan.\nKarlos Handiak ondorengo bakarra izan zuen, Ludoviko Pio. Hura hil zenean, halere, bere semeek borrokatzeari ekin zioten boterea bereganatu nahian. Azkenean Inperioa bereizi behar izan zen hiru semeen artean, Verdungo Itunari esker (843). Horrela, inperioa hiru zatitan banatu zen:\nLotario I.ak, zaharrenak, enperadore titulua, Italia (zonalde honek enperadore-titulua eramateko legitimazioa ematen baitzuen), frankoen erresumaren muina, Aachenen ingurua (Rhinen ahoa) eta bi hauek lotzen zituen zonaldea, hau da, inperioaren erdialdea. Hurrengo urteetan, erresuma horiek areago banandu ziren, harik eta, 887an, enperadore-titulua desagertu zen arte, ez baitzegoen ohore hori eramatea merezi zuen inor. Urte horietan mehatxu ugari pairatu behar izan zituzten Mendebaldeko Europan, bikingoen zein Erdialdeko Asiatik etorritako herrien (hungariarrak esaterako) eskuetatik. Arrisku horiek X. mendean desagertuta edo gaindituta, 955ean enperadore titulua berreskuratu zen, baina horko horretan soilik Ekialdeko Frantziari, Germaniako Erromatar Inperio Sainduari hain zuzen ere, zegokion.\nPepin Laburraren erresuma; lehen errege karolinjiarra.\nKarlos Martelek, errege melovingiarren aurrean jauregiko alkate gisa gobernatzen zuen bitartean, erresuma frankoaren boterea, Borgoinako erresumara zabaldu, Akitaniako erresumaren kontrola indartu (menderatze arabiar-musulmanaren mehatxutik libratuz) eta Frisia eta Neustriako mugak indartu zituen. 737. urtean, Tierri IV.a erregea hil zen, eta inor ez zen hura ordezkatzeaz arduratu: Karlos Martel frankoen \"printzea\" da guztientzat. Bere burua \"\" eta \"printze Francorum\"tzat (duke eta frankoen printzea) jotzen du, eta titulu horrek legitimoa egiten du frankoen erresumako lehen gizon gisa. Baina, hori guztia, Austrasiako Elizetako espoliazio askoren kontura egiten da, eta oso ez-gogoko bihurtzen da. 741. urtean hil zen, eta bi seme-alaba utzi zituen: Karloman eta Pepin.\n743. urtean, Karlomanek kontseilu baterako deia egin zuen Leptinnesen (edo Estinnes-en, pepinotarren errege-ondarea). Kontseiluaren helburua da Austrasiako Elizak (aldez aurretik, kondeen mesedetan, eliza horien ondasunak Charles Martelek espoliatu zituenak) eta kondeak (beren diru-sarreren zati bat gorde nahi dutenak) ados jartzea. Anaiaren jarraipenean, Pepinek kontseilua deitu zuen Soissons-en, Neustrian, 744ko martxoan. Bi kontseiluek Eliza-onura eta prekariatu bat ezarri zuten, eta paganismoa, erritu idolatrak, amuletoen erabilera eta animalien sakrifizioa mantentzen zituzten praktika superstiziozkoak ere salatu zituzten.\n747. urtean, Karlomanek Cassin mendiko monasteriora erretiratzea erabaki zuen, joko politikotik urrun, eta anaiari eman zion lekua. Lau urte geroago, Pepinek errege-tronuaz amesten du, eta Elizaren eta aristokraziaren laguntza bilatzen du. 751. urtean, Zacar\u00edas Aita Santuak zera galdetu zion: \u00abOna ala txarra al da erregeak frankoen erresuman egotea botererik erabili gabe?\u00bb. Hark, berriz, honela erantzun zion: \u00abOrdena ez nahasteko, hobe da boterea benetan erabiltzen duenari erregea deitzea\u00bb[11]. Erantzun trebe horrekin, Zacar\u00edas Aita Santuak inplizituki eman zion babesa Pepineri, Ekialdeko inperio erromatarraren subiranoekin zituen harreman zailei eusten zien bitartean[12].\nAste batzuk geroago, 751. urteko azaroan, Pepinek Txilderik III.a kendu zuen \u2014743. urtean ezarria\u2014, eta, gero, bere burua frankoen errege hautarazi zuen. Hala, Pepin dinastia karolingioaren lehen ordezkari bihurtu zen gotzainen, nobleen eta leudeen (erresumako handiak) batzar bateko txaloen artean. Txilderik III.a tontsuratu, eta Saint-Bertin de Saint-Omer abadian giltzapetuta hil zen.\nSaint-Denisen, Bonifazio gotzaina eta Pepinen aholkulari diplomatikoak, errege berria koroatzen du Eliza Katolikoaren izenean gantzutuz. 754ko uztailaren 28an, oraindik Saint-Denisen, ekitaldia berritu zuten, baina, oraingoan, Esteban II.a Aita Santuak gidatuta, eta, berriro, onuradunak Pepinoren semeak izan ziren: Karloman I.a eta Karlomagno. Gantzuduraz koroatzea karolingioek ekarritako nobedadea zen, Itun Zaharretik hartua, non Saul Krisma Santuaz gantzutua den Samueletik eta jarraituz gero Davidetik. Jada mende bat lehenago, Bisigodoek hartua zuten Sakramentua Espainian. Orduan, erregea \"David berria\" da, errege eta profeta batera, eta horrek, Karlomagnoren errege-teokraziara eta, ondoren, teokrazia inperialera eramango du, lurreko aitaren gizonen gobernura, Zeruko Aitaren irudiko, botere espiritual eta tenporala gizon berean, zeina, aldi berean, barruko zein kanpoko gotzaina den."}
{"id": "81709", "revid": "105290", "url": "https://eu.wikipedia.org/wiki?curid=81709", "title": "Kuivanuoro", "text": "Kuivanuoro, Kemi udalerri finlandiar iparraldean dagoen uharte bat da."}
{"id": "81714", "revid": "58701", "url": "https://eu.wikipedia.org/wiki?curid=81714", "title": "Santa Sofia", "text": "Santa Sofia edo \"Jainkotiar Jakinduriaren eliza\", batzuetan Hagia Sofia, (; ) antzinako basilika kristaua da, gero meskita eta tarte luze batez museoa izan da (\"Ayasofya M\u00fczesi\"), Istanbulen kokatua. 2020ko uztailaren 27tik aurrera, berriro ere meskita bat da.\n537an eraikia Erdi Aroaren hasieran, oso ezaguna egin zen batez ere bere kupula erraldoiagatik. Garai hartako munduko eraikin handiena izan zen eta eraikuntza lan paregabea. Bizantziar arkitekturako lan gailena da eta esaten denez \"arkitekturaren historia aldatu zuen\".\nAntemio Trallesekoa eta Isidoro Miletokoa arkitektoek ia oinplano karratuko gisan eraiki eta petxinen gainean jarritako erdiko kupula batekin estali zuten. Kupula lau arkuren gainean dago eta arku horieei beste hainbeste zutabek eusten diete. Bi kupulaerdik egiten dute erdiko kupularen kontrahorma lana eta harresi irekiak kontrahormek ziurtatzen dituzte. Gainera, bizantziar mosaiko ederrak ditu.\n2007an, Munduko 7 mirari berriak aukeratzeko zerrendako eraikinetako bat izan zen.\nHistoria.\nEraiki zenean, Hirutasun Santuaren bigarren pertsonari eskaini zitzaion, Jesusi, alegia. 532 eta 537 urteen artean eraikia zen, Bizantziar Inperioko hiriburu Konstantinoplan (gaur egun, Istanbul) enperadorea Justiniano I.a zela.\nKonstantinoren basilika primitiboaren gainean eraiki zuten, bost urtean, Justiniano I.aren erregealdian. Antemio Tralleskoa matematikaria eta Isidoro Miletokoa fisikaria lanen arduradunak izan ziren. Agatiasen hitzetan, \u00abmateria solidoari geometria aplikatzen\u00bb saiatu ziren. Justinianok \u2014enperadore horren kronista ofizial Prokopio Zesareakoak dioenez\u00bb\u2014, Santa Sofia amaitua ikusi zuenean, honako hau oihukatu zuen: \u00abSalomon, gainditu zaitut!\u00bb (\u039d\u03b5\u03bd\u03af\u03ba\u03b7\u03ba\u03ac \u03c3\u03b5 \u03a3\u03bf\u03bb\u03bf\u03bc\u03ce\u03bd).\nBizantzioko eraikuntzetan ez dago Santa Sofia bezalakorik. Hura izan zen sortaldeko arkitektura kristauaren abiagunea. Sartaldekoak beste bide bat hartu baitzuen, garrantzi handiagoa emanez eraikuntzaren kanpoaldeari ; haietan barnealdeak ez ziren hain zabalak ez hain bikain apainduak.\nKristau elizatzat erabili zuten mila urtez baino gehiagoz, 360an sagaratu zutenetik 1453ko Konstantinopolisko erorialdia arte. XV. mendeko urte hartan, meskita bihurtu zuten otomandarrek. Sofia tenpluan babes hartu zuten beldurturiko biztanleek, otomandarrek hiria erasotzean. Santa Sofia meskita bihurtzean gehitu zitzaizkion lau minareteak, baita barneko medailoi apaingarriak ere.\n1935ean, museo bihurrarazi zuen Turkiar Errepublikaren fundatzaile eta lehendabiziko presidente Mustafa Kemal Atat\u00fcrkek.\n2020ko uztailaren 24ak berriro ere meskita izendatu zuen Recep Tayyip Erdo\u011fanek.\nArkitektura.\nBizantzioko arkitekturak Justinianoren garaian (527-565) iritsi zuen heldutasuna. Santa Sofia da haren erreinaldian egin zen arkitektura lan inportanteena, arkitekturaren historiako zoragarrienetako bat. Antemio Tralleskoak asmatu zuen proiektua eta Isidoro Miletokoak burutu zituen eraikitze lanak. Hain zoragarria iruditu zitzaion jendeari eraikuntza ezen Jainkoak berak asmatu zuela eta Justiniano enperadoreari aingeru baten bidez jakinarazi ziola zabaldu baitzen. Justinianok berak jarraitu zituen garaiko katedral handiena eraikitzeko lanak, eta munduko handiena izaten jarraitu zuen 1.000 urtez Sevillako katedrala amaitu zen arte.\nArkitektura nagusiki barne-espaziala du. Horrela, kanpoaldeko itxura barnealdearen emaitza funtzionala da eta, otomandarrek bereziki aldatua, minarete, ezproi eta beste arintze batzuekin aberastu da historian zehar. Eraikinaren ideia, eraiki behar zen kupula handia, lau arkuren bidez eutsia izatea zen, bultzadak desbideratuko zituzten kupulaerdi eta hormabularren bidez indartuak. Horrela, hormigoiaren erabilera ekidin zen, adibidez, Erromako Agriparen Panteoian ez bezala.\nOinplanoa 71x76,2 metroko laukizuzen bat da, ia laukia. Kupula, 55,6 metroko garaiera eta 31,24-30,86 metro arteko diametroa duena, lau puntutan danborrik gabe eutsita dago, eta berrogei leihok banandutako beste hainbeste hormabularrez inguratua dago: Prokopiok dioenez, \"zerutik, urrezko kate baten bidez zintzilikatua\" dagoenaren itxura duk. Kanpoaldetik, eliza handiaren masa harmoniarekin baina grazia handirik gabe altxatzen da. Kupulak antzinako basilikentzako oso arrotza zen zentralizazio bat ezartzen zuen, baina petxina eta ahaleginak alboetako nabeei emanez, baita argiaren erabileraren fintze bati esker \"ez dirudi oinarri solidoan jarrita dagoenik\".\nKupula.\nOhiko basilika-oinaren arabera egin zen eraikuntza, baina kupula handi batekin eta bultzada berdintzeko sistema batekin : luzera ardatzean jarritako bi kupulaerdi, ardatz horri buruz diagonal jarritako bi nitxorekin. Zama banatzeko sistema hori zela-eta, ez zen zutaberik jarri beharrik izan basilikaren habearteak bereizteko. Erromatarren eta paleokristauen garaiko basiliketan, berriz, ezaugarri nagusietako bat zutabeak ziren.\nZutabeak, eraikuntzaren euskarri nagusiak, harriz egin ziren, adreilu-morteroetan izaten diren uzkurtze eta zabaltze efektuak ez izateko. Zutabe nagusiek 44 metroko karratu bat eratzen zuten eta haien gainean lau arku handi eraiki ziren. Arku horien erpinen eta arkuak elkartzen dituzten petxinen gainean eraiki zen kupula nagusia, berrogei nerbiok ataldua barrutik eta beste hainbeste nerbio laburrek sendotua kanpotik ; nerbioetan tartekaturik leiho txiki batzuk egin ziren kupula argitzeko eta pisua arintzeko.\nKupulak kanporantz egiten duen indarrari eusteko bi kupulaerdi egin ziren luzerako ardatzean. Kupulaerdiek kupula nagusiaren diametro berdina dute eta, arestian esan den hezala, ardatzari buruz diagonal jarrita dauden bina nitxotan deskargatzen dute beren bultzada. Zehar ardatzean, berriz, iparraldeko eta hegoaldeko arkuen tinpano hormetan deskargatzen da bultzada, hormotan zulatuta eta elkarren gainean jarrita dauden bi arku ilaren (sei arku txiki goikoan eta lau handi behekoan) arkuen zutabeen bitartez.\nEraikitze lanean arazo handiak sortu ziren eta sortu ahala konpondu behar izan zituzten arkitektoek. Lau arkuen bultzada zela eta, eraiki ahala okertu zen eraikuntza, eta kupula egiten hastean hark estali beharreko espazioa uste baino gehiago zabaldu zela ohartu ziren. 558an kupula lurrera erori zen, lurrikara batzuen ondoren, eta berriro eraiki zuten 563an, aurrekoa baino bost metro garaiago. 975ean, beste lurrikara baten ondoren, mendebaleko kupulaerdia lurreratu zen eta berriro eraiki behar izan zuten. Gero, atari handi bat erantsi zioten mendebalean, eta 10.000 metro koadrotik gora hartzeraino handitu zen azkenerako.\nNartexa.\nAte Inperiala zen sarrera nagusia, exo- eta esonartexen artean. Enperadoreak bakarrik erabiltzekoa zen. Atariaren gainean dagoen mosaikoa Kristo eta enperadore izengabe bat irudikatzen du. Kanpoko nartexetik doan aldapa luze batek Goiko Galeriara darama.\nBarnealdea eta dekorazioa.\nBizantzioko arkitekturaren xedea barne espazioak sortzea zen, eta Santa Sofiako eraikitzaileek ere, joera horri jarraiki, barneari eman zioten lehentasuna, kanpoaldearen kaltean, Santa Sofia kanpotik ez baita oso ikusgarria. Kupula, kupulaerdi eta nitxoen arteko loturak espazioa horizontalean eta, areago oraindik, bertikalean luzatzen denaren itxura ematen dio. Kupula sail horri eusteko ez hormarik ez, itxuraz, zutaberik izateak areagotu egiten dute barrunbearen efektua. Zutabeak alboko habearteetatik ikusita baizik ez dira nabarmentzen, baina fustearen marmolezko azal polikromoa hondoko hormaren zokaloarekin nahasten eta berdintzen da.\nBarneko dekorazioaren eginkizuna espazioari handitasun efektua ematea zen.\nLehenago esan den bezala, marmol kolore askotako azalek estaltzen zituzten zutabeak, pilareak eta horma-zokaloak. Zorua, berriz, marmol gris ilunezkoa zen. Horma garaiak, gangen azpia eta kupulak, berriz, mosaikoz hornitu ziren : gurutzeak eta izarrak urrezko hondo batean. Kapitelak eta arku tarteak hosto itxtuan zizelkatu ziren. Kupula handiaren erdian, apaingarri gisa, mosaiko bat zegoen : gurutze handi bat zirkulu batean sartua. Gainerakoan, aldarearen eta koruaren artean, urrezko lanparak eta zilarrezko xaflak zeuden apaingarri gisa.\nDekorazioak sortzen zuen efektua argiak areagotzen zuen. Leihoak estrategikoki banatuak eta beira koloreztatuez estaliak zeuden. Argitasuna handituz-handituz zihoan alboko habearteetatik erdikora. Han, erdiko habeartean, kupula nagusiko leihoek eta arlotetako tinpanoetakoek oso ondo argiztatzen zuten eraikuntzaren erdigunea.\nBestalde, mosaikoak berariaz jarri ziren urrezko lanparen kolore horixkaz argi egin zezaten gaueko elizkizunetan."}
{"id": "81715", "revid": "1545", "url": "https://eu.wikipedia.org/wiki?curid=81715", "title": "Kemi-Tornioko Zientzia Aplikatuen Unibertsitatea", "text": "Kemi-Tornioko Unibertsitatea (), Lappi lurraldeko bigarren unibertsitatea da Rovaniemiko Unibertsitatearen ondoren. Bertan, arte ederrak eta erizaintza ikasteko aukera dago.\nKemi eta Tornio hirien artean banatzen da unibertsitatea eta gaur egun, 2.400 bat ikasle ditu."}
{"id": "81716", "revid": "58701", "url": "https://eu.wikipedia.org/wiki?curid=81716", "title": "Meskita Urdina", "text": "Sultan Ahmed meskita () edo Meskita Urdina Istanbulgo meskita nazionala da. 1609 eta 1616 artean eraiki zuen Mehmet A\u011fa arkitektoak, Sinan ezagunaren ikasle batek, Ahmed I.aren garaian. Beste meskita askok bezala, fundatzailearen hilobia, madrasa bat eta ospitale bat dauzka.\nEzaugarriak.\nHagia Sofia antzinako elizaren parean dago: biak lorategi bihurtutako espazio eder batez bananduta daude eta, Istanbuleko meskiten artean, 6 minarete dituen bakarra da.\nBere kanpoalde bikainak ez dio barnealde handiari itzalik egiten: hor, Izmirreko mosaiko eder talde batek tokiari giro berezia ematen dio.\nSinan Ibn Abdulmennan edo Mimar Sinan (turkierazko \"Sinan Arkitektoa\") edo, soilik, Koca Sinan (\"Sinan Handia\") otomandar gorteko arkitekto inperialen buruzagia izan zen (\"mimarbashi\"), eta hiru sultanen agindutara egon zen berrogeita hamar urtean, 1538 eta 1588 bitartean. Haren lanak otomandar inperioaren artearen bilketa bat dira (garai hartan gailenean zegoen) eta haren lorpen artistikoek Islamaren kontzeptu estetikoa irauli zuten.\n21.043 azuleju jauregiko lantegietan egin ziren; bestetik, ehunka metro karratuko tapizak ehundegi inperialetan ehundu ziren eta oliozko lanparen kristalak atzerritik eraman ziren.\nBitxikeriak.\nEraikina \"Age of Empires\" 2 joko ezagunaren mirarietako bat da."}
{"id": "81719", "revid": "105290", "url": "https://eu.wikipedia.org/wiki?curid=81719", "title": "Aulki kurul", "text": "Erromatar Errepublikan eta ondoren Erromatar Inperioan, aulki kurula (latinez \"sella curulis\") magistratu beteranoek edo imperiuma zuten promagistratuek bertan esertzeko eskubidea zuten ohorezko aulkia zen. Eskubide hori zutenak, diktadorea, magister equituma, erromatar kontsula, pretorea eta edil kurula aurkitzen ziren. Jupiter jainkoaren flamenari (\"flamen Dialis\") ere uzten zitzaion bertan esertzen, \"imperium\"ik ez zuen arren. Errepublikaren amaierako garaian, Julio Zesar, urrezko aulki kurul batean esertzen zen, bere biziarteko diktadore karguaren ondorioz.\nAulki kurula, ohi, boliz egina zegoen, X zabal bat eratzen zuten hanka bihurtuekin. Ez zuen bizkarralderik, eta bere besoak baxuak ziren. Aulkia, tolestu egin zitekeen, honela erraz eraman eta komandante eta magistratuak gudu zelaian erabili ahal izateko. Tito Livioren arabera, bere jatorria Etrurian izan lezake.\nBere formak, ondorengo garaietako apainduran inspirazio gisa balio izan du, bereziki, XIX. mende hasierako neoklasizismoan."}
{"id": "81720", "revid": "63274", "url": "https://eu.wikipedia.org/wiki?curid=81720", "title": "Edil kurul", "text": "Edil kurulak, Erromatar Errepublikan agertu ziren, hasieran, ospakizunen batzuk antolatzeko. Hauteskunde Tribunatuek izendatzen zituzten.\nHasiera batean, patrizio eta plebeioek alternatiboki izan zuten magistratura hau, ondoren, izendapena, klasea kontutan hartu gabe egin zen eta, 541 ab urbe conditan, K.a. 212an alegia, bere izendapen alternatibora itzuli zen (patrizioak urte bakoitietan eta plebeioak bikoitietan).\nBeranduago, osasun, moral, hornikuntza, polizia, azoka, prezio, kalitate eta joko antolakuntza funtzioak hartu zituzten.\nBi edil mota egon ziren: edil kurul eta plebearen edil-a."}
{"id": "81721", "revid": "59723", "url": "https://eu.wikipedia.org/wiki?curid=81721", "title": "Ab urbe condita", "text": "Ab urbe condita (AUC edo a.u.c.) \"hiriaren sorreratik\", hau da, \"Erromaren sorreratik\" esan nahi duen latinezko esaera da. Tradiziozi, Italiako hiriburuaren sorrera K.a. 753an kokatzen denez, aro kristauko 1. urtea 754 \"ab urbe condita\"ren baliokidea da. Esaera hori erromaktarrek erabiltzen zuten euren gertaera historikoak datatzeko.\nHala ere, datak era praktikoagoan bereizteko, erromatarrek urte horretan boterea zuen errege edo kontsularen arabera ezberdintzen zituzten. Horrela, adibidez K.a. 216. urtea izendatzeko, \"Luzio Emilio Paulo eta Gaio Terentzio Varronen urtea\" esaten zen, edo K.a. 44. urtea adierazteko, \"Julio Zesarren bosgarren kontsulaldia\".\n\"Ab urbe condita\" datazioa erromatar historiaren hasieratik erabili zen. K.a. I. mendean, zertxobait aldatu zen, Marko Terentzio Varron historialariaren kalkuluen arabera, hiriaren sorrera data K.a. 753 urtera arte eraman baitzen VI. mendetik aurrera, Dionisio Eskasaren sistema, urteak Jesusen jaiotzatik aurrera zenbatzen dituena, Inperio osoan orokor bilakatu zen."}
{"id": "81725", "revid": "105290", "url": "https://eu.wikipedia.org/wiki?curid=81725", "title": "Ubide pasealekua (Bilbo)", "text": "Ubide pasealekua edo Ubide ibiltokia (gaztelaniaz: \"Paseo de los Ca\u00f1os\") Bilboko (Bizkaia) Atxuri eta Abusu auzoak lotzen ditu Bilboko itsasadarraren ezkerreko aldean. Bilboko udalak, 2004. urtean berriztu zuen bidea, oinezkoentzako gune berriak eraikiz."}
{"id": "81726", "revid": "56334", "url": "https://eu.wikipedia.org/wiki?curid=81726", "title": "Gaio Terentzio Mario Varron", "text": "Gaio Terentzio Mario Varron, Bigarren Gerra Punikoan erromatar kontsul bat izan zen, K.a. 216an izan zuen kargua.\nK.a. 218an pretore aukeratua eta kontsul K.a. 216an, prokontsul izendatua izan zen hurrengo urtean, K.a. 213 arte mantendu zuen kargua. Propretore K.a. 208 eta K.a. 207an, Etruria, Hasdrubal Barkaren erasoetatik defendatu zuen. Afrikara bidaiatu zuen enbaxadore bezala K.a. 200ean.\nErromatar armadaren buru izan zen Anibalen aurka Cannaeko guduan K.a. 216an, Luzio Emilio Paulorekin batera, azken hau, borrokan hila izan zelarik."}
{"id": "81730", "revid": "63274", "url": "https://eu.wikipedia.org/wiki?curid=81730", "title": "Prokontsul", "text": "Prokontsula, erromatar kontsularen delegazio bidez, probintzien administraziorako sortutako erromatar magistratura bat da.\nKontsulen funtzioak, konkistatutako lurraldea hedatzen zen heinean, probintzia bakoitzerako delegatu behar izan ziren: lehenik kontsul funtzioak zituzten uharte kuestoreengan (uharteetan K.a. 227tik), eta, ondoren, prokontsul (edo propretore)engan Hispania Citerior eta Hispania Ulterior probintzientzako (K.a. 197an).\nKontsul baten agintaldia amaitu ondoren, ohikoa zen Erromako Senatuak, denbora batez, probintzia bat gobernatzeko lana ematea. Kasu horretan, prokontsul kargua jasotzen zuen, horrekin, imperiuma eta zegokien probintziaren agintea zuelarik.\nIkus, gainera.\nLepo prokontsularra"}
{"id": "81731", "revid": "105290", "url": "https://eu.wikipedia.org/wiki?curid=81731", "title": "Lepo prokontsularra", "text": "Lepo prokontsularra, lepoak barailarekin bat egiten duen mugaren handitze bat da. Adenitis (gongoilen hantura) azpimaxilarraren ondorio da, panikulitisarekin (baraileko larruazpiko ehunaren hantura), infekziosoa, orokorrean, difteria eta tuberkulosian deskribatua, edozein bakteriok eragin dezakeen arren. Eznormaltasun oso mingarria da, eta, eguneroko hitzetan, kokospe hantutu eta edematsu bat ematen du.\nHonela, Vitelio prokontsul eta enperadore erromatarraren soingaineko lepo handiegiagatik deitzen da."}
{"id": "81732", "revid": "90204", "url": "https://eu.wikipedia.org/wiki?curid=81732", "title": "Shaushtatar", "text": "Shaushtatar, Mitanniko errege bat izan zen, K.a. XV. mendean errege izan zena.\nMitanniko tronuan bere aurrekoa izan zenaren semea zen, bere aurrekoa, Barattarna edo Parshatar ezezaguna izan. Bere errege zigilua, Nuziko artxibategiko gutun batean aurkitu zen. Bere erregealdia amaitu eta handik mende batera egin zen itun batean, Asiriako hiriburua zen Assur konkistatu eta arpilatu zuela esaten da, nondik, Washshukanniko bere jauregira urre eta zilarrezko ate batzuk eraman zituen.\nMitannik Sirian zuen eragina handitzea lortu zuen, Egiptok kanpo politikari uko egiten zion garaiarekin bat eginez, une horretan, Egipton Hatshepsut faraoi andreak gobernatzen zuelarik."}
{"id": "81734", "revid": "56334", "url": "https://eu.wikipedia.org/wiki?curid=81734", "title": "Kantabriako dukerria", "text": "Kantabriako dukerria (; kantabrieraz: \"Ducau de Cantabria\") Hispaniako iparraldean bisigodoek sortutako marka izan zen. Bertan marka sortzearen helburua baskoiak eta kantabriak zelatatzea zen.\nGeografia eta historia.\nDukerriaren hedapen zehatza ez da guztiz ezaguna baina, aditu gehienen arabera, egungo Kantabria, iparraldeko Gaztela eta Errioxa zituen barnean.\nBisigodoen konkista baino lehen hiri nagusi bi zituen:\nHiri biak 574an Leovigildok konkistatu eta suntsitu eta bere herritar gehienak erail zituen.\nHiri bien sarraskiaren oroitzapenak luzaro iraun zuen eskualdeko oroimenean: Braulio Zaragozakoa (631-651) apezpikuak \"Donemiliaga Kukulako Bizitza\" bere liburuan nola sainduak hiria bekatuengatik suntsituko zela profetizatu zuela azaldu zuen. Gainera, Nafarroako Kodesen esaten da Andre Mariaren monasterioa bilakatutako errefuxiatuek sortu zutela.\nPetri Kantabriakoa Kantabriako bigarren \"dux\" eta Alfontso I.a Asturiaskoaren aita izan zen. Petrik Perez leinuaren sortzailea ere izan zen."}
{"id": "81735", "revid": "6327", "url": "https://eu.wikipedia.org/wiki?curid=81735", "title": "Karolingiar", "text": ""}
{"id": "81736", "revid": "58701", "url": "https://eu.wikipedia.org/wiki?curid=81736", "title": "Behistungo inskripzioa", "text": "Behistungo inskripzioa (persieraz \u0628\u06cc\u0633\u062a\u0648\u0646) idazkera kuneiformearekiko Rosetta Harria Egiptoko hieroglifo idazkerarekiko den gauza bera da, hau da, galdutako idazkera bat deszifratzeko funtsezko agiria, testu berbera beste hizkuntza ezagun batean erakusten duena. Kermanshah probintzian dago, Irango mendebaldean. Persiako Dario I.a erregeak egin zuen.\nInskripzioak, testu beraren hiru bertsio ditu, hiru idazkera eta hizkuntza ezberdinetan idatziak: antzinako persiera, elamita eta babiloniera. Britainiar armadako ofiziala zen Sir Henry Rawlinsonek, inskripzioa bi unetan transkribatu zuen, 1835 eta 1843an. Rawlinsonek, antzinako persieraz idatzitako testu kuneiformea 1838an itzuli ahal izan zuen, eta elamdar eta babiloniar testuak, Rawlinsonek eta beste batzuek itzuli zituzten 1843 ondoren. Babiloniera, akadieraren forma berantiar bat zen, hizkuntza semitikoen taldekoa.\nBehistungo inskripzioa UNESCOk Gizateriaren Ondare izendatu zuen 2006an. 187 hektareako babes gunea eta 361 hektareako errespetu gunea hartzen ditu.\nInskripzioa.\nInskripzioko testua, Persiako Dario I.aren adierazpen bat da, hiru hizkuntza eta idazkera ezberdinetan idatzia: bi bata bestearen ondoko hizkuntza (antzinako persiera eta elamita, eta babiloniera euren gainetik. Dariok, Persiar Inperioa K.a. 521etik K.a. 486 arte gobernatu zuen. K.a. 515. urteko uneren batean inskripzio hau sortzea agindu zuen, Gaumata usurpatzailearen aurrean bere igoeraren istorioa deskribatzen zuena, baita ondoren garaile irten zeneko gerrak eta matxinada desagerrarazi izana ere. Gaur egungo Bisistun herritik gertuko amildegi batean daude, Zagros mendietan, Iranen, Kermanshahko lautadatik altxatzen diren tokian.\nInskripzioak, gutxi gorabehera, 15 metroko garaiera eta 25 metroko zabalera du, eta Mesopotamia eta Mediako hiriburu ziren Babilonia eta Ekbatana elkartzen zituen antzinako bide baten ondoan dagoen amildegi batetik 100 metro gorago dago. Bertara iristea zaila da, amaitu ondoren magalak ezabatuak izan baitziren, inskripzioa iraunkorrago egiteko asmoz.\nAntzinako persieraz idatzitako testuak 414 lerro ditu bost zutabetan; elamdar testuak zortzi zutabetan idatzitako 593 lerro ditu eta, azkenik, babilonierazko testuak 112 lerro baino ez ditu. Inskripzioa, Darioren bizitzaren baxuerliebe batekin, bi zerbitzari eta metro beteko altuera duten hamar irudirekin marraztua izan zen; azken irudi hauek konkistaturiko herriak irudikatzen zituzten; Ahura Mazda jainkoa goian flotatzen ari da, erregea bedeinkatzen. Dirudienez, irudi bat gehitua izan zen besteak amaitu ondoren\u02d0 Darioren bizarra. Banandutako harri bloke bat da, irudira burdina eta berunezko iltzeekin lotua dagoena, oso ezohiko moduan.\nAntzinako historian.\nInskripzioari buruz ezagutzen den lehen erreferentzia historikoa, Ktesias Knidokoa egile greziarraren bidez da, inskripzioaren existentziaren berri, K.a. 400ean izan zuena. Publio Kornelio Tazitok, aldi berean, aipatzen du, eta amildegiaren oinarrian zeuden monumentu osagarri batzuen deskribapena ematen du, non iturburu bat zegoen. Horietatik berreskuratu ahal izan dena, Tazitoren deskribapenarekin bat dator. Diodoro Sikulok ere idazten du \"Bagistanon\"ari buruz, eta Babiloniako Semiramis edo Sammu-ramat erreginak inskribatua izan zela dio.\nPersiar Inperioa eta bere ondorengo erresumen erorketaren ondoren (mazedoniar inperioa, partiar inperioa eta sasanidar inperioa), eta idazkera kuneiformea erabiltzeari utzi izan ondoren, inskripzioaren izaera ahaztu egin zen, eta fantasia edo mitologiazko jatorri bat eman zitzaion. Mendeetan, Dariori eman ordez (lehen persiar erregeetako bat), Kosroes II.aren erregealdikoa zela uste izan zen (azken erregeetako bat). Elezahar batek, Kosroesen emazte zen Shirinen maitalea zen Farhadek sortu zuela zioen. Bere hausteagatik erbesteratua, Farhadi, ura aurkitzeko mendia zulatzeko lana eman zitzaion, arrakasta izanez gero, Shirinekin ezkontzeko baimena emango zioten. Urte askoren ondoren eta jada mendi erdi ezabatua zuelarik, Farhadek ura aurkitu zuen, baina Kosroesek, Shirin hil zela esan zion. Erotu egin zen eta amildegiaren tontorretik bota zuen bere burua. Jakina, Shirin ez zegoen hilda, eta urkatu egin zen berri hau jakitean.\nAurkikuntza.\n1598 arte inskripzio honek ez zuen Mendebaldeko Europako adituen arreta piztu. Urte honetan, Robert Sherley ingelesak ikusi zuen inskripzioa, Persian Austriaren izenean misio diplomatikoan zebilenean. Aditu horiek, Jesusen igokundearen istorio bat zenaren ondorioa atera zuten. Europarrek egin zituzten interpretazio bibliko okerrak ugariak izan ziren hurrengo bi mendeetan, Kristo eta bere apostoluak eta Israel eta Asiriako Salmanasar I.aren tribuak zirela bezalako teoriak barne.\n1835ean, Sir Henry Rawlinson, Persiako Sahren armada entrenatzen zuen britainiar armadako ofizial bat, inskripzioa serio aztertzen hasi zen. Garai horretan, Bisistun hiriaren izena, ingelesera, Behistun bezala itzuli zenez, monumentua, \"Behistungo inskripzioa\" bezala ezagutzen hasi zen. Bertara heltzea ia erabat ezinezkoa izan arren, Rawlinsonek, amildegia eskalatzea eta antzinako persieraz idatzitako inskripzioa kopiatzea lortu zuen. Elamiterazko bertsioa, leize baten ertzean zegoen, eta babiloniarra lau metro beherago, biak ala biak, ez ziren bertara erraz heltzekoak, eta, beraz, beste saiakera batzuetarako utzi ziren.\nPersierazko testua gainean zeramala, eta idazkera kuneiformean aditua zen George Friedrich Grotefendek emandako silabario baten heren batekin, Rawlinson, lanean jarri zen testua deszifratzeko. Zorionez, testuaren lehen zatiak, Herodoton aurkitutakoa bezalako persiar erregeen zerrenda bat zuen, eta, beraz, 1838an, izenak eta karaktereak parekatuz, Rawlinsonek, antzinako persierak erabilitako forma kuneiformea deszifratu ahal izan zuen.\nOndoren etorri ziren beste bi testuak. Afganistango bere zerbitzuaren luzapen baten ondoren, Rawlinson berriz buru-belarri sartu zen inskripzioarekin 1843an. Taula handi batzuekin, antzinako persieraz idatzitako testua eta elamiteraz idatzitakoaren arteko hutsa zeharkatu zuen, eta azken honetan idatzitakoa kopiatu zuen. Orduan tokiko mutil ausart bat aurkitu zuen, amildegia, pitzadura batetik, soka eta aparailuekin eskalatu zuena, babilonieraz idatzitako testura iritsi arte, honela, paper matxean moldeak hartzeko moduan. Rawlinson lanean jarri zen eta babilonierazko testu eta hizkuntza itzuli zituen, Edward Hincks, William Fox Talbot eta Julius Oppertengandik aparte, hauek ere, deszifraketan lagundu zuten arren. Edwin Norris eta beste batzuk izan ziren elamiterazko testuarekin gauza bera egin zutenak. Mesopotamiako lehen hiru hizkuntzak, eta idazkera kuneiformearen hiru aldaera izanez, deszifraketa hauek, Asiriologia modernitatean jartzeko giltzarrietako bat izan ziren.\nUste denez, Dariok, inskripzioa heltzerik ez zegoen toki batean nahi izan zuen, aldaketetatik salbu izateko. Irakurgaitasuna, bigarren maila batean geratu zen. Testua, ia ez dago irakurtzerik lurretik. Persiar erregeak ez zuen amildegiaren hondoan ur igerileku bat eraiki izanari buruzko arrazoirik, honek, tokian giza trafikoa gehitu zuelarik. Honek, kalte handiak eragin dizkie irudi batzuei. Monumentuak, Bigarren Mundu Gerran ere jasan zituen kalteren batzuk, soldaduek, tiraketa praktikarako erabiltzen baitzuten."}
{"id": "81737", "revid": "512", "url": "https://eu.wikipedia.org/wiki?curid=81737", "title": "Algecirasko portua", "text": "Algecirasko portua Algeciras eta inguruko udalerrietan zehar hedatzen den portua da. Portua \"Autoridad Portuaria Bah\u00eda de Algeciras\" delako erakundeak kudeatzen du."}
{"id": "81740", "revid": "105290", "url": "https://eu.wikipedia.org/wiki?curid=81740", "title": "Valentziako portua", "text": "Valentziako portua Valentzia, Sagunto eta Gand\u00edako udalerrietan zehar hedatzen den portua da. Valentziako udalerriaren ekialdean kokaturik, iparraldean Las Arenas eta Malvarrosako hondartzekin egiten du muga, eta hegoaldean Turia ibaiaren ibilbide berriarekin, Pinedon."}
{"id": "81742", "revid": "105290", "url": "https://eu.wikipedia.org/wiki?curid=81742", "title": "Kordobako Emirerria", "text": "Kordobako Emirerria (, \"Im\u0101rat Qur\u1e6duba\") Iberiar penintsulako konkista musulmanaren ondorengo probintzia musulmana zen, Damaskoko Kaliferriaren babespean zegoen. Bertako gobernadoreek \"wali\" edo emir titulua zuten.\nHistoria.\n750an, abasidarrek omeiarrak hartu zituzten mendean eta leinuako kide guztiak erailtzea agindu zuten. 756an, Abd ar-Rahman I.a omeiarrak Damaskotik ihes egin eta Al-Andalusera joan zen. Hantxe Kordoba konkistatu eta 773an Bagdad abasidarren boteretik independentzia aldarrikatzen du. Independentzia politika eta administratiboa bada, erlijioan kalifaren menpean baitago.\nHala ere, emirerriaren antolatzailea Abd ar-Raman II.a zen, penintsula islamera bilakatu zuena mozarabeen kopurua gutxituz. Hala ere, kristauek ez zuten amore eman eta errekonkista hasi zuten.\nAbd ar-Rahman III.aren agintaldia 912an hasi zenean, egoera politikoa guztiz txarra zen. Bere autoritatea finkatzeko 929an kalifa izendatu eta Kordobako Kaliferria hasi zen."}
{"id": "81743", "revid": "6327", "url": "https://eu.wikipedia.org/wiki?curid=81743", "title": "Lurraren sorrera", "text": ""}
{"id": "81744", "revid": "119347", "url": "https://eu.wikipedia.org/wiki?curid=81744", "title": "Kordobako Kalifa-herria", "text": "\"Artikulu hau kalifa-herri historikoari buruzkoa da; beste esanahietarako, ikus \u00abKordoba (argipena)\u00bb.\"\nKordobako Kalifa-herria, baita Kordobako omeiatar kalifa-herria edo Mendebaldeko kalifa-herria (arabieraz: \u062e\u0644\u0627\u0641\u0629 \u0642\u0631\u0637\u0628\u0629; \"Khil\u0101fat Qur\u1e6duba\") Al-Andalusko erakunde musulmana zen. 929an Abd ar-Rahman III.ak sortu zuen, Al-Andalusen urrezko aroan.\nHistoria.\n929an Abd ar-Rahman III.ak orduko etsai guztiak mendean hartu eta gero, \"al Nasir li-din Allah\" (euskaraz \"Jaungoikoaren erlijioa irabazarazi duena\") ezizena hartu eta kalifa izendatu zion bere burua. Abd ar-Rahman III.aren kalifaldia (929-961) eta haren seme Al-Hakam II.arena (961-976) Al-Andalusen urrezko aroa izan ziren.\nBere nagusitasuna adierazteko Abd ar-Rahman III.ak bere hiriburua eraiki zuen: Medina Azahara. 1009an Hisham II.a kendu zutenean, \"fitna\" edo guda zibila hasi zen, azken kalifaren eta Almanzor bere \"hayib\" edo lehen ministroaren aldekoen artean. Ofizialki kalifa-herriak 1031 arte jarraitu zuen, taifatan banatu zen urtea.\nEkonomia.\nKordobako kalifa-herria orduko potentzia ekonomikoa zen, merkataritza eta finantzari ekin zion lehendabiziko ekonomia Erromatar Inperioa desagertu zenetik.\nKordoba hiriburuak 935ean 250.000 eta 1000 urtean 500.000 biztanle zituen, orduko munduko hiri nagusienetako bat izanik. Toledo (37.000), Almeria (27.000), Zaragoza (17.000) edo Valentzia (15.000) ere hiri handiak ziren."}
{"id": "81745", "revid": "201", "url": "https://eu.wikipedia.org/wiki?curid=81745", "title": "Portu (itsasoa)", "text": ""}
{"id": "81747", "revid": "2048", "url": "https://eu.wikipedia.org/wiki?curid=81747", "title": "Nafarroako Alderdi Popularra", "text": "Nafarroako Alderdi Popularra (gaztelaniaz \"Partido Popular de Navarra\") 2008ko urriaren 28an Nafar Herriaren Batasunaren (UPN) eta Alderdi Popularraren arteko akordioa apurtutzat jo ostean, Espainiako Alderdi Popularrak Nafarroan birsortutako alderdia da, PPren ordezkaritza Foru Erkidegoan.\n2008ko azaroaren 3an, ordura arte UPNn egondako senatari Jose Cruz Perez Lapazaran, diputatu Santiago Cervera, eurolegebiltzarkide Javier Pomes eta bederatzi zinegotzi PPra pasa ziren.\nAlderdia 1989an sortu zen, Alianza Popular alderdiaren ordezko gisa. Alderdiko lehen presidentea Jaime Ignacio del Burgo zela, Alderdi Demokrata Popularra eta Espainiako Alderdi Liberalarekin batu zen Nafarroan. 1991n, alderdi horiekin akordioa hautsi eta UPNrekin akordioa sinatu zuen PPk. Ordura arte Espainiako Aldedi Popularrak Nafarroan egitura propioa izan zuen.\nOrdutik aurrera eta 2008ko urrira arte, aldiz, PPk ez zuen berezko egiturarik Nafarroa Garaian, leku hori UPNk betetzen baitzuen. PPren afiliatu eta kargu guztiak UPNra pasa ziren. Halaber, UPNren ordezkariak Madrilgo Kongresu eta Senatuan zein Europar Batasuneko instituzioetan, PPren barnean zeuden. Espainiako Alderdi Popularreko Zuzendaritza Nazionalean, UPNren ordezkari bat zegoen 2008ra arte, baina behatzaile gisa, hots, botorik emateko ahalmenik gabe. \n2008ko urriaren 10ean, berriz, UPNk erabaki zuen abstenitzea PSOEren estatuko aurrekontuetan, PPren ohartarazpenei muzin egin ondoren. Ondorioz, Mariano Rajoyk UPNko kritikoetan bilatu zuen Nafarroako Alderdi Popularra birsortzeko. Bilaketa horretan, Santiago Cervera nabarmendu zen buruzagi lanetan hasteko; aldiz, 2012ko abenduan Guardia Zibilak atxilotu egin zuen Jos\u00e9 Antonio Asia\u00edn Nafarroako Kutxako presidenteak jasotako mehatxuen kasuaren inguruan; ondorioz, utzi egin zuen Alderdi Popularra, baita tranpa jarri ziotela ere adierazi.\n2022ko Espainiako PPren krisian, Pablo Casado alderdiko presidente baztertuak Hego Euskal Herrian eta, zehazki, Nafarroan izan zituen bere azken aliatu zintzoenetako batzuk azkeneraino, Ana Beltran nabarmenduz horretan. 2022ko abenduaren 4an, Alderdiak kongresua egin zuen Iru\u00f1ean, Nu\u00f1ez Feijoo alderdiko Espainiako buruaren partaidetzaz. Javier Garcia parlamentaria hautatu zuten presidente, Ana Beltranen ordez. UPNko Jose Javier Espartzak eta alderdi horretatik kanporatutako Garcia Adanerok bat egin zuten kongresuan, EH Bildu eta Pedro Sanchez Espainiako presidentearen kontrako aldarrien artean."}
{"id": "81752", "revid": "137486", "url": "https://eu.wikipedia.org/wiki?curid=81752", "title": "Kemij\u00e4rviko historia", "text": "Glaziarrak urtu zirenean lehen gizakiak iristen hasi ziren paraje hauetara, baina aurkitu diren aurkikuntza zaharrenak k.a. V. mendekoak dira. Eratu zen kulturari \"Komsa\" edo \"Gorrav\u00e1rri\" izena eman zitzaion eta Kemijoki ibaiaren inguruan antolatu ziren, baso eta lurralde hauek eskaintzen duten emankortasun guztitik hurbil.\nHarri Aroan, Suedia iparraldeko eta Itsaso Zuriko biztanleak iritsi zirela uste da. Samitarrak, kultura guzti hauen nahasketaren eta ondoren iritsi ziren Fino-Ugriar taldeen baturaren ondorio dira. Honenbestez, samitarrak izan ziren udalerriko eta Lappi lurralde finlandiarreko biztanle bakarrak XX. mende arte. Udalerrikoak, kemiko samitarrak deitura hartzen zuten eta neguan gehien bat ehizaz bizi zirenez, erdi-nomadak zirela esan daiteke; udan aldiz, Kemijoki ibaiko arrainez eta fruituez elikatzen ziren. Hala ere, ez zaizkigu lehen biztanle hauen aztarna gehiegirik gelditzen gaur egun eta kristautasuna iritsi bezain pronto, XIV. mendean, iparralderantz jo zutela uste da.\nGaur egungo herria, 1580. urtean sortu zuten Oulutik iritsitako Anna Laurintyt\u00e4r Halonenek eta bere senarra Paavali Ollinpoika Halonenek. Bertan, lehen etxeak eraiki zituzten eta gutxinaka euren ahaideak eta inguruko herrixketako biztanleak bertan biltzea lortu zuten .\nUdalerria Errusiako Inperioaren esku gelditu zen 1809. urtean, Suediak Finlandiako Gerra galdu ondoren, eta Kemij\u00e4rvi Finlandiako Dukerri Handiaren barnean finkatuta gelditu zen. Urte hauetan, inguruko udalerrien hazkundea eman zen, Sodankyl\u00e4, Rovaniemi eta Kemi-Tornio inguruko portuena esaterako, eta udalerria, garai berriak asetzeko behar zituen produktuak (zura esaterako) lortzeaz arduratu zen. Inguruko udalerrien hazkundea buztanetik heltzea lortu eta lehen azpiegiturak iristen hasi ziren; errepideak eta trenbide-sarea esaterako.\nAzkenean, jatorriz bertakoak ziren biztanleak, kemiko samitarrak, garai berrien haizeak etorri bezain laster eta Finlandiak 1917. urtean independentzia lortu baino lehen desagertu egin ziren, eurekin kemiko samiera hizkuntz berezia eta kultura eramanez. Hala ere, Errusiako Iraultza zela medio, errusiako samitarrak, skolt samitarrak iristen hasi ziren udalerrira eta besteen hutsunea bete zuten elur-orein abeltzaintzari gogor ekinez.\nFinlandiak 1917. urtean independentzia aldarrikatu zuenean SESBko muga gori-gorian jarri zen. Hala ere, aldarrikapena lasaitasun handiarekin eroan zen II. Mungu Gerrak Europa kontinente zaharrean eztanda egin zuen arte. Finlandiarrak, sobietarren beldur ziren eta Alemania naziarekin tratuetan zebiltzan zurrumurrua zabaldu zen. Honek, Neguko Gerra bultzatu zuen eta udalerriak gertutik ikusi zuen arriskua; hala nola, Salla inguruko herrixketako hainbat biztanle etxez aldatu baitzituzten edo bertara ihes egin behar izan baitzuten. Azkenik, lehen aipatutako udalerriaren zati garrantzitsua hartu ondoren, bake-akordioak, gerra urrunarazi zuen Kemij\u00e4rvitik.\nHala ere, 1941. urtean Jarraipenaren Gerraren eskutik iritsi zen berriro gaitza, oraingo honetan alemaniarrak sartu zirelarik jokoan. Hauek, mugetan kokatu ziren eta udalerrian, hainbat bataila bizi izan ziren sobietarren eta nazien artean, tarteko hainbat bizilagun axolagabe akabatuz. Alemaniarren porrotaren ostean, finlandiarrek bake-akordio bat sinatu behar izan zuten SESBekin, eta alemaniarrak haserre, Kemij\u00e4rviko hainbat herrixka suntsitu zituzten Rovaniemi hiribururako bidean (Rovaniemiko Bataila).\nGerra ondoren, Kemijoki ibaia bihurtu zen udalerriaren erdigune. Bertan, zentral hidraulikoak ezarri zituzten eta herrialdea energiaz hornitzeaz arduratu zen 60ko hamarkadan. Honek, bultzada handia eman zion ekonomiari eta laster igaro zuen 10.000 biztanleko muga, 1973. urtean Kemi, Rovaniemi eta Tornio hiriekin batera eskubide osoko hiria bilakatuz. 1973. urtean Kemij\u00e4rvi deitura zuten bi herriak batu egin ziren eta hiri edo finlandieraz \"kaupunki\" titulua jaso zuen .\n90eko hamarkada hasieran aldiz, ekonomia finlandiarrak hondoa jo zuen. Hainbat faktorek eragin zuten ekonomiaren gainbehera, baina garrantzitsuenetarikoa, SESBen desegitea izan zen. Ondorioak langabeek jasan behar izan zuten gehienbat, eta hauen kopurua izugarri hazi zen, batez ere oinarri industriala zuten udalerrietan. Herrialdea EBn sartu ondoren, ekonomia suspertu egin zen baina Kemij\u00e4rvin industria garatu gabe zegoenez, atzean gelditu eta apurka biztanleak ihes egiten hasi ziren Rovaniemi hiriburura batez ere."}
{"id": "81755", "revid": "1712", "url": "https://eu.wikipedia.org/wiki?curid=81755", "title": "Trebi\u00f1uko Konderria", "text": ""}
{"id": "81759", "revid": "1712", "url": "https://eu.wikipedia.org/wiki?curid=81759", "title": "Enklabe", "text": ""}
{"id": "81764", "revid": "336", "url": "https://eu.wikipedia.org/wiki?curid=81764", "title": "Oier Sanjurjo", "text": "Oier Sanjurjo Mat\u00e9 (Lizarra, Nafarroa Garaia, 1986ko maiatzaren 25a) futbolaria da. Osasunan jokatzen du. Estatistika ofizialek diotenez, 1,78 m luze da, eta 71\u00a0kg pisatzen du. Euskalduna da.\nOsasunako harrobian hazia, 2007-2008ko denboraldian jokatu zuen estreinakoz lehen taldean. Erdilaria da berez, baina behin baino gehiagotan defentsa lanetan aritu da, taldekideen lesioek hala eskatu dutenean.\n2020. urtean, Osasunak 100 urte bete ditu, eta Oier gizonezkoen lehen mailako taldeko kapitaina da.\nEuskal Selekzioarekin ere aritutakoa da.\nBestalde, kirol kontuak alde batera utzita, maiz azaldu da euskaran aldeko ekimenetan; KORRIKAri babesa eskainiz, Euskaraldiaren lehendabiziko edizioan Nafarroako \"Hamaikakoan\" parte hartuz."}
{"id": "81778", "revid": "105290", "url": "https://eu.wikipedia.org/wiki?curid=81778", "title": "Estrados", "text": "Estradosa (latinez \"extradorsum\", \"extra\" kanpoaldean eta \"dorsum\", atzealdea) ikusten ez den arkitekturako elementu baten atzeko aldea da.\nArkuaren kasuan, arkugainera edo arku-kanpoaldea ere esaten zaio, arku edo ganga baten gaineko eta kanpoko plano ganbila izendatzeko erabiltzen dela. Halaber, dobela baten gainaldea ere izendatzen du, begien bistatik kanpo dagoena, eraikinaren barnean egoteagatik. Arkubarneraren kontrakoa da.\nHormaren kasuan, horma-kanpoaldea ere esaten zaio, ikusten ez den aldea izendatzeko erabiltzen dela, eskuarki eustormetan."}
{"id": "81779", "revid": "536", "url": "https://eu.wikipedia.org/wiki?curid=81779", "title": "Intrados", "text": "Intradosa (latinez \"intradorsum\", \"intra\" barnealdea eta \"dorsum\" atzealdea) ikusten den arkitektura-elementu baten aurreko aldea da.\nArkuaren kasuan, arkubarnera edo arku-barnealdea ere esaten zaio, arku, ganga edo dobela baten barnealdeko beheko azal ahurra izendatzen duela. Halaber, azal honi dagokion dobela baten aurpegia izendatu dezake ere bai. Arkugaineraren kontrakoa da.\nHormaren kasuan, horma-barnealdea ere esaten zaio, ikusten den aldea izendatzeko erabiltzen dela, eskuarki eustormetan.\nAeronautikaren arloan ere, izen hau -intrados-, hegazkin baten hegoaren behealdeko zatiari ematen zaio."}
{"id": "81781", "revid": "105290", "url": "https://eu.wikipedia.org/wiki?curid=81781", "title": "Argi (ingeniaritza)", "text": "Ingeniaritzan, argi hitza, flexio mekanikopean dauden habe, zubi edo antzeko eraikuntza elementuen arteko eusteguneen artean dagoen distantzia izendako erabiltzen da, non, distantzia hori, erresitentziari dagokionez, garrantzitsua eta funtsezkoa den:"}
{"id": "81782", "revid": "1310", "url": "https://eu.wikipedia.org/wiki?curid=81782", "title": "Arkugainera", "text": ""}
{"id": "81783", "revid": "1310", "url": "https://eu.wikipedia.org/wiki?curid=81783", "title": "Arkubarnera", "text": ""}
{"id": "81787", "revid": "512", "url": "https://eu.wikipedia.org/wiki?curid=81787", "title": "Bao", "text": "Baoa edo kofadura, arkitekturari dagokionez, horma edo harresi batean, tokiren bat argiztatu eta aireztatzeko asmoz irekitako zulo batean datzan elementu arkitektonikoa da. Eskuarki, ate edo leiho bat ezartzeko erabiltzen da.\nHistorikoki, baoen erabilera, Mesopotamiar garaitik ezagutzen da, hori bai, arkitrabe egiturakoa. Baoei arku bat jarri zioten lehenak pertsiarrak izan ziren."}
{"id": "81788", "revid": "90204", "url": "https://eu.wikipedia.org/wiki?curid=81788", "title": "Artatama I.a", "text": "Artatama I.a, K.a. XV. mende bukaeran, Mitanniko errege bat izan zen.\nBere erregealdi buruz gutxi ezagutzen da, ez baitu inon inskripziorik utzi. Amarnako gutunek, Egiptorekin aliantza bat ezarri zuen arbaso bat bezala aipatzen dute. Faraoiekin ezkontza aliantza politika bat ezarri zuen Mitanniko lehen erregea izan zen, nazioaren garapenerako oso politika onuragarria, egiptoar urrea erabili ahal izatea ahalbidetzen baitzion. Horregatik, bere alabetako bat, Tutmosis IV.a faraoiarekin ezkondu zuen."}
{"id": "81789", "revid": "56334", "url": "https://eu.wikipedia.org/wiki?curid=81789", "title": "Esmendes II.a", "text": "Nesibanebdyedet edo Esmendes II.a (azken hau izen greziartua), Tebasen Amonen Apaiz Goren bat izan zen. Kargu hau, K.a. 992tik K.a. 990 arte bete zuen.\nMenkheperra eta Isetemjeb III.aren semeetako bat da. Bere arreba \"Henuttauy II.a\"rekin ezkondua, alaba bat izan zuen, \"Nesjons\" izenekoa, bere anaia Pinediem II.aren emaztea izango zena.\nApaiz Goren bezala eman zuen denborak, arrasto gutxi utzi zuen, Manetonen egiptoar historian ere ez da agertzen; bere izena duen dokumentu bat dago, momia baten bendetan.\nAmonen Apaiz Goren bezala, bere ondorengoa, bere anaia Pinediem II.a da."}
{"id": "81790", "revid": "6327", "url": "https://eu.wikipedia.org/wiki?curid=81790", "title": "Sultan Ahmed meskita", "text": ""}
{"id": "81792", "revid": "105290", "url": "https://eu.wikipedia.org/wiki?curid=81792", "title": "Hamadan", "text": "Hamadan (, \"Hamad\u0101n\", ), antzina Ekbatana, Irango mendebaldeko hiria da, Hamadan probintziako hiriburua, Teherandik 360 kilometro hego-mendebaldera dagoena. 2011n 525.794 biztanle zituen. Eskualdeko merkataritzagune nagusia da: artilea, larruak, kotoia, fruitu lehorrak. Bertan dago Avizenaren hilobia.\nGeografia.\nHamadan Alvand mendiaren magalean dago, 1.850 metroko garaieran, Kermanxahetik 190 kilometro ekialdera eta Isfahandik 530 kilometro ipar-mendebaldera.\nKlima.\nHiriak klima kontinentala dauka, \"Dsa\" K\u00f6ppen klima sailkapenaren arabera.\nHistoria.\nHamadan, antzinatean Ekbatana deitua, Irango eta munduko hiririk antzinakoenetakoa da. Historialari batzuen ustez, K.a. III. milurtekoan sortu zuten eta, Asiriako kroniken arabera, gutxienez K.a. XII. mendetik existitzen da. Greziar historialarien arabera, Mediako Astiages erregearen hiriburua izan zen K.a. VI. mendearen lehen erdialdean, Ziro Handia persiarren erregeak K.a. 549an konkistatu zuen arte (Babiloniako Nabonidesen erregealdiaren seigarren urtean). Esan bezala, Ekbatana izan zen bere antzinako izena (\"Ha\u00f1gmatana\" antzinako persieraz, \"Agbatana\" Eskiloren arabera, \"Agmatanu\" Behistungo inskripzioan eta Nabonidesek \"Aga'mtanu\" idatzia."}
{"id": "81797", "revid": "6327", "url": "https://eu.wikipedia.org/wiki?curid=81797", "title": "Ispahango probintzia", "text": ""}
{"id": "81798", "revid": "15795", "url": "https://eu.wikipedia.org/wiki?curid=81798", "title": "Alfontso XII.a", "text": ""}
{"id": "81802", "revid": "6950", "url": "https://eu.wikipedia.org/wiki?curid=81802", "title": "Portu (argipena)", "text": "Portu hitzak adiera desberdinak ditu:"}
{"id": "81804", "revid": "119347", "url": "https://eu.wikipedia.org/wiki?curid=81804", "title": "Kemij\u00e4rviko armarria", "text": "Kemij\u00e4rviko armarria (finlandieraz, \"Kemij\u00e4rven vaakuna\") Finlandia iparraldean dagoen Kemij\u00e4rvi hiriaren ikur nagusia da.\nArmarria 1952. urtean udal kontseiluak antolatu zuen lehiaketan aukeratua izan zen (Barne Ministerioak 1954ko apirilaren 3an onartu zuen). Irabazlea Olof Eriksson artistaren armarria izan zen eta hiriaren ikur nagusi bihurtu zen hiru urtez. Hain zuzen ere, 1957an, hiria bitan banatu zen: Kemij\u00e4rven kauppala edo hirigunea alde batetik, eta Kemij\u00e4rven maalaiskunta edo landa-herria bestetik. Erikssonen armarria landa-herriak bereganatu zuen, eta hirigune edo burguan Ahti Hammar margolariak propio sortu zuen armarria ezarri zen. Azkenik, hamasei urteren ostean -1973. urtean-, bi udalerriek berriro ere bat egin zuten eta bateratze horren ikurra bihurtu zen beste behin Kemij\u00e4rviko armarria.\nZelai beltz baten gainean, sustraiak zabaltzen dituen zilarrezko enborra ageri da, zilarrezko sei puntako bi izarrek gordetzen dutena. Enbor moztuarekin, egileak hiriaren bi bereizgarri nagusiak irudikatu nahi izan zituen: alde batetik, hastapenetik ekonomiaren muina izan den basogintza eta, bestetik, Kemij\u00e4rvi aintzira; izan ere, azken honek aingura edo ertzetatik zabaltzen diren sustraien itxura du. Izarrek eta atzealde ilunak, azkenik, hiriaren kokapena adierazten dute, Zirkulu Polar Artikoaren bihotzean; hain zuzen, kolore hitsak (grisa, beltza) eta izarrak Lappiko udalerriko armarrien bereizgarri nagusiak dira, eskualdeko zerua irudikatzen dutenak ."}
{"id": "81805", "revid": "336", "url": "https://eu.wikipedia.org/wiki?curid=81805", "title": "Erdilari", "text": "Erdilaria futbolean zelaiaren erdian jolasten duen pertsona da. Posiziorik ospetsuena da kirol honetan, hauek bai defentsa lanetan eta baita eraso lanetan murgiltzen direlako. Beste gauza batzuen artean, baloiak berreskuratzea, erasoetarako jokaldiak egitea edota baloiaren jabetza mantentzea da beraien lana.\nEuskal Herrian badaude erdilari ospetsu asko, besteak beste Xabi Alonso, Mikel Arteta eta Raul Garcia dira."}
{"id": "81806", "revid": "336", "url": "https://eu.wikipedia.org/wiki?curid=81806", "title": "Jos\u00e9 Antonio Camacho", "text": "Jos\u00e9 Antonio Camacho (Cieza, Murtzia, 1955eko ekainaren 8a) espainiar futbol jokalari ohia da, orain entrenatzaile lanetan dabil. 2008. urtetik Osasuna taldeko entrenatzailea da."}
{"id": "81808", "revid": "56334", "url": "https://eu.wikipedia.org/wiki?curid=81808", "title": "Padibastet", "text": "Usermaatra-Padibastet edo Petubastis, Antzinako Egiptoko faraoi bat izan zen, XXIII. dinastiakoa, K.a. 818tik K.a. 793 arte errege izan zena.\nManetonen arabera, Petubates (Julio Afrikano), Taniseko lehen erregea izan zen, Egipto, 40 urtez gobernatu zuen, eta, bere erregealdian zehar, lehen aldiz, olinpiada bat. Baina, Eusebio Zesareakoaren arabera, Petubastis Taniseko lehen erregea da, baina bere erregealdiaren iraupena 25 urtekoa da.\n\"Bub\" printzea (Bubastis, Sheshonq III.a faraoiaren erregealdiaren 8. urtean, gerra zibila eta oinordekota gatazkak probesten ditu Leontopoliseko errege bezala koroatu eta Herakleopolis, Menfis eta Tebasen hala onartarazteko. Datauriko bere urterik altuena, hogeitahirugarrena da, Karnakeko nilometroko 29. inskripzioaren arabera.\nTakelot II.a eta ondoren Osorkon III.aren arerio nagusia izan zen, hauek, Goi Egiptoko errege libiarrak Tebaseko XXIII. dinastian. Bera boterera iristeak, Tebasen, gerra zibil luze bat eragin zuen, hogeitamar urte iraun zuen, kontrako aldeen aurka. Alde bakoitzak, Amonen Apaiz Goren leinu bat izan zuen. Gatazka hau, Osorkon III.a printzearen \"kronika\" ospetsuan, Karnaken aipatzen da.\nPadibasteten autoritatea, Tebasen eta Egiptoko mendebaldeko oasietan onartua izan zen, \"Columbiako Unibertsitatea\"k berriki (2005ean) eginiko indusketek adierazten duten bezala.\nFamilia.\nLibiar jatorrikoa, litekeena da XXII. dinastiako Takelot II.aren semea eta Sheshonq III.aren anaia izatea. Baina litekeena da, baita ere, Tebasen Amonen Apaiz Goren izan zen Horsiese I.aren semea izatea. Bere seme-alabak honako hauek izan ziren: Iuput I.a, bere erregealdiaren 15. urtean, erregeorde izendatu zuena; \"Pediamon\", Amonen Apaiz Goren izendatua Tebasen 7. urtean, eta \"Pentiefankh\", bere erregealdiaren 8. urtean chaty izendaturikoa.\nFaraoi bezala, bere ondorengoa, Sheshonq IV.a da.\nTestigutza arkeologikoak.\nKarnakeko Amon jainkoaren tenpluko inskripzio eta urte liburuetan zenbait aldiz aipatua da. Karnakeko nilometroko inskripzioetan. \"Dajla\"ko tenpl handian, non bere kartutxoa aurkitu den."}
{"id": "81809", "revid": "96586", "url": "https://eu.wikipedia.org/wiki?curid=81809", "title": "Yufka", "text": "Yufka, jatorri turkiarra duen ogi zapal mota bat da (40-50 zentimetroko diametrokoa), modu berezian egina, gari irina, ura eta gatzarekin. Orea egin ondoren, hau, atseden hartzen uzten da 30 minutuz. Ogi zatiek, gutxi gora-behera, 150-200 gramoko pisua izaten dute, eta labean egosten dira hiru minutuz. Ogi mota hau, sarri kebab edo sa\u00e7 ospetsuak (\"sac ekme\u011fi\") egiteko erabiltzen da."}
{"id": "81810", "revid": "56334", "url": "https://eu.wikipedia.org/wiki?curid=81810", "title": "Epitalamo", "text": "Epitalamoa, talamoaren gainean kokatutako entzefaloaren parte den egitura da; talamoarekin eta hipotalamoarekin batera dientzefaloa osatzen da. Sistema linbikoaren zati da. Hori dela eta, bere funtzioa estuki erlazionatuta dago bizitzaren aspektu afektiboarekin. Honek, guruin pineala (melatoninaren jariaketa eragiten duena), habenula eta talamoaren muin ildaskak hartzen ditu barne.\nMorfologia.\nEpitalamoak hiru atal ditu: Guruin pineala, habenularen hirukia eta talamoaren muin ildaskak.\nGuruin pineala.\nAtzeko komisuraren goikaldeko III. bentrikuluaren sabaira lotuta dago. Hipofisiaren lana galerazten du, umeetan pubertaroa galarazteko. Honela, bigarren mailako sexu karaktereak era ez daitezen, melatonina sortzen du eta loan eragina du, hau da, loaren erloju fisiologikoa kontrolatzen duela, adibidez, goiz esnatzeko ohitura duten aiton-amonek.\nHabenula hirukia.\nHabenula-nukleoek osatutako egitura da: erdikoa eta albokoa. Nukleo hauek aferentzia eta eferentzien bidez beste hainbat egiturekin lotuta daude. Aferentziei dagokienez, talamoaren muin-ildasken bidez hiru eremutatik datoz eta bakoitzak informazio ezberdina garraiatzen du. Trenkada-nukleoetatik portaera eta jokabide emozionalarekin lotutako informazioa heltzen da, ikusmen aurreko eremutik erraietako informazioa eta aurreko gai zulodunetik usaimarena. Gainera bukaera-ildaskaren bidez amigdala gorputzetik datozen aferentziak heltzen dira baita. Hauek talamoko goiko eremuan tolesdura bat egin eta muin-ildasken bidez sistema linbikoarekin erlazionatutako jokabide emozionalaren informazioa darama. Bukatzeko, beste aferentzia batzuk, nukleo zurbiletik, trenkada nukleoetatik (nukleo septalak), gai izangabetik, alboko eremu preoptikotik edota errefeko nukeloetatik datoz.\nEsan bezala, habenulako nukleoetatik informazioa irtengo da eferentzien bidez eta horrela hiru traktu ezberdin sortzen dira. Habenula-tektu traktuak usaimenaren informazioa garraiatuko du eta Habenula-tegmentu edo \"Fasciculus retroflexus\" (Eferentzia nagusia) eta eta habenula-pedunkulu traktuek erraietako informazioa.\nBeraz aurrekoa laburtuz, nukleo-habenularren funtzioak usaimenarekin erlazionatutako emozioekin erlazionatuta egiten dira. Gainera, beldur eta depresioarekin ere erlazionatuta dagoela ikusi da. Hori dela eta, gune hau estimulatuz depresioa pairatzen duten pertsonen egoera hobetzea lortzen da.\nTalamoaren muin ildaskak.\nHirukiaren erdian dagoen habenularen nukleotik talamoaren muin ildaska gisa definitu ziren zuntzak irteten dira. Zuntz horiek talamoaren erdiko paretara helduko dira, aurrealdeko eremu septaletara. Zuntz hauek gainera kontrako aldekoekin konektatzen dira; hau da, habenularen komisuraren parte den komisura bat sortzen da (guruin pinealaren komisura propioa da eta ez dauke zer ikusirik atzeko komisurarekin). Habenulako aferentziek osatzen dituzten zuntz multzoez eta amigadaletako nukleoetatik hipotalamora doazen zentz aferentziez osatuta daude. \nGarapen enbrionarioa.\nGarapenaren 3. eta 4. asteaeen artean hiru orri germinaleko diskotik notokorda eratuko da. Ondorioz, alde zefalikoan loditasun bat garatzen da, plaka neurala. Plaka neurala tolestu eta bere ertzak elkartzean hodi itxurako egitura bat sortzen da, hodi neurala.\u00a0 Horrek irekiguneak ditu bi muturretan, neuroporoak. 25. egunean hodiaren atal zefalikoko neuroporoa ixten da eta 28. egunean atal kaudalekoa. Momentu horretan atal zefalikoan entzefalo xiskuak deituriko hiru dilatazio agertzen dira: Prosentzefaloa, mesentzefaloa eta erronbentzefaloa.\u00a0\nHauetatik aurreko, erdiko eta atzeko entzefaloak garatuko dira hurrenez hurren eta erronbentzefaloaren alde kaudalean gelditzen den hodi neuraletik orno-muina garatuko da. Ostean, entzefalo-xiskuetan bi tolesdura agertuko dira, zefalikoa eta lepokoa. Zefalikoak Mesentzefaloa eta Erronbentzefaloa banatuko ditu eta lepokoak Erronbentzefaloa eta ornomuina.\n5. astean, aipatutako dilatazioetatik, egitura berriak garatuko dira, zehazki prozentzefalotik, telenzefaloa eta dientzefaloa. Dientzefaloak sabai plaka batez eta bi hego plakez osatuta dago. Alde batetik, sabai plakan dauden zelula ependimarioetatik III. Bentrikuluan dagoen plexu koroideoa garatuko da. Bestetik, sabai plakatik epitalamoa garatuko da. Laburki, sabai plakaren atal kaudalaren erdiko ildoan lodigune bat sortuko da, hau inbaginatu eta epifisia garatuko da. \nFuntzioak.\nEpitalamoak ezinbesteko papera betetzen du gizakiaren adaptazio eta biziraute prozesuetan. Hala, sistema linbikoaren parte den heinean, emozioen kudeaketan parte hartzen du. \nFuntzio aipagarrienen artean erritmo zirkadianoen erregulazioan izango du, egunean zeharreko hormona jariaketa eta energiaren erabilera erregulatzen duen ordulari biologikoa dena. Sentsu honetan, ezinbesteko parte hartzea du loaren kudeaketan, glandula pinealak jariatzen duen melatoninaren bitartez. Melatoninaren ekoizpenerako iluntasuna ezinbestekoa da, izan ere argiak epifisiko hainbat entzimen ekintza inhibitzen baitu. Argia betsaretik sartu eta erretikulu formaziora igarotzen da, ostean bizkarmuinaren albo-bitarteko nukleoetara heldu, eta sinpatikoaren goiko idun gongoiletan sinaptatzen du. Zuntzak barneko parotidaren inguruko plexu sinpatikoaren bidez episira heltzen dira. Horretaz gain, hazkuntzan eta sexu-garapenean ere garrantzitsua izango da, nagusitze prozesuaren erritmoa ezarriz. Gainera, epifitalamoak, serotonina, dopamina, noradrenalina, tirotrofina, luteinizatzailea eta folikuloestimulatzailearen ekoizpenean parte hartzen du. Azken bi hauek emakumeen hilerokoaren zikloan eragina dutelarik besteak beste. Azkenik, usaimen bideekin mantentzen dituen konexioen bitartez usainak pertzibitzeko eta sentsu emozional bat ezartzeko gaitasuna emateko gai da. \nGarrantzi klinikoa.\nEpitalamoaren funtzionamendu desegokiak humore-asaldurekin (depresioa adibidez), eskizofreniarekin eta aurrerago aipatuko diren loaren-asaldurekin erlazionatuta egon daiteke. Orokorrean, epitalamoak guruin pinealaren bidez eragiten duen melatoninaren jariaketak behera egitean ematen dira aldaketa hauek.\nEskizofrenia, bestalde, sistema linbikoaren aldameneko lesio peribentrikularekin eta bide kortikosubkortikalen lesioekin erlazionatuta egon daiteke. \nMotibazioa eta adikzioa.\nHabenularen nukleoa animoarekin, motibazioarekin eta errekonpentsarekin lotuta dago. Alboko nukleoa preferentziekin, eta etorkizunean adikzioarekin lotutako motibazioekin lotuta dago. Izan ere, neurona dopaminergikoak inhibitzen ditu, dopamina azkapena murrizutuz. Beraz, estimulua edo errekonpentsa txarra denean alboko nukleoa aktibatu, eta estimulua ona denean inhibitzen da dopaminaren askapena ahalbidetuz. Dopaminak eragina izango du sistema linbikoan, estimuluarekiko emozio onak sortuz eta kortex prefrontalean etorkizunean estimulua aukeratzeko aukerak handituz. Eta kusi denez, eremua kaltetzen bada pazienteak motibazio aleatorioak izatea gerta liteke. \nLoaren asaldurak.\nEpitalamoa loaren asaldurekin estuki lotutako gaitzekin erlazionatuta dago. Aipatu bezala, epitalamoak sistema linbikoan ematen den melatoninaren jariaketa erregulatzen du guruin pinealaren bitartez. Gainera, bide motore eta emozionalen erregulazioaz arduratzen da. \nMelatoninaren sekrezioa ziklo zirkadianoaren bidez erregulatuta dago, non gauen edo eguzki argiaren eza dagoenean ematen den jariaketa nagusia. Hipotalamoko nukleo suprakiasmatikoa da sekrezio honen jariaketaren arduraduna. Per2/PER2 bezalako proteinak eta bestelako erregulazio geneen bidez sustatzen da prozesua. Horretaz gain, gamma-aminobutirikoa, osagai peptidikoak (zitokinak adibidez), GH-ren hormona askatzaileak eta prolaktinak ere loaren agerpenean parte hartzen dute. "}
{"id": "81812", "revid": "105290", "url": "https://eu.wikipedia.org/wiki?curid=81812", "title": "Pagomotxeta", "text": "Pagomotxeta, Nafarroako Andiako mendilerroan dagoen mendi bat da, Eskalaborro eta Pe\u00f1a Blanca mendien artean dagoen mendi txikia, 1237 metroko garaiera duena. Ekialdean, Elordia edo Pagomotxeta izeneko mendatea geratzen da, 1204 metroko garaiera duena. Mendebaldean, berriz, Lurgorriko portua izeneko gaina dago, 1194 metrokoa.\nAbiapuntuak.\nLizarragako mendatetik, Saratsako sakana izeneko zintzilikatutako harana zeharkatzen duen bidea hartzen da, Larraga balda ingururaino iritsi arte. Toki honetan, bidea alde batera utzi eta zuzenean iparrekialderantz igotzen da, Pagomotxeta mendiaren tontorrera, pagadi batek estaltzen duena.\nDorraotik, San Petriren ermitatik, Lezitza amildegiarekiko paraleloa den amildegi batetik igotzen da. Aitzorrotz eta Eskalaborro mendien amildegien azpitik igaroz, Elordiako mendatera iristen da, nondik Pagomotxetaren tontorrera iristen den."}
{"id": "81816", "revid": "201", "url": "https://eu.wikipedia.org/wiki?curid=81816", "title": "Tolestura", "text": ""}
{"id": "81817", "revid": "336", "url": "https://eu.wikipedia.org/wiki?curid=81817", "title": "KV21", "text": "KV21 Egiptoko Luxor hiritik gertu dagoen Erregeen Haranean dagoen hilobi bat da. Ez da ezagutzen hilobiaren jabea edo jabeen izenik, baina baliteke XVIII. dinastia erdialdeko bi erreginena izatea.\nKokapena.\nKV21 hilobia, wadi nagusitik hegoekialdera dago, hilobi garrantzitsuetatik erlatiboki libre dagoen toki batean. KV27 eta KV28 hilobien ondoan dago, eta, KV21etik hurbilen dauden errege hilobiak, KV20 eta KV43 izango lirateke. Hain zuzen ere, hilobi honen eraikuntza eta erabilera, aipaturiko aurreko bi hilobietan lurperatuta dauden faraoien erregealdien uneren batean datatua dago, Tutmosis IV.a eta Hatshepsuten erregealdien uneren batean, alegia. Gertuago aurkitzen diren beste lurperaketa batzuk, erregeenak ez diren pertsonenak dira, KV19 eta KV61 kasu.\nErregeen Haraneko 21. hilobi honek, XVIII. dinastia erdialde inguruko errege familiako pertsonaren batentzako ohiko diseinua du. Tokiak zenbait pasabide eta neurri handiko kamera bat edukitzeak, hilobi hau noble batena izatearen ideia ezabatzen du, hil putzurik, ardatz okerturik eta apaindurarik ez egoteak, bertan erregeren bat lurperatua izanaren ideia ezeztatzen duen bitartean. Maisutasun handiz harkaitzean zizelkatua, hilobiak, sarrerako eskailera bat du, honen jarraian beherantz doazen bi pasabide dituelarik, eta beste eskailera bat bi pasabide hauen artean. Ondoren, hil ganberara iristen da, berrogeitamar metro karratu baino gehiagokoa, erdian zutabe bat duela, eta erantsitako kamera txiki bat.\nIndusketa.\nHilobia aurkitu zuena, Giovanni Battista Belzoni italiarra izan zen, Henry Saltentzat lanean ari zenean, nor, 1817an, hilobiak, uholdeen ondorioz, kalterik jasan ez zuela eta egiturak eta edertasunak, hainbeste menderen ondoren, ukitu gabe jarraitzen zutela ikusi zuenean harritu egin zen. KV21 hilobiaren indusketan zehar, zenbait eskarabeo, zeramika eta harzurizko ontzien zatiak, eta, garrantzitsuena dena, bi emakumeren momiak hil ganberan aurkitu ziren, kaxarik gabe eta partzialki bendetan bilduak.\nKV21 hilobiak eta bere momiek ez zuten horrenbesteko interesik piztuko askoz beranduago arte, Donald Ryanek 1989an tokia aztertu zuenean. Egoera, nabarmen aldatu zen Belzoniren garaitik, eta hilobia, ehun ta berrogeitamar urteko epean, aurreko hiru mila urteetan baino kaltetuago geratu zen. Euriak, tokia, hondakinez bete zuen, eta basati batzuek momiak zatikatu zituzten. Beraz, garbiketa lanak, espero baino astunagoak eta neketsuagoak izan ziren, eta obejktu sarkinak argitara eman zituzten, uholdeek edo beste arrazoi batzuengatik eramanak izan zirenak, Ramses VI.a eta Amenofis II.a baino lehenagoko erregealdietan datatuak.\nRyanek, KV21eko gorpuak berreginarazi zituen, eta oraindik ondo kontserbatutako ile natural bat mantentzen zutela ikusi zuen. Hala ere, bi momia hauei dagokien gertaerarik garrantzitsuena -oraindik hilobian atseden hartzen ari direnak- eta euren nortasunari buruzko zantzuren bat ematen dutenak, euren besoen posizioa da: ezkerreko besoa papar gainean tolestua, eta eskumakoa, alboaren luzeran, honek, bi emakume horiek erreginak izan zirela adierazten duelarik. Beraz, Ryanen ondorioak erraz onar daitezke: KV21 hilobia, errege familiako pertsonentzako zen, kasu honetan, faraoiaren bi emazte zirenak, ziuraski, errege emazte handi titulua zutenak. Baina hori bai, nortzuk dira?. Hilobia Tutmosis IV.a eta Hatshepsuten erregealdien artean datatua egoteak, hautagai kopurua handiegia egiten du, hautagai serio batzuk izateko moduan, baina, beharbada, Tutmosis IV.aren bi errege emazte handien gorpuen aurrean egon gaitezke, hau da, Nefertari eta Iareten aurrean. Edonola ere, ia erabateko ziurtasunez, emakume hauek Tutmosis III.a, Amenofis II.a edo Tutmosis IV.arekin ezkonduak egon ziren."}
{"id": "81818", "revid": "46380", "url": "https://eu.wikipedia.org/wiki?curid=81818", "title": "Filipe III.a Espainiakoa", "text": "Filipe III.a Espainiakoa \"Debotoa\" edo Filipe II.a Portugalgoa (Madril, 1578ko apirilaren 14a \u2014 Madril, 1621eko martxoaren 31), ezizenez \"Elizkoia\" deitua, 1598-1621 bitartean Espainia eta Portugalgo erregea izan zen.\nBizitza.\nAita Filipe II.a eta ama Ana Austriakoa (1549-1580) izan zituen 1598ko irailean, aita hil ondoren, Espainia eta Portugalgo errege bilakatu zen. 1599ko apirilean Karlos II.a Estiriakoaren eta Maria Ana Bavariakoaren alaba eta Fernando I.a enperadorearen iloba Margarita Austria-Estiriakoa artxidukesarekin ezkondu zen.\nBere erregealdia trantsizioko aldia izan zen, Karlos I.a eta Filipe II.ak ekarritako une gorenaren eta Filipe IV.a eta Karlos II.ak ekarritako gainbeheraren artean. Ahula zen, eta agintari lanak Lermako dukearen eta beste begikoen eskuetan utzi zituen. Lermako dukeak, berriz, bere ordezkari Rodrigo Calderonen esku utzi zituen. Haren garaian izan ziren Ingalaterrako bakea (1604), Probintzia Batuekin Hamabi Urteko gerra etena (1609-1621) eta Frantziako hitzarmena (Luis XIII.aren eta Ana Austriakoaren arteko ezkontza, 1611). Moriskoak kanporatu zituen Espainiatik, eta horrek egoera ekonomikoa, lehendik ere oso txarra zena, okertu zuen.\nAntzerkiaren eta pinturaren zalea zen, baina are gehiago ehizarena. Lermako dukearen eraginez, gortea behin-behinekoz Valladolidera (1601) mugitu zuen, baina laster itzuli zuen Madrilera (1606). Bertan hil zen, 1621eko martxoaren 31n, sukarrak eta erisipelak jota."}
{"id": "81819", "revid": "1340", "url": "https://eu.wikipedia.org/wiki?curid=81819", "title": "2008ko Ameriketako Estatu Batuetako Hauteskundeak", "text": ""}
{"id": "81821", "revid": "336", "url": "https://eu.wikipedia.org/wiki?curid=81821", "title": "Shu (Egiptoko jainkoa)", "text": "Shu, \"Argia\", jainko kosmiko bat da, atmosferako airea eta argiaren pertsonifikazioa egiptoar mitologiaren arabera.\nIkonografia.\nUas zetroa, ankha eta buruan lau lumako burukoa daraman gizona. Zerua bere eskuekin eusten duen gizon bezala ere agertzen da, belaun bat lurrean duelarik. Beste batzuetan, lehoi forman.\nMitologia.\nBortitzak ez diren fenomeno atmosferikoen arduraduna da; Ra eguzki jainkoagandik iristen diren izpiak pertsonifikatzen ditu, udako bero kiskalgarria eta eguerdiko Eguzkiarena eta airearen lehortasuna. Khnum jainkoaren \"ba\" bezala, ipar haizearen hoztasuna eta bizidunen bizi printzipioa ere bai.\nAtum-Ra jainko gorenaren zati bezala unibertsoa animatzen duen bizi indarra sinbolizatzen du, eta, Sarkofagoetako Testuetan, jainko sortzaile bezala agertzen da.\nBere amaigabeko ardura, Nut, zerua, eta Geb, lurra, bananduta mantentzea da, unibertsoaren kaosa eragozteko, Hilen Liburuan hala adierazten den bezala, Hermopolis, Shuk \"zerua jaso zuen\" tokia delarik.\nHil jainko bezala, Osirisen epaiketan parte hartzen zuen, fiskal bezala.\nAtum-Raren semea zen, honen arreba bikia Tefnuten senarra eta Geb eta Nuten aita (Heliopolis). Heliopoliseko eneadaren zati zen, Atumek sortutako lehen bikotearen zati maskulinoa zelarik. Osiris, Isis, Neftis, Seth eta Horusen jaiotzen atzerapenaren arduraduna da.\nGurtza.\nJatorria Leontopolisen zuen, eta Heliopolis, Dendera, Menfis eta Edfun ere gurtua izan zen, ramesidar garaian oso gurtua izan zelarik."}
{"id": "81823", "revid": "1519", "url": "https://eu.wikipedia.org/wiki?curid=81823", "title": "Filipe IV.a Espainiakoa", "text": "Filipe IV.a Espainiakoa \"Handia\" edo Filipe III. Portugalgoa (Valladolid, 1605eko apirilaren 8a - Madril, 1665eko irailaren 17), ezizenez \"Errege-planeta\", 1621-1665 bitartean Espainiako erregea eta 1621-1640 bitartean Portugalgo erregea (\"Filipe III.a Portugalgoa\") izan zen. Bere 44 urte eta 170 eguneko erreinaldia Habsburgo leinuko luzeena izan zen eta Espainiako historiako bigarrena, Filipe V.arena eta gero.\nFilipe IV.aren garaian, Europa protestantearen eta Frantzia katolikoaren aurkako guda etengabeak Espainiaren beheraldia ekarri zuen, eta betiko bukatu zen Espainiak Europan zuen nagusitasuna.\nBiografia.\nFilipe III.a Espainiakoaren eta Margarita Austriakoaren semea zen. 1621ean, 15 urte zituela, aita hil eta Espainia eta Portugalgo errege bilakatu zen.\nAginpidea bere begikoen eskuetan utzi zuen, Olivares konde-dukearengan bereziki. Hau Espainiak Europan zuen nagusigoa mantentzen saiatu zen. Garai hartan gerra ugari izan ziren: Frantzian, Valtellinako arazoa zela medio, eta Italiako Alpeetan; Flandesko gerrak ere segitzen zuen; Spinolak Breda hartu zuen; Hogeita Hamar Urteko Gerran parte hartu zuen, Nordlingengo garaipenarekin (1634) eta Rocroiko porrotarekin (1643).\n1643an, Olivares kargutik kendu ondoren, erregeak berak hartu zuen gobernatzeko erantzukizuna Luis Mendez de Haro Olivaresen iloba eta Medina de las Torresko dukearen laguntzaz. 1659an Frantziaren aurkako gerra amaitu zen, Faisaien uhartean sinatu zen Pirinioetako Hitzarmenarekin.\nBarne politikan, berriz, Bizkaian (Gatzaren matxinada, 1631-1634), Katalunian eta Portugalen matxinadak gertatu ziren, eta Portugalek askatasun osoa lortu zuen.\nEzkontza eta seme-alabak.\nSasikoak.\nKontaketa desberdinek hainbat seme eta alaba sasiko zenbatzen dizkiote, maitale desberdinekin izanak.\nMar\u00eda Calder\u00f3n aktore maitaleakin seme bat izan zuen (Joan Jose 1629\u20131679).\nCatalina Manrique Charelako markesen alabarekin izandako harremanetik, Frantzisko Fernando Isidro jaio zen, Euskal Herrian bizi eta hil zena.\nMaitale euskaldunak ere izan zituen, hala nola Casilda Manrique de Luiando Hurtado de Mendoza, zeinaren semea Karlos Fernando Austriakoa (1639-1696) izan zen; eta Ana Maria Uribeondo, zeinaren semea, Fernando Vald\u00e9s (1638-1702), gobernadore izan zen Novarakoa, Italian."}
{"id": "81824", "revid": "886", "url": "https://eu.wikipedia.org/wiki?curid=81824", "title": "Suomutunturi", "text": ""}
{"id": "81825", "revid": "56334", "url": "https://eu.wikipedia.org/wiki?curid=81825", "title": "Karlos II.a Espainiakoa", "text": "Karlos V.a Nafarroakoa \"Sorgindua\" (Madril, 1661eko azaroaren 6a \u2014 Madril, 1700eko azaroaren 1a) Nafarroako errege , Gaztela eta Leongoa (Karlos II.a), Aragoikoa, Napolikoa, Sardiniakoa, Siziliakoa, eta abar izan zen 1665-1700 bitartean. Habsburgo leinuko Espainiako azken erregea izan zen.\nBizitza.\nFilipe IV.aren eta Mariana Austriakoaren semea zen. Adimen urrikoa, antzua eta errakitikoa zen. Garaikideek sorgindurik zegoela argudiatu zuten, baina egun erabat onartuta dago haren arazoak endogamiaren ondorio zirela, habsburgotar senideen arteko ezkontzen ondorio, alegia.\nBere ama erreginorde zela iritsi zen erregetzara. 1675ean hartu zuen kargua. Haren erreinaldian, Espainian berpizte txikia izan zen; nazioarteko harremanetan, ordea, hondamendia. Luis XIV.a Frantziakoari Flandria utzi behar izan zion lehenik (1668), gero Artois eta Franche-Comt\u00e9 (1678), eta Augsburgeko Ligan sartu izanak Kataluniaren inbaditzea eragin zuen. Filipe Anjoukoaren alde egin zuen testamentuaren ondorioz, Espainiako Ondorengotza Gerra piztu zen. Espainiako azken errege habsburgotarra izan zen."}
{"id": "81827", "revid": "512", "url": "https://eu.wikipedia.org/wiki?curid=81827", "title": "Filipe V.a Espainiakoa", "text": "Filipe V.a Espainiakoa (Versailles, 1683ko abenduaren 19 \u2014 Madril, 1746ko uztailaren 9), ezizenez Adoretsua deitua, 1700eko azaroaren 15etik 1724ko urtarrilaren 14ra eta 1724ko irailaren 6tik hil arte Espainiako erregea izan zen. 45 urte eta 21 eguneko haren erreinaldia Espainiako historiako luzeena izan zen. Borboi etxearen lehenbiziko Espainiako erregea izan zen.\nBiografia.\nLuis Frantziakoaren eta Maria Ana Viktoria Bavariakoaren semea eta Luis XIV.a Frantziakoaren biloba zen. 1700ean errege egitean, Ondorengotzaren Gerra piztu zen. Ingalaterra, Probintzia Batuak eta Inperio Santua Karlos artxidukearen alde jarri ziren. Madrildik birritan bota zuten arren, Utrechteko bakean (1713) bere eskubideak onartu zitzaizkion. Baina gerra horren ondorioz, Espainiak Napoli, Sardinia, Toskanako Presondegiak, Espainiar Herbehereak eta Milanerria galdu zituen, eta Gibraltar eta Menorca Ingalaterraren esku geratu ziren.\nErregeak Espainiako merkataritzak bere ondasun Amerikarrak zituen. Atlantikoko merkataritzan zehar, Espainiako historia navaleko irudi garrantzitsuak sortu ziren, horien artean Amaro Pargo. Erregeak sarritan onartu zuen pribatua bere merkataritza eta corsair incursions.\nLehen emazte Maria Luisa Savoiakoa hildakoan, Elisabet Farnesiorekin ezkondu zen. Haren eragina oso handia izan zen eta, haren bitartez, Alberoni kardinalarena. Barne politikan, Frantziakoa bezalako antolakuntza zentralizatua bultzatu eta foruak kendu zituen. Sardinia eta Siziliako zati bat berriro hartzean, Frantziak, Ingalaterrak, Herbehereek eta Inperio Santuak Aliantza Laukoitza osatu zuten. Cambraiko Batzarrean (1721-1724) Filiperen ondorengoak Piacenza, Parma eta Toskana oinordekotzan jasotzeko eskubidea onartu zen.\n1724an, bere seme Luisen alde abdikatu zuen baina hura laster hil zenez, tronura itzuli zen. Azken urteetan eromen seinaleak erakutsi zituen.\nErregealdia.\nFilipe V.a Espainiako monarkiaren tronura sartu zen osaba Karlos II.aren testamentuaren bidez, Habsburgoko etxeari aurre eginez. Gaztelak berehala onartu zuen errege berria, baina Aragoiko Koroako erresumek, hasiera batean, berehala atxiki zioten Karlos artxidukearen kausari. Filipe V.ak Frantziaren eta gaztelarren babesa besterik ez zuen, gainerakoen etsaitasunaren aurka, batez ere aragoiarren, austriarren, britainiarren eta neerlandesen aurka, beldur baitziren Espainian izaera absolutistako monarkia ezarriko ote zen, frantziar estiloan. Garaipena Filipe V.aren eta Utrechteko Itunaren aldekoek izan zuten, 1713an; Rastatteko Itunarekin, 1714an, amaitu zuten gatazka, baina espainiar koroak galera handiak izan zituen Europan. Borboien ezarpenaren ondorioz, XVIII. mendean Espainiako nazioarteko politika guztia Frantziaren menpe geratu zen, izenpetu ziren Frantziarekin Familiako Itunen bidez.\nErrepresalian, Filipe V.ak Aragoi eta Valentziako foruak indargabetu zituen 1707an eta Gaztelako Forua ezarri zuen, Katalunian eta Mallorcan bezala. Aragoiko Gorteak, Valentziakoak eta Kataluniakoak bata bestearen atzetik bertan behera utzi ziren, eta beren hirietako ordezkariak, noblezia eta kleroa, Gaztelako Gorteetan sartu ziren. Filipe V.ak Nafarroako Erresumaren eta Euskal Probintzien leialtasuna saritu zuen bere kausan, bere foruei eutsiz. Erregulazio berria planta berriko dekretuen bidez egin zen.\nEspainiako Ondorengotza Gerra eta Oin Berriko Dekretuak.\nEspainiako Ondorengotza Gerraren amaierak (1701-1714) Espainiako Monarkian dinastia berri bat tronura eraman zuen, Borboi Etxea, bere jabetzak Italian eta Herbehereetan Karlos VI.a enperadorearen esku uztearen kontura; era berean, Gibraltar eta Menorca Britainia Handiko Erresumaren subiranotasunera pasa ziren. Ondorio gisa, Indietako Inperioarekiko merkataritzaren kontrola galdu zuen, beltzen asientoa eta baimendutako itsasontzia britainiarrei laga behar izan baitzioten. Horrekin guztiarekin, Joaquim Albaredaren arabera, \"Espainiako gainbeheraren ondorio politikoa\" gertatu zen. Filipe V.ak, beraz, porrot egin zuen Karlos II.aren oinordeko bezala aukeratua izan zen misioan: Monarkia Katolikoaren lurraldeak osorik kontserbatzea.\nBarne politikan, Filipe V.ak Aragoiko Koroa bide militarretik amaitu zuen, eta berau osatzen zuten estatuak (Aragoiko erresuma, Valentziako erresuma, Mallorcako erresuma eta Kataluniako Printzerria) zuzentzen zituzten erakunde eta lege propioak ezeztatu zituen 1707-1716ko Oin Berriko Dekretuen bidez, neurri batean absolutista, zentralista eta uniformista zen Estatu bat ezarri zutenak. Eta Gaztelako Koroaren legeak gainerako lurraldeei ezartzean, Nafarroako erresumari, Bizkaiko Jaurerriari, Gipuzkoari eta Arabari izan ezik, Filipe V.ari leial jarraitu ziotelako gorde baitzituzten foruak \u2014 Aragoi, Katalunia eta Mallorcako zuzenbide pribatua, bestalde, mantendu zen. Beraz, esan daiteke gerrako garaiturik handienak, Karlos III.a Artxidukearen eskubideen defendatzaileak ez ezik, aurreko bi mendeetako monarkia Hispanikoaren monarkia konposatuaren edo \"federalaren\" mantentzearen defendatzaileak ere izan zirela.\nRicardo Garc\u00eda C\u00e1rcel historialariaren arabera, gerrako garaipen borboitarrak \"Espainia bertikalaren garaipena ekarri zuen Austriarren Espainia horizontalaren gainetik\", \"Espainia horizontala\", \"Espainia austrazista\", alegia, \"Espainia federala\" defendatzen duena, \"Errealitate nazionala lurralde-agregatu gisa planteatzen duena, lotura komunarekin, espainiar nortasun plural eta\" estentsibo \"baten suposamendutik abiatuta\". \"Espainia bertikala\", berriz, \"Espainia zentralizatua\" da, ardatz nagusi baten inguruan egituratua, beti Gaztela izan dena, bizkarrezur batetik egituratua, espainiar nortasun homogeneizatu eta \"intentsibo\" baten kontzeptuarekin \".\nBere erakunde eta lege propioen abolizioaz gain, Aragoiko Koroako estatuentzat, Monarkiaren \"oin berriak\" beste bi ondorio garrantzitsu izan zituen. Lehena, absolutismoa ezartzea izan zen, erregearen botereari \"paktismoak\" eta berezko erakundeek eragiten zioten balazta desagertzean. Horren ordez, administrazio militarizatua ezarri zen, Gaztelako inspiraziozkoa -Kapitain Nagusia, Errege Entzutegia, korrejidoreak- eta Frantziakoa -intendenteak-, lehenago \"matxinoak\" izan ziren estatuak kontrolatzeko. Eta bigarrenik, biztanleen edo, gutxienez, aginte-taldeen gaztelaniatze-prozesua hasi edo bizkortu egin zen, gaztelania baitzen hizkuntza ofizial bakarra. Miguel Antonio de la G\u00e1ndara abadeak honela adierazi zuen 1759an: \"Errege baten batasunari, ondorioz, beste sei unitate behar zaizkio: txanpon bat, lege bat, neurri bat, hizkuntza bat eta erlijio bat\". Gaztelaratze-prozesu horrek arrakasta erlatiboa baino ez zuen izan, handiagoa Valentziako Erresuman Kataluniako Printzerrian eta Mallorcako Erresuman baino \u2014 britainiarren mendeko Menorcan katalana hizkuntza ofizial gisa mantendu zen \u2014. Joaquim Albaredaren arabera, \"Administrazioaren hizkuntza ofiziala gaztelaniara bihurtzen zuen presio politiko horretatik harago, argitu behar da diglosia fenomeno nabarmen bat egon zela aginte-estratuetan (noblezia, merkataritza-burgesia, abokatuak eta legelariak), XVI. mendetik aurrera hasten dena. Fenomeno hori, Joan-Llu\u00eds Marfanyk frogatu duen bezala, endogenoa da, eta gaztelania hizkuntza nagusi bihurtzen zen, bereziki gizarte-inguru batzuetan, eta zehatzago idatziz, prestigio soziala eta kultura ematen baitzuen.\"\nBorboien Estatu absolutua eta haren mugak.\nMonarkia absolutua erregearen botereak mugagabeak (\"absolutuak\") zirelako ideian oinarritzen zen, eta inolako mugarik gabe erabiltzen zituen. Felipe V.aren ministro Jose del Campillok esan zuen bezala:\nEstatu absolutu eta zentralizatua eraikitzeko prozesua Espainiako ondorengotza-gerran hasi zen, eta Luis XIV.ak bere bilobaren ondoan Felipe V.ak jarri zituen kontseilari frantsesek protagonismo berezia izan zuten. Funtsezko urrats bat \"Planta Berriko Dekretuak\" izan zen, Aragoiko Koroako estatuen \"konstituzioak\" eta erakunde partikularrak indargabetu zituztenak, nahiz eta haiekin batera ez ziren iritsi homogeneizazio osora, ez baitziren kendu, oraindik, euskal foruak.\nErregearen botere absolutuaren muga garrantzitsuenetako bat jauntxoen eta eliz jurisdikzioen iraupena izan zen. XVIII. mendearen erdialdean, Espainian 30.000 jaurerri zeuden, nekazarien erdiak hartzen zituztenak, eta erregearen boterea oso urrun ikusten zen bere jaunaren berehalako boterearen aurrean. Egoera hori ez zen aldatu, nahiz eta Borboien ministroek bazekiten erregearen boterearen murrizketa, bere existentzia suposatzen zuena, Floridablancako kondeak 1787ko \"Estatu Batzarrari eskainitako instrukzioan\" adierazi zuen bezala, non erregearen izenean hitz egiten baitzuen:\nFelipe V.arekin batera joan ziren kontseilari frantsesek uste zuten Austrien Monarkiaren erregimen polisinoidal tradizionala zaharkituta zegoela eta ez zela eraginkorra, erabakiak hartzeko denbora behar baitzen, eta, gainera, erregearen erabateko agintea mugatzen zuten, nobleziak eta, bereziki, Espainiako Handiek kontrolatzen baitzituzten hainbat kontseilu, horietako bakoitza gai jakin batean espezializatua. 1703an \"Plan para la administraci\u00f3n de los temas del rey de Espa\u00f1a\" izenburua zuen txostenean, Jean Orry kontseilari frantsesak adierazi zuen Kontseiluek \u00abEstatua gobernatzen dute... Hortaz, Erregeak, jabetzaz hitz eginez, ez du gobernuan parte-hartze aktiborik izango, baizik eta izena emango die\u00bb. \nAlternatiba gisa, \u00abbide erreserbatuari\u00bb eman zioten lehentasuna; izan ere, erregeak gero eta kontu gehiago gordetzen zituen Kontseiluetatik kanpo, eta erregeak erabakiak hartzen zituen Estatu Idazkariek eta Bulegoko Idazkariek egiten zizkioten proposamenak kontuan hartuta, Bulego Unibertsaleko Idazkariaren 1621ean sortutako karguaren garapenetik sortu baitziren. Horrela, 1702. urteaz geroztik, Felipe V.ak Kabinete- edo Lan-Kontseilu bat sortu zuen, oso pertsona gutxik osatua, \"ahoz ahoko bulegoaren\" bidez aholku ematen diotenak, besteak beste, Luis XIV.a aitonaren enbaxadorea barne zuena. Kontseilu hori hainbat arlotan banatuko da, harik eta, gerraren ondoren, 1714ko azaroan, bost bulego independentek osatu zuten arte. Horietako bakoitzean Estatu eta Bulego idazkari bana zegoen: Estatua, Justizia, Gerra, Ogasun, Marina eta Indiak. \nHala ere, gerra amaitu eta \"zerbitzari frantsesa\" desagertu zenean \u2014Ursinen printzesa eta Jean Orry buru zirela, eta Melchor de Macanaz ren lankidetza\u2014, Felipe V.ak ez zuen erabat ezabatu kontseiluen sistema, Gaztelako Kontseiluak eutsi egin baitzion orain erresuma osoa hartzen zuten gobernu- eta judizio-eskuduntza zabalei, eta, bestalde, Estatu Idazkaritzak eta Despatxukoak ez ziren inoiz benetako gobernua izatera iritsi, izan ere, Estatu Idazkari edo Lehen Idazkaritza [garrantzitsuena] bakoitza, Grazia eta Justiziakoa, Ogasunekoa, Gerrakoa, Marinakoa eta Indietakoa, pertsona batek bat baino gehiago pilatu zitzakeen. 1787. urtera arte itxaron beharko da, Karlos III.aren azpian Floridablancako kondea Estatu Idazkari eta Bulegariak biltzen dituen Estatu Batzorde Gorena izan dadin, baina horrek bizitza laburra izan zuen, bost urte geroago Karlos IV.ak kendu baitzuen.\n1703an egin zuen txostenean, Jean Orryk, Kontseiluen gobernu-sistema auzitan jartzeaz gain, lurralde-antolamenduaz ere hitz egin zuen, eta kritikatu zuen Gaztelako Kontseiluak izendatu zituela korrejitzaileak, eta, beraz, \u00abbere sorginkeriak dira eta obeditu egiten diote, eta hori bera da erregea bere erreinutik kanpo uztea\u00bb. Horren ordez, proposatu zuen probintzietako gobernadoreak edo intendenteak izendatzea, \u00abKontseilu Errealaren mende egongo dira zuzenean, eta Erregearen aginduak jasoko dituzte ikuskatzaile orokorraren bidez\u00bb. \nLurralde-antolaketa zentralizatu berri hori, lehenik, Aragoiko Koroan aplikatu zen, Planta Berriko Dekretuen bidez, eta, gero, Gaztelako Koroan ezartzen hasi zen \u2014Euskal Probintzietan eta Nafarroako Erresuman izan ezik\u2014, baina, pixkanaka, prozesua ez baitzen amaitu Karlos III.aren erregealdira arte. Hala, Santa Cruz de Tenerifen, Coru\u00f1an, Asturiasen, Zamoran, Badajozen, Sevillan eta Malagan egoitza zuten Kapitaintza Orokorrak sortu ziren; Errege Auzitegiak Kapitain Nagusiak zuzentzen zituen, eta kargu hura ez zuten bi bakarrak \u2014Valladolideko eta Granadako kantzeleriak\u2014 azkenean ere antolaketa hau hartu zuten, Audientzia izenarekin eraldatuak.\nEra berean, saiatu ziren Gaztelan intendenteen irudia sartzen, eta 1718an ordenantza bat aldarrikatu zen, \u00abErresumako probintzia bakoitzean [...] justizia-, polizia-, ogasun- eta gerra-intendentzia bat eratzea eta ezartzea\u00bb erabakitzen zuena. Baina kontseiluek prozesua geldiaraztea lortu zuten \u2014lau armadako intendentzia baino ez ziren eratu\u2014, eta 1749ra arte itxaron beharko da, Fernando VI.aren pean, Gaztelako Koroan 22 intendentzia sortzeko. Horien buru ziren intendenteen lehen misioetako bat Ensenadako Katastroa egitea izango da, Gaztelan gerraren amaieratik Aragoiko Koroan aplikatzen zen ekarpen bakarraren zerga-sistema aplikatzeko. Intendenteen eskumenak korrejidoreen, alkate nagusien eta udaletako erregidoreen kalterako izan ziren, eta toki-agintarien jarduera udal-ondarea kudeatzera eta funtsezko zerbitzu publiko batzuk arautzera mugatuta geratu zen, bereziki elikagai-hornidurarekin zerikusia zutenak. \n\"Oin Berri\" fiskala.\nEspainiako Ondorengotza Gerran porrot egin ondoren, Aragoiko Koroa zaharreko lurraldeek zerga bat ordaindu behar izan zuten \u2014Katalunian \"katastroa\", Valentzian \"ekibalentea\"; Aragoin \"ekarpen bakarra\"; Mallorcan \"talla\", zenbatekoan \"errenta probintzialen\" baliokidea\" \u2014kontsumoaren gaineko zergak, alkabala barne\u2014, Gaztelan kobratzen zirenak. Zerga hori ez zen ordaintzen zuten bakarra; izan ere, Gaztelan \"errenta orokorrak\" \u2014aduana-eskubideak\u2014 eta \"errenta estankatuak\" \u2014gatzaren, tabakoaren eta paper zigilatuaren gaineko estatu-monopolioak\u2014 ere zerga horretara hedatu ziren. \"Oin Berri fiskala\" izenekoa aplikatzeak erabateko aldaketa ekarri zien aragoar, katalan, mallorkar eta valentziarrei; izan ere, XVIII. mendearen bigarren hamarkadatik aurrera Koroak jasoko ditu, eta Koroak erabakiko du zertan eta non gastatu behar den diua; Austriarren Monarkian, berriz, beren lurretara itzultzen ziren, euren beharrak ase ahal izateko. \n\"Oin fiskal berria\" Gaztelako txanponak Aragoiko Koroara hedatzearekin osatu zen, nahiz eta bertako txanponek zirkulatzen jarraitu zuten, nahiz eta bakoitzak bere lurraldean, eta Aragoiko koroaren eta Gaztelako koroaren artean zeuden barne-aduanak \u2013 \"Portu Lehorrak\" \u2013 kendu ziren, horrela, 1714ko azaroko dekretuan esaten zenez, indargabetu egin zituen \"[Aragoi eta Valentziako] erresumak eta [Kataluniako] Printzerriko haiek Gaztelari lotutako probintziatzat hartzen dira, eta guztien arteko merkataritza libre eta inolako eragozpenik gabe lortzen da\". Hala ere, 1717an \"Baskongaden\" eta Nafarroako Erresumaren eta Gaztelako Koroaren artean zeuden portu lehorrak kostaldera edo Frantziarekiko mugara eramateko dekretatu zenean, matxinada batek eztanda egin zuen lurralde horietan, eta proiektu horrek porrot egin zuen.\nFernando VI.aren pean, Ensenadako markesak porrot egin zuen \"ekarpen bakarraren\" sistema Gaztelan aplikatzeko ahaleginean, Austriarrek Errege Katolikoetatik oinordetzan (eta handituta) jasotako zerga desberdinen eransketa-sistemaren ordez. Hala ere, Ensenadak lortu zuen bildutako dirua gehitzea, zergak alokatzeko sistemaren ordez benetako funtzionarioen zuzeneko kudeaketa ezarri baitzen, intendenteen zuzendaritzapean. \nBestalde, gastuaren osaera ez zen ia aldatu XVIII. mendean zehar: 1778an %72 Armadarena eta Itsas armadarena zen, %11 gortearena eta gainerako %17a beste gastu batzuetarako erabiltzen zen (funtsean, funtzionario errealen ordainketarako).\nItsas berrarmea eta armada iraunkorra sortzea.\nArmadarekin jarraitutako politika arintasuna eta eraginkortasuna areagotzen saiatu zen: horretarako, Cartagena, C\u00e1diz eta El Ferrol-eko armategiak sortu ziren, Habanaz gain; ofizialen prestakuntza hobetu zen; eta itsasorako matrikula egin zen, ontziek behar zuten marinela izan zezaten. Itsas matrikula (Armadarentzako \"kinten\" antzekoa) ondoren itsasoarekin zerikusia zuten lanbideak egin nahi zituzten gazte guztiei gerra-portuan zerbitzatzeko betebeharrean oinarritzen zen. Matrikulatuak ziren pertsona horiek. Eta haiek bakarrik izan zitezkeen, adibidez, arrantzale, eta horrek esan nahi zuen ez zela borondatezkoa, izan ere, lehendik zeuden arrantzale-familietako gizonezko guztien nahitaezko matrikulazioa baitzen. Horrek tentsioak sortu zituen Euskal Herrian.\nBestalde, armadak ugaldu egin zituen bere kideak \u2014mende amaieran 100.000 gizon inguru\u2014, boluntarioen errekrutatzeari \u2014horietako asko atzerritarrak ziren: baloiak, irlandarrak eta italiarrak\u2014 gehitu baitzitzaizkion espeka- eta kinta-sistemen bidez. Leba edo espekaren bidez, hirietan \"alferrak\" \u2014okupazio jakinik gabeko gizonak\u2014 \"jasotzen\" ziren, eta armadan zerbitzatzera behartzen ziren. Kintak barruti bakoitzeko mutil baliagarrien bosten bat \u2014hortik datorkio izena\u2014 ilaretara deitzea ziren. Zozketetan izaten ziren ustelkeria eta gehiegikeria ugariak eta salbuetsitako pertsona-kopuru handia zirela eta, neurri hori ez zen ezaguna izan \u2014\"ezkonduen, gaixoen, ikusmen laburren, alargun pobreen seme-alaba bakarrak, Mestako artzainak, Valentziako ehuleak, ehungintzako artisauak, bolbora ekoizleak, Ogasuneko funtzionarioak, irakasleak, udal-agintariak, aitoren semeak eta, batzuetan, esklaboak kanpoan geratzen ziren\u2014. Horrela, \"erregeari zerbitzua ematea\", \"ahal izanez gero, ihes egin behar zuen zorigaiztoko ezarpen gisa\" ulertuko da.\nKultura-politika.\nFelipe V.aren erregealdian garrantzi handiko hiru kultur erakunde sortu ziren, Pedro Ruiz Torres historialariak \"ikasketa planta berria\" deitu diona osatu zutenak.\nLehena 1712an sortutako Errege Liburutegia izan zen \u2014 Felipe V.aren inguruko jesuita frantsesen edo Melchor de Macanazen ekimenez sortu ote zen eztabaidatzen da \u2014Koroaren liburu bildumak zaintzeko helburuarekin\u2014 bereziki Karlos II.aren erregina amaren liburutegia \u2014 eta Filipe V.ak berak eta bere kontseilari frantsesek Frantziatik ekarritakoak \u2014 horiei De Cardona Valentziako artzapezpiku exiliatuaren liburutegi oso aberatsa gehitu zitzaien\u2014. Liburukien kopurua nabarmen handitu zuen, Espainian inprimatutako edozein libururen ale bat bertan uztera behartzen zuen errege-agindua aldarrikatu zenean. Horren arduradunak erregearen aitortzaileak izan ziren, eta bertan Ilustrazioaren aitzindarien, hasiberrien eta lehen ilustratuen lanak hartu zituzten. Errege Liburutegitik abiatu zen \"Diario de los literatos de Espa\u00f1a\" egunkaria editatzeko ekimena. Egunkari horren lehen zenbakia 1737an agertu zen, eta Espainian eta Espainiatik kanpo argitaratutako liburu eta aldizkarien aipamenak argitaratzen hasi zen. Hala ere, Errege Liburutegiaren kultur aukerak ez ziren guztiz erabiliak izan, eta Filipe V.aren erregealdian izendatutako liburuzainak, Gregorio Mayans izan ezik, karguan sei urte eman ondoren dimisioa eman baitzuen (1733-1739), \"Ez ziren inongo jarduera berritzailetan nabarmendu, eta, horietako askoren artean, ez da inprimatutako lan bakar bat ere ezagutzen\". Errege Liburutegia ez zen benetako kultur gune bihurtu Fernando VI.aren erregealdira arte, Aita Rabago errege konfesore berriari esker, eta, batez ere, 1761eko erreforma arte, Karlos III.aren erregealdiaren hasieran.\nBigarren erakundeak, Espainiako Errege Akademiak, garrantzi handiagoa izan zuen borboien kultura-eredu berriaren eraketan. Marqu\u00e9s de Villena filipistaren tertulia literarioan izan zuen jatorria. 1713an eratu zen modu formalean, gaztelania ez hondatzeko helburuarekin, eta \"Real\" titulua eta erregearen onespena jaso zituen hurrengo urtean. Monarkak \u00abEtxe Errealeko morroi\u00bben pribilegioa eman zien bere kideei, eta horrek \u00abpolitikariek, militarrek eta gortesauek\u00bb bete zituzten plazak. Akademia aurrera ateratzea lortu zuen asmo handiko proiekturik handiena \"Diccionario de Autoridades\" izan zen, Larramendiren \"Hiztegi Hirukoitzaren\" oinarrian egon zena. Hiztegiaren lehen liburukia 1726an agertu zen eta azkena 1739an. Hiztegia osatzeko, 1742an Ortografiako tratatu bat argitaratu zen, nahiz eta letra-gizon asko \"ez zeuden konforme emandako arauekin... [eta] urte askoan beren \"ortografiari\" jarraitu zioten\". \"Baina, arlo horretan, Akademia zurrun samarra izan zen, eta Historiako akademiko bat, Cerd\u00e1 Rico bezala, ez zen onartu Hizkuntzakoan, ez baitzuen jarraitu erakunde jakintsuak ezarritako ortografiari\". \"Gram\u00e1ticak\" Karlos III.aren erregealdiaren zain egon beharko luke argitaratzeko (1771). \nEspainiako Errege Akademiaren lana, Frantses Akademiaren ereduari jarraituz, Planta Berriko Dekretuetatik sortutako borboien egoera zentralizatu berriarekin bat zetorren hizkuntza-uniformismoa egia bihurtzeko egin zen. Lege komunak zituen bezala Gaztelakoak \u2014Nafarroako erresuma eta Euskal Lurraldeak izan ezik\u2014, hizkuntza bakar bat erabili behar zuen, eta, harrezkero, gaztelania bihurtu zen espainiera. \"Erregearen inguruko komunitate politikoak, beste aberriei nagusitzen zitzaien aberriak, gortetik ikusita izen hori merezi zuen bakarrak, hizkuntza bakarra izan behar zuen, eta hizkuntza hori arreta handiz landu behar zen aberriaren handitasun handiagorako, bereziki, estatu dinastikoarekin identifikatzen baitzen\". Kultura-programa bat zen, lehen ilustratuek eta burokrata erreformistek oso babestua. Benito Feijook, 1728an argitaratutako \"Teatro Cr\u00edtico\" hirugarren liburukian, \u00abpaisanismoa deitzen duten izurri hau\u00bb deitoratzen zuen, bakoitzak bere aberriari dion maitasuna, \u00abgerra zibilen eta subiranoaren aurkako matxinaden pizgarria\u00bb dela esanez. Beraz, eredu uniformista zen \u2014lege berak, erreinu bakarra, hizkuntza bakarra\u2014, monarkiaren guztiz aurkakoa; austriarrek defendatzen zuten monarkia konposatua, eta hainbat \"patria\" edo \"komunitate politiko\" onartzen zituen, bakoitzak bere eskubide eta askatasunekin.\n\"Planta Berri akademikoaren\" hirugarren zutabea Historiako Errege Akademia izan zen, 1738an ofizialki sortua, eta bertako kideek \u00abetxe errealeko morroien\u00bb pribilegioa ere jaso zuten. Jatorriz, Espainiako Errege Akademiarena bezala, solasaldi pribatua izan zen, 1735. urtearen inguruan sortua, eta Juli\u00e1n de Hermosilla abokatuaren etxean bildu zena. Bertan ez ziren historiari buruzko gaiak bakarrik jorratzen, eta, beraz, Akademia Unibertsala deitu zitzaion hasieran, baina laster Espainiaren historiara eta geografiara jo zuen. Kide batzuek \"elezaharretan eta kronikoi faltsuetan oinarritutako asmakuntzen Espainiako historia\" zuzendu nahi zuten, nahiz eta lan kritiko hori historia sakratuarekin bateragarria izan behar zuen. Lehen laguntza ofiziala, erregearen aitortzailearena zehazki, hurrengo urtean jaso zuen, akademia Errege Liburutegian bildu zenean. Hala ere, Akademiaren lehen jarduera historiografikoak ez ziren oso egokiak izan, hala nola Francisco Xavier de la Huertaren y Vegaren \"Espainia\" \"Primitiva\"ren argitalpena, XVII. mendeko kronikoi faltsu batean oinarritua. Hori salatu zuen errege liburuzainak Gregorio May\u00e1ns valentziar ilustratuak, zeinak, azkenean, historiaren eta hizkuntzaren akademien presioa jaso zuen irizpidez alda zezan, baina bere obra azkenean argitaratu zen. \nHistoriaren Errege Akademiak Borboien kultur eredu uniformistari egindako ekarpena are handiagoa izan zen Espainiako Errege Akademiarena baino; izan ere, bere helburua izan zen \"nazionalismo dinastiko frantsesa, uniformea eta zentralista sortzea errege absolutuaren gortearen inguruan\", eta horrek \"ez zion lekurik uzten beste nazionalismo-mota bati, eta, beraz, arrakasta erlatiboki gailentzea lortu zuen Aragoiko antzinako Koroan\", nahiz eta ikuspegi alternatiboak Espainiarrak eta austriazistak ez ziren desagertu, 1729an fundazioak erakutsi zuen bezala, babes ofizialik gabe, Bartzelonako Letra Onen Akademiatik sortu zenean, Mesfidatien Akademia austrazistaren oinordekoa. Benetako errekonozimendua ez zen gertatuko Fernando VI.aren erregealdia arte.\nKanpo-politika Utrecht-Rastatt-en ondoren (1714-1746).\nUtrecht-Rastatt-eko Tratatuak sinatu ondoren, Felipe V.ak, bere bigarren emazte Elisabet Farnesiok eta Julio Alberoni ministroak Italiarekiko kanpo-politika oldarkorra jarri zuten abian, Utrecht-en erabakitakoa \"berrikusi\" nahi zuena \u20141700. urtea baino lehen monarkia katolikoa osatzen zuten estatu italiarrak berreskuratu nahian\u2014, eta Parmako, Piacenzako eta Toscanako dukerriak ziurtatu nahi zituenak jaio berria zen Karlos infantearentzat. Hala, 1717ko uztailean, Sardiniaren konkista espainiarra izan zen, eta hurrengo urteko udan, espedizio askoz handiago batek konkistatu zuen Siziliako erresuma. \nKonkista horiek Aliantza Laukoitzeko Gerra eragin zuten, non Felipe V Utrechteko Baketik sortutako statu quoaren lau potentzia bermatzaileen aurka galdu baitzuen: Britainia Handiko Erresuma, Frantziako erresuma, Inperio Austriarra eta Probintzia Batuak. Felipe V.ak, Giulio Alberoni ministroa alde batera utzita, 1720ko otsailean sinatu behar izan zuen Hagan Sardiniako eta Siziliako tropak erretiratzeko, Espainiako Herbehereen gaineko edozein eskubideri uko egiteko, orain Karlos VI.a enperadorearen subiranotasunaren pean, eta Frantziako Koroari uko egiteko. Felipe V.ak trukean lortu zuen gauza bakarra izan zen: Parmako dukerriaren ondorengotza, Piacenzako dukerria eta Toscanako dukerria Karlos infantearen esku geratuko zela, Elisabet Farnesiorekin izan zuen lehen semea.\nHagako Itunaren akordioak zehazteko, Cambraiko Kongresua (1721-1724) bildu zen, eta porrot berria ekarri zion Felipe V.ari, ez baitzuen lortu bere helburu nagusia \u2014Parmako eta Toscanako dukerriak bere seme Karlosi pasatzea\u2014, ezta Gibraltar Espainiaren subiranotasun izatera itzultzea ere, Felipe V.ak ez baitzuen onartu britainiarrek egindako eskaintza, Gibraltarren truke Florida edo Santo Domingoren zati bat aldatzea. Frantziako monarkiarekin hasitako hurbilketak ere ez zuen fruiturik eman, azkenean Luis XV.aren eta Felipe V.aren eta Elisabet Farnesioren alabaren (Mariana Viktoria Borboikoa) arteko ezkontza itunduan atzera egin baitzuen. Hala ere, Luis Asturiasko Printzearen eta Luisa Elisabet Orleanskoaren arteko ezkontza itundua izan zen, Frantziako Orleanseko dukearen alaba, Frantziako erregentea Luis XV.aren adin-nagusitasunera arte.\nCambraiko Kongresuak Filipe V.aren politika dinastikoaren beste porrot bat ekarriko zuela argi zegoenean, Johan Willem Ripperd\u00e1, 1715ean Madrilera Probintzia Batuen enbaxadore berezi gisa iritsi zen noble herbeheretarra, eta protestantismoari uko egin ondoren, erregearen zerbitzura jarri zena, bere konfiantza bereganatuz, erregea eta erregina konbentzitu zituen Vienara bidal zezaten. Han, Karlos VI.a enperadorearekin akordio bat lortu nahi zuen, Espainiako Koroarengatik bien arteko lehiari amaiera emango ziona, eta Karlos printzea Parmako, Piacenzako eta Toscanako dukea izatera iristea ahalbidetuko zuena. Azken batean, Ripperdak Aliantza laukoitza desegin nahi zuen Felipe V.aren eta Karlos VI.aren arteko hurbilketa baten bidez.\nVienako gortean, Felipe V.aren hurbilketa zuhur ikusi zuten, honek bizi zuen egoera kritikoaren ondorioz; izan ere, 1724ko urtarrilean Luis I semean abdikatua zuen eta, hilabete gutxira Luis I.a hil zenean, tronua berreskuratu zuen Elisabet Farnesio erreginaren esku-hartzeari esker. Madrilgo enbaxadore inperialak, Dominik von K\u00f6nigsegg-Rothenfels-ek, jakinarazi zion Vienari \u00ab\"erregearen ergelkeria, noiztik noiz gobernatzeko gaitasuna kentzen diona\"\u00bb. Felipe V.aren desoreka mentalak \u2014zenbait autorek nahasmendu bipolar batekin lotu dute\u2014 ia obsesio erlijioso patologiko bat zuen lagun, salbazioa lasaitasun osoko giroan bakarrik lor zitekeela uste baitzuen. \nVienan egon zen urtean, Ripperd\u00e1k lau akordio lortu zituen, horietako bi sekretuak, 1725eko Vienako Ituna izenekoak. Haietan, behin betiko amaitu zen Espainiako Ondorengotza Gerra, Karlos VI.a enperadoreak Espainiako Koroaren eskubideei uko egin eta Felipe V.a Espainiako eta Indietako errege gisa onartu baitzuen. Trukean, enperadoreak Italiako eta Herbehereetako ondasunen gaineko subiranotasuna onartzen zion enperadoreari. Gainera, Filipe V.ak amnistia ematen zien austriarrei, eta Karlos III.a artxidukeak eman zizkien tituluak onartzen zizkien, eta Ostendeko Konpainiari abantaila komertzial garrantzitsuak ematen zizkion. Trukean, Vienak babesa eskaintzen zion Filipe V.ari, Gibraltar eta Menorca berreskura zitzan. Parma, Piacenza eta Toscanako dukerrien gaineko eskubideei dagokienez, Ripperd\u00e1k lortu zuen Karlos VI.ak onartzea Karlos infantearen esku pasako zirela, Farnesio etxearen adar maskulinoa desagertzean, nahiz eta inoiz ezingo liratekeen Espainiako Monarkian sartu. \nEspainiako erregeek Britainia Handiko eta Frantziako monarkiak Vienan adostutakoaren aurka zeudela jakin zutenean \u2014 irailaren 3an Prusiako Erresumarekin batera Hannoverreko Ituna sinatu zuten \u2014 Ripperda kargutik kendu zuten eta 1726ko maiatzean espetxeratu zuten \u2014 ihes egitea lortu eta Espainiatik ihes egitea lortu zuen arren \u2014. Hala ere, uste da bere kargugabetzearen gertaera erabakigarria enperadoreak azkenean bere bi alaben eta Karlos eta Filipe infanteen arteko ezkontzari baimenik ez ematea izan zela. Era berean, ez zegoen ados Britainia Handiarekin gerran sartzeko, Felipe V.ak Gibraltar eta Menorca berreskura zitzan.\nBritainia Handiak Mediterraneoan eta Atlantikoan hedatu zuen bere flota, eta Espainiako ontziak harrapatu zituen, gerra-adierazpenik izan gabe. Madrilgo gorteak piratatzat jotzen zituen ontzi britainiarren gainean Londresko gobernuari egindako eskariek ez zuten inolako eraginik izan; beraz, Ripperd\u00e0 ordezkatu zuen kontseilari berriak Filipe V.ak Gibraltar konkistatzeko hartutako erabakiaren alde egin zuten. Hala, 1727ko urtarrilean, Jurgi I.aren gortearen aurrean, Espainiako enbaxadoreak idazki bat aurkeztu zuen, Utrechteko Itunaren 10. artikulua baliorik gabekotzat jotzen zuena. Artikulu horren arabera, Gibraltarren lagapena bertan behera utzi zen, Britainia Handiak hura ez zuela bete alegatuz \u2014istmoko lurrak okupatu zituen, ez zuen katolizismoari eustea bermatu eta juduak eta musulmanak egotea baimendu zuen\u2014. Robert Walpole lehen ministroak eraman zuen Parlamentura gaia, eta han hitz eman zuen Gibraltar ez zela inoiz emango haren baimen espresurik gabe. 1727ko urtarrilaren 17an egindako azken bozketan, Gibraltarren gaineko subiranotasun britainiarra berretsi zuen parlamentuak, eta Espainiako Monarkiaren aurkako gerra deklaratu zuen.\nGibraltarren bigarren setioak \u2014lehena 1705ean izan zen\u2014 ez zuen arrakastarik izan, \"Pe\u00f1oia\" aldezten zuen flota britainiarra gailendu zelako, eta horrek eragotzi egin zuen infanteriak erasora botatzea artilleriak gotorleku britainiarrak bonbardatu ondoren. 1727ko ekainean armistiziora iritsi zen, baina 1728ko martxora arte Filipe V.ak \u2014Frantziako erregeak, enperadoreak eta aita santuak presionatuta, Britainia Handiarekin izandako gatazka amai zezan, eta Soissonseko Kongresua egingo zela agindu baitzioten\u2014 ez zuen berriro onartu Utrechteko Itunaren 10. artikuluaren balioa, El Pardoko itunean, bere buruko gaitzak nabarmen jo zion garai batean. \nSoissonsen Kongresuak ez zuen emaitzarik eman, baina Espainiako, Britainia Handiko eta Frantziako Monarkien arteko \"hiru bandako\" negoziazioek izan zuten emaitza, eta 1729ko azaroaren 9ko Sevillako Ituna sinatzean amaitu zuten. Itun horretan, Filipe V.ak azkenean lortu zuen berak eta haren emazte Elisabet Farnesiok 1715az geroztik irrikatzen zutena, bere seme nagusia Karlos infantearena zela Parmako eta Toskanako dukerrien tronua \u2014enperadoreak hori onartu zuen geroago sinatutako beste tratatu batean\u2014. \"Deigarria da 1731ko abuztuan flota britainiar bat Cadizera iritsi zela don Karlosi bere helbururaino laguntzeko\". Karlos Infantea Napolira eraman zuen Espainiako flota 1732ko ekainean erabili zuten Orango errekonkistan, 1708an galdu zen Afrikako iparraldeko plazan.\nInperio Austriarrarekin izandako aliantzaren porrotak eta Sevillako Itunaren sinadurak Frantziako Monarkiara hurbiltzeko bidea eman zuten, eta Borboiko Filipe V.aren eta Luis XI.aren ordezkariek 1733ko azaroaren 7an sinatu zuten Lehen Familia Ituna. Arrazoi nagusia Poloniako Ondorengotza Gerraren eztanda izan zen, aurreko hilabetean. Bertan, Frantziako Monarkiak Estanislao I Leszczynski Poloniako errege berriaren alde egiten zuen, Luis XV.aren alaba batekin ezkonduta, eta Austriako eta Errusiako inperioek, berriz, Augusto III.a babesten zuten bere helburuetan. Espainiak gerran egindako esku-hartzeak Italia eta Parmako dukerrian lehorreratutako espainiar armada hartu zituen ardatz, eta haren buru Don Karlos infantea izan zen. Napoliko erresuma konkistatu zuen, Utrechtetik Austriaren subiranotasunaren pean zegoena, eta han errege berri izendatu zuten Napoliko Karlos VII.aren tituluarekin. Handik gutxira, Sizilia uhartea okupatzen zuten. Austriarra zen 1718tik, eta errege borboi berriaren subiranotasunaren pean geratu zen. Bi erresumetan bizi ziren austrazistek Vienako erbestea are gehiago zabaldu zuten. Zen\u00f3n Somodevillekoak, lurreko erasoari lagundu zioten itsas indarren antolatzaileak, Ensenadako markes titulua jaso zuen. \nPoloniako Ondorengotza Gerra 1738ko azaroko Vienako Ituna sinatzearekin amaitu zen, Frantziako erregearen eta Austriako enperadorearen artean. Hurrengo urteko apirilean sartu zen Filipe V.a itun horretan. Tratatuaren arabera, Augusto III.a Poloniako errege berria zen; Karlos infantea, berriz, Napoliko eta Siziliako errege gisa onartzen zen, nahiz eta Toscanako dukerria Lorenako dukearen eskuetara pasatzen zen, Lorenako dukerria Estanislao Parpari eman baitzioten eta Parmako dukerria enperadoreari. \n1738an lortutako bakeak oso gutxi iraun zuen, hurrengo bi urteetan Monarkia borboikoa aldi berean garatu ziren bi gerra berritan sartu baitzen. 1739ko urrian, Britainia Handiko Jurgi II.a erregeak gerra deklaratu zion Filipe V.ari, merkataritza-ontzi britainiarren eta Karibeko gerra-ontzi espainiarren artean eta eremu horretan bi inperio kolonialen mugak ezartzearen ondorioz sortutako gatazkengatik. Espainian, Asientoaren Gerra deitu zioten, Britainia Handiak Utrechteko Itunaren klausulak apurtu zituela uste baitzuten, baimen-ontziari eta beltzen asientoari buruzkoak. Britainia Handian, berriz, \"Jenkinsen Belarriaren Gerra\" deitu zioten, Robert Jenkins kapitain ingelesak 1731n jasandako iraintzea izan baitzen gerra-adierazpenerako britainiar aitzakia. Espainiako gerra-ontzi batek harrapatu zuen, eta, protestatzean, belarria moztu zioten, eta, Britainia Handiko Parlamentuan bere kexa aurkezteko eskatu zioten, iseka artean. 1739an erreklamazioa aurkeztu zuen. \nBigarren gerra, lehenengoarekin gainjarri zena, Austriako Ondorengotza Gerra izan zen, 1740ko urrian Germaniako Erromatar Inperio Santuko Karlos VI.a hil ondoren sortutako gatazkak eragindakoa, Frantziako Monarkia eta Prusiako erresuma buru zituzten europar estatu batzuek bere alaba Maria Teresa I.a Austriakoa Austriakoa oinordeko bezala onartzeari uko egin ziotelako. Bere ordez, Alberto Bavariakoa defendatzen zuten erregegai gisa, Karlos VI.aren aurreko enperadorea izan zen Josef I.a Austriakoaren alaba batekin ezkondua zegoena. Maria Teresak aurkitu zuen laguntza nagusia Britainia Handia izan zen, baita Savoia eta Sardinia ere. Luis XV.a Frantziako erregeak, bere aldetik, Filipe V.aren babesa bilatu zuen, 1743ko urrian Bigarren Familia Ituna sortu zuena. Luis XV.ak, Espainiak Austriako oinordetza-gerran parte hartzearen truke, Espainiako monarkiari Britainia Handiarekiko gerran laguntzeko konpromisoa hartu zuen, eta, beraz, gerra deklaratu zion 1744ko otsailean.\nFelipe V.a 1746an hil zen, gerra bete-betean zela, eta haren ondorengo Fernando VI.ak, Ensenadako Markesaren laguntzarekin, bake-negoziazioak hasi zituen, Akisgraneko Ituna lortuz. Austriako ondorengotza-gerra amaitu zuen tratatuaren terminoak Britainia Handiko Jurgi II.aren eta Frantziako Luis XV.aren ordezkariek adostu zituzten batez ere, eta Filipe V.aren eta haren bigarren emaztearen, Elisabet Farnesioren, asmo zaharra jaso zuten: Don Karlos infantea Napoliko erresumetako agintari gisa berretsia izan zen, eta bere anaia nagusiak, Filipe I.a Parmakoa Parmako eta Piacenzako dukerriak eskurati zituen. Gainera, \"Asientoaren Gerra\" amaitu zen, Utrechteko Itunean adostutako beltzen asientoaren bost urteko luzapenaren truke. "}
{"id": "81828", "revid": "46380", "url": "https://eu.wikipedia.org/wiki?curid=81828", "title": "Luis I.a Espainiakoa", "text": "Luis I.a (Madril, 1707ko abuztuaren 25 \u2014 Madril, 1724ko abuztuaren 31), ezizenez \"Liberala\", Espainiako erregea izan zen 1724ko urtarrilaren 14tik hil arte. Espainian jaiotako lehen Borboia izan zen eta erregetzan iraun zituen 229 egunek Espainiako erreinaldi laburrena osatzen dute, Filipe Ederra kontuan hartu gabe.\nAita Filipe V.a eta ama Maria Luisa Savoiakoa zituen.\nBiografia.\nLuis I.a Borboikoa Filipe V.aren eta Maria Luisa Saboiakoaren seme zaharrena izan zen eta, zazpi urte zituenean, amarik gabe geratu zen. Orduan, bere aita Isabel Farmesiokoarekin ezkondu zen eta, horrela, bere haurtzaroa erabat aldatu zen.\n1722an, Luis Luisa Isabel Orleansekoarekin ezkondu zen, Filipe Orleansekoaren alabarekin, alegia. Ezkondu zirenean, Luisek 15 urte zituen eta Luisak, 12.\nFilipe V.ak abdikatu egin zuen eta,1724ko urtarrilaren 14an, Luis I.a izan zen errege berria.\nTronua hartu eta handik zazpi hilabetera, gaixotu egin zen; baztanga zuen eta Luisa Isabel emazteak zintzo zaindu zuen, bera ere kutsatu zen arte. 1724ko abuztuaren 31n, 17 urte bete berriak zituela, hil zen erregea. Koroa Luisen aitarengana itzuli zen berriro, Filipe V.arengana, eta alargun gaztea monarkia frantsesera itzuli zen, espainiar erret familiarekin ez baitzuen harreman handirik.\nHaren gorpua El Escorial monasterioko Erregeen Panteoira eraman zuten."}
{"id": "81829", "revid": "336", "url": "https://eu.wikipedia.org/wiki?curid=81829", "title": "Fernando VI.a Espainiakoa", "text": "Fernando VI.a Espainiakoa (Madril, 1713ko irailaren 23a \u2014 Villaviciosa de Odon, 1759ko abuztuaren 10a), ezizenez Zuhurra edo Zintzoa, Espainiako erregea izan zen 1746-1759 bitartean.\nBizitza.\nAita Filipe V.a eta ama Maria Luisa Savoiakoa izan zituen. 1729an Barbara Bragan\u00e7akoarekin ezkondu zen Badajozen; ez zuten seme-alabarik izan.\nBere erreinaldia hasi zenean, Espainia Austriako Ondorengotzaren Gerran sartuta zegoen, 1748ko Akisgrango Hitzarmenarekin bukatu zena. Amaiera eman zion Elisabet Farnesioren eta haren aholkulari italiarren eraginari. Bakea lortuta, kanpoko harremanetan neutraltasunari eutsi zion, Frantziaren eta Ingalaterraren arteko oreka zainduz, eta barneko aferetan jardun zuen. Ensenadako markesa eta Jose de Carvajal y Lancaster ministroen laguntzaz garrantzi handiko berrikuntzak egin zituen. 1749ko abuztuaren 30ean, ijitoen aurkako pogroma agindu zuen. 1754tik aurrera, Ricardo Wall izan zuen aholkulari."}
{"id": "81830", "revid": "336", "url": "https://eu.wikipedia.org/wiki?curid=81830", "title": "Hilas", "text": "Greziar mitologian, Hilas (grezieraz \u038e\u03bb\u03b1\u03c2), driopeen errege zen Tiodamanteren semea zen. Heraklesek, guduan, bere aita hil zuenean, Hilasi barkatu zion eta ezkutari bezala hartu zuen, gerlariaren arteak erakutsi zizkion, eta, azkenik, elkar maiteminduz amaitu zuten. Heraklesek, berarekin eraman zuen Hilas Argo itsasontzian, argonautetako bat bihurtuz.\nHeraren erabakiz, Hilas, Pegeako iturriko lamiak bahitu zuen, Misian, eta aztarnarik utzi gabe aldegin zuen (Apolonio Rodaskoa). Heraklesi bihotza hautsi zitzaion. Polifemo argonautarekin batera, denbora luzez bila ibili zen. Argo ontzia, eurak gabe abiatu zen, eta, beraz, ez zuten gainontzeko bidaian parte hartu. Ez zuten Hilas sekula aurkitu, hau, lamietaz maitemindu baitzen, eta haiekin geratu zen euren boterea eta euren maitasuna banatzeko (Gaio Valerio Flako, \"Argonautika\")."}
{"id": "81831", "revid": "58701", "url": "https://eu.wikipedia.org/wiki?curid=81831", "title": "Karlos III.a Espainiakoa", "text": "Karlos III.a (Madril, 1716ko urtarrilaren 20 \u2014 Madril, 1788ko abenduaren 14) Parmako dukea (\"Karlos I.a\") izan zen 1731-1735 bitartean, Napoliko erregea (\"Karlos VII.a\") 1734-1759 bitartean, Siziliako erregea (\"Karlos V.a\") 1735-1759 bitartean, eta Espainiako erregea 1759-1788 bitartean.\nBiografia.\nAita Filipe V.a eta ama Elisabetta Farnese zituen. 1729an, Augusto III.a, Saxonia eta Lituaniako duke eta Poloniako erregearen Maria Amalia alabarekin ezkondu zen. Parmako duke eta Napoli eta Siziliako erregea izan zen lehendabizi. Gero, anaierdi Fernando VI.a hil zenean, Espainiako errege bihurtu zen.\nArgien mendeko erregea izan zen: Aranda, Jovellanos, Floridablanca eta Campomanes aholkularien laguntzarekin, Elizaren egituraren kontra egin zuen (jesuitak Espainiatik egoztea, 1767), nekazaritza eta merkataritza bultzatu zituen (San Karlos banketxea sortzea), eta finantzak indartu eta artea suspertu zuen. Nazioarteko politikan, Zazpi Urteko Gerran parte hartzera behartu zen Familiako Hitzarmenaz; Ameriketako Estatu Batuen Independentzia Gerran kolonoen aldeko jarrera hartu zuen, Ingalaterraren kontra; horren ordainez, Versaillesko hitzarmenean, Menorca eta Florida eskuratu zituen, baina Gibraltar galdu zuen, Ingalaterraren mesedetan.\nKarlos III.aren politika.\nDespotismo ilustratuaren bidez, absolutismo monarkikoak bat egin zuen Ilustrazioaren espiritu erreformatzailearekin. Espainian, despotismo ilustratu horren adierazlerik argiena Karlos III.aren erregealdia (1759-1788) izan zen. Izan ere, erregeak bere egin zituen Ilustrazioaren oinarrietako asko:\nBestalde, azpimarratzekoa da \u2013Frantziako Borboien antzera\u2013 Karlos III.ak egindako saioak Estatua indartzeko eredu zentralista baten bidez. Haren agintaldian gaztelaniaren ezarpena hezkuntza-sisteman inposatu zen, gaztelania ez ziren hizkuntza autoktonoen debekuarekin batera (1768ko errege-zedularen bidez):\n1770ko maiatzaren 10an, Espainiako Estatuaren lurraldeetan, gaztelania ez beste hizkuntza guztiak desagerrarazteko agindu zuen Karlos III.a Borboikoak. Aranjuezeko Zedula-ren bidez, tokiko hizkuntzen aurkako jazarpena oso gutxitan bezain argi adierazi zuten, hizkuntzak inposatzeko asmoa idatzita utziz."}
{"id": "81832", "revid": "336", "url": "https://eu.wikipedia.org/wiki?curid=81832", "title": "Karlos IV.a Borboikoa (Espainia)", "text": "Karlos IV.a \"Ehiztaria\" (Portici, Napoli, 1748ko azaroaren 11 - Erroma, 1819ko urtarrilaren 20a) Espainiako erregea izan zen 1788ko abenduaren 14tik 1808ko martxoaren 19ra arte.\nBiografia.\nKarlos IV.a Borboikoa Porticin jaio zen (Napoli), 1748ko azaroaren 11n. Aita Karlos III.a izan zuen eta ama, berriz, Maria Amalia Saxoniakoa.\n1765ean, Karlos Maria Luisa Parmakoa bere lehengusuarekin ezkondu zen eta, 1788an, berriz, Espainiako errege bilakatu zen. Bere erreinaldian, gobernatzeko jarrera pasiboa hartu zuen eta emaztearen eragin handia izan zuen. Hasieran Arandako kondea ordezkari izan bazuen ere, Frantziako Iraultzaren ondoren, Manuel Godoy izendatu zuen Lehen Ministro. 1797an Espainiak Trinidad galdu zuen Ingalaterraren mesedetan. 1800an, berriz, Frantzia Luisianaz jabetu zen. 1805ean, Espainiako ontzidiak Trafalgarko gudua galdu zuen.\nAranjuezko matxinadaren ondoren, Godoyk dimisioa eman eta erbesteratu behar izan zuen, eta Karlos IV.ak Fernando VII.a bere semearen alde abdikatu zuen. Baionan, 1808ko maiatzaren 5ean, Napoleonek Jose Bonaparte bere anaiaren alde abdikatzera behartu zituen aita-semeak.\nKarlosek gaztetatik izan zuen interesa artean. Biolina jotzen zuen eta, 1775ean, gaur Madrilgo Errege Jauregian dagoen Stradivarius tresnak erosi zituen gorterako, inguru musikal pribilegiatu hura Gaetano Brunetti bibolinjole eta konpositoreak zuzenduko zuelarik.\nPintura ere bere zaletasunetako bat zen eta Luis Mel\u00e9ndez, Claude Joseph Vernet eta Luis Pareten lanak enkargatu zituen, 1789an, Francisco de Goya kamara margolari egin zuelarik.\nBere erregealdian, hainbat noblezia titulu berri eskaini zituen -179-, horietatik 33 Espainiako Handiak izan zirelarik.\nSeme-alabak.\n1765ean, Karlos IV.a bere lehengusuarekin ezkondu zen, Filipe, Parmako dukearen alaba zen Maria Luisa Parmakoarekin. Maria Luisa Parmakoa 24 alditan egon zen haurdun, baina 14 seme-alaba izan zituen, haietatik 7 besterik ez zirelarik heldu arora iritsi:\nErregealdia.\nKarlos bere aita Karlos III.aren oinordekoa izan zen eta, tronua eskuratu zuenean, ezagutza zabalak zituen Estatua zuzentzerako garaian. Halere, 1789an Frantzian gertatutako gertaerek gainditu egin zuten. Gobernatzerako garaian, energia pertsonala falta izan zitzaiola esaten da eta, ondorioz, Maria Luisa Parmakoa bere emaztearen eskuetan egon zela denbora batez Estatuaren ardura.\nGodoy Lehen Ministroak ere garrantzi handia izan zuen Karlosen erregealdian. Godoy Erreginaren maitale zela esaten zen, baina historialariek ez dute informazio hori frogatu. Hala ere, egorea honek, Erregea ahuldu egin zuen eta hasierako indarra galdu zuen. Bitartean, Frantziar Iraultza gertatzen ari zen eta antzinako erregimenari bukaera hurbiltzen ari zitzaion.\nFloridablancako kondearen gobernua.\nKarlos IV.aren lehen erabakiek argi eta garbi utzi zuten asmo erreformatzaileak zituela. Floridablancako kondea izendatu zuen Lehen Ministro, ilustratua, eta kudeaketa kontribuzioen atzerapenak barkatuz, ogiaren prezioa mugatuz, maiorazkoa ezabatuz... hasi zuen bere agintaldia. Bestalde, Erregeak berak indargabetu zuen Lege Salikoa, bere arbasoetako Filipe V.ak jarri zuen legea.\n1789ko Frantziar Iraultzak espainiar politika goitik behera aldatu zuen. Frantziatik albisteak iristen ziren heinean, espainiar koroaren beldurra areagotu egiten zen eta, azkenik, Gorteak istea erabaki zuten. Bien bitartean, bildu egin ziren Asturiasko Printzea onartua izateko. Isolatzeak bide egokia zirudien Frantziako ideia iraultzaileak Espainian heda ez zitezen. Floridablancako kondeak Luis XVI.aren alde egin zuen, horrez gain, mugan kontrolguneak jarri zituen iraultza gelditu ahal izateko eta Familiako Itunak, denbora batez, (Frantzia eta Espainiaren artekoak) alboratu zituen. Karlos IV.ak aurreko erregealdiko erreforma batzuk bertan behera utzi zituen, kontserbadorismo eta errepresioaz ordezkatu zituelarik eta Inkisizioaren eragina zabaldu zuelarik.\nArandako kondearen gobernua.\n1792an, Floridablanca Arandako kondeak ordezkatu zuen, Voltaire eta beste frantses iraultzaile batzuen laguna zenak.\nErregeak eginkizun zail bat agindu zion, bere lehengusua zuen Luis XVI.aren bizitza salbatzea -1791ko konstituzioa onartu beharrean izan zen-.\nLan zaila, 1792tik aurrera, iraultza gogortu egin baitzen eta, Luis XVI.a tronua uztera behartu zutenez, Arandako kondearen erorketa etorri zen, horrela, 1792ko azaroaren 15ean, Manuel Godoy jarri zutelarik boterean.\nManuel Godoyren lehen gobernua.\nManuel Godoy guardia xume bat izatetik berehala gorantz igo zen pertsonaia dugu. Kapare izatetik Alcudia eta Suecako duke bilakatu zen, kapitain general eta, 1792an, Karlos IV.aren balido ahaltsua. Pentsaera ilustratua, erreforma asko jarri zituen martxan, zientzia aplikatuen irakaskuntza sustatuz, Herriaren Adiskideen Elkarte Ekonomikoak eta Godoyk erlijio komunitateen esku zeuden ospitale, miserikordia eta umezurztegiei eginiko desamortizazioak.\nFrantses iraultzak espainiar politika baldintzatu zuen. Lehen neurriak Luis XVI.aren bizitza salbatzera zuzendu bazituzten ere, 1793ko urtarrilean, Frantziako erregea gillotinan hil zen. Horrela, europar potentziek Frantzia iraultzaileari Konbentzio gerra egin zioten eta Espainia ere bertan sartu zen. Frantzia errepublikarrak garaitu zuen, ordea, material falta, armadaren prestakuntza eza eta \"sans culottes\" kementsuen aurrean moral jaitsia arrazoi. 25.000 gizonez osaturiko armada, Ricardos jeneralen agindupean, Rossell\u00f3-n sartu ziren eta arrakastaren bat lortu zuen.\n1794tik aurrera, espainiar tropek atzera egin behar izan zuten eta frantsesek Figueres, Irun, Donostia, Bilbo, Gasteiz eta Miranda de Ebro okupatu zituzten.\n1795ean, Godoyk Basileako bakea sinatu zuen Frantziarekin. Frantziako errepublikak Espainiari itzuli zizkion aurrez hartutako lekuak eta, ordainez, Hispaniola lortu zuen.\n1796an, Iraultzaren aldi erradikalena bukatuta zegoen jada eta Godoyk \"San Ildefonsoko ituna\" sinatu zuen, Espainia Frantziaren aliatu bilakatuz. Aldaketa honek Britainia Handiarekin harremanak haustea ekarriko zion, Frantziaren betiko arerio zena eta Espainiarena ere bai, nagusitasuna itsasoan eta Amerikarekiko merkataritza baitzuten sesio. 1797an, espainiar ontzidiak porrota jaso zuen San Bizente lurmuturrean, baina C\u00e1diz eta Santa Cruz Tenerifekoak eutsi egin zien Nelson almirantearen erasoei. Ameriketan, britainiarrek Trinidad uhartea okupatu zuten eta porrota izan zuten Puerto Ricon. Honek denak Godoyren erorketa ekarriko zuen, 1798ko maiatzean.\nSaavedra eta Urquijoren gobernuak.\nBi ilustratu, Francisco de Saavedra eta Mariano Luis de Urquijo izan ziren ondorengo gobernuburuak 1798 eta 1800ean.\nManuel Godoyren bigarren gobernua.\n1799an, Napoleon agintera heldu zenean eta, 1804an, Enperadore bilakatu zenean, nazioarteko harremanak aldatu egin ziren. Napoleonek Espainiaren beharra zuen britainiarren aurkako borrokan eta horregatik presionatu zuen Karlos IV.a Godoy berriro bere karguan jartzeko. 1800ean gertatu zen hori eta, 1801ean, Aranjuezko hitzarmena sinatu zuten, espainiar armada Napoleonen eskutan jarriz eta, bide batez, Britainia Handiaren aurka.\n1801ean, Godoyk gerra deklaratu zion Portugali, britainiarrek kontinentean zuten aliatu nagusia\n1805ean, espainiar ontzidiak porrota izan zuen Trafalgarko gudan armada britainiarraren aurka eta, ondorioz, egoera guztiz aldatu zen. Britainiarrek itsasoan zuten nagusigoaren aurrean, Napoleonek blokeo kontinentala ezarri zuen, eta Espainia ere batu zitzaion. 1807an sinatu zuten Fontainebleauko ituna Portugal Frantzia, Espainia eta Godoyren artean banatuz eta, Portugaleko bidean, armada frantsesak Espainia zeharkatzeko eskubidea bermatuz.\nGainbehera.\nHainbeste gerra eta borrokek krisi larria eragin zuten Ogasunean eta Karlos IV.aren ministroek ezer gutxi egin zezaketen konpontzeko. Iraultza baten beldurrak erreformak egiteko kemena zapuztu zuewn eta ez ziren estamentu pribilegiatuak ukitzera ausartu.\nHori gutxi balitz, frantses soldaduen presentziak Godoyrenganako aurkakotasuna areagotu zuen eta, 1807an, \"El Escorialeko konjura\" prestatzen hasi ziren, Fernando Asturiasko printzea buru, aita tronutik bota nahian. Ez zen ondo atera eta Fernandok berak eman zituen bere kideen izenak.\n1808ko martxoan, frantsesen okupazioa nabarmena zen, jada, eta Godoyk Espainiatik alde egiteko aholkua eman zien errege-erreginari. Orduan izan zen Aranjuezko altxamendua, errege familiaren aurkako istilua Aranjuezen zeudela aprobetxatuz. Altxatu zirenek Godoy harrapatu zuten eta Karlos IV.ak, egoera ikusita, abdikatu egin zuen, bere semea Fernando VII.ari koroa utziz.\nUne hartan, Napoleon sartu zen, Espainiako errege familia Baionara konbokatuz. Enperadorearen eta gurasoen presiopean, maiatzaren 6an, Fernando VII.ak koroa itzuli zion Karlos IV.ari, jakin gabe hark, bezperan, Napoleoni emateko tratua egin zuenik, anaia Jose jarri nahi baitzuen Espainiako errege.\nKarlos Napoleonen preso izan zen Marseillan, 1814ko porrotera arte. Une hartan, Fernando VII.a Espainiako tronora itzuli zen, baina horrek aita erbestean segitzea ekarri zuen, agintea kentzeko aukerarik gabe. Bai Karlos, baita emaztea ere, aita santuaren Borghese jauregian hil ziren, erbestean."}
{"id": "81833", "revid": "105290", "url": "https://eu.wikipedia.org/wiki?curid=81833", "title": "Mintz ponpa", "text": "Mintz ponpa edo diafragma ponpa mugimendu positibozko ponpa mota bat da (orokorrean alternatiboa), non presio batuketa, horma elastiko batzuen bultzadarengatik egiten den (mintzak edo diafragmak), kameraren bolumena aldatzen dutena, alternatiboki igo eta jeitsiz. Erretentzio balbula batzuek (orokorrean elastomerozko bolak), fluidoaren mugimendua, presio gutxieneko tokitik presio gehieneko tokira izatea kontrolatzen dute.\nPonpa hauen akzioa, honako hau izan daiteke:\nDiafragma edo mintz bikoitzeko ponpa pneumatiko eta elektrikoak badaude, hauek, aurrekoen printzipio beraren bidez funtzionatzen dutelarik, baina bi kamera dituzte, bakoitza diafragma batekin, mintz batek bere kamerako bolumena jaisten duenean, besteak, bere kamerakoa igotzen duelarik, eta alderantziz.\nErabilpenak.\nBadituzte zenbait abantaila beste ponpa mota batzuekiko, ez baitute ixte mekanikorik ezta paketatzerik ere, ponpaketa ekipoak haustearen arrazoi nagusia baitira baldintza serioetan. Ponpa hauek, autoelikatzaileak dira, hau da, ez da beharrezkoa xurgaketa zutabea likidoz betetzea funtziona dezaten, honela, gordailuetatik likidoa, xurgatuz ateratzeko erabil daitezkeelarik, xurgaketa hodia, hasieran, airez beteta baldin badago ere.\nBere mantenua, erraza eta azkarra da, eta erraz aldatzekoak diren osagaiekin.\nMakinak lan egin behar duen tenperatura mailaren arabera, mintzezko material ezberdinak erabiltzen dira. Materialik erabilienak, neoprenoa, vitona, teflona, poliuretanoa eta beste material sintetiko batzuk dira.\nPonpa hauek korrosioari dioten erresistentzia dela eta, eta funtzionatzeko elikatu behar ez direnez, ekipo hauek oso erabiliak dira industrian, ia edozein likidoren mugimendurako, eta industria mordo batean, azidoak, petroliotik lortutakoak, disolbatzaileak, margoak, bernizak, tintak, araztaile lokatzak, erreaktiboak, fruten kontzentratuak, txokolatea, prozesu plantak, industria kimikoak, janari industriak, optikak, industria galbanikoak, edariak, hondakin urak, meatzaritza, eraikuntza, itsasontziak, industria zeramikoak, kartoi industriak, paper lantegiak edo zirkuitu integratuak."}
{"id": "81834", "revid": "119347", "url": "https://eu.wikipedia.org/wiki?curid=81834", "title": "Josef Bonaparte", "text": "Josef Bonaparte edo Josef I.a (jatorriz, italieraz, \"Giuseppe Buonaparte\"; frantsesez, \"Joseph Bonaparte\"; Corti, Korsika, 1768ko urtarrilaren 7a - Florentzia, 1844ko uztailaren 28a), Espainian \"Pepe Botella\" ezizenaz ezaguna, Napoleon Bonaparteren anaia zaharragoa zen eta, haren eskutik, korsikar abokatu, diplomazialari eta politikaria, Napoliko errege (1806 \u2013 1808) eta, azkenekoz, Espainiako errege (1808 - 1813) izan zen.\nBiografia.\nJosef Bonaparte Cortin (Korsika) jaio zen 1768ko urtarrilaren 7an eta Giuseppe Buonaparte izena jarri zioten. Gurasoak Charles Bonaparte eta Maria Laetizia Ramolino izan ziren eta anaia gazteagoa, Napoleon.\nZuzenbidea ikasi zuen Pisan (Italia). 1794ko abuztuaren 1ean, Marseillako negozio gizon baten alaba Julie Claryrekin ezkondu zen Marseillan eta hiru alaba izan zituzten:\n1796an, Napoleonen Italiako kanpainan hartu zuen parte. Hurrengo urtean, berriz, Lehenengo frantses Errepublika garaian, diplomatiko izan zen Parmako gortean eta, gero, Erroman. 1798an, Direktorio garaiko organo legegilea zen Bostehunen Kontseiluko kide ere izan zen. Napoleondar Gerren garaian, anaiaren ordez ibili zen eta hainbat itun sinatu zuen Ameriketako Estatu Batuekin, Austriarekin, Britainia Handiarekin eta Vatikanorekin. 1806tik 1808ra arte, Napoliko erreinuan izan zen errege anaiak horrela izendatu zuelako.\nEspainiako erregetza (1808ko uztaila\u20131813ko ekaina).\n1808ko maiatzaren 5eko Baionako abdikazioen ondoren, Espainiako koroaren jabe Napoleon zen eta honek ekainaren 6an bertan anaia Josef izendatu zuen Espainiako errege, uztailaren 7ra arte ez bazuen ere ardura hartu, konstituzio berria zin egin eta Baionako Batzarraren fideltasun zinak jaso ondoren.\n1808ko uztailaren 20an iritsiko zen Madrilera, maiatzaren 2az geroztik, Independentzia gerran sartuta zegoen erreinura eta, uztailaren 25ean, aldarrikatu zuten errege.\nBailengo porrotaren ondoren, ihes egin beharrean izan zen, Burgosera, Miranda de Ebrora eta, irailaren 22an, Gasteizera. Anaia Napoleonek lagunduko dio bere tropa andanarekin eta Madrilen ezartzea lortu zuen azkenean.\nBaionako Estatutua aldarrikatu zuen, frantsestuak edo Espainiako ilustratuak erakarri nahian. Hala ere, ez zioten inposaketa barkatu eta herriak muzin egin zion erreformismoari.\n1809ko abenduan, gaur egun Pradoko Museoa denaren sorrera iragarri zuen, \"Museo Josefino\" izena bazuen ere. Espainiako arte lanak Frantziara ateratzen ari ziren eta bertan geratuko ziren horrela. Hala ere, ez zuen eraikitzerik izan eta Espainiako Fernando VII.ak lortu zuen hori 1819an.\n\"Pepe Botella\" ezizena eman zioten eta alkoholikoaren ospea hartu zuen, abstemioa zen arren. \"El rey plazuelas\" ere esaten zioten Madrilen, eliza eta komentuak bota eta plaza ugari inauguratu zuelako. Oriente plaza garrantzitsuenetako bat izan zen, Errege Jauregiaren aurrean.\n1812ko uztailaren 22an, Arapilesko porrota izan zuten eta Madrildik ihes egin behar izan zuen berriro. Gasteizen harrapatu eta garaitu zuten Wellingtongo dukearen tropek eta, 1813ko ekainaren 13an, betirako alde egin zuen: Frantzian geratu zen, haren anaia erori arte.\nBizitza pribatua.\nJulie Clary ez zen sekula Espainiara joan eta alabak zaintzen geratu zen Josef hona eta hara zebilen bitartean.\nLehenengo ihesaldiaren garaian Mar\u00eda del Pilar Acedo Sarri\u00e1rekin elkartu zen berriro, Vado eta Etxauzeko kondesa eta Baionako konstituzioa onartu zuten frantsestua zen Ortu\u00f1o Agirre del Corral Montehermosoko markesaren emaztea. Josefek Espainiako Handi egin zuen markesa eta beste titulu batzuk ere esleitu zizkion. Gasteizko Montehermoso jauregia erosi zion eta momentuko errege jauregia bertan ezarri zuen.\n1811n, Parisera joan zen bikotea Josefekin Frantziako Napoleon II.aren bataiora, baina Ortu\u00f1o Parisen hil zen. Mar\u00eda del Pilarrek Josefekin segitu zuen, hark tronua galdu zuen arte.\nBadirudi, Jarucoko kondesarekin ere harremanak izan zituela; garestiak gainera, bost bat milioi erreal kostatu zitzaizkiola esaten baita. Mar\u00eda Teresa Montalvo O'Farril oso gazte ezkondu zen Kubako gizon aberatsenarekin, baina senarrak kiebra jo zuen Karlos IV.aren gortean. Emakume horren osaba Josefen Gerra ministroa zen eta horrela ezagutu zuten elkar. Hala ere, gazte hil zen eta erregeak berehala begiratu zion haren alaba Mar\u00eda Mercedesi, Christophe-Antoine Merlin kapitainaren emaztea zenari. Josefek konde izendatu zuen eta Madriletik urrun izaten ziren lanetan mantendu zuen. Horrela kantatzen zuen herriak:\nFineschi opera abeslari italiarra, Nancy Derjeux frantsesa edo Danimarkako enbaxadorearen emazte zen Burkeko baronesa ere izan ziren Josefen amorante.\nErbesteratzea eta azken urteak (1813\u20131844).\nEspainiako irteeraren ondoren, Josef Ameriketako Estatu Batuetara abiatu zen. Espainiako koroaren bitxiak saldu zituen eta mantsio bat eraiki zuen Poin Breezen, Philadelphian. Luxuzko altzariak, liburu arraroen bilduma paregabea eta arte lanez betetako etxea, parke handi batez inguratu zuen, urmaela eta guzti.\nJende ospetsu asko izan zuen inguruan: Pennsylvaniako senataria zen Joseph Hopkinson, Nicholas Biddle bankaria, Frances Wright idazlea, Stephen Girard bankari eta filantropoa \u2014garaiko estatubatuar aberatsena\u2014, John Quincy Adams presidentea eta Henry Clay estatu idazkaria, Daniel Webster politikaria edo La Fayetteko markesa. besteak beste.\nAmeriketako Estatu Batuetara ere, Josef emazterik gabe joan zen, Europan geratu baitzen hura alabekin, baina han ere amodiorik izan zuen.\n1841ean, Florentzian bizitzeko baimena jaso zuen eta hortxe hil zen 1844an. Hala ere, Parisen eman zioten lur, Napoleon III.ak Napoleon enperadorearen eskuinean lurperatzea eskatu zuelako."}
{"id": "81835", "revid": "1340", "url": "https://eu.wikipedia.org/wiki?curid=81835", "title": "Jose I.a Espainiakoa", "text": ""}
{"id": "81837", "revid": "201", "url": "https://eu.wikipedia.org/wiki?curid=81837", "title": "Ogi lau", "text": ""}
{"id": "81838", "revid": "512", "url": "https://eu.wikipedia.org/wiki?curid=81838", "title": "Antioko II.a Theos", "text": "Antioko II.a Theos (jainkoa) (; K.a. 287-K.a. 246, seleukotar dinastiako errege bat izan zen, eta bere aita Antioko I.a Soterren ondorengoa izan zen Seleuzidar Inperioaren tronuan. K.a. 261etik K.a. 246 arte izan zen Seleukotar Inperioko enperadorea. Theos edo Teos ezizena, Miletoko biztanleek jarri zioten (Asia Txikian kokatutako antzinako joniar hiria), hiri hau, K.a. 258an, Timarko tiranoagandik askatu zuelako esker on bezala.\nGerra luze eta garestiak izan zituen Egiptoko Ptolomeo II.a Epifanes faraoiaren aurka, honek, jada, Antioko I.aren aurka borrokatu zuelarik (eta garaituz), baina, oraingoan, Antioko II.ak, galdutako lur gehienak berreskuratzea lortu zuen.\nK.a. 256. urtean, Baktrianako bere satrapa (gobernaria) zen Diodotori aurre egin behar izan zion, honek garaitu egin zuelarik, Diodoto I.a bezala errege izan zena K.a. 256tik K.a. 235 arte, eta probintzia independizatu zuen, ordutik, Baktrianako Erresuma sortuz. Partiako probintzia ere galdu zuen, non, Partiako Arsazidar dinastia ezarri zen.\nAntioko bi aldiz ezkondu zen. Lehen aldiz, Laodize izeneko emakume batekin, norekin bi seme-alaba izan zituen, horietatik nagusiena, Seleuko izenekoa, seleuzidar inperioko hurrengo enperadorea izango zena. Ondoren, Berenize Syrarekin ezkondu zen, Egiptoko printzesa, Ptolomeo III.aren arreba, ezkonsari handi bat eman zuena. Laodize, arbuiatua eta bigarren toki batetara pasea izan zen, honek, beragan, berebiziko gorrotoa eta mendeku nahia piztu zuelarik. Handik denbora batera, Antioko II.ak bere gortera deituarazi zuen bere lehen emaztea izan zen Laodize, eta honek, unea, Antioko pozoitzeko probestu zuen. Ondoren, Berenize hilarazi zuen, honen semea (tronurako erregegaia zena), eta erreginaren segizioan heldu ziren gorteko partaide egipziar guztiak, eta, jada etsairik gabe, bere semea izendatu zuen errege bezala.\nSeleuzidar Inperioko enperadore bezala, Antioko II.aren ondorengoa, honen seme Seleuko II.a Kaliniko izan zen."}
{"id": "81839", "revid": "201", "url": "https://eu.wikipedia.org/wiki?curid=81839", "title": "Mintzezko bonba", "text": ""}
{"id": "81840", "revid": "336", "url": "https://eu.wikipedia.org/wiki?curid=81840", "title": "Kyotoko Protokoloa", "text": "Kyotoko Protokoloa UNFCCC-ren nazioarteko ingurumen ituna da, eguratseko berotegi-efektu gas kopurua estabilizatzeko helburua duena sistema klimatikoarekiko interferentzia antropogeniko arriskutsua galaraziko duen mailara. Kyotoko Protokoloak betebehar legalak ezartzen ditu, sei gasen kopurua gutxitzeko: lau berotegi-efektu gas (karbono dioxidoa, metanoa, nitrogeno oxidoa, sufre hexafluoruroa) eta bi gas talde (hidrofluorokarbonoak eta perfluorokarbonoak).\nProtokoloa 1997ko abenduaren 11n onartu zen, Kyoto hirian egindako biltzarrean (Japonian). 2005eko otsailaren 16an sartu zen indarrean, 2004ko azaroan Errusiak onartu ondoren. Izan ere, hitzarmena abian jartzeko emititzen diren gas emisioen %55 onartzen zuten herrialdeek izan behar zuten eta hori ez zen lortu Errusiak onartu arte. Gaur egun 192 estatuk onartzen dute.\nHerrialde guztiek ez dute zertan murriztu behar. Espainiaren konpromisoa esaterako, emisioak %15ean bakarrik igo daitezen da, garatzen ari den herrialdetzat hartzen delako. Hala ere, hori betetzea ezinezkoa izango zaio, 2005 eta 2006an adibidez bere emisioak %52 igo baitirelako eta 2007an %48. Beste herrialde batzuek ordea, Alemania eta Italia esaterako zuzenean emisioak murriztu behar dituzte.\nAhalik eta onarpenik zabalena lortzeko asmoz, protokoloari beste elementu batzuk gehitu zizkioten, trikimailu hutsak talde ekologisten iritziz. Esate baterako, herrialde kutsatzaileek gutxi kutsatzen duten herrialdeei kutsadura-eskubideak erosteko aukera izatea edo basoak berritzeko politika soil batekin herrialde batek bere kutsadura-mailei eutsi ahal izatea; izan ere, basoak kutsaduraren hustubidetzat jotzen dira. Hori negozioa egiteko modu bat baino ez da eta azkenean kutsatzen duten herrialdeek berdina kutsatzen jarraituko dute, baina orain baimenduta egingo dute kutsadura eskubideak erosi dituztelako.\nAurrekariak.\n1997ko abenduaren 11n herrialde industrializatuak Kyoto hirian konprometitu ziren berotegi efektua sortzen zuten gasen erabilpena murriztea. Gobernu izenpetzaileak adostu zuten %5,2ean gas kutsagarrien erabilpena jaisten 2008 eta 2012 bitartean 1990eko emisioak oinarritzat hartuta. Ituna indarrean sartu zen 2005eko otsailaren 16an, Errusiak egin zuen berrespenaren ondorioz 2004ko azaroaren 18an.\nHelburu nagusia klima aldaketa gutxitzea da. Honek jatorri antropogenikoa du, oinarria berotegi efektuan izanda. Nazio Batuen zifren arabera, aurreikusten da lurrazalaren tenperaturaren batez bestekoa gora egongo duela 1,4 eta 5,8\u00b0C bitartean urte honetatik 2100raino, nahiz eta neguak gero eta hotzagoak eta bortitzagoak izan. \"Arazo honek izugarrizko aldaketak egingo ditu gure ekosisteman eta gure ekonomian\" esan zuen Europako Batzordeak.\nBerotegi-efektu gasen murriztean energia nuklearra ez dela sartzen Kyoto protokoloaren barnean. Baina berau efektua ekiditeko modu bat da, hau da, herrialde bakoitzean erabakitzen baita berotegi-efektu gasen emisioak nola murriztu. Horrela, IPCC-ak gomendatu egiten du energia nuklearra erabiltzea berotegi efektua murrizteko.\nEragina Espainian.\nJatorrizko itunaren helburuak nahiko ezberdinak dira lurralde bakoitzarentzat. Honela Europar Batasuneko lurraldeak beraien artean emisioak gutxitzeko kuotak banatzeko baimena dute, beraien gutxitzea bakarrik %8 izateko. Hori egiten bada, Espainiak adibidez bere emisioak igo ahal ditu %15an. Baina 2005 bukatzera zihoala azken neurketa egin ondoren %50 baino gehiagokoak ziren 1990rekin konparatuz gero.\nKlima Aldaketaren kontrako Espainiaren Estrategia zehazten eta indarrean sartzen ez den bitartean, autonomia erkidegoak eta udalak (beren eskumenak oinarri hartuta, eta, bereziki, Garapen Iraunkorreko Agenda 21 Estrategien esparruan) beren gain ari dira gasen isurketak mugatzeko helburuak eta konpromisoak hartzen Kyotoko protokoloa bete dadin. Helburu horietan berotegi-efektua eragiten duten gasen kontrola sartzen da, baina baita gas horien pilaketa gutxitzea ere, karbono-sarbegiak ugaritzeari esker.\nErkidegoetan inbentario zehatzak ari dira lantzen oinarrizko egoera ezagutzeko eta hainbat gasen pilaketaren bilakaera ezagutzeko, modu horretan erabakiko baita zein diren oinarrizko iturburuak eta erantzukizuna duten sektoreak dagozkien neurriak hartu ahal izateko. Hala ere, tokian tokiko eremuetan bideratu liteke hein handi batean klima-aldaketaren kontrako erantzuna, horretarako behar diren ekintzak sustatuta eta diseinatuta. Ez da ahaztekoa hirietan (energetikoki eragingarria den Hirigintza Planeamendurako Gida, IDAE 2000) egiten dela isurketa guztien %40a, udalak berak energia kontsumitzaile handiak eta funtsezko eragileak direla herritarrak sentsibilizatu eta mobilizatzeko garaian.\nFEMPk badaki arazoa handia dela eta udalen eginkizunak garrantzi handia duela arazoa konpontzeko, eta, bestalde, CNCn eta Klima Aldaketarako Espainiako Bulegoan dagoenez, ingurumen alorreko hainbat ebazpen onartu zituen VIII. Batzarrean (2003ko azaroan). Ebazpen horietan garapen iraunkorra bultzatzeko politikak ezartzeko gomendioa egiten zitzaien Espainiako Tokiko Korporazioei, eta bereziki nabarmendu edo azpimarratu ziren klima aldaketaren inguruko gaiak edo alderdiak. Ebazpen proposamen horietatik, hurrengo orrialdeko taulan bildutakoak nabarmenduko ditugu.\nHorrez gain, tokiko korporazioetako aditu talde bat sortzea da helburua energia efizientzia eta energia berriztagarrien ezarpenerako politikei dagokienez, modu horretan politika horiek garatzeko babes teknikoa lortuko baita.\nProposatutako ebazpenak erreferente oso argiak dira tokian tokiko eremuetan klima aldaketaren arazoari aurre egiteko eta ekiteko. Finkatutako helburuak eta VIII. Batzarrean azaldutako asmoa (hau da, FEMPren barruan lantaldeak eratzea tokiko iraunkortasun-politikei etengabe kontu egiteko) kontuan hartuta, FEMPk eta Ingurumen Ministerioak elkarlanerako hitzarmena izenpetu zuten 2004ko azaroaren 2an Klimaren aldeko Hiri Sare bat sortzeko.\nEmaitzak.\nKyotoko protokoloa betetzearen emaitzak:"}
{"id": "81842", "revid": "90609", "url": "https://eu.wikipedia.org/wiki?curid=81842", "title": "Huts bonba", "text": ""}
{"id": "81843", "revid": "6327", "url": "https://eu.wikipedia.org/wiki?curid=81843", "title": "Kordobako kalifatua", "text": ""}
{"id": "81845", "revid": "6327", "url": "https://eu.wikipedia.org/wiki?curid=81845", "title": "Kyotoko protokoloa", "text": ""}
{"id": "81846", "revid": "6327", "url": "https://eu.wikipedia.org/wiki?curid=81846", "title": "Kiotoko protokoloa", "text": ""}
{"id": "81849", "revid": "336", "url": "https://eu.wikipedia.org/wiki?curid=81849", "title": "Marcos Garc\u00eda Barreno", "text": "Marcos Garc\u00eda Barreno (Sant Antoni de Portmany, 1987ko martxoaren 21a-) futbolari espainiarra da, erdilari postuan dabilena.\nVillarreal eta Recreativon ibili ondoren, 2008tik Real Sociedaden jokatzen du.\nJatorria.\nVillarrealek utzita Recreativon jokatu ondoren Realera iritsi da bere bizitzaren sasoi berri bat hasteko asmoz.\nKanpo estekak.\nMarcos Garcia"}
{"id": "81853", "revid": "105290", "url": "https://eu.wikipedia.org/wiki?curid=81853", "title": "Atzelari (futbola)", "text": "Atzelaria, futbolean, atea eta zelai-erdiaren artean kokatzen den futbolaria da. Bizkarrean daraman zenbakia 2 eta 6aren artekoa izan ohi da.\nMunduko atzelari onenak.\nFIFA 2004ean egin zuen ranking arabera hauek dira:\nZenbagarrena, Estatua, Jokalaria, (posizio zenbakia)."}
{"id": "81854", "revid": "119247", "url": "https://eu.wikipedia.org/wiki?curid=81854", "title": "Atezain (futbola)", "text": "Futbolean, atezaina aurkariak golik ez sartzeko funtzioa duen jokalaria da, horretarako eskuez baliatu ahal delarik (beti bere area barruan aurkitzen bada). Oso posizio espezializatua da eta taldeetan arruntena hiru bat atezain edukitzea izaten da. Bizkarrean elastikoan izaten duen zenbaki ohikoena 1, 13 edo 25 izaten da."}
{"id": "81858", "revid": "201", "url": "https://eu.wikipedia.org/wiki?curid=81858", "title": "Neoi", "text": ""}
{"id": "81859", "revid": "105290", "url": "https://eu.wikipedia.org/wiki?curid=81859", "title": "Halosenranta", "text": "Halosenranta Finlandiako Kemij\u00e4rvi udalerrian dagoen herrixka bat da. Kemij\u00e4rviko hirigunearen hegoaldean dago, Kemij\u00e4rvi aintziraren alboan eta aintziraren beste aldean, aurrean, Isokyl\u00e4 herrixka duela.\nHerrixkan Keeterisaari izeneko uhartetxo txiki bat dago, nahiz eta urteko egun gehienetan ez duen uharte funtzioa egiten Kemij\u00e4rvi aintzira negu luzeetan izoztuta egoten baita. Inguruan beste hainbat uharte daude; hala nola, Ollilanniemi nagusia, Purnu-uopaja ederra eta Uimaranta uharteak.\nAnna Laurintyt\u00e4r Halonen eta Paavali Ollinpoika Halonen bere senarraren lehen etxea herrixka honetan zegoen, aintziratik pare bat metrotara."}
{"id": "81861", "revid": "105290", "url": "https://eu.wikipedia.org/wiki?curid=81861", "title": "Hyypi\u00f6", "text": "Hyypi\u00f6 Kemij\u00e4rvi udalerri finlandiarrean dagoen herrixka txiki bat da. Kemij\u00e4rvi hirigunetik mendebaldera dago, Rovaniemi hiriburutik Kemij\u00e4rvi hiritik baino hurbilago.\nHerrixka oso txikia da, baina Lappi lurraldeko Rovaniemi hiriburuaren eta hirigunearen arteko errepidearen erdian dagoenez, komunikazio oso ona dauka. Honengatik, bere biztanleri apurra mantentzea lortu du; izan ere, Kemij\u00e4rvi aintziraren alboan aurkitzen ez den Kemij\u00e4rvi hiria osatzen duten herrixka bakanetakoa da."}
{"id": "81862", "revid": "42539", "url": "https://eu.wikipedia.org/wiki?curid=81862", "title": "Etiopia (argipena)", "text": "Etiopia honakoa izan daiteke:"}
{"id": "81874", "revid": "512", "url": "https://eu.wikipedia.org/wiki?curid=81874", "title": "Ter ibaia", "text": "Ter Kataluniako ibaia da, herrialde osoko luzeena dena. Bidean, eskualde hauek zeharkatzen ditu: Setcases (Ripolles) udalerrian jaio ondoren, Ulldeter ingurunean, Osona, Selva, Garrotxa, Girones, Pla de l'Estany eta Baix Emporda eskualdeetatik igarotzen da, Torroella de Montgri udalerrian urak isuriz kostaldean.\nUrtegiak.\nSau, Susqueda, El Pasteral, Colomers eta Seva urtegietan biltzen da Ter ibaia.\nUdalerriak.\nSetcases, Vilallonga de Ter, Camprodon, Sant Joan de les Abadesses, Ripoll, Sant Quirze de Besora, Manlleu, Roda de Ter, La Cellera de Ter, Girona, Sarria de Ter,\nCervia de Ter, Verges eta Torroella de Montgri udalerriak zeharkatzen ditu, besteak beste."}
{"id": "81878", "revid": "899538", "url": "https://eu.wikipedia.org/wiki?curid=81878", "title": "Milagrosa", "text": ""}
{"id": "81880", "revid": "119347", "url": "https://eu.wikipedia.org/wiki?curid=81880", "title": "2008ko ekaineko Bizkaiko uholdeak", "text": "2008ko ekaineko Bizkaiko uholdeak 2008ko maiatzaren 31tik ekainaren 1era Bizkaian egondako uholdeak izan ziren.\nEzaugarriak.\nMaiatzaren 31n euria hasi zen Nafarroan Mediterraneo itsasotik etorritako borraska baten fronte baten eraginez. Borraska, astiro mugitu zen eta prezipitazio handiak utzi zituen Nafarroa hegoaldean aurrena, eta Iru\u00f1a eta inguruko herrietan ondoren. Pixkanaka, frontea mendebalderantz mugitu zen arratsaldeak aurrera egin ahala eta Bizkaia eta Gipuzkoan euria hasi zen.\nMaiatzaren 31 arratsaldean, euria gogotik egin zuen Nafarroan, 30-40mm euri inguru jaso ziren, guztira egun hartan 50-60mm neurtuz. Gau hartan, frontea Bizkaira ailegatu zen, oso astiro mugituz, eta bidean prezipitazio handiak utziz, aurreko orduetan Nafarroan jausitakoa baino askoz gehiago, 100mm eta 150mm bitartean.\nGetxo.\nGobela ibaia bere bidetik irten zen Fadurako kiroldegi parean, inguruko etxeetako garajeak eta behe solairuak urez bete ziren eta jendea etxeetatik atera behar izan zuten. Egoerarik larriena Getxon bizi izan zen. Bilboko metroaren zerbitzua eten egin behar izan zen Bilboaldeko eskuinalde guztian euriak eraginda eta milaka pertsona argindarrik gabe geratu ziren.\nBasauri.\nBasauriko Urbi auzoan Nerbioi ibaia bere bidetik irten zen eta inguruko etxeetako garajeak urperatu zituen.\nErandio.\nAltzagako auzoan, eurite indartsuek kale bat urez bete zuten.\nTrapagaran.\nTrapagaran eta Barakaldoko gune industrialetan uholdeak izan ziren."}
{"id": "81881", "revid": "1310", "url": "https://eu.wikipedia.org/wiki?curid=81881", "title": "2008ko Ekaineko Bizkaiko uholdeak", "text": ""}
{"id": "81888", "revid": "284", "url": "https://eu.wikipedia.org/wiki?curid=81888", "title": "Bataioa", "text": ""}
{"id": "81895", "revid": "6327", "url": "https://eu.wikipedia.org/wiki?curid=81895", "title": "Erromako Eliza katolikoa", "text": ""}
{"id": "81896", "revid": "284", "url": "https://eu.wikipedia.org/wiki?curid=81896", "title": "Elkarte anglikanoa", "text": ""}
{"id": "81898", "revid": "1519", "url": "https://eu.wikipedia.org/wiki?curid=81898", "title": "Gaia hipotesia", "text": "Gaia hipotesia hipotesi ekologiko bat da, non biosfera eta Lurraren osagai fisikoak (atmosfera, hidrosfera eta litosfera) bateratuak agertzen diren, sistema elkarreragile konplexua eratuz. Horrela, Lurra egoera klimatiko eta biogeokimikoa homeostasian mantenduz.\n1969an James Lovelock kimikariak garatu zuen eta Lynn Margulis biologoak babestu. Lovelock-ek William Golding idazleari hipotesiaren berri eman zion eta azken honi bururatu zitzaion \"Gaia\" izenaz izendatzea, greziar mitologiako Lurraren jainkosa.\nHistoria.\nMundua organismotzat hartzearen teoria \"Naturphilosophie\" deritzon korronte filosofikoan oinarritu zen . Teoria horri eraiki zuen aditu esanguratsuenetarikoa Henrich Steffens norvegiarra izan zen, zeinak Munduaren historia izaki bizidun bat izango balitz bezala kontatu zuen.\nFundamentuak.\nTeoria hau honakoan oinarritzen da: biomasak planetaren baldintzak autoerregulatzen ditu bere inguru fisikoa eramangarriagoa egiteko bizia osatzen duten espezieekin. Gaia hipotesiak \"eramangarri\" hori homeostasi bat bezala definitzen du. Gaiaren hipotesia azaltzeko adibide erraz bat jartzen da, bitxilore mundua, alegia.\nGaia teoriaren arabera, gaur egun Lurrean bizitza egotearen zergatia gure atmosferaren konposizioa da. Izan ere, %78 nitrogeno, %21oxigeno eta % 0,03 karbono dioxidoa baititu.\nHipotesiaren garapena.\nLurrak bere oreka termodinamikoa, bere sistemak eta egoerak era konstante batean mantentzen ditu (Lurra) izaki bizidunentzat leku bizigarria izateko. Horregatik esan dezakegu gure planeta izate biziduntzat hartu genezakeela.\nGaiaren hipotesia proposatzen duena honakoa da: Lurreko bizitzari hasiera eman zizkioten baldintzak, eta hortaz geroztik, bizitza bera izan da bizi baldintza horiek aldatzen joan izan den bakarra. Hortaz, esan dezakegu baldintzen emaitza, planeta habitatzen duen bizitzaren erantzukizuna eta ondorioa direla.\n1960ko hamarkadaren azkenengo urteetan, NASAk Lurretik hurbilen dauden planetetan (Artizarra eta Marte) izaki bizidunen arrastorik atzemateko proiektu bat egiten ari ziren. Lovelock kimikariak, honetan lanean zebilen ikerketa taldean eta honako ondorio honetara heldu zen: Artizarra eta Marten ezinezkoa zela bizitzarik egotea bi planeta hauetan egoera desegokiak baitziren (CO2 gehiegi, oxigeno falta eta abar). Baina kimikariak beste ondorio batera heldu zen, hipotesi honi hasiera emango ziona hain zuzen ere.\nHasierako hipotesi honen ondoren, kimikariak tenperatura, konposizio atmosferiko eta gazitasun atmosferikoaren kontrol globala baieztatzen zuen; eta defendatu zituen argudioak honakoak ziren:\nOzeanoaren gazitasuna konstante izaten jarraitzen du.\nAdibideak: Hainbat planetetan dauden, gas atmosferikoen baloreak:\nJames Lovelock en ustez Lurra; biosfera, atmosfera, ozeanoak eta lurra kontuan hartzen ditu eta izate honek, bere osotasunean, sistema zibernetiko edo atzeraelikatu bat da. Hau da, gure planetan bizitza posiblea suertatzea eragiten du.\nGaiaren faseak.\nBiologo batzuek esaten dute Lurrean Gaiak lau fase zeharkatu dituela jadanik:"}
{"id": "81902", "revid": "105290", "url": "https://eu.wikipedia.org/wiki?curid=81902", "title": "Homeostasi", "text": "Homeostasia (grezieratik \u1f45\u03bc\u03bf\u03c2, \"h\u00f3mos\", \"berdin\" + \u03b9\u03c3\u03c4\u03b7\u03bc\u03b9, \"ist\u0113mi\", \"geratu\") sistema ireki edo itxi baten ezaugarri bat da, bereziki organismo bizi batengan, baldintza iraunkor bat mantentzeko barne giroaren erregulazioari dagokiona. Beste era batera esanda, oinarrizko funtzio fisiologikoen oinarriei muga egonkorretan eusteko joera duten izaki bizien ezaugarria da. Claude Bernard psikologo frantziarrak sortu zuen hitza 1865an (fisiologiaren aitatzat hartu zen askotan). Hasieran definizio hau biologian bakarrik aplikatu zen, baina gero beste zientzia eta teknika batzuetan ere erabili da.\nHomeostasiaren ezaugarri nagusiak: termorregulazioa (kanpoko tenperaturen aldaketei aurre egiteko hegaztiek eta ugaztunek erabiltzen duten sistema, barne tenperaturari ahalik eta muga egonkorrenetan eustearren), eta odolaren presioari, gorputzeko isurkarien kontzentrazioari eta arnas erritmoari eustea, beste zenbaiten artean. Homeostasi prozesuetan hormonek parte hartzen dute, kanpoko eragin bakoitzari dagokion erantzuna bideratuz.\nHomeostasiaren kontzeptua Cannonek bihurtu zuen ezagun 1926an, eta garrantzi handia izan du gerora, besteak beste, Lorenzen eta Tinbergenen etologia eskolan. Ikertzaile horien ustez, homeostasi oreka hausten bada, larrialdi egoera sortzen da, eta larritasun hori gutxiagotzeko joera izaten du animaliak senez."}
{"id": "81903", "revid": "336", "url": "https://eu.wikipedia.org/wiki?curid=81903", "title": "Bitxilore mundua", "text": "Bitxilore mundua (ingelesez \"Daisyworld\") James Lovelock eta Andrew Watsonek simulatu zuten gaia hipotesia azaltzeko 1983an.\nMundu hau, ordenagailuz egindako simulazio bat da, non eguzki batek planeta bat orbitatzen duen eta haren tenperatura pixkanaka-pixkanaka ari da handitzen. Bi bitxilore mota bereizten dira: beltzak eta zuriak. Bitxilore zuriek argia islatzen dute, beltzek, berriz, argia xurgatzen dute.\nPlanetaren tenperatura jaisten bada, bitxilore beltzak ugarienak izango dira, eguzkiaren beroa hartzen baitute. Honen ondorioz, planetako tenperatura igoko da, bitxilore beltzen xurgatze ahalmena dela-eta. Horregatik beragatik, planeta epelagoa bihurtzen denean, bitxilore zuriak hasten dira eta tenperatura sakabanatuta egongo da.\nKontrako prozesua gertatuz gero, hau da tenperatura igotzen bada, ezin lirateke egongo bitxilore beltzak, oso giro berotsua izango litzatekeelako. Honela, lore zurien populazioa handitu egingo zen, Lurraren tenperatura txikituz bitxilore zurien islatze ahalmena handiaren eraginez. Horrela, lore beltzak ingurune horretan bizi ahalko ziren, oreka mantenduz."}
{"id": "81908", "revid": "16242", "url": "https://eu.wikipedia.org/wiki?curid=81908", "title": "Ataxia", "text": "Ataxia (grezieratik \u03b1-, \"ez aurrizkia\" + -\u03c4\u03ac\u03be\u03b9\u03c2, \"\"ordena\", hots \"ordena gabe\", \"kontrol gabe\"\") zantzu edo sintoma neurologiko bat da, gorputz atalen koordinazio eza sortarazten duena. Deskoordinazio honek eskuetan, hatzetan, hanketan, besoetan, hizkeran, begietako mugimenduetan eta irensteko mekanismoan eragiten du, eta horrela norberak hauen kontrola galduz. Gortasuna, ikusmeneko arazoak (tunel ikuspegia) eta dardarak gorputz osoan ere sortzen ditu.\nGaixotasun hau izaten ohi duten pertsonak normalean, oso pertsona garaiak izaten dira, hatz luze eta oin handi deskoordinatuak dituztenak."}
{"id": "81910", "revid": "1519", "url": "https://eu.wikipedia.org/wiki?curid=81910", "title": "Minamata gaitz", "text": " sindrome neurologiko larri bat da, zilarbiziak sortua. Minamata gaixotasun hau, zilarbizi-kopuru handia duten jakiak jateagatik sortu ohi da. Gaixotasun honek eragiten dituen sintomak ataxia eta alterazio sentsoriala dira. Desintoxikazioa oso motela da eta berez ez dago gaixotasun hau tratatzeko existitzen den benetako modurik.\nGaitz hau Minamata hirian (Japonian) aurkitu zen lehen aldiz, 1956an. \"Chisso Corporation\" fabrika kimikoko hondakin uretako metil-merkurioak eragin zuen, 1932 eta 1968 artean etengabe isuria. Gai kimikoak metatzen joan ziren Minamata badiako eta Shiranui itsasoko itsaski eta arrainetan, gerora bertako biztanleek jaten zituztenak. Nahiz eta 30 urtez txakurrak, katuak txerriak eta gizakiak hil, gobernuak eta konpainiak ez zuten ezer egin uraren kutsadura galarazteko. 2001eko martxoa arte, 2.265 gaixo izan dira ofizialki (horien artean 1.784 hildako) eta 10.000 baino gehiagok diru konpentsazioa izan dute Chisso konpainiaren aldetik. Oraindik ere, auziek eta helegiteek aurrera jarraitzen dute.\nMinamatako gaixotasuna sindrome neurologiko larri bat da, zilarbiziak edo, hobeto esanda, metil-merkurioak sortua. Minamata gaixotasun hau, merkurio zilarbizi-kopuru handia duten jakiak jateagatik sortu ohi da. Gaixotasun honek eragiten dituen sintomak ataxia eta asaldura sentsoriala dira. Desintoxikazioa oso motela da eta konkretuki ez dago gaixotasun honentzako benetako sendabiderik.\nHistoria.\nMinamata hiria (\u6c34\u4fe3\u5e02) 1949ko apirilaren 1ean sortu zuten eta 2003an hiri honek, 30.080 bizilagun eta 184,69 bizt/km\u00b2 biztanle dentsitatea zuen. Eremua 162,87 km\u00b2 da.\n\"Chisso Corporation\" konpainia 1908an ezarri zen bertan, merkurio metilikoa erabiltzen zuen azetaldehidoa bereganatzeko, kloruro polibinilorako (PVC) material bat. Eta Minamata gaixotasuna 1953an detektatu zen. Konpainiak Minamatako badian inolako tratamendurik gabe ur hondakinak isuri zituen 1968 arte, gobernuak gaixotasunarekin erlazionatu zuen arte.\n1994.an gorteko distrituak \"Chisso\" enpresari eskatu zion auzi-jartzaile batzuk indemnizatzea, era berean Gobernuak (zentrala eta lokala) erantzule ez zirela ebatziz. Baina 2001ean, Osakako Auzitegi Gorenak ebazpen hau indargabetu zuen, enpresariak ez ezik gobernuak ere erantzule zirela. Gobernuak eta auzi-jartzaileak Auzitegi Gorenera joan ziren, arrazoitzen, beste gauza batzuez gain, gobernuak debekatu behar zuela arrain eta soinbera kontsumoa. 2001an, azterketa batek 2 milioi pertsona pozoitu zirela adierazi zuen, arrain kutsatuak jateagatik. Era berean, 2.955 pertsona Minamata gaitza zutela iragarri zuten eta hauetatik 2.265 Yatsushiroko kostaldean bizi izan ziren.\nJaponiako Epaitegi Gorenak, Minamata gaitzaren hedapenean arduraduna Japoniako gobernua bera dela adierazi du, 1950 eta 1960. urteen arteko zilarbiziaren pozoitzea, azken urteen eztabaidak ixteko ingurumenaren kutsadura kasu honengatik.\nHiroharu Kitagawa epaileak 2001eko epaitegi nagusiaren ebazpena eduki zuen, zeinek gobernu zentrala eta gobernu lokalari behartzen zien biktimei diruz konpentsatzea, \"Chisso Corp\" kimika enpresarekin batera. Gobernuak 71,5 milioi yen eskaini zien, 45 auzi-jartzaileetatik 37ri ordaintzeko. Gaixotasun honek ehunka pertsona hil zituen, milaka gaixo utzi eta jaiotzeko akatsak eragin zituen Minamata hirian, Kumamoto prefekturan eta Kyushu uharte osoan.\nZilarbiziaren irispidea.\nZinabrio minerala da zilarbizi-jatorririk ohikoena, merkurio-sulfurozko mineral gorria.\nHasteko, esan behar da zilarbizia oso erraz zabaltzen dela leku batetik bestera; izan ere, zilarbizi-lurrunak urteak irauten du airean. Zilarbizi-lurrun hori giza jardueretan (ikatza erretzean, erraustegietan...) askatzen da eta prozesu naturalen bidez ere (sumendien erupzioetan edo arroken meteorizazioan). Airean dagoela, zilarbizi-lurruna euriarekin kondentsatzen da eta lurra eta ura kutsatzen ditu. Euririk egin ezean, zilarbizia haizearen bitartez ere hedatu daiteke.\nZilarbizia urarekin kontaktuan jartzean, oxidatu egiten da eta uretako mikroorganismoek metil-merkurioan eraldatzen dute. Horrela, metil-merkurio hau fitoplaktonak xurgatzen du eta elikakatean metatuta geratzen da. Pozoituta dagoen arrainaren kontsumoak populazioari eragiten dio.\nBeraz, ikusten denez, osasunerako benetako arriskua metil-merkurioa da, eta ez zilarbizia bera.\nEragina.\nHg duen airea arnastean ez da ezer gertatzen, baina zilarbizia toxiko metagarria denez, denbora luzea igarotzen bada, azkenean kaltegarria bihurtu liteke.\nFisikoki hainbat gertaera eta jokabide eragingo lituzke, adibidez, sentikortasunik eza eta ahoko, ezpainetako eta hatzetako erredura-pertzepzioa eragin. Zilarbizia gure biriketara iritsiko zen mintz hobikaria zeharkatuz, odolera igaroz eta era berean burmuinetara iritsiz. Hori gertatuz gero, oroimen-arazoak sortuko lituzke eta kontzentraziorik eza eragingo luke loezina eta infekzioekin batera. Odolak giltzurrunetara, gibelera eta pankreara zabalduko luke metil-merkurioa. Ondoren heriotza eragingo luke eta kasu batzuetan komara."}
{"id": "81911", "revid": "90523", "url": "https://eu.wikipedia.org/wiki?curid=81911", "title": "Koma (egoera)", "text": "Koma (grezieratik \u03ba\u1ff6\u03bc\u03b1 edo \u03ba\u03c9\u03bc\u03b1, \"koma\", \"lo sakona\") osasun egoera larria da, gorputzaren funtzio gehienak, kontzientzia barne, arnasketa eta zirkulazioa izan ezik \u2014bizitzeko ezinbestekoak\u2014, galtzen direnean sortua. Hainbat egoerak sor dezakete: intoxikazioak (alkohola, drogak edo toxikoak) edo anomalia metabolikoak (hipogluzemia, hipergluzemia, zetosia), nerbio-sistema zentraleko gaixotasunak, istripu zerebrobaskularrak, garuneko traumatismoak, konbultsioak, espasmoak, hipoxiak... Kausa metabolikoak ohikoenak izaten dira.\nKoma egoeran arnas eta zirkulazio funtzioak bete ohi dira baina konortea eta mugimendu, sentikortasun eta adimen funtzioak erabat apaltzen dira. Mota askotako koma egoerak bereizten dira: egoera arinenetan, eriak esnatua dagoela dirudi, ametsetan bezala hitz egiten baitu eta mugitu egiten baita; larrienean, berriz, elektroentzefalograma laua izaten da eta bihotzean eta arnasketan gorabeherak gertatzen dira. Koma egoerak ez du iraupen jakinik: badira ordu edo egun batzuk igarota koma egoeratik esnatzen diren gaixoak, baina badira garuneko zeluletan gertatuko kalteen ondorioz sekula esnatzen ez direnak. Koma egoera hainbat arrazoirengatik sor daiteke, hala nola eritasuna, infekzioak eta tumoreak. Hori guztia kontuan hartuta, sindrome bat dela esan daiteke, burmuineko gorabeherak sortzen dituena. Horregatik, askotan heriotza eragiten du."}
{"id": "81913", "revid": "512", "url": "https://eu.wikipedia.org/wiki?curid=81913", "title": "Henrich Steffens", "text": "Henrich Steffens (1773ko maiatzaren 2a - 1845eko otsailaren 13a) filosofo, zientzialari eta poeta norvegiarra izan zen, Naturphilosophie mugimenduaren ordezkari nagusietariko bat izan zen. Danimarkako Urrezko Aroan Erromantizismoaren aldeko defendatzaile sutsua izan zen.\nBiografia.\nIkasketak Alemaniako Jenan egin zituen. Han, besteak beste, Friedrich Schlegel, Ludwig Tieck, Clemens Brentano eta Novalis poeta erromantikoa ezagutu zituen.\nIdeiak.\nSchelllingen eta Schleiermacherren laguna eta jarraitzailea izan zen. Bere formakuntza zientifikoa lehen aipatutakoen gehiegikeri espekulatiboak zuzentzea lortu zuen. Steffens indibidualizazioa defendatu zuen erreinu organikoaren printzipio garrantzitsu gisa. Zenbat eta kokapen altuagoa izan organismo batek garapenaren eskalan, gero eta definituagoa egongo zen bere indibidualitatea. Printzipio hau bere jakintza geologikoarengatik sortu zen, Lorenz Oken aldiz teoria berdina bere jakintza biologikotik sortu zuen."}
