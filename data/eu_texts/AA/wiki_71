{"id": "78639", "revid": "23317", "url": "https://eu.wikipedia.org/wiki?curid=78639", "title": "Kuiatxo", "text": "Kuiatxoa (\"Cucurbita pepo var. pepo\" azpiespeziearen barietatea) kuien familiako udako landare bat da. Beste kuia mota batzuekin batera, \"Cucurbita pepo\" espezieko kidea da. Kuiatxoa horia, berdea edo berde argia izan daiteke, eta gehienetan luzoker tontorduna dirudi, nahiz eta zenbait aldaerek fruitu biribil edo botila formakoak ematen dituzten.\nHistoria.\nKuiatxoaren arbasoa Ameriketakoa da. Hala ere, kuia mota gehienak Europara kolonizazioaren garaian iritsi baziren ere, kuiatxoa jatorriz europarra da. Berezko zenbait mutazioren ondorioz sortu zen, XIX. mendearen hondarretan, Italian. Milanen 1901ean argitaratu zen kuiatxoaren aurreneko deskribapena. Amerikako Estatu Batuetan 1920. hamarkadan azaldu zen, dirudienez italiar inmigranteek landatu zuten Kalifornian.\nNutrizio balioa.\nEnergia balio txikia duen elikagaia da, 17 kcal 100 gramoko. Aipatzeko osagaiak dira azido folikoa, potasioa, A probitamina eta C bitamina.\nEkoizpena.\nTxina eta India dira gaur egun kuiatxo ekoizle nagusiak.\nErabilera.\nSukaldaritzaren ikuspuntutik, kuiatxoa barazki gisa erabiltzen da, hau da, egosi edo frijitu egiten da. Hala ere, ikuspuntu botanikotik fruitu heldugabea da. Lorea ere jaten da."}
{"id": "78640", "revid": "1712", "url": "https://eu.wikipedia.org/wiki?curid=78640", "title": "Solanum lycopersicum", "text": ""}
{"id": "78641", "revid": "6327", "url": "https://eu.wikipedia.org/wiki?curid=78641", "title": "Cucurbita maxima", "text": ""}
{"id": "78643", "revid": "1712", "url": "https://eu.wikipedia.org/wiki?curid=78643", "title": "Kalabaza", "text": ""}
{"id": "78645", "revid": "336", "url": "https://eu.wikipedia.org/wiki?curid=78645", "title": "Zerba", "text": "Zerba (\"Beta vulgaris var. cicla\") barazki gisa landatzen den biurteko landare belarkara da. Hosto handiak dauzka, kolore berde distiratsukoak eta zain askodunak. \"Beta vulgaris\" espeziearen barietate bat da, beterraba bezala. Sukaldean zurtoinei \"penka\" deitzen zaie eta zuriak, horiak edo gorriak izan daitezke, aldaeraren arabera.\nLandare osoa jan daiteke, hostoak eta penkak barne. Aleak handiak direnean, penkak aparte jan ohi dira. Landare gazteak gordinik ere jan daitezke, entsaladan.\nLaborantza.\nHaziak erein ordurako lurra prestatu materia organikoz. Lurzoru sakonak, freskoak eta solteak behar ditu. Landaketamarkoa:landare bat 50 cm-ko. Ereiteko sasoia martxotik irailera arte. Hazkuntza indartzeko asunez egindako minda erabili, baita ongarritzeko."}
{"id": "78647", "revid": "8671196", "url": "https://eu.wikipedia.org/wiki?curid=78647", "title": "Jose Luis Korta", "text": "Jose Luis Korta Elizondo (Orio, Gipuzkoa, 1949ko apirilaren 25a) arraunlari eta patroi gipuzkoarra da. Telebistako hainbat saiotan ere parte hartu izan du. Orio, Lasarte, Kaiku, Zierbena eta Castro Urdialesko arraun taldeetan ibili da arraunlari, patroi edo-eta entrenatzaile gisa. Guztira 16 Kontxako Bandera irabazi ditu. Moskuko Olinpiar Jokoetan ere izan zen.\nKirol ibilbidea.\nJose Luis Korta Elizondo 1949ko apirilaren 25ean Orioko Ortzaika auzoan jaio zen. Orio Arraunketa Elkartean 1968an egin zuen debuta aulki mugikorean. Zortikoaren partaide izan zen baina skiffean ere ongi moldatzen zen eta bi kategoriatan Espainiako txapelduna izan zen urte hartan. Hori gutxi balitz 10 aldiz jarraian izan zen skiff modalitateko Espainiako txapelduna. 1970an \"Altxerri\" patroi zela Oriok berriro ere traineruari ekin zion eta hiru urtez jarraian irabazi zuen Kontxako Bandera eta bitan Espainiako Txapelketa. 1973an Lasarteko Michelin trainerura joan zen eta bere auzokoa zen Antonio Olidenen gidaritzapean Kontxako Bandera berri bat irabazi zuen.\n1976an Ramon Arreseigorrek Kaikura ekarri zuen eta Bizkaitarren urrezko aroaren parte izan zen. Entrenatzaile eta arraunlari lanetan aritu zen eta 10 urtetan 4 Kontxako Bandera eta 3 Espainiako Txapelketa berri lortuko zituen bertan. 1982ko Kontxan ezin izan zuen arraun egin zigorturik zegoelako. Aulki mugikorrari ez zion berehala utzi eta 1980an Moskuko Olinpiar Jokoetan ere izan zen. Urte asko Sestaon egin ondoren, 1988an Zierbenak fitxatu zuen eta titulu handirik irabazi ez bazuen ere San Pedro eta San Juanen ondoren trainerurik indartsuena bihurtu zen 80. hamarkadaren bukaeran.\n1990ko denboraldia bukatu zenean Oriora itzuli zen. Aurreko urtean Kontxan sartu gabe gelditu ondoren, lehenengo denboraldian taldearen maila nabarmen igo zuen eta Kontxako Bandera irabaztear egon zen. 1992an iritsi zen garaipena, Donibanekorekin lehia estua izan eta gero. Hurrengo urteetan talde indartsua lortu zuen eta 90. hamarkadaren bukaeran Orio traineru nagusia bihurtu zen. Han aritu ziren arraunlari asko gaur egun traineru indartsuenetako entrenatzaileak bihurtu dira, hala nola, Joxean Olaskoaga \"Aizperro\", Jon Salsamendi, Mikel Orba\u00f1anos...\n1997 urtean bere anaia Bixente Kortak Castro Urdialesera eraman zuen. Urtez urte gora egin zuen klubak eta 2001ean Kontxa irabazi zuen, lehenengo egunean arraunlari arituz eta bigarrenean itsasoa gaiztotu zenez patroi. 52 urterekin egin zuen arraun eta Kontxa irabazi duen arraunlaririk zaharrena bera da. 2002 eta 2006an ere Kontxako Banderak eskuratu zituen, oraingoan entrenatzaile soilik izanik. 2008. urtean KAE Ligan ari zen Kaikura itzuli zen eta bigarren urrezko aroa ekarri zion Kaikuri, fitxaketetan oinarrituriko traineru indartsua egin baitzuen. 3 TKE Liga, 2 Kontxa eta Espainiako 4 Txapelketa lortu zituen. Azken urteetan ordea TKE Ligarekin istiluak izan eta itzalean entrenatzen ibiltzea tokatu zitzaion 2017an utzi zuen arte.\n2019 denboraldia hasita zela San Juango traineruaren ardura hartu zuen KAE Ligan.\nHauek dira izan dituen taldeak hurrenez hurren:\nTelebistako showmana.\nHain polemikoa eta mediatikoa izanik hainbat telebista saiotan parte hartu du. Bereziki ezaguna bihurtu da El conquistador del fin del mundo saioan kapitain lanak egin izanagatik.\nPalmaresa.\nBandera eta Txapelketa garrantzitsuenak bakarrik ageri dira palmares honetan."}
{"id": "78649", "revid": "119347", "url": "https://eu.wikipedia.org/wiki?curid=78649", "title": "Lusismo", "text": "Lusismoa Galizian aldaera lusofono bat mintzatzen dela aldezten duen pentsamendu korrontea eta gizarte mugimendua da. Galiziera, horren arabera, Portugalen, Brasilen, Angolan, Mozambiken edo Ginea-Bissaun hitz egiten den hizkuntza bera da: portugesa deitu ohi dena, alegia.\nLusismoa erreintegrazionismoari oso loturik dago, eta horregatik bi korronteok batera aipatzen dira askotan, luso-erreintegrazionismo izenarekin. Erakunde askotan (Movimento Defesa da Linguan, adibidez), gainera, bi ikuspegi horietako lagunek batera lan egiten dute, arazorik gabe. Hala ere, erreintegrazionistek galizierarentzat idaztarau propioa aldezten dute (galiziera-portugesa diasisteman oinarrituta) pixkanaka portuges-galiziar hizkuntzaren gainerako aldaeretara gerturatzen joateko; lusistek, berriz, galiziera portugesaren idaztarauekin idaztearen alde egiten dute.\n2008ko irailaren 20an, Galiziako sektore lusistak Portugesaren Galiziako Akademia (\"Academia Galega da L\u00edngua Portuguesa\") sortzearen aldeko elkartea eratu zuten."}
{"id": "78650", "revid": "880", "url": "https://eu.wikipedia.org/wiki?curid=78650", "title": "Lusismoa", "text": ""}
{"id": "78651", "revid": "880", "url": "https://eu.wikipedia.org/wiki?curid=78651", "title": "Lusista", "text": ""}
{"id": "78660", "revid": "512", "url": "https://eu.wikipedia.org/wiki?curid=78660", "title": "Arixo", "text": "Arixo edo Arixon euskal mitologiako jainkoa zen, Akitania erromatarraren garaian, Pirineo aldean.\nLouron ibarrean azaldu dira berari zuzendutako bi aldare, Loudenvielle herrian hain zuzen.\nEz ditugu bere ezaugarriak ezagutzen, baina Cadeac herrian topatutako aldaeran, Marti-Arixoz hitz egiten du, eta honek adieratzen du lotura bat bertako jainko indigena (Arixo) eta Marte erromatarren gerla jainkoaren artean.\nBaliteke beraz Arixo bertako gerrako dibinitate bat izatea.\nEtimologia.\nArixon hitza haritzarekin lotzen dute zenbait ikerleek, Barandiaran eta Bernardo Estornes Lasaren kasu. Arixo jainkotutako haritza izango litzateke .\nInskripzioak.\n\"\"Arixo / deo / ... / ... / v(otum) s(olvit) libens m(erito)\".\"\nItzulpena: Arixo jainkoari ...ek gogo onez eta arrazoiaren arabera konplitu du bere botoa.\nMars Arixo-ri botoz egindako aldarea. Cad\u00e9ac herrian aurkitua, Pirinio Garaiak.\n\"Marti / Arixoni / Erianos, / Serionis [filius], v(otum) s(olvit) libens m(erito).\"\nItzulpena: Marti Arixo-ri, Serio-ren seme Erianos-ek, gogo onez eta zuzenbidearen arabera konplitu du bere botoa.\nToponimia.\nArix hitza euskal toponimian azaltzen da, seguraski harizt txikiaren esanahaiarekin:\nKanpoko loturak.\n Arixo gizonezkoen izena bezala Euskaltzaindiaren Euskal Izendegian"}
{"id": "78674", "revid": "3591", "url": "https://eu.wikipedia.org/wiki?curid=78674", "title": "Arixoni", "text": ""}
{"id": "78675", "revid": "3591", "url": "https://eu.wikipedia.org/wiki?curid=78675", "title": "Arixon", "text": ""}
{"id": "78677", "revid": "880", "url": "https://eu.wikipedia.org/wiki?curid=78677", "title": "Veneziako errepublika", "text": ""}
{"id": "78678", "revid": "105290", "url": "https://eu.wikipedia.org/wiki?curid=78678", "title": "Kagiris", "text": "Kagiris, euskal mitologiako jainkosa edo jainkoa zen Akitania erromatarrraren garaian eta Pirineo aldean. Berari buruzko inskripzioa Saint-B\u00e9at herrian, azaldu zen Garona Garaian.\nKagiris Cagire edo Kagire mendiari lotutako dibinitate bat da. Beste zenbait kasuetan bezala, mendi bera jainkotuta da Kagiris.\nEtimologia.\nKagire hitza, kontutan hartuz tontor harritsu bat dela, \"Kar\" hitzarekin lotuta egon daiteke.\nBadaude Car eta Gar izena daukaten dibinitate akitaniarrak ere. Kagire bi hitzen loturatik etor daiteke; Kar eta (a)gerri, (a)geri Kar-(a)gerri. Euskal Herri guztian ugariak dira ere \"agirre\" osagaia daukaten toponimoak."}
{"id": "78682", "revid": "1105", "url": "https://eu.wikipedia.org/wiki?curid=78682", "title": "Kodes mendilerroa", "text": ""}
{"id": "78683", "revid": "1105", "url": "https://eu.wikipedia.org/wiki?curid=78683", "title": "Kodes mendizerra", "text": ""}
{"id": "78688", "revid": "336", "url": "https://eu.wikipedia.org/wiki?curid=78688", "title": "Xiaxkotan", "text": "Xiaxkotan (; ) Kurilak uhartediko errusiar uharte bat da. Bere hedadura 122 kilometro karratutakoa da eta iparraldeko Kuril uharteen taldean dago.\nGeografia.\nXiaxkotan, honako koordenatu geografiko hauetan dago.\nIpar-ekialdean Kharimkotan uhartea dago, Severgin itsasarteak banandua, eta ipar-mendebaldean Ekarma. Kruzensterneko itsasarteak banatzen du uharte hau erdialdeko Kurilak uharteetatik.\nAdministratiboki, Sakhalingo oblastak kontrolatzen du."}
{"id": "78690", "revid": "336", "url": "https://eu.wikipedia.org/wiki?curid=78690", "title": "Raikoke", "text": "Raikoke (, ) Kurileen uhartediko errusiar uharte bat da. Uhartedi osoko uharterik txikiena da, 4,6 kilometro karratuko hedadurarekin. Erdialdeko Kuril uharteen taldean dago.\nGeografia.\nRaikoke uhartea honako koordenatu geografiko hauetan dago:\nHegoaldean, Matua uhartea dago. Kruzenstern itsasarteak banatzen du uharte hau iparraldeko Kuril uharteetatik.\nAdministratiboki Sakhalingo oblastak kontrolatzen du."}
{"id": "78692", "revid": "105290", "url": "https://eu.wikipedia.org/wiki?curid=78692", "title": "Arc", "text": "Arc Frantziako ibai bat da, Savoia departamendua zeharkatzen duena. Bere luzera, 128 kilometrotakoa da. Isere ibaiaren ezkerraldeko ibaiadarra da, nora Chamousset inguruan iristen den, Albertvilleetik 15 kilometro beherago. Bere ibilbidea Frantzia eta Italia arteko mugatik gertu igarotzen da, Alpe Graioetatik, Bonneval-sur-Arcetik iparrekialdera. Arceko harana, Maurienne, Frantzia eta Italia arteko garraiobide garrantzitsua da."}
{"id": "78693", "revid": "1545", "url": "https://eu.wikipedia.org/wiki?curid=78693", "title": "Drac", "text": "Drac Frantziako ibai bat da, hegoekialdean dagoena. Isere ibaiaren ezkerraldeko ibaiadarra da. \"Drac Beltza\" eta \"Drac Zuria\" batzen direnean sortzen da, Massif des \u00c9crins izeneko mendigunearen hegoaldeko zatiak. Uharka mordo batetatik igarotzen da. Bere urak Isere ibaian isurtzen ditu Grenobletik gertu. Bere ibaiadarrik garrantzitsuena Romantxe izenekoa da.\nDrac ibaiak, honako departamendu eta herriak igarotzen ditu:"}
{"id": "78694", "revid": "119347", "url": "https://eu.wikipedia.org/wiki?curid=78694", "title": "Sorvil\u00e1n", "text": "Sorvil\u00e1n Granadako probintziako (Espainia) udalerria da. 2007an 659 biztanle zituen."}
{"id": "78696", "revid": "336", "url": "https://eu.wikipedia.org/wiki?curid=78696", "title": "Massif des \u00c9crins", "text": "Massif des \u00c9crinseko mendiek Parc national des \u00c9crins delako parke nazionalaren erdigunea osatzen dute. Dofinerriko Alpeen zati dira."}
{"id": "78697", "revid": "119347", "url": "https://eu.wikipedia.org/wiki?curid=78697", "title": "KV34", "text": "KV34 hilobia, Erregeen Haranean dagoena (gaur egungo Luxor hiritik gertu, Egipton) XVIII. dinastiako Tutmosis III.a faraoia lurperatua izan zen tokia da.\nErregeen Haranean industutako lehen hilobietako bat izan zen, amildegi baten hormaren gainaldean. Malda handiko pasabide bat jaisten da sarreratik barnera, trapezoide formako aurrekamera baten bidez. Aurrekameraren ondoren, sarkofagoko kamera dago, kartutxo formakoa, nondik lau alboko kamera txiki irtetzen diren. Tutmosis III.a lurperatua izan zen harrizko sarkofagoa, oraindik tokian bertan dago, hilobi lapurrek kaltetu duten arren.\nHarresietako apainduretako asko, oso ez ohiko estilokoak dira Erregeen Haranerako, hondo horixka batean (zahartutako papiroaren antza hartu nahi duena), Amduateko Liburuaren bertsiorik antzinakoena dago, Antzinako Egiptoko jainkoak, makiltxoekin eginiko panpina sinpleekin marraztuz (ia na\u00effa den estilo batekin), papiroetako idazkeraren antzera. Kameran, Raren Letania ere dago, antzera egina.\nHilobia, arpilatua izan zen antzinatean. 1898an Victor Loretek berriz aurkitu eta industu zuen."}
{"id": "78699", "revid": "8189998", "url": "https://eu.wikipedia.org/wiki?curid=78699", "title": "Trapezoide", "text": "Trapezoidea lau aldeko poligono itxi bat da, bere lau aldeetako bakar bat bera ere ez duena beste batekiko paraleloan.\nTrapezoidea ez da paralelogramo bat, baina poligono hauen oinarrizko ezaugarriak betetzen ditu. Bere barne angeluen batuketa 360\u00bakoa da. Poligono ez erregularrentzako barne angeluen batuketa ere betetzen du, honela:\nnon NL alde kopurua den.\nAsimetriko, simetriko edo deltoideetan sailkatzen dira."}
{"id": "78700", "revid": "512", "url": "https://eu.wikipedia.org/wiki?curid=78700", "title": "V\u00e9lez de Benaudalla", "text": "V\u00e9lez de Benaudalla Granadako probintziako (Espainia) udalerria da. 2007an 2.892 biztanle zituen."}
{"id": "78703", "revid": "448", "url": "https://eu.wikipedia.org/wiki?curid=78703", "title": "Idiazabalgo Gaztetxea", "text": ""}
{"id": "78709", "revid": "119347", "url": "https://eu.wikipedia.org/wiki?curid=78709", "title": "A-21", "text": "Pirinioetako autobia Nafarroako eta Espainiako autobia bat da, Iru\u00f1ea eta Jaka lotzen dituena eta, eskala txikiagoan, Euskal Herria eta Katalunia eta bidez.\nNafarroako Gobernuak eraiki zuen 2005 eta 2012 urteen artean errepidearen trazadura zaharraren gainean, Iru\u00f1a eta Esa arteko eta gaur egun errepidea. Bestalde, Espainiako Gobernuak ia ez du bere zatia gauzatu gaur arte, zatiaren erdia baino gehiago eraiki gabe baitago.\nHistoria.\n errepideak Tarragona eta Bilbo lotzen zituen Lleida, Uesca, Iru\u00f1a eta Gasteiztik. autobidea eraiki ondoren, Nafarroako Gobernuak beste bi autobide eraikitzea planifikatu zuen: eta .\nHorrela, pixkanaka-pixkanaka, azpiegituraren etorkizuneko ibilbidea zehaztu zen, Iru\u00f1etik abiatu eta Espainiako mugaraino iritsiko zena, Zangozatik gertu. Hortik Espainiako Gobernua arduratuko litzateke azpiegitura Uescaraino jarraitzeaz. Horretarako bi formula zeuden: Jakara arte eta gero Uescara tik, kostuak aurreztuz, edo zuzenean Uescara errepidea, alternatiba garestia baina laburra. Azkenean, kosturik txikieneko aukeraren alde egin zuen.\nAutobiaren Nafarroako zatia eraikitzeko eta ondoren ustiatzeko kontratua administrazio-emakida bidez esleitu zen, gehienez ere 30 urterako (iraungitze-data 2039), itzalpeko bidesariaren modalitatearen bidez. Erabiltzaileek ez dute ordaindu beharrik izango, eta Nafarroako Gobernuak aldian-aldian ordainduko dizkio tarifak emakidaren sozietate titularrari, trafikoaren eta azpiegituraren erabilgarritasunaren arabera.\nSozietate emakidadunak \"Autov\u00eda del Pirineo, S.A.\" du izena, eta honako hauek osatzen dute: \"Construcciones Mariezcurrena S.L.\", \"Construcciones Luciano Elcarte S.L.\" eta \"Iridium Concesiones de Infraestructuras S.A.\", Grupo ACS eraikuntza-enpresaren emakidaduna.\nNafarroako zatia XXI. mendean hasi zen lanean, errepidearekin batera, baina lehentasun handiagoa eman zitzaion lehen azpiegitura horri. Hala ere, horrek ez zuen eragotzi 2005ean lehen zatia irekitzea, Noain eta Imarkoain artean, eta urtebete geroago, 2006an, hurrengoa, Elo arte.\n2008an kateatu zuen azpiegitura Izkoraino luzatuko zuen zatia eta bi urte gehiago itxaron behar izan zen, 2010era arte, Irunberriko lurretatik autobia ikusteko. Azkenik, 2012an, Ledeako eta Esako tunelak eraiki ziren, eta horiei esker iritsi zen autobia Euskal Herriko mugaraino.\nHala ere, Espainiako zatia ez zegoen batere garatuta. Denbora horretan guztian, 8 kilometro baino ez zituzten ireki, Nafarroako zati osoaren aurka 2012an. Gainera, zati horiek, Artieda eta Villa-reyal d'a Canal artekoak, uharte bat ziren, ez baitzuten beste zatirik lotzen.\nEgia da tartean, azpiegitura hori Berdungo kanalean sartzen da. Pirinio aurreko mendilerroen eta Pirinioen artean dago, ekialdetik mendebaldera. Inguru honetako material nagusia margak dira, itsas jatorri sedimentario oso deleznabagarria duen materiala, non amildegi sakonak sortzen diren, eraikuntza garestitzen dutenak. Gainera, nukleo txikiak eta gurdi-ardatzak sakabanatuta daudenez, lotune ugari egin behar dira, azken kostua ere igoko dutenak.\nEra berean, neguko izozteak eta elurteak ahalik eta txikienak izan daitezen, Berdungo kanalaren iparraldetik joan behar du autobiak, eguzki-argi gehien izateko, eta, aldi berean, Esako urtegiaren zatiak mendi-hegaletatik gora egin behar du, ur-lamina gainditzeko.\nHala ere, erritmo espainiarrak oso motel jarraitu zuen, hiru urte geroago 2 kilometro ireki zituelarik. Orduan, lan eta kontratu guztiak geldiarazi ziren, baina 2018ra arte ez ziren lanean hasi. Horrela, 2019an Puent d'a Reina de Chaca eta Jaka artean beste bi tarte ireki ahal izan ziren.\n2020. urtearen hasieran, hiru zati zeuden lehiatzeke: Tiermas Zigoze (gutxienez 2008tik lanetan), Villa-reyal d'a Canal Puent d'a Reina de Chaca eta Mendebaldeko Jaka Iparraldeko Jaka (azken biak lanak hasi ere egin gabe).\nZirkulazioa.\nAutobia honek ez du saturazio-zantzurik. Izan ere, zirkulazioa arina izaten da beti, noizean behin ezusteko txikiren bat izan ezik.\nTrukagailuak.\nAutobia trukagailu battik igarotzen da:\nTarte sentikorrak.\nEz dago tarte sentikorrak autobian.\nZerbitzuguneak.\nAutobiak zerbitzugune hauek ditu:\nAutobiak atsedengune hauek ditu:\nBegiratokiak.\nGaur egun, autobiak ez du seinaleztatutako begiratokirik.\nKamerak.\nAutobiak kamera bat ditu puntu hauetan:\nRadar finkoak.\nGaur egun, ez dago radar finkorik instalatuta autobian."}
{"id": "78711", "revid": "1545", "url": "https://eu.wikipedia.org/wiki?curid=78711", "title": "Pirinioetako Autobia", "text": ""}
{"id": "78712", "revid": "44278", "url": "https://eu.wikipedia.org/wiki?curid=78712", "title": "N-121-A", "text": " \u2014Iru\u00f1a - Irun errepidea edo Iru\u00f1a - Behobia errepidea\u2014 Nafarroa Garaiko errepide bat da. Errepidea Iru\u00f1a eta Irun lotzen du, Ostitz, Oronoz-Mugairi, Doneztebe eta Bera zehartzen.\nBideberria Nafarroako iparraldean dauden Ultzamaldea, Baztanaldea, Malerreka eta Bortziriak eskualdeetako komunikazio-ardatz nagusia da.\nNafarroako Gobernua errepidea '2+1 bidea' bihurtzen ari da, bi erreien eta saihesbideen arteko erdibitzailearekin herrietan.\nHistoria.\n errepideak Taraxoa eta Dantxarinea lotzen zituen Tutera, Erriberri, Tafalla, Iru\u00f1a, Oronoz-Mugairi eta Elizondotik. errepideak Oronoz-Mugairi eta Behobia edo Pausu lotzen zituen, Doneztebe, Sunbilla eta Beratik.\n2004ko irailean, Nafarroako errepideen izenak eguneratu zirenean, bi terminoak aldatu ziren. errepidea, Taraxoa eta Dantxarinea artean, (Taraxoa-Tutera), (Tutera-Iru\u00f1a), (Iru\u00f1a-Oronoz-Irun) (Iru\u00f1a-Oronoz-Dantxarinea) izango zen.\nGainera, 2000ko hamarkadan, haren ibilbidea eguneratu zen, zenbait sektoretan aurreratzeko erreiak gehituz, eta tunelak eta bidezubiak sortu ziren, oztopo handiak gainditzeko eta ibilbidea optimizatzeko. Lan horien artean, Belateko tunela eta Almandozko tunela nabarmentzen dira, baita Bidasoako sekzioa ere (Sunbilla - Bera).\nIrtenbide partzialak.\n2019. urtearen amaieran, Nafarroa Garaiko Errepideen Sarearen inbertsioetan gainbehera bat izan ondoren, ibilgailu astunentzako bidesariak ezartzea erabaki zen, diru falta arintzeko. 45 milioi euroko diru-sarrera kalkulatu zen, edo autobietarako bidesariak aplikatuta, baina baita errepiderako ere, zehazki Belateko eta Almandozko tuneletarako. Horrela, gainera, errepidea trafikora egokitu ahal izango litzateke, ez baitago horretara egokituta. Bide horretatik doazen kamioien kopuruak gora egin du etengabe. Doakotasunagatik gertatzen da hori, baina baita aurreratzeko permisibitateagatik ere. Horregatik, hainbat neurri hartu ziren. Lehenik eta behin, lerro bikoitz jarraitua margotu zen errepide osoan, kontrako noranzkoan aurreratzea debekatzeko moduan. Horrela, segurtasunean irabazten da (errepideko beste puntu ahul bat) eta abiadura murrizten da. Hori 2020ko abuztuaren hasieran izan zen.\nArazoak Gipuzkoako tartean.\n2020ko irailaren 21ean, Gipuzkoako Foru Aldundiak errepidea itxita egongo zela iragarri zuen Intxaurreta eta Gurutze lotuneen artean, harik eta bi lotuneen arteko bi zubietan hautemandako arazoak konpondu arte. Gertakariak Alundako eta Gurutzeko zubietan antzeman zituzten. Hasiera batean, aldundiak ez zuen bi zubiak konpontzeko denbora aintzat hartu.\nAintzane Oiarbide Bide Azpiegituretako diputatuak jakinarazi duenez, Gipuzkoako errepideen sareko egitura guztietan egiten diren zaintza-lanen barruan, errepideko bi bidezubietan akatsak antzeman ziren, eta, beraz, errepidea itxi zuten erabiltzaileen segurtasuna bermatzeko. Gainera, Oiarbide diputatuak zehaztu duenez, Aldundiko Azpiegitura Saileko teknikariak arazoari irtenbidea emateko modurik eraginkorrena aztertzen eta bilatzen ari ziren. Horren ordez, zerbitzubidea eskaini zen, errepide zaharra.\n'2+1' forma berria.\nHala ere, Olabe edo Arraizko Bentak bezalako lekuetan ez zegoen aldaerarik, eta kamioien zirkulazioa etengabe igotzen ari zen. Hala, udalek trafiko astuna desbideratzea eskatu zuten, ezbehar gutxiago gerta zitezen, bidean mozketak eta erakundeen ekimenak eginez.\nNafarroako Gobernuaren jarrera '2+1' bidearen alde egitea izan zen. Izan ere, errepidearen zati handi bat formatu horretan dago, baina hobekuntza batzuk egingo lirateke. Horma formako erdibitzaile batek ez luke onartuko kontrako noranzkoan aurreratzea. Gainera, sarbideak eta sarbideak errei espezifikoen bidez egingo lirateke, eta biribilguneak sortuko lirateke trafikoa moteltzeko.\nTarteak.\nPrestazio goien bidea.\n2018ko amaierara arte, hau zen errepidearen egoera:"}
{"id": "78713", "revid": "8888", "url": "https://eu.wikipedia.org/wiki?curid=78713", "title": "VG-41", "text": "VG-41 Gamarra Nagusia eta Legutio lotzen duen autobia da. 2019ko Iraileraino N-240 izena zuen."}
{"id": "78715", "revid": "105290", "url": "https://eu.wikipedia.org/wiki?curid=78715", "title": "N-232", "text": "N-232 Castelloko Vinaroz eta Burgosko Caba\u00f1as de Virtus lotzen duen errepidea da.\nAutobiak.\nN-232ko ibilbidean, badaude zenbait tarteune autobia direnak:"}
{"id": "78716", "revid": "105290", "url": "https://eu.wikipedia.org/wiki?curid=78716", "title": "N-113", "text": "N-113 Soriako Agreda eta Valtierra lotzen duen errepidea da, Zentroniko eta Castejon zeharkatzen dituena. Bere 45 kilometroko ibilbideak N-122 eta AP-15 eta N-121 lotzen ditu.\nIbilbidea.\nN-113 errepidea A-15ko lotunean, N-122 autobia bihurtzen denean, Agredan hasten da. Gero iparralderantz jotzen du Errioxako Valverde zeharkatuz. Nafarroan, Zentroniko eta Corellatik gertu dabil, N-232 errepidearekin lotune izaten. Castejonen Ebro zeharkatzen du. Amaiera Iru\u00f1era doazen N-121 eta AP-15ean eta Valtierra eta Tuterara doan NA-134an du."}
{"id": "78717", "revid": "105290", "url": "https://eu.wikipedia.org/wiki?curid=78717", "title": "Erdilo", "text": "Erdilo Nafarroako erdialdeko Pirinioetako mendi bat da, Ortzanzurieta mendilerroan dagoena, Orreagatik gertu. Bere garaiera 1265 metrokoa da. Iba\u00f1etako mendatetik ekialderantz igotzen den lehen mendia da, Ortzanzurieta mendilerroko bigarren mendirik garaiena den Astobizkar mendiranzko norantzan.\nIrispideak.\nIba\u00f1etako mendatetik abiatzen da GRaren seinaleak jarraituz, Lepoederrerantz, Errolanen omenezko monumentuaren ondoan, bidearen bihurguneetatik moztu daitekeelarik, margoaren markak jarraituz. Tontorra hegoaldetik igaro ondoren, Iralepo lepora heltzen da, non ezkerretarantz, iparmendebalderantz biratzen den, borda baten hondakinen ondoan dagoen alanbre hesi bat zeharkatzeko, azkenik, atzera egiteko, muino belartsua tontorreraino igoz."}
{"id": "78719", "revid": "1519", "url": "https://eu.wikipedia.org/wiki?curid=78719", "title": "Giralda", "text": "Giralda () Sevillako katedraleko ezkil-dorrea da. Azpiko bi herenak hiriko meskita zaharraren minaretea da, XII. mendekoa. Goiko herena kristau garaian gehitutako zatia da, ezkilak zintzilikatzeko. Guztira 97,5 metro garai da eta amaitu zenean munduko eraikin garaiena izan zen. Gailurrean \"Giraldillo\" izeneko eskultura dago, haize-orratz lana egiten duena, eta Pizkunde garaian Europako brontzezko handiena izan zena.\n1928an Espainiako Ondare Nazional izendatu zuten eta 1987an Gizateriaren Ondare.\nHistoria.\nAlmohade aldikada.\nSevilla almohadeen menpean egon zen denboran zehar, hiri hau Iberiar penintsulako hiriburu bihurtu zen eta hiriaren azpiegiturak berriztatu ziren, eraikuntza handi eta garrantzitsuak eginez. Garai hartan, meskita nagusi bat hasi zen eraikitzen orain katedrala dagoen orubean. Meskita nagusi honen eraikuntza, Plaza del Salvador-ren zegoena ordezkatzen zuena, 1172-an hasi zen eta 1182-an lehen \"jutba\" edo sermoia eman zen. Orientazio ipar-hegoaldea zeukan eta bere ate nagusia oraingo Puerta del perd\u00f3n, Patio de los Naranjos-i ematen duenarekin bat dator. Meskitaren kanpoko altzaua Kordobako meskitaren eragina eduki zuen, baina barruko egitura, aldiz, marokoko Marrakex eta Tinmal-eko meskitetatik zetorren. Meskitaren minaretearen obren eraikuntza 1184 hasi zen Ahmad Ben Baso gida menpean. Obrak etenkako izaera eduki zuten 1195-rarte, noiz erabateko bultzada jaso zuen, arabiarrek Alarcosko erasoaldia irabazi zuten eta. Garai hartan, alminarren 82 m-ko altuerak meskita bihurtzen zuen Euspako eraikuntzarik handiena. Ibn Sahib al-Sal\u00e1 kronikaria kontatzen duenez, obrak 1198-ko martxoaren 10-rean amaitu ziren lau urre-koloreko brontzezko bolak dorretan jarriz.\nKristau aldikada.\n1365-an gertatu zen lurrikara batengatik, dorrea koroatzen zuen antzinako esfera originala galdu zen. Hau, alminar sinple batengatik ordezkatu egin zen. Ondoren, XVI. mendean, kanpailen gorputza eraintzi zen eta proiektu honen eregitzailea Hern\u00e1n Ruiz izan zen. Arkitekto honek, gainera, gorputz berria fedearen irudia izatearen arduraduna izan zen. Estatua 1568-an instalatu zen. Giralda \u201cgirar\u201d hitzatik dator eta \u201cgiza edo animali itxura daukan dorreko haize-orratza\u201d esan nahi du. Denborarekin, izen hori erabili izan da dorre osoari buruz hitz egiteko eta estatua Giraldilloren izena hartu egin du.\nEzaugarriak.\nOinplano karratua du, alde bakoitzak 13,6 m, eta 97,5 metro garai da.\nMaterial nagusia, eta ia bakarra, adreilua da, material pobrea, merkea eta arina. Horregatik gehienbat azkeneko solairuetan, dekorazio ugaria du, hauetako zenbait igeltsuz lagunduta, material pobre, arina eta merkea ere.\nAzpiko zatia, XII. mendean musulmanek eraikia da. Bertako baoek zazpi solairu desberdintzen dituzte. Goiko bi bao txikiak salbu, beste guztiak balkoi bat dute, geroago gehitu zitzaiona. Baina hauetako arku mota ez da beti berdina. Banaketa horrelakoa da: Lehengo pisuan arku engolatu bat azaltzen da, baina gainean \"alfiz\" baten barruan dagoen arku gingilantiztun itsua du, enjutetan dekoraziorik ez duena. Bigarren pisukoa dobela eta salmer gabeko ferra-arkua da, \"alfiz\" baten barruan ere baina enjutetan dekorazio gabe. Hirugarren eta bosgarren, laugarren eta seigarrenarekin txandakatzen direnak, ferra-arku bikote batekin osatuta daude, dobela eta salmerrik gabe eta arku gingilaniztun itsu bat gainean dutelarik. Hau, \"alfiz\" baten barruan dago sarturik, eta enjutetan \"ataurique\" dekorazio azaltzen zaigu, hosto, zurtoin eta landareri nahasketa. Laugarrena eta seigarrenean, aldiz, arku bikotea gingildunak dira, baina gainean ere arku gingilaniztuna dute, \"alfiz\" baten barruan ere eta enjutetan \"ataurique\" dekorazioa dutelarik. Seigarren solairuaren gainean, gainera, igeltsuzko \"sebka\" dekorazioa azaltzen zaigu, saski itxura duten erronboak. Hauek ere aztertutako azkenengo lau solairuen bi aldeetan azaltzen dira, laugarren eta bosgarren solairuen artean mozten dena, bi kasuetan arku mistilineo bikote batetik abiatuta. Azkenik, zazpigarren solairuan arku gingilaniztun gurutzatuak azaltzen dira. Aipatzekoa da ere barrutik solairu guztietara heltzeko aldapak daudela, hainbat alditan botere handiko pertsonek zaldiz igotzeko erabili zituztenak."}
{"id": "78720", "revid": "1310", "url": "https://eu.wikipedia.org/wiki?curid=78720", "title": "La Giralda", "text": ""}
{"id": "78721", "revid": "512", "url": "https://eu.wikipedia.org/wiki?curid=78721", "title": "Erekteion", "text": "Erekteion (grezieraz \u0388\u03c1\u03ad\u03c7\u03b8\u03b5\u03b9\u03bf\u03bd, \"Erechtheion\") antzinako greziar tenplu bat da, Atenasko Akropoliaren iparraldean kokatua, benetan aipagarria haren itxura dotore eta ezohikoa dela-eta.\nIzena Eriktonio greziar heroitik datorkio, bera gurtzeko tenplua baitzen. Batzuen ustez Erekteo I.a erregearen tenplua izan daiteke, inguruan lurperatuta omen dagoelako. Hala ere, sarri Erekteo I.a eta Eriktonio nahastu eta sinkretizatu egiten ziren. Baliteke egungo tenplua antzinako baten berreraikuntza izatea, pertsiarrek K.a. 480an suntsitua.\nArkitektura.\nGaur ikusten dugun tenplua K.a. 421 eta K.a. 406 urteen artean eraiki zen. Inguruko hinbat gune sakratu mantendu izanagatik, tenplu honek ezohiko antolaketa konplexua du. Barruan areto ugari ditu: lehenengokoa \"pronaos\" da, aldeetan zabaldua dagoena. Bigarrena \"naos\" edo \"cella\" da, guztiz itxita dagoena eta tenplua eskainita zegoen jainkoa edo jainkosaren estatua zuena. Eta azkena \"opistodomos\" da, jainkoaren altxorra zuena. Tenpluak dituen zutabe kopuru eta euren kokapenaren arabera, horrela sailka dezakegu tenplu hau: hexastiloa da, ate nagusian sei zutabe dituelako. Atzeko atean, berriz, lau ditu, eta beraz, tetrastiloa da. Beraz, zutabeak dituenez aurrean eta atzean anfiprostiloa da ere. Gainera, sei zutabe (lau aurrean eta beste bi atzean) dituzten bi atari ditu, bakoitzak tenpluaren alde batean.\nTenplu hau joniarra da, hau da, bi boluta ditu kapitelean. Gainera, nahiko zutabe mehe eta garaiak dira doriarrarekin konparatuz, eta askoz finagoa ere, bestea gizonezkoan oinarrituta zegoelako eta beraz oso sendoa zen. Krepisaren ondoren, bi moldura dituen harroina du eta ondoren atal bakarreko zutabea (doriarrak ez zuen harroinik eta gainera zutabea ataletan banatuta zegoen). Gainera, zutabean zehar ildaxka biziak ditu, artelanari arintasuna emateko. Zutabeak oinarrian kapitelean baino lodiagoak dira arkitektoak akats bisualekin jolastuko zuelako. Lehen aipaturiko boluten gainean, hiru bandetan banaturiko arkitrabea du. Eraikinaren aldearen arabera, frisoan hutsunerik gabe apaindua dagoela ikus dezakegu, baina bere garaian, guztiz beterik zegoen. Frisoaren gainean tinpano batez inguratuta egongo zen frontoia egon zelaren aztarnak daude, suntsiturik dago eta. Frontoi hau dekorazio eskultorikoz edo goi-erliebez egongo zen dekoratuta.\nTenplua arkitrabatua da, hau da, sabaian lerro horizontal eta bertikalak topatzen dira sare-antzeko bat osatuz. Garaiko arkitektoek ez zituzten arkuak eta gangak erabiltzen eta horregatik zerabilten eraikuntza sistema hau. Horizontaltasuna bertikaltasuna baino gehiago nabarmentzen da, eta aldearen arabera bao edo murruak. Marmolez, eta beraz harriz, eginda dago.\nTenpluetara ezin zen inor sartu, apaizak izan ezik, eta jainkoa edo jainkosa gurtzeko kanpoaldetik egin behar zen.\nKariatideak.\nGainera, tenplu honen ezaugarririk garrantzitsuenetarikoa, eta besteetatik nabarmentzen duena, alde batean duen atari edo lorio bat da, \"Kariatideen ataria\" deitua. Balkoi-altzeko honek, frisoa ia ukitu gabe duena, emakume itxura duten sei eskultura ditu zutabe moduan ditu, \"kariatide\" izena dutena eta hortik balkoi honen izena. Zutabea hauek lau aurrean eta beste bi atzean banatzen dira. Bertan vestaleen leihoak daude ere.\nEgun tenpluan dauden kariatideak ez dira jatorrizkoak. Hauek bi museotan daude (bat British Museum delakoan eta beste bostak Akropoliko Museoan) eta kopia batzuekin ordezkatu egin dira.\nHistoria.\nTenpluaren eraikuntza Peloponesoko Gerra zegoenean izan zen. Horrela, Niziasko su-etena izan zenean hasi zen, K.a. 421ean, eta hamabost bat urte ondoren amaitu zuten, K.a. 409-405 artean, ziur aski K.a. 406an. Apur bat geroago, K.a. 403an, Atenasek kapitulatu zuen Espartaren aurrean, Peloponesoko ligan sartu zen eta demokrazia alboratu, Hogeita Hamar Tiranoen gobernua ezarriz.\nMnesikles arkitektoaren zailtasun handienetarikoa ohitura erlijiosoengatik ukitu ezin zen lurraren garaieretan moldatzea izan zen. Horregatik Kretako jauregiak bezala (arte kreto-mizenastarrean oinarritzen baita arte greziarra) garaiera desberdinak hormekin mozten ziren."}
{"id": "78722", "revid": "105290", "url": "https://eu.wikipedia.org/wiki?curid=78722", "title": "Mendimotz", "text": "Mendimotz Nafarroako erdialdeko Pirinioetako mendi bat da, Orreagatik gertu dagoena. Ortzanzurieta mendilerroa osatzen duten bost mendietako bat da. Bere garaiera, 1491 metrokoa da.\nIrispideak.\nOrreagatik.\n952 metroko garaieran dagoen Orreagako ostatutik, Ara\u00f1osingo ubidea zeharkatzen duen bide bat jaisten da, eta, lepo metaliko bat zeharkatu ondoren, ekialderantz jarraitzen du. Handik metro gutxira, ezkerretara doan desbideratze bat dago, Basajaunberro labarrean sartzen dena. Seinale zurigorriak daude, GR 65 edo Donejakue bidean aurkitzen bait gara. Ibilbide hau Orreagara jaisten da gorago dagoen Lepoeder mendatetik, goitiera handiko malda batetatik, mendebaldetik Basajaunberroren arroa ixten duen muinoa jarraituz. Bertara igotzen direnentzat, adierazitako bidea eta zeharkatzen den pagadi trinkoa nabarmengarriak dira. Basoan bertan, tarteko puntu bezala, 1175 metroko garaiera duen Donsimon Mendia dago, jarraian, jaitsiera txiki baten ondoren, malda gogor eta mantendu bat dakarrelarik, Lepoeder leporaino iristen dena. Lepoaren eskuinaldean, 1451 metroko garaieran dagoen tontor batek, muino honen amaiera adierazten du, Burregieta izena hartzen duena. Bere hegoaldeko magaletik igaro daiteke, antzinako bide militar bat jarraituz eta tontorretik Basajaunberroko basoa ikusi. Honela, beste lepo batetara iristen da, non azken zatia abiatzen den. Ortzanzurietako errepidea jarraitzea komeni da Mendimotzeko magaletik bere iparralderanzko igoeran, eta bertatik irten behar da norantza honetan, tontorraren iparraldean dagoen lepo txiki batetara iristeko. Hemen, hegoalderantz biratuz, berehala iristen da mendi honen tontorrera.\nIba\u00f1etatik.\n1057 metrora dagoen Iba\u00f1etako mendatetik Mendimotzera doan igoerak, Ortzanzurietako errepikagailurantz doan errepidearen bidea jarraitzen du. Orokorrean garbia den lurretik egiten da, eta, zati batzuetan, Lepoederreranzko antzinako bidearen arrastoak probestuz. Bide honek GR 1 edo Pirinioetako ibilbidea jarraitzen du, eta lehen deskribatutako ohiko donejakue bidearen donejakue bide alternatiboa izan da. Asko dira, baita ere, Pirinioetako pasabide hau, Burgos eta Astorga lotzen zituen Antoninoren Ibilbideko XXXIV. bidearekin identifikatzen duten egileak. Bertatik Lepoederrerantz helduz, ibilbide hau utzi behar da, mendiguneko mendietatik jarraitzeko, lehen adierazitako ibilbidea jarraituz."}
{"id": "78723", "revid": "1310", "url": "https://eu.wikipedia.org/wiki?curid=78723", "title": "Erektion", "text": ""}
{"id": "78724", "revid": "105290", "url": "https://eu.wikipedia.org/wiki?curid=78724", "title": "Barne angelu", "text": "Geometrian barne angelua, amankomuneko mutur bat duten poligono baten bi aldek osatutako angelu bat da, eta poligonoaren barnean dagoena. Poligono sinple batek, erpin bakoitzeko barne angelu bat du.\nPoligono baten angelu guztiek 180 gradu edo formula_1 radian baino gehiago neurtzen ez badute, poligonoa, poligono konbexo bezala sailkatzen da. Poligono konbexo bateko barne angelu guztiak berdinak badira, poligonoa, poligono erregularra da. Hala ez bada, poligono ez erregularra da.\nPoligono erregular batetako barne angeluen batuketa.\nPoligono erregular baten barne angeluen batuketaren balioa, poligonoaren alde kopuruen araberakoa da, eta iraunkor mantentzen da barne angeluen balioen edozein konbinaketarako. Batuketa honen balioa ((\u03a3 \u03b1) graduetan, honako formula hau erabiliz ezagutu daiteke:\nnon n poligonoaren alde kopurua den"}
{"id": "78725", "revid": "336", "url": "https://eu.wikipedia.org/wiki?curid=78725", "title": "Poligono ganbil", "text": "Poligono ganbila 180\u00ba baino gutxiago neurtzen dituen barne angeluak dituen poligono bat da. Poligono ganbil batean, erpin guztiek poligonoaren kanpoalderantz begiratzen dute.\nPoligono ahurra \"ganbil\" bezala sailkatzeko baldintza guztiak betetzen ez dituen poligono bat da.\nPoligono ganbilaren alde batetik igarotzen den edozein lerro zuzenek, poligono osoa, lerro zuzenak definituriko planoerdietako batean oso-osorik uzten du. Hiruki guztiak dira poligono ganbilak. izar poligonoak, euren aldetik, ez dira poligono ganbilak, konkaboak baizik."}
{"id": "78727", "revid": "56334", "url": "https://eu.wikipedia.org/wiki?curid=78727", "title": "Lurrazal ozeaniko", "text": "Gainazal ozeanikoa ozeanoak eratzen duten lur gainazalaren zatia da. Lurraren masa osoaren %0,099a hartzen du eta honen azaleraren 75%-a betetzen du. Honek, lurrazala osatzen du lurrazal kontinentalarekin batera, eta biek elkarrekin, Lurraren bolumen osoaren 1%-a besterik ez dute betetzen.\nLurrazal ozeanikoa eta lurrazal kontinentalaren artean desberdintasun ugari daude. Lurrazal ozeanikoak 5-7 km inguruko lodiera du, lurrazal kontinentalak 35-40 km-ko bataz besteko lodiera duelarik, eremu menditsuetan 70 km-tara iritsiz. Lurrazal ozeanikoaren konposizio kimikoa homogeneoa da; basalto izeneko arroka igneo ilunez osatuta dago. Lurrazal kontinentala, aldiz, mota askotako arrokaz osatuta dago, eta arroka hauek oso zaharrak dira (4.000 milioi urte inguru). Lurrazal ozeanikoko arrokak, berriz, gazteagoak (180 milioi urte inguru) eta dentsoagoak dira.\nGainazal ozeanikoak, mantua eta gainazalaren masa bateratuaren %0,147a du. Lur gainazal gehiena, sumendien aktibitatearen ondorioz eratu zen. Dortsal ozeanikoen sistemak, 40.000 kilometroko luzera duen sumendi sarea, 17 km\u00b3 gainazal ozeaniko berri eratzen du urtean. Horrela, ozeano hondoa basaltoz estaltzen du, hau izanik hondo ozeanikoan arrokarik ugariena. Hawaii eta Islandia, basalto pilaketen bi adibide dira.\nLurrazalaren aldaketa historian zehar.\nMunduko lurrazal ozeanikorik zaharrena Mediterraneoan dago, Zipre, Kreta eta Egipto artean, eta 340 milioi urte inguru izan ditzake, \"Nature Geoscience\" aldizkarian argitaratu berri duten lan baten arabera.\nLurrazal ozeanikoa etengabe berritzen da, dortsaletan sortuz eta subdukzio-eremuetan desagertuz. Hala, gehienez 200 milioi urte izatera iristen da, orohar. Salbuespena Mediterraneoko Herodotus Arroan aurkitu dute. Hango lurrazalaren adina kalkulatzeko, datu geomagnetikoak aztertu dituzte. Dortsal ozeanikoetan lurrazal berria sortuko duen magma atera eta hozten denean, mineralak Lurraren eremu magnetikoaren arabera orientatzen dira. Eta denboran zehar eremu magnetikoaren norantza aldatu egiten denez, denboraren mapa bat gelditzen da ozeanoen hondoan. Mapa hori irakurrita kalkulatu dute 315-365 urte izan ditzakeela Herodotus Arroko azalak. Ikertzaileek iradoki dute Pangea superkontinentearen garaiko Tetis itsasoaren parte izan zitekeela lurrazal zati hori.\nGainazal ozeanikoaren konposizioa.\nLurrazal ozeanikoaren aspektu interesgarrienetako bat, bere lodiera eta egitura arro ozeanikoetan zehar nabarmenki uniformeak direla da.\nHala ere, hainbat ikerketa egin eta gero, gainazal ozeanikoa hiru geruzetan banaturik dagoela esaten da:\nGeokimika.\nHondo ozeanikoko arroka boluminosoenak, ozeano-erdiko Basaltoak dira, hauek potasio bajuko magma eratorriak dira. Arroka hauek ioi litofilo kontzentrazio bajuak, Lurreko elementu arin arraroak, elementu bolatilak eta beste elementu inkonpatibleak dituzte. Hemen, elementu inkonpatiblez osaturiko basaltoak aurki daitezke, baino hauek oso arraroak dira eta Lurrazal ozeanikoko puntu beroekin asoziatua dago. Batik bat, Galapago Irletako, Azoretako eta Islandiako inguruak.\nNeoproterozoiko era aurretik,Lurrazal ozeanikoa oraingoa baino mafikoagoa zen. Zenbat eta mafikoagoa izan, Lurrazal zona alteratuetan, ur molekula (OH) gehiago gorde daitezkela esan nahi du. Subdukzio zonetan, Lurrazal mafiko hau metamorfosi batean murgildu zen eta izatera pasatu zen, eskisto urdin fazie zonetan.\nOzeano hondoaren ezaugarri nagusiak.\nAzken 50 urteetan ozeanografoek eginiko azterketetan oinarrituz, topografikoki hainbat unitate bereizi dira:\nPlaken tektonika eta ozeano hondoaren hedapena.\nPlaken arteko ertzak hiru motatakoak izan daitezke:\nDortsal ozeanikoak eta hondo ozeanikoaren hedapena.\nErtz dibergente gehienak dortsal ozeanikoen gandorrean zehar kokatzen dira. Ertz konstruktiboak kontsideratzen dira, hauetan litosfera ozeaniko berria sortzen delako. Ertz hauei hedapen-zentru ere deitzen zaie, bertan hondo ozeanikoaren hedapena ematen delarik. Plakak bereizten joan ahala, sortutako hausturak mantutik igotako arroka urtuz betetzen dira. Magma hau gutxinaka hozten da, arroka gogorra eratuz eta, horrela, hondo ozeanikoaren zati berriak osatuz. Prozesu hau etengabe gertatzen da.\nHorrela, lurrazal ozeanikoa etengabe berritzen ari da dortsal ozeanikoetan. Dortsaletik urruntzen den heinean, litosfera hozten eta dentsatzen doa, bere gainean sedimentuak eratu ahala. Litosfera ozeaniko gazteena, dortsal ozeanikoetan aurkitzen da eta hauetatik urrundu ahala gero eta zaharragoa da.\nOngi garatutako plaka dibergenteen ertzetan zehar, hondo ozeanikoa igo egiten da, dortsal ozeanikoa eratuz. Elkar konektatutako dortsal ozeanikoen sistema Lurraren azaleko egitura topografiko luzeena da, 70.000 kilometroko luzera gaindituz. Sistema honek lurrazalaren %20a irudikatzen du. Dortsal ozeanikoa, ez da egitura estua; alderantziz, 1.000 eta 4.000 kilometroko zabalerak hartzen ditu. Gainera, dortsalaren segmentu batzuen ardatzetan zehar, rift haran deituriko egitura sakonak egon daitezke.\nDortsal ozeanikoetan gertatzen den litosfera ozeanikoaren berritze mekanismoari hondo ozeanikoaren hedapena deritzo. Prozesu honen bataz besteko abiadura 5cm/urtekoa da.\nDortsal ozeanikoen altuera handiaren arrazoia honakoa da: berriki sortutako lurrazal ozeanikoa beroa dago eta bolumen handiagoa hartzen du, eta beraz, arroka hotzagoek baino dentsitate baxuagoa dauka. Dortsal ozeanikoan zehar litosfera ozeanikoa berria osatzen den heinean, hau hozten eta uzkurtzen hasten da, bere dentsitatea handituz. Uzkurtze termiko honek, dortsaletik urrun dauden sakonune handienak azaltzen ditu.\nHozte eta uzkurtze prozesu hau guztiz amaitzeko, 80 milioi urte inguru pasa behar dira. Momentu horretan, arroka arro ozeaniko sakonean kokatzen da, non sedimentuen metaketaren ondorioz lurperatuta geratzen den. Gainera, hozte prozesuak mantuko arroken sendotzea eragiten du, horrela plakaren lodiera handituz. Hau da, litosfera ozeanikoaren lodiera adinaren araberakoa da: zenbat eta zaharragoa izan (hotzagoa), orduan eta lodiagoa da.\nMantua igotzen den bitartean, hozten eta urtzen doa, presioa jaisten eta solidoak gurutzatzen dituen bitartean. Urtze kantitatea, igotzen den heinean mantuan dagoen tenperaturaren araberakoa da. Hortaz, lurrazal ozeaniko gehienaren sakontasuna edo zabalera, berdina da (1-7 km inguru). Motel zabaltzen diren dortsalak, lurrazal finagoa eratzen du, mantuaren hozte prozesua, bidean hozten delako, beraz, solido gutxiago gurutzatzen ditu eta materia gutxiago urtzen da. Honen adibide gisa, Ozeano Artikoan dagoen Gakkel dortsala daukagu eta hau, besteak baino finagoa da. Besteak baino lodigoak diren dortsalak lumen edo puntu beroen gainean daude. Bertan, mantua beroago dago eta honen ondorioz, solido gehiago gurutzatu eta sakontasun handiagoan urtzen da, sakonera handiagoko lurrazala sortuz. Batik bat, Islandia, 20 km-ko lurrazala duena.\nLurrazal ozeanikoaren adina, litosferaren sakontasuna suposatzeko erabil daiteke, non lurrazal ozeaniko gazteak ez duen bere azpiko mantua hozteko denbora nahikoa izan. Bitartean, lurrazal zaharrak, mantu litosfera zabalagoa du bere azpian.\nBizitzaren zikloa.\nLitosfera ozeanikoa muga konbergenteetan subduzitzen da. Etengabe berritzen doan litosfera konpensatzeko, litsofera ozeanikoaren zati zaharrenak mantura barneratzen dira, hau da, bi plaka elkarren aurka mugitzen direnean, bat bestearen azpian sartzen da. Gune hauei subdukzio-eremuak deritze. Subdukzioa gertatzen da, lurperatzen den plakaren dentsitatea handiagoa delako gainean geratzen den astenosfera baino. Muga konbergenteak, desberdinak izan daitezke:\nLitosfera ozeanikoa beti subduktatzen da, litorfera kontinentala horren dentsoa ez delako. Subdukzio prozesuak, litorfera ozeaniko zaharrena kontsumitzen du, hortaz, honen adina 200 milioi urte ingurukoa izatea estimatzen da. \"\"ren eraketa eta eraldaketa (suntsipen) prozesuan, suntsipen eta berriztapen prozesuak etengabe ematen dira lurrazalean ziklo baten moduan. Ziklo hau, Wilsonen zikloa bezala ezagutzen da.\nLurrazal ozeaniko zaharrena eskala handian, Pazifikoaren mendebaldean eta Atlantikoaren ipar-mendebaldean aurkitzen dira, biak 180 eta 200 milioi urteko adina dute. Hala ere, Mediterraneo itsasoaren hainbat zati, aztarnak dira, aurreko biak baino askoz ere zaharragoa, 270-340 milioi urteetara iritsita.\nOzeano hondoaren hedapenaren teoriaren frogapena.\nOzeanko hondoko sedimentuen zundaketen bidez, ozeano hondoaren hedapenaren froga garrantzitsuenak lortu ditugu. Sedimentuen lodiera neurtu zen, azpiko arroka basaltikoetaraino. Sedimentazioa lurrazal ozeanikoa eratu eta berehala hasten denez, sedimentu zaharrenetan aurkitutako mikroorganismoen errestoak, ozeano hondoaren datazioa egiteko erabili daitezke. Zundaketa hauen bidez, sedimentuen adina dortsaletik urrundu ahala handitzen zela egiaztatu zen. Honek, ozeano hondoaren hedapenaren hipotesia indartzen zuen: lurrazal ozeanikoa gazteena dortsalaren gandorrean aurkituko da eta zaharrena ertz kontinentaletan.\nAnomalia magnetikoak.\nAnomalia magnetiko ozeanikoak, lehen aldiz 1950ean aurkituak izan ziren, EEUUko mendebaldeko kostaldean. Hau, ehun kilometro luzeetan zehar antzeman ziteken, Kaliforniaren hegoaldetik Washington iparralderarte. geofisikoak, anomalia hau haustura guneetan amaitzen zela ikusi zuen eta horretaz gain, forma bereziak zituztela ere antzeman zuen.\nLurrazal ozeanikoak lerro magnetikoen eredu bat erakusten du, dortsal ozeanikoek paraleloa dena. Lerro magnetikoen eredu simetriko positibo eta negatiboa, dortsal ozeanikotik sortzen edo ateratzen da. Arroka berriak magma bidez sortzen dira dortsal ozeanikoetan eta lurrazal ozeanikoa puntu honetatik zabaltzen da. Arrokak sortzeko magma hozten denan, honen polaritate magnetikoa Lurraren polo magnetikoekin lerratzen da. Ondoren, magma berriak hozturiko magma zaharra dortsaletik kanpo joatea eragiten du. Prozesu hau, lurrazal ozeanikoko sekzio paraleloetan gertatzen da alternantzia magnetikoaren arabera.\nIkerketak.\nLurrazal ozeanikoaren estruktura eta konposizioa, hainbat iturburutik lortu da. Lehen ikerketekin batera, gainazalean aipatutako hainbat arroka mota azaldu ziren, baina lurrazalaren estruktura eta osatzen zuten arroken portzentaia argitu gabe zegoen. Aldi berean, errefrakzio sismiko bidezko esperimentuek, hondo ozeanikoaren natura ezagutzea ahalbidetu zuten. Froga hauek, explosioen ondorioz olatu sismikoek milaka kilometroetan egiten zuten bidaia-denbora jakitea ere suposatu zuen.\nOzeanoen sakontasuna neurtzen duten tekniken garapenak hondo ozeanikoko egiturak ezagutzea ahalbidetu zuen. Batimetria , ozeanoaren sakontasunen neurketari eta lurzoru ozeanikoaren topografiaren azterketari deritzo. Hainbat teknika barimetriko daude. Gaur egun, energia sonikoa erabiltzen da sakontasuna neurtzeko. Sakontasuna neurtzeko soinua erabili zuten lehen aparatuak, ekosonda izenekoak, XX.mendearen hasieran erabili ziren lehen aldiz. Aparatu honek, soinu-uhin batzuk igortzen ditu urera. Uhin hauek ohiartzun bat sortzen dute objektu baten edota hondo ozeanikoaren kontra errebotatzerakoan. Errezeptore batek igarotako denbora zehaztasunez neurtzen du. Datu horietatik abiatuz, sakontasuna kalkulatzen da."}
{"id": "78730", "revid": "336", "url": "https://eu.wikipedia.org/wiki?curid=78730", "title": "Guiot", "text": "Guiota urpeko mendi bat da, kono enbor forma duena. Ez da oso ohikoa guiotak bakarti egotea, eta, orokorrean, ehun inguruko lerrokadurak osatzen dituzte. Euren tontorra laua da, eta 900 eta 1800 metro arteko sakoneran dago. Bertan oso-oso antzinakoak diren arrastoak daude, batzuetan, kretazeoan datatu izan baitira. Dirudienez, oso iragan urrunean, uharte txiki bezala, itsas mailatik gora zeuden sumendi eraketak dira. Honela, euren tontorra, higadurak suntsitu zuen; beranduago, orain aurki daitezkeen sakoneraraino urperaketa eragin zuen subsidentzia bat gertatu behar izan zuen."}
{"id": "78732", "revid": "201", "url": "https://eu.wikipedia.org/wiki?curid=78732", "title": "Poligono konbexo", "text": ""}
{"id": "78733", "revid": "201", "url": "https://eu.wikipedia.org/wiki?curid=78733", "title": "Poligono ahur", "text": ""}
{"id": "78734", "revid": "201", "url": "https://eu.wikipedia.org/wiki?curid=78734", "title": "Poligono konkabo", "text": ""}
{"id": "78735", "revid": "2135", "url": "https://eu.wikipedia.org/wiki?curid=78735", "title": "Akaiatar", "text": ""}
{"id": "78736", "revid": "105290", "url": "https://eu.wikipedia.org/wiki?curid=78736", "title": "Anfion", "text": "Greziar mitologian Anfion Zetoren anaia bikia eta Zeus eta Antioperen semea da.\nBeste mitologia batzuetan ez bezala, non bikiek euren arteko izaera ezberdina adierazten duten, zintzotasuna gaiztotasunarekin edo norberekoikeria altruismoarekin orekatuz, Anfionek eta Zetok guztiz kontrakoa irudikatu zuten, anaien arteko ulermenaren eredu izan ziren, euren arteko leiha beharrean, konpentsazio eredua ziren: Zeto, indarrezko lanetan nabarmentzen zen bitartean, Anfion, delikatua zen, musika eta artean interesatua.\nHermes izan zen bere jagolea, esaten denez, jainkoak propio oparitu zion lira bat eta jotzen erakutsi zion, eta hain ondo egiten zuen, ze, Tebasen eraikuntzan (berak eta bere anaiak sortutakoa eta non biak elkarrekin erregeak izan ziren) Zetok bloke astunak eraman behar zituen bitartean, Anfionek egiten zuen bakarra, bere lira jotzea zela, modu batean, ze harriek jarraitu egiten zioten eta euren tokian jartzen ziren.\nAnfion Nioberekin ezkonduta egon zen, Lidiako erregearen alaba, norekin seme-alaba mordoa izan zuen. Zoritxarrez, zortea ez zen bere aldeko egon, eta bere seme-alaba guztiak oso modu tragikoan hil ziren.\nBere zoritxarreko historia gora-behera, Anfion erotu egin zen eta Tebaseko Apoloren tenplua suntsitu nahi izan zuen bere amorrua askatzeko, baina jainkoak, honegatik, zigortu egin zuen Tartaroan."}
{"id": "78741", "revid": "105290", "url": "https://eu.wikipedia.org/wiki?curid=78741", "title": "Stoiocus", "text": "Stoiocus, Euskal mitologiako jainkoa; Akitania erromatarrraren garaian Pirineo aldean. Berari buruzko inskripzioa Asque-n azaldu zen, Bagn\u00e9res-de Bigorre herrian.\nEz dugu berari buruzko ezaugarririk ezagutzen.\nInskripzioa.\nDEO STOIOCO\nD.C: JVL. JUSTI\nNUS VATVUM\nSOLVIT\nLUBENS\nMERENTI"}
{"id": "78742", "revid": "3591", "url": "https://eu.wikipedia.org/wiki?curid=78742", "title": "Suttunius", "text": ""}
{"id": "78744", "revid": "6327", "url": "https://eu.wikipedia.org/wiki?curid=78744", "title": "Hegoaldeko Frantziar Lurraldeak", "text": ""}
{"id": "78745", "revid": "1340", "url": "https://eu.wikipedia.org/wiki?curid=78745", "title": "Akrotiri eta Dhekeliako base subirano britainiar burujabeak", "text": ""}
{"id": "78746", "revid": "1340", "url": "https://eu.wikipedia.org/wiki?curid=78746", "title": "Eurokopa 2004", "text": ""}
{"id": "78747", "revid": "1340", "url": "https://eu.wikipedia.org/wiki?curid=78747", "title": "Eurokopa 2012", "text": ""}
{"id": "78750", "revid": "336", "url": "https://eu.wikipedia.org/wiki?curid=78750", "title": "Matua", "text": "Matua (; ) Kurileen uhartediko errusiar uharte bat da. Bere hedadura 52 kilometro karratutakoa da eta erdialdeko Kurileen uharteen taldean dago.\nGeografia.\nMatua uhartea honako koordenatu geografiko hauetan dago:\nHegoaldean, Rasshua uhartea dago, Nadezhda itsasarteak banandua, eta, iparraldean, Raikoke uhartea. Kruzenstern itsasarteak, uharte hau, iparraldeko Kuriles uharteetatik banatzen du.\nAdministratiboki Sakhalingo oblastak kontrolatzen du."}
{"id": "78751", "revid": "105290", "url": "https://eu.wikipedia.org/wiki?curid=78751", "title": "Lupuzuriko Kaskoa/Bustarkomendi", "text": "Lupuzuriko Kaskoa, Bustarkomendi ere deitua, Nafarroako erdialdeko Pirinioetan dagoen mendi bat da. Lindus mendilerroa osatzen duten hiru mendietako bat da. Bere garaiera, 1209 metrokoa da. Garaieran, mendilerro honetako bigarrena da.\nIrispideak.\nAuritzetik.\n888 metrora dagoen Auritzetik, bide bat hartzen da, lehenik mendebaldera eta gero iparraldera, 917 metrora dagoen Orreagara doana. Xurdingana izeneko labarraren sarrerara heltzean, ezkerralderantz desbideratu behar da, Aldudeko bidea delakotik 1105 metrora dagoen Atallozti lepora igotzeko, mendilerro honetako mendirik garaiena den Lindus menditik hegoaldera dagoen lepoa. Ezkerretik jarraitu behar da, 1153 metroko garaiera duen lehen muinoa bere hegoaldeko aurpegitik inguratuz, lepo berri batetara iritsiz, Uztarketako lepoa izena duena, 1112 metroko garaieran. Bideak, Lupuzuriko Kaskoa mendiaren hegoaldeko tontorretik jarraitzen du, beste lepo batetarantz, oraingo honetan, Bi Zubien lepoa izenekoa, 1143 metrora. Bi pasabide hauen artean, edozein aukera daiteke zuzenean Lupuzuriko Kaskoaren hegoaldeko tontor garbi eta belartsura igotzeko. 1189 metroko garaierara jaitsiera labur baten ondoren, 1209 metrora dagoen tontorrera igotzen da.\nIba\u00f1etatik.\n1057 metrora dagoen Iba\u00f1etako mendatetik, asfaltaturiko bide batek, 1283 metroko garaiera duen Girizu mendia inguratzen du eta 1169 metroko garaieran dagoen Lindus mendilerroan amaitzen da. Hegoalderantz jaisten da, Atallozti leporantz, 1105 metroko garaieran, non aurreko ibilbidearekin lotzen den."}
{"id": "78752", "revid": "103793", "url": "https://eu.wikipedia.org/wiki?curid=78752", "title": "Argarai mendilerroa", "text": "Argarai mendilerroa Nafarroa Garaiko erdialdeko Pirinioetako mendilerro txiki bat da, Nafarroa Beherearekin duen mugatik gertu.\nErrobien barneko mendilerroak Lauri\u00f1aga, Adartza, Lindus, Argaraiko mendilerro txikietan kokatuta dagoen gailurreria bat osatzen du, Otsamunho, Sorogain, Mendiaundi, Girizuko mendi-oinekin lotuta.\nBere punturik altuena Argarai mendia da, 1.228 metrorekin. Mendilerroan dagoen Argarai mendiak ematen dio izena mendilerroari.\nMendiak.\nBost mendik osatzen dute mendilerro hau. Honako hauek dira:"}
{"id": "78753", "revid": "512", "url": "https://eu.wikipedia.org/wiki?curid=78753", "title": "Greziar tenplu", "text": "Greziar tenplua eraikin erlijioso mota bat da, Antzinako Grezian itxuratua. Tenplu hauek greziar politeismoaren gurtza gune garatuenak ziren, eta arkitekturako maisulan ugari eman ditu, hala nola Partenoia. Greziar politeismoaren ondoren ere, tenpluen arkitektura inspirazio iturri izan dira, erromatar arkitektura eta neoklasikoa garatzeko unean.\nKokapena eta kontzeptu orokorrak.\nKokapen geografikoari dagokionez, esan behar dugu Greziako artea Kretan eta Mizenasen eman zen arte kreto-mizenastarrean oinarriturik dagoela. K. a. VIII. mendean artearen kontzeptua aldatu egiten da gehienbat eskulturan eta arkitekturan eta bi kontzeptu nagusietan oinarritzen da:\nOrdenak.\nAztergai berezi gisa tenpluetako zutabeak hartuz gero, gerora erromatarrek berrartuko zituzten hiru arkitektura-ordena grekoen ezaugarriak bereizi ditugu: doriar ordena, joniar ordena eta korintoar ordena.\nGaraiak.\nHiru garai desberdintzen dira Grezian arteari dagokionez:\nGreziako hiriek Polis hiri independenteetan antolatzen ziren, autogobernu maila handia zutenak. Garrantzitsuenak Atenas eta Esparta izan ziren.\nBerezitasunak.\nGreziako arkitekturaren ezaugarri garrantzitsuenak eraikinetako elementu eta dekorazioaren arteko harmonia, erabilitako material ugariena harria eta marmola izatea, eraikuntza erraldoiak baztertzea, ganga eta arkuak ezagutzen ez zituztenez baoburuak erabiltzea, elementuen errepikapena erritmo bat lortzeko, ikuspuntu askotatik ikusi ahal izatea obra, errore bisualak izatea eta eraikuntza garrantzitsuena tenplua izatea dira.\nPartenoia tenplu bat dela esan dugu, eta eraikin mota honen ezaugarri garrantzitsuenak hauek dira:\nMotak.\nZutabeen kopurua fatxadan araberako sailkapena.\nZutabeen kokapenaren araberako sailkapena."}
{"id": "78754", "revid": "201", "url": "https://eu.wikipedia.org/wiki?curid=78754", "title": "Delfoseko Santutegia", "text": ""}
{"id": "78761", "revid": "512", "url": "https://eu.wikipedia.org/wiki?curid=78761", "title": "Castill\u00e9jar", "text": "Castill\u00e9jar Granadako probintziako (Espainia) udalerria da. 2007an 1.600 biztanle zituen."}
{"id": "78763", "revid": "1781", "url": "https://eu.wikipedia.org/wiki?curid=78763", "title": "Castillejar de los Rios", "text": ""}
{"id": "78764", "revid": "1781", "url": "https://eu.wikipedia.org/wiki?curid=78764", "title": "Castill\u00e9jar de los R\u00edos", "text": ""}
{"id": "78765", "revid": "1781", "url": "https://eu.wikipedia.org/wiki?curid=78765", "title": "Castill\u00e9jar de los Rios", "text": ""}
{"id": "78766", "revid": "1781", "url": "https://eu.wikipedia.org/wiki?curid=78766", "title": "Castillejar de los R\u00edos", "text": ""}
{"id": "78767", "revid": "688", "url": "https://eu.wikipedia.org/wiki?curid=78767", "title": "Kadaguako korridorea", "text": "BI-636 edo Kadaguako korridorea Bilbo eta Gue\u00f1es lotzen duen errepidea da, bere ibilbidearen %65a autobia dena. Lehendabiziko sei kilometrotan zirkulazio norabide bakoitzak errei bi ditu eta abiadura orduko 80 kilometrokoa da, gero 120 kilometrokoa izango dena. Bestea errei bakanako errepidea da Gue\u00f1es, Balmaseda eta Burgosko probintziako muga artean, abiadura orduko 90 kilometrokoa duena.\nHistoria.\n1987an, Bizkaiko Foru Aldundiak Balmaseda eta Zalla arteko lehendabiziko tarteunea lizitatu zuen. Herri hauetan ez irteteko saihesbidea zen, orduan C-6318 eta oraingo CL-629 den errepidean. Bilbo partetik Sodupe eta Alonsotegi inguruan hasi zen. Orduan ez zuen BI-636 izena, baizik eta C-6318.\n1992an Bilbo eta Kastrexana arteko tarteunea lizitatu zen, Kadaguako korridoreko lehendabiziko tarteunea zena. 1995ean bukatu zuten A-8ko 120 irteeran hasten den tarteune hau.\n2006an Sodupe eta Gue\u00f1es arteko tarteunea eraiki zen, 1987an eraikitako tarteunearekin lotuko zuena.\n2007ean Kastrexana eta Arbuio artekoa ireki zen. Bestetik, Arbuio eta Sodupe artekoa 2008ko martxoan ireki zuten.\nEra berean, antzinako BI-636, Kadagua ibaia ingurutik zihoana, BI-3651 berria da eta BI-636 berria autobia da."}
{"id": "78768", "revid": "336", "url": "https://eu.wikipedia.org/wiki?curid=78768", "title": "Ordoki abisal", "text": "Ordoki abisalak arro ozeanikoaren hondoko sakoneko ordoki edo malda leuneko tokiak dira. Lurreko tokirik lau eta leun eta gutxien esploratuen artean daude. Ordoki abisalak, gutxi gora-behera, ozeano hondoaren %40a suposatzen dute eta 2.200 eta 5.500 metro arteko sakoneran daude. Ezponda kontinentalaren oina eta dortsal ozeaniko edo fosa baten artean geratzen dira.\nPlanetako sedimentazio gune nagusiak dira, sedimentu geruzen azpian, gainazal ozeanikoa dago magnesio silikatoz osatuak, basalto erako arrokak eratzen dituztenak. Arroka hauek, euren jatorria, dortsal ozeanikoetan dute, bertatik gainazalerantz igotzen den magmaren solidotzeagatik, eta subdukzio guneetan deusezten dira, kontinenteen ondoan, non, berriz magman sartzen diren.\nOrdoki abisaletako erliebearen elementu nabarmengarri urrien artean, honako hauek daude.\nOrdoki abisalera ez da eguzkiaren argia iristen. Honegatik, ia ez dago bizirik, eta, dagoena bakterio kimiosintetikoz osatua dago (fotosintesia egiten ez dutena, baizik eta antzeko prozesu bat, sumendi guneetako lur azpitik datozen produktu gaseosoek eragindakoa), baita animalia ornogabe batzuetaz (zizareak adibidez) eta ornodun batzuk (arrain batzuk). Arrain abisalek, aho handiak dituzte, eta, argi falta dela eta, ehiza egin beharrean, tranpak prestatzen dituzte euren harrapakinentzako; horretarako, batzuk biolumineszentziaz baliatzen dira, eta eurengana hurbiltzen diren harrapakinen arreta erakartzen duten argi eranskinak dituzte; une horretan, aipaturiko aho handiaz harrapatzen dituzte."}
{"id": "78769", "revid": "105290", "url": "https://eu.wikipedia.org/wiki?curid=78769", "title": "Urdu\u00f1a-Bilbo errepidea", "text": "Urdu\u00f1a-Bilbo errepidea edo Urdu\u00f1a eta Bilbo lotzen duen errepidea da, Bizkaiko Oinarrizko sarean (sare laranjan) dagoena. Bizkaian 26 kilometro ditu eta Araban beste 19 kilometro, non izena du.\nIbilbidea.\nUrdu\u00f1ako mendatetik datorren A-2625 eta Urdu\u00f1a zeharkatzen duen BI-2625 errepideen arteko lotunean hasten da. Hiru kilometro geroago, Arabako mugan A-625 izena hartzen du, hurrengo 19 kilometrotan zehar. Berriro Bizkaian, Areta, Ugao eta Arrigorriaga zeharkatzen ditu. Irubide eta Arizgoititik gertu N-634 errepidearekin lotunea du. N-634 errepidearekin 4 kilometroz jarraitzen du Etxebarri arte. Bilbora Ibarsusin heltzen da non Zumalakarregi eta Maurice Ravel Etorbideak egiten ditu. Azkenean BI-627an du amaiera, Artxanda-Ugasko tunelean."}
{"id": "78773", "revid": "105290", "url": "https://eu.wikipedia.org/wiki?curid=78773", "title": "Iraupen luze", "text": "Historian, iraupen luzea egonkortasun luzeko egiturei dagokien garai historikoaren maila bat izendatzen duen terminoa da (marko geografikoak, errealitate biologikoak, ekoizpen mugak, baita ideologia fenomenoak ere) abagunearen denbora mailatik, non aldaketa nabarmena den (sail ekonomikoak, aldaketa prozesuak, Industria edo Burgesiarenak bezalako iraultzak) eta batez ere, iraupen laburretik edo gertaeretatik bereizteko. Terminoa Fernand Braudelek sortu zuen, Annalen eskolarekin batera, batez ere \"La M\u00e9diterran\u00e9e et le Monde M\u00e9diterran\u00e9en a l'\u00e9poque de Philippe II\" (Mediterraneoa eta Mediterraneoko mundua Filipe II.aren garaian) izeneko estudio klasikoan batez ere."}
{"id": "78779", "revid": "6327", "url": "https://eu.wikipedia.org/wiki?curid=78779", "title": "Compostelako Donejakue", "text": ""}
{"id": "78781", "revid": "119347", "url": "https://eu.wikipedia.org/wiki?curid=78781", "title": "Heliozentrismo", "text": "Heliozentrismoa (grekeraz: \"\u1f25\u03bb\u03b9\u03bf\u03c2\"-helios \u00abeguzkia\u00bb eta \"\u03ba\u03ad\u03bd\u03c4\u03c1\u03bf\u03bd\"-kentron \u00aberdigunea\u00bb) eredu astronomiko bat da. Eredu honen arabera, Eguzkia erlatiboki geldirik dago, eta unibertsoaren erdian kokatuta dago; eta Lurra eta beste planeta guztiak Eguzkiaren inguruan biraka dabiltza. Historikoki heliozentrismoa eta geozentrismoa (lurra erdian kokatzen da, eta eguzkiak ematen dio bira lurrari) kontrako ikuspegiak ziren. Lurra eguzkiaren inguruan biratzen delako ideia K.a III. mendekoa da. Garaiko astronomoen artean arrakastarik izan ez zuen arren, Arkimedesek \"Zirkuluaren neurriaz\" liburuan aipamena egin zuen.\nPizkundean, XVI. mendean, Nikolas Koperniko poloniar katoliko eta matematikariak sistema heliozentrista aurkeztu zuen bere \"De revolutionibus orbium coelestium\" liburuan 1543an. Antzinean Aristarko Samoskoak ere proposatu zuen teoria hori, Eguzkiaren tamaina Lurrarena baino askoz handiagoa zela ikusita. Heliozentrismoak zalantzan jarri zuen ordu arte indarrean izan zen Klaudio Ptolomeoren teoria geozentrikoa, hau da, Eguzkia eta gainontzeko planetak Lurraren inguruan biratzen zirelako teoria. Koperniko mugitzen ari zen Lur baten ideian oinarritu zen planeten mugimendua azaltzeko. Sistema heliozentrikoan, errazagoa da planeten posizioak zuzen kalkulatzea eta, horregatik, Kopernikok ez zuen inongo zalantzarik izan 2.000 urte baino gehiago iraun zuen teoria geozentrikoarekin apurtzen. Horrek markatu zuen Zientziaren historiaren \"kopernikar iraultza\". Hurrengo mendean, Johannes Keplerrek heliozentrismoari orbita eliptikoen ideia erantsi zion. Haren lanak teleskopio batetik egindako behaketetan oinarritu ziren, eta ondoren Galileo Galileik aurkeztu zituen.\nWilliam Herschelek, Besselek eta beste hainbat astronomok egindako behaketekin unibertsoaren erdian Eguzkia dagoela onartu zuten. 1920an Edwin Hubblek unibertsoa askoz ere gauza konplexuagoa zela frogatu zuen: gure galaxia Esne Bidea dela eta mila milioi galaxia gehiago daudela.\nFuntsezko hipotesiak.\nKopernikoren teoriaren funtsezko hipotesiak honako hauek dira:\nEzin da zalantzan jarri teoria geozentrikoko 2000 urteak ez zirela Kopernikoren liburua argitaratu bezain pronto amaitu. Bi sistemen arteko trantsizioa pixkana-pixkana eman zen, Pizkundeak eta neoplatonismoak inspiratutako gizarte behar batek gobernatua.\nPlaneten mugimenduak teoria heliozentrikoan.\nTeoriak, Lurra espazioan, orbita eliptiko batean, beste edozein planeta bezala mugitzen zela iradokitzen zuen, eta planeten zeruko mugimendu zaila, Lurraren translazio eta errotazio mugimenduen konbinaketaren emaitza zela. Mende asko lehenago, Aristarko Samoskoa eredu heliozentriko bat aurkezten saiatu zen arren, eta Kopernikok Pizkunde garaian gauza bera egin arren, egia esan, Ptolomeoren ereduak, planeten mugimenduak, garaiko astronomo eta astrologoak konformatzeko haina zehaztasunez deskribatzen zituen. Baina Koperniko eta bere eredua interesatu zitzaien gainontzeko zientzialariak erakarri zituena, sistema beraren sinpletasuna zen. Hala eta guztiz ere, Keplerren lanak iritsi arte ez zen planeten mugimenduaren eredu on bat agertu.\nKopernikoren ereduan, bi goiko edo beheko konjuntzioen arteko tartea, planeta barnekoa bada, eta bi bateratze edo oposizioren artekoa, planeta kanpokoa bada, aro orbitala deitzen da. Antzinatetik ezagutzen da aro hori planeta guztientzat. Aro sinodiko horretan, planeten konfigurazio ezberdinak errepikatzen dira. Kopernikoren ideiak, Ptolomeoren ereduaren krisi testuinguru batean agertzen dira, oraindik akatsak izaten jarraitzen zuena, eta geroz eta zailagoa egiten ari zen epiziklo berriak sartuz. 1500ean, Kopernikok astronomiako doktoretza lortu zuen, Erroman. Hurrengo urtean, Paduan medikuntza ikasteko baimena lortu zuen (Galileok ikasketak eman zituen unibertsitatea, ia mende bat beranduago). Mediku bezala graduatu zenik sekula dokumentatu ez den arren, mediku bezala lan egin zuen sei urtez Heilsbergen. 1504tikaurrera, Frauenburgeko diozesiko kanonigoa izan zen. Urte hauetan zehar Theophylactusen gutunak grezieratik eginiko itzulpena argitaratu zuen (1509), finantzak ikasi zituen eta 1522an, txanponaren erreformei buruzko memorandum bat idatzi zuen.\nKoperniko, heliozentrismoaren aurkitzaile edo benetako garatzailetzat har ezin daitekeen arren, funtsezko funtzio bat bete zuen bere ondorengo zientzialarien inspiratzaile bezala. Benetako iraultza oraindik etortzeko zegoen, Galileo, Kepler edo Descartes bezalako zientzialariek gai honi buruzko eztabaidak sortzerakoan, zeintzuk epistemologia, filosofia eta teologia berrantolatzera eramango zuten. Hain zuzen ere, Galileok Jupiterren ilargien behaketak izan ziren balantza Kopernikoren iraultzaren alde okertuko zuten froga sendoak.\nLehen ikusmoldeak.\nZerua begiratzen duen edonori iruditu diezaioke lurra leku bakar batean geldirik dagoela eta zerua ekialdetik sartu eta mendebaldean sartzen dela. Gehiago aztertzen badugu ordea, mugimendu konplexuagoak ikusten dira. Esaterako eguzkia eta ilargia irteten diren lekua urtean zehar aldatu egiten dela, edo izar eta planeta batzuk hilabete askotan desagertu egiten direla, edo planetak batzuetan atzeko izarren kontrako mugimenduan mugitzen direla. Aipatutako mugimendu honi \u201cplaneten atzerakoitasuna\u201d deitzen zaio.\nMugimendu hauek hobeto aztertzen eta ulertzen joan ahala, deskribapen hobeak egin ahal izan ziren, ezagunena teoria geozentrikoa (ptolomeotarra) izan zen, K.o II. mendean goia jo zuena. Ptolomeotar sistema, sistema astronomiko sofistikatu bat zen, planeten posizioa zehaztasun handiz kalkulatzeko balio zuena. Ptolomeok \"Almagesto\" lanean adierazi zuen mugimenduak aztertzeko tresna matematiko sinple bat nahikoa dela. Hala ere, lurraren errotazioaren ideia baztertzen zuen, arrazoituz horrek haize ikaragarriak sortuko lituzkeela. Bere planetaren hipotesiak, ordea, egokiak ziren, lurraren, eguzkiaren eta izarren distantzia zehatza neurtzeko gai izan baitzen. Hartara,\u00a0izarrak 20 unitate astronomikotan ezarri zituen.\nGreziarra mundua eta mundu helenistikoa.\nPitagorikoak.\nUnibertsoaren modelo geozentrikoa Filolao pitagorikoak proposatu zuen (K.a 390. urte inguruan). Filolaoren arabera, unibertsoaren erdian \u201csu zentrala\u201d\u00a0 dago eta honen inguruan dauden lurra, eguzkia, ilargia eta planetak mugimendu zirkular uniformeak egiten dituzte. Eguzkiak su zentralaren inguruan biratzen du urtean behin eta izarrak geldirik daude; lurrak beti alde berdina ezkutatzen du su zentralarekiko, hauek lurrarekiko ikusezinak bihurtuz. Mugimendu zirkular uniformearen kontzeptu pitagorikoa zeruko mugimenduak izendatzeko erabili zen 2000 urtez gutxi gorabehera. Kopernikok hauek aipatu zituen esanaz Lurra geldirik zegoelako ideia ez zela berria, ez eta iraultzailea ere.\nHeraklides Pontikok (K.a. IV. mendea) zeruko esferaren eguneroko mugimendua azaltzen zuen lurraren errotazioaren bidez. Esaten denez, Merkuriok eta Artizarrak Eguzkiaren inguruan biratzen zuela sinesten zuen, eta hauek beste planetekin batera Lurraren inguruan biratzen zutela.\nAristarko Samoskoa.\nSistema heliozentrikoa proposatu zuen lehen pertsona ezaguna Aristarko Samoskoa izan zen (K.a 270. urtea). Eratostenesen antzera, Lurraren tamaina kalkulatu zuen eta, Eguzkiaren eta Lurraren distantziak kalkulatu zituen. Aristarkok ondorioztatu zuen Eguzkia Lurra baino sei edo zazpi aldiz handiagoa dela eta ehunka aldiz bolumen handiagoa duela.\nAristarkok uste zuen izarrak urrun zeudela eta hau oinarri hartuta, Lurra Eguzkiaren inguruan biratzen zenean, eguzkiak ez zirela mugitzen pentsatzen zuen. Antzina pentsatzen zena baino urrunago daude izarrak, eta beraz teleskopioarekin bakarrik ikus zitekeen.\nKopernikar iraultza.\nEredu astronomikoa\u200b.\nXVI. mendean Nikolas Kopernikoren \"De revolutionibus\"-ek eztabaida bat aurkezten du unibertsoaren\u00a0 eredu heliozentrikoaren inguruan, hau da, Ptolomeok bere \"Almagesto\" lanean eredu geozentrikoa aurkeztu zuen modu antzekoan K.o II. mendean. Kopernikok filosofikoki eztabaidatzen du proposatutako sistemaren inguruan, geometrikoki behaketa astronomikoak zehaztasunez egiten ditu eta taula astronomiko ugari idazten ditu etorkizuneko izarren eta planeten posizioak kalkulatzeko. Honekin, Kopernikok heliozentrismoa espekulazio filosofikoetatik astronomia iragarle geometrikora mugitu zuen.\nZientzia modernoaren ikuspuntua.\nKeplerren hiru legeek (1600. urte hasiera) matematikoki deskribatzen dute Eguzkiaren inguruko orbiten mugimenduak. Heliozentrismoaren hipotesiaren hiru froga nabarmen eman ziren 1727an Bradleyren eskutik, 1838an \u00a0Friedrich Wilhelm Bessel-en eskutik eta 1851an Focaulten eskutik. Besselek izarretako paralaxia zero baino handiagoa zela frogatu zuen. Urte berean Friedrich Georg Wilhelm Struvek eta Thomas Hendersonek beste bi izarren paralaxia neurtu zuten, zehazki esanda Vega eta Alpha Zentaurirena.\nHeliozentrismoaren ideia egiazkoa ez dela pixkanaka ondorioztatzen joan zen. Eguzkia ez zela unibertsoaren erdigunea baizik eta izar bat beste askoren artean Giordano Brunoren ekarpena izan zen. XVIII eta XIX. mendeetan zehar Eguzkia izar bat zenaren ideia gero eta nabariagoa zen. XX. menderako\u00a0 galaxia asko zegoenaren gaia jada ez zen eztabaidagai.\nAbiadura absolutuaren kontzeptua, geldialdian egotea kontuan hartuta kasu partikular bezala, erlatibitatearen printzipioan oinarritua dago, baita edozein unibertsoaren erdigune ere koordenada natural bezala. Mach-en printzipioaren formulazio batzuk kontuan hartzen dute egonaldiak unibertsoaren masa distantziekin alderatuz propietate bereziak direla.\nEztabaida Eguzki Sistemara mugatzen bada, eguzkia ez dago planeten zentro geozentrikoan, baizik eta orbita eliptikoen fokuan. Gainera, planeta baten masa eguzkiaren masarekin alderatuta gutxiago denez, Eguzki sistemaren grabitate zentroa Eguzkiaren zentroarekin mugitzen da (platenen masa, Jupiterrena adibidez, eguzkiaren masaren\u00a0%0,14 da).\n\"Geozentriko\" eta \"heliozentriko\" adjektiboen erabilera modernoa.\nKalkulu modernoetan, \"geozentriko\" eta \"heliozentriko\" terminoak arrazoi praktikoengatik hartutako koordenatu sistemak izendatzeko erabiltzen dira. Sistema horietan, jatorria Lurraren masen zentroa, Lurra-Ilargi sistema, Eguzkia, Eguzkitik hasi eta planeta guztiak eguzki sistema osoa kontuan hartuta aukera daiteke. Dena dela, koordenatu \"geozentriko\" edo \"heliozentriko\"en aukeraketak soilik inplikazio praktikoak ditu, filosofikoak eta fisikoak alde batera utzita."}
{"id": "78784", "revid": "105290", "url": "https://eu.wikipedia.org/wiki?curid=78784", "title": "Armasto", "text": "Armasto, euskal mitologiako jainkoa; Akitania erromatarrraren garaian Pirineo aldean. Berari buruzko inskripzioa Valcabr\u00e8re herrian azaldu zen.\nEz dugu bere ezaugarririk ezagutzen."}
{"id": "78785", "revid": "90799", "url": "https://eu.wikipedia.org/wiki?curid=78785", "title": "Epistemologia", "text": "Epistemologia, edo batzuentzat sinonimoa den gnoseologia, (grezieratik: edo \"episteme\", \u00abezagutza\u00bb; \u03bb\u03cc\u03b3\u03bf\u03c2 edo logos, \u00abikerketa\u00bb) ezagutza zientifikoaren ekoizpena eta balioztatzea aztertzen dituen filosofia adarra da, eta, harekin batera, etika, logika eta metafisikaren azpiesparru gisa ere jotzen da. Epistemologoek ezagutzaren izaera, jatorria eta esparrua, justifikazio epistemikoa, sinesmenaren arrazionaltasuna eta erlazionatutako hainbat gai aztertzen dituzte. Epistemologiako eztabaidak, oro har, lau ardatz nagusitan biltzen dira:\nEpistemologia, ezagutzaren teoria gisa, ezagutzara garamatzaten zirkunstantzia historiko, psikologiko eta soziologikoez arduratzen da. Bestalde, ezagutza hori lortzeko irizpideak justifikatu edo baliogabetzen ditu. Era berean, kontzeptu epistemiko ohikoenen definizio argi eta zehatzak lortzea du xede, hala nola, egia, objektibitatea, errealitatea edo justifikazioa. Epistemologiaren lehen aztarnak Antzinako Grezian aurkitzen dira, besteak beste, Parmenides eta Platonen lanetan.\nAntzinako Grezian, \"episteme\" gisa ezagutzen zen ezagutza \"doxa\" gisa ezagutzen zen ezagutzari kontrajartzen zitzaion. \"Doxa\" gizakiaren ezagutza arrunta edo behe mailakoa zen, hots, hausnarketa kritiko zorrotz baten menpe ez zegoena. \"Episteme\"a, berriz, zorroztasunarekin landutako ezagutza zen. Hori dela eta, zientzia edota ezagutzaren teoriaz ari garenean, \u201cepistemologia\u201d behin baino gehiagotan agertzen den terminoa da.\nHainbat egilek epistemologia eta gnoseologia bereizten dituzte. Gnoseologia ezagutza eta pentsamenduaren azterketa orokor bat da; epistemologia, aldiz, zientziaren bitartez lortzen den ezagutzaren azterketa da. Beste hainbat autoreren ustez, \u201cepistemologia\u201d kontzeptuaren esanahia zabaltzen joan da eta \u201cezagutzaren teoria\u201d kontzeptuaren sinonimo erabiltzen dute.\nBestalde, ezagutzaren teoria espezifikoak ere epistemologia badira, adibidez, epistemologia zientifiko orokorra, zientzia fisikoen epistemologia edo zientzia psikologikoa.\nSarrera.\nGaur egun, epistemologiaren ideiaren inguruan dagoen aniztasun teorikoaren bi adibide Karl Popper eta Jean Piaget dira.\nPopperren ustez, epistemologiaren auzia hiru aldagaik definitzen dute: 1) ezagutzaren baliozkotasunari buruzko interesak (subjektuak ezagutza lortzen duen modua aztertzea alferrikakoa da bere baliozkotasunari dagokionez); 2) ezagutzaren subjektibitatearekiko desinteresak (zientzia ikuspuntu objektibotik aztertutako hizkuntza logiko gisa soilik hartzen da), hau da, epistemologiak zientziaren adierazpenak eta haien arteko harreman logikoak (justifikazioa) lantzen ditu; eta 3) izaera logiko-metodologikoak; hau da, normatibo eta filosofikoak.\nPiageten epistemologiaren printzipioek Popperrek proposatutako printzipioekin talka egiten dute. Izan ere, Piageten epistemologiari ezagutzaren balizkotasuna interesatzeaz gain, ezagutza horretara iristeko baldintzak ere interesatzen zaizkio. Horregatik du garrantzia epistemologian jakintza eskuratzen duen subjektuak. Horrez gain, epistemologia enuntziatu zientifikoen jatorriaz arduratzen da, baita dimentsio linguistiko eta logiko-formala gainditzen duten zientzien alderdi anitzez ere. Piagetentzat, epistemologiak izaera zientifikoa du; hau da, izaera teoriko eta enpirikoa, eta ez metodologiko eta praktikoa.\nAutore guztiak ez dira jartzen ados arazo nagusietan, ezta beraien diziplinaren \u2013epistemologiaren\u2013 izaerari dagokionez ere. Baina, hala ere, epistemologia giza-ezagutzaren izaera ezagutzea helburu duen zientzia dela esan daiteke, giza-ezagutzaren printzipioak, funtzionamendua, ezagutza motak eta metodoak ikertzen dituelarik.\u00a0 Javier Monserraten arabera, zera egiten du epistemologoak: esperientzia edo introspekzioan ematen diren prozesu kognitiboen auto-behaketa; giza errealitatearen esperientziak duen egituraren behaketa; gizakiak kulturalki erabiltzen duen ezagutza nola azaltzen den aztertu; ezagutza zientifikoaren garapena eta historia ikertu; eta azkenik, giza ezagutzaren inguruko hausnarketa zientifikoak eta ikerketak egin.\nEz da erraza epistemologia eta antzeko beste zenbait diziplina bereiztea. Normalean, \u201cepistemologia\u201d terminoaren mugak komenigarritasun eta erabilgarritasunaren arabera definitzen dira, eta ez egiatasun edo faltsutasun printzipioen arabera. Baina adostasuna badago ere, adostasun prekarioa da; izan ere, ezagutzaren inguruko hausnarketa ezagutza dinamiko eta konstituzionala den heinean, termino horren mugak maiz aldatzen dira.\u00a0\nIldo horri jarraituz, \u201cepistemologia\u201d kontzeptuak eta \u201cezagutzaren teoria\u201d kontzeptuak muga zehaztugabeak dituzte. Bi kontzeptu horien arteko erlazioa espezie eta generoaren arteko erlazioaren arabera azal daiteke. Ezagutzaren teoria generoa izango litzateke, eta epistemologia, aldiz, espeziea, ezagutza mota jakin bat aztertzen duelako: ezagutza zientifikoa. Neopositibista eta enpirista logikoen arabera, ordea, ez dago diferentziarik bi kontzeptu horien artean, soilik ezagutza zientifikoak merezi duelako \u201cezagutza\u201d terminoa. Hala eta guztiz, eskola horietako batzuk ezagutza mota desberdinak bereizten dituzte. Hauentzat, sentimenduak eta intuizioak ere ezagutza mota gisa kalifikatu daitezke, zeinak ez duten zientziaren ezagutza prozedura berdina jarraitzen. Fenomenologoek proposatu dute gizakiaren ezagutza-gaitasunak \u201cesentzien intuizioa\u201d delako horretara bideratu behar direla. Nahiz eta ezagutzaren teoria eta epistemologia desberdindu, kontuan izan behar da beti ezin dela egin bereizketa hori, \u201cepistemologia\u201d hitza, substantiboa den heinean, errazago ezartzen delako.\n\u201cEpistemologia\u201d eta \u201czientziaren filosofia\u201d kontzeptuen mugak ere ez dira oso nabariak. Zentzu zabalean, epistemologia zientziaren filosofiaren kapitulu bat izango litzateke, zientziaren filosofia praktikatzeko modu bat, hizkuntza zientifikoaren analisi logikoan oinarritzen dena. Bi kontzeptu horien desberdintasuna mantentzeko, zenbait autorek epistemologiak filosofiarekin zerikusirik ez duela esaten dute, lehena zientziarekin lotuz, zeina ezagutza mota bakarra izango zatekeen. Hala ere, ezin dira hain erraz bereizi zientziaren gaineko hausnarketa (epistemologia) eta filosofia. Lehenik eta behin, egungo epistemologia egiteko modu asko filosofiari lotuta egon direlako, hara nola, Meyerson, Cassirer, Brunschvicg, Eddington, Bachelard eta Gonsethen teoriak. Bigarrenik, epistemologiaren zenbait arazok bere muga propioak gainditzen dituelako, izaera orokorra (filosofikoa) duten arazoak direlako; eta azkenik, epistemologiak ezin dituelako arazo parazientifikoak lantzeari utzi, zeinak tradizio filosofikoaren parte izan diren.\nHorrez gain, ez da erraza epistemologiaren eta metodologia zientifikoaren mugak bereiztea. Diziplina desberdinak al dira? Metodologia, diziplina gisa, epistemologiaren zati bat da? Tradizionalki pentsatu izan da epistemologiak ez zituela metodo zientifikoak ikertzen, azken hauek \u201cmetodologia\u201d deituriko logikaren zati bati zegokiola pentsatzen zelako. Epistemologiak, beraz, zientzia ezberdinen ondorio, hipotesi eta printzipioak zituen ikerketa objektu gisa. Gaur egun ez da bereizketa hori onartzen. Gainera, zaila da zientzien printzipio, balio eta objektibitatea aztertzea, zientziaren prozeduren izaera eta balioaren inguruko galderarik egin gabe. Zentzu horretan, Piageten adierazi du hausnarketa epistemologikoa zientzia jakin baten krisiaren ondorioz etortzen dela, eta krisi horiek aurreko metodoak gainditzen dituen metodo berri baten agerpenak eragiten dituela. Horrek esan nahi du metodo zientifikoen analisia ezin dela hain erraz banandu epistemologiarengandik. Hori horrela izanik, gaur egun metodologia epistemologiaren esparruan sartzen den jakintza diziplina gisa kontsideratzen da, eta ez logikaren barruko diziplina gisa.\nDena den, orokorrean, komenigarria da ez nahastea epistemologia eta:\nHistoria.\nEpistemologia, zentzu zorrotzean, Errenazimenduarekin hasten da. Bertan, ezagutza zientifikoa fenomenoen ezagutza, analisi eta sintesi gisa azalduko da; hots, giza esperientzian ematen den errealitatearen manifestazio edo agertzeko moduaren ezagutza, analisi eta sintesi gisa. Zientziaren metodologia, beraz, esperientziako fenomenoen kritika arrazional gisa ezarriko da. Zientziaren metodologiaren heltze momentuko autore garrantzitsuenak hauek dira: Kepler (1571-1631) Galileo Galilei (1564-1642), Francis Bacon (1561-1626), Rene Descartes (1596-1650), Isaac Newton (1642-1727), John Locke (1632-1704), Leibniz (1646-1716) eta Kant (1724-1804). Baconen \"Novum Organum\", Descartesen \"Metodoaren diskurtsoa\", Spinozaren \"Tractatus de intellectus emendatione\", Malebrancheren \"Egiaren bilaketaz\" obrek ohar garrantzitsuak zituzten epistemologoentzat, nahiz eta zentzu hertsian ezin diren epistemologiako liburuak kontsideratu. Agian, ondorengo epistemologia ondoen aurresaten duen XVIII. mendeko obra D\u2019Alemberten \"Discurso premilimiar a la Enciplopedia\" da.\nXIX. mendea.\nXIX. mende hasierako obra aitzindariak hauek dira: Dugald Stewarten \"La filosof\u00eda del esp\u00edritu humano\" (1814) obraren bigarren liburukia, Auguste Comten \"Curso de filosof\u00eda positiva\" (1826tik aurrera) eta John Herschelen \"Discurso preliminar al estudio de la filosof\u00eda natural\" (1830).\n\u201cEpistemologia\u201d hitza oraindik garai horretan existitzen ez bazen ere, bi obra garrantzitsurekin hasi zen garatzen gaur egun epistemologiaz ulertzen dugunaren edukia: Bernard Bolzanoren \"Wissenchaftslehre\" (1837) eta William Whewellen \"Filosof\u00eda de las ciencias inductivas\" (1840). \u201cWisssenschaftslehre\u201d hitzak \u201czientziaren teoria\u201d esan nahi du. Bolzanok \u201cWissenschaft\u201d hitzarekin ezagutza zientifikoari egiten zion erreferentzia, gainontzeko ezagutza forma oro baztertuz. Zehaztasun eta zorroztasunez, Bolzanoren obrak logikako oinarrizko zenbait nozio ikertzen ditu eta egungo metalogikako zenbait arazo aurreratzen ditu.\nWhewellen ikerketek metodo historiko-kritikoari hasiera ematen diote. Baina lan handia suposatzen zionez, bi metodoak bereizi zituen eta lehenik historiari zegokion zatia argitaratu zuen, ondorengo zientzia induktiboen filosofiaren oinarria izango zena. Whewellek irekitako bideari jarraitu zioten bi obra epistemologiko garrantzitsuenetarikoak hauek izan ziren: \"Essai sur les fondements de la connaissance humaine et sur les caract\u00e8res de la critique philosophique\" (1851) eta \"Trait\u00e9 de l\u00b4encha\u00eenement des id\u00e9es fondamentales dans les sciences et dans l\u00b4histoire\" (1861), biak Antoine-Augustin Cournotenak. Meritu garrantzitsuenetako bat zoriaren ideia epistemologiaren lehen mailan jartzea izan zen, denbora luzez legearen ideiaren aurkakoa eta zientziari arrotza zitzaion ideia gisa kontsideratua izan zena. Honela definitu zuen zoriaren ideia: bi serie kausal independenteen intersekzioa. Horrela, badirudi estatistikak eta probabilitateak egungo zientzian duen garrantzi handia aurreikusi zuela.\nXIX. mendean, bide enpirista-positibistari jarraituz, epistemologia zientifikoa lantzeko beste zenbait saiakera ere egin ziren. Hemeretzigarren mendeko positibismo klasikoa Auguste Comte (1798-1857), John Stuart Mill (1806-1873), John Herschel (1792-1871), William Whewell (1794-1866) eta Herbert Spencerrek errepresentatu zuten. Ondoren, enpiriokritizismoak jarraitu zion Richard Avenarius (1843-1896) eta Ernst Machen (1838-1916) eskutik, eta mende amaieran eta XX. mendearen hasieran, Henri Poincar\u00e9 (1854-1912), Pierre Duhem (1861-1916) eta Emile Meyerson (1859-1933) agertu ziren, guztiak enpiriokritizismoarekin loturiko autoreak, izan horri jarraipena eman ziotelako edota horren erreakzio gisa garatu zirelako.\nXX. mendea.\nXX. mendean, epistemologia zientifikoa hiru eskola edo generazio garrantzitsutan bana daiteke: neopositibismo logikoa, arrazionalismo kritikoa eta postpopperianismoa.\nNeopositibismoaren bi aitzindari nagusiak Bertrand Russell (1872-1970) eta Ludwig Wittgenstein (1889-1851) izan ziren. Beraien eraginpean sortu zen XX. mendeko bigarren hamarkadan Vienako Zirkulua. Eskola horrekin positibismoa neopositibismo logikoan bihurtu zen, XX mendeko epistemologia zientifikoko lehen eskola handia sortuz. Eskola horretako autore garrantzitsuenak Moritz Schlick (1882-1936), Otto Neurath (1882-1945), Herbert Feigl (1902), F\u00e9lix Kaufmann (1895) eta Rudolf Carnap (1891-1970) izan ziren. Berlinen laster sortu zen neopositibismo logikoaren gune berri bat, zeinaren autore printzipalak Hans Reichenbach (1891-1953), Kurt Grelling (1886-1942) eta Walter Dubislav (1895-1937) izan ziren. 1931. urtean, Rudolf Carnapek neopositibismoaren beste gune baten sorrera bultzatu zuen Pragan eta A. J. Ayerrek neopositibismo logiko Ingalaterrara eraman zuen.\nBigarrenik, arrazionalismo kritikoa daukagu, K. Popperren epistemologia. Arrazionalismo kritikoa neopositibismo logikoak bultzatu zuen epistemologiaren oinarrizko ildoen aurkako erreakzio gisa ulertu behar da. Arrazionalismo kritikoak Vienako Zirkuluaren oinarrizko tesiak eztabaidatuko ditu eta zientziaren teoriaren eskola berria ezarriko du. Eskola honek 1934tik aurrera nagusitasuna eskuratzen joango da eta gero eta eragin handiagoa izango du Vienako Zirkuluko autoreen ondorengo eboluzioan; adibidez, Carnap edota Reichenbachengan. Popperren dizipulu nagusienetakoak Hans Albert eta John Watkins izan ziren. Popperren teoriak eragin handia izan zuen 50. eta 60. hamarkadetako zientziaren teorian, eta gaur egunera arte eragina izaten jarraitu du.\nAzkenik postpopperianoak ditugu. Hauek, nahiz eta positibismoaren eta Popperren teoriatik edaten duten, ez dira ez bata eta ez bestearekin identifikatzen. Autore garrantzitsuenak T.S. Kuhn, P.K. Feyerabend, I. Lakatos eta N.R. Hanson dira.\nKontzeptu zentralak.\nEzagutza.\nEpistemologiari buruzko eztabaida ia guztiak ezagutzarekin lotuta daude nolabait. Orokorrean, \"ezagutza\", izan ere, norbait edo zerbaiten ezagutza, kontzientzia edo ulermena da, zeinak gertakariak (proposamen-ezagutza), trebetasunak (prozedura-ezagutza) edo objektuak (ezagututako ezagutza) izan ditzakeen bere baitan. Filosofoek, \"zerbait jakitearen\" artean, hiru zentzu ezberdinen bereizketa garrantzitsua egin ohi dute: \"zer jakin \"(proposizioen egia ezagutzea), \"nola jakin\" (ekintza batzuk nola egin ulertzea) eta \"ezagutzaren bidez jakin\" (zuzenean), objektu bat hautematea, ezagutzea edo beste modu batean kontaktuan jartzea). Epistemologia, batez ere, ezagutza forma horietako lehenengoaz arduratzen da, ezagutza proposizionalaz. \"Jakin\"aren hiru zentzuak ikus daitezke hitzaren ohiko erabileran. Matematikan, 2 + 2 = 4 dela jakin dezakezu, baina bi zenbaki batzen jakitea eta pertsona bat ezagutzea ere badago (adibidez, beste pertsona batzuk ezagutzea edo norbere burua ezagutzea), lekua (adibidez norberaren jaioterria), gauza (adibidez, autoak) edo jarduera (adibidez, gehitzea). \nBere \"On Denoting\" artikuluan eta bere geroagoko \"Problems of Philosophy\" liburuan, Bertrand Russellek arreta handia jarri zuen \"ezagutza deskribapenaren bidez\" eta \"ezagutzaren araberako ezagutza\"ren arteko bereizketari.\nSinesmena.\nEpistemologian, oinarrizko kontzeptuetako bat sinesmena da. Sinesmena pertsona batek egiatzat hartzen duen edozeri buruz duen jarrera da. Adibidez, elurra zuria dela sinestea \"elurra zuria da\" proposizioaren egia onartzearen parekoa da. Sinesmenak gerta daitezke (adibidez, \"elurra zuria da\" modu aktiboan pentsatzen duen pertsona bat), edo disposiziozkoak izan daitezke (adibidez, elur koloreari buruz galdetuz gero, \"elurra zuria da\" esango lukeena). Sinesmenaren izaerari buruz adostasun unibertsala ez dagoen arren, gaur egungo filosofo gehienek uste dute uste dute B sinesmena adierazteko joera bat B sinesmenari eusteko moduan dagoela. Filosofo garaikideek hainbat modu ezberdinetan saiatu dira sinesmenak deskribatzen, besteak beste, mundua izan litekeen moduen errepresentazio gisa (Jerry Fodor), gauza batzuk egia izango balira bezala jokatzeko joera gisa (Roderick Chisholm), norbaiten ekintzei zentzua izateko interpretazio eskema gisa (Daniel Dennett eta Donald Davidson) edo funtzio jakin bat betetzen duten egoera mental gisa (Hilary Putnam). Batzuk gure sinesmenaren nozioari berrikuspen esanguratsuak eskaintzen ere saiatu dira (sinesmenari buruzko ezabatzaileak barne), mundu naturalean gure sinesmenaren kontzeptu psikologiko herrikoiarekin (Paul Churchland) bat datorren fenomenorik ez dagoela diotenak eta gure sinesmenaren nozio bibalentea (sinesmen bat daukat edo ez daukat sinesmenik) sinesmenaren nozio permisiboago eta probabilitate handiagorekin (sinesmen graduen espektro oso bat dago, ez sinesmenaren eta ezaren arteko dikotomia soil bat) ordezkatu nahi duten epistemologo formalak\nEgia.\nEgia gertaeren edo errealitatearen araberako izatearen propietatea edo egoera da. Ikuspegi gehienetan, egia hizkuntzaren edo pentsamenduaren korrespondentzia da adimen independentea den mundu batekin. Horri, egiaren korrespondentziaren teoria deitzen zaio. Ezagutzarako beharrezkoak diren baldintzak aztertzea posible dela uste duten filosofoen artean, ia guztiek onartzen dute egia baldintza hori dela. Askoz ere adostasun gutxiago dago zergatik ezagutzaile batek jakin behar duen zerbait egia dela jakiteko. Ikuspegi horien arabera, zerbait jakiteak egia dela esan nahi du. Hala ere, hori ez da nahastu behar jakin ahal izateko jakin behar dela dioen ikuspegi gatazkatsuagoarekin (KK printzipioa).\nJustifikazioa.\n\"Justifikazio\" terminoa, epistemologian erabiltzen den moduan, sinesmen bat justifikatuta dago baldin eta arrazoi onak baditu. Labur esanda, justifikazioa norbaitek arrazionalki onargarria den sinesmen bat edukitzearen arrazoia da hori eusteko arrazoi ona dela suposatuz. Justifikazio iturriak pertzepzio-esperientzia (zentzumenen ebidentzia), arrazoia eta autoritate-lekukotasuna izan daitezke, besteak beste. Hala ere, garrantzitsua dena da sinesmena justifikatuta egoteak ez duela ziurtatzen sinesmena egia denik, pertsona batek justifika baitezake sinesmenak osatzea oso froga sinesgarrietan oinarrituta, baina, hala ere, engainagarria izanik.\nEpistemologiaren arazoak.\nEgun epistemologiak planteatzen dituen arazoak bi talde handitan bana ditzakegu: batzuk, izaera orokorreko arazoak dira, zientzia orori eragiten dietelako; eta besteak, aldiz, zientzia jakin bakoitzari dagozkion arazo espezifikoak dira, zientzia bati soilik dagozkie edota zientzia jakin bateko adar bati.\nOndorengo hauek dira, besteak beste, izaera orokorreko arazoak:"}
{"id": "78786", "revid": "201", "url": "https://eu.wikipedia.org/wiki?curid=78786", "title": "Lautada abisal", "text": ""}
{"id": "78787", "revid": "23317", "url": "https://eu.wikipedia.org/wiki?curid=78787", "title": "Gustavo Bueno", "text": "Gustavo Bueno Mart\u00ednez (Santo Domingo de la Calzada, Errioxa, Espainia, 1924ko irailaren 1a - Niembro, Llanes, Asturias, 2016ko abuztuaren 7a), filosofo, irakasle eta idazle espainiarra izan zen. Materialismo filosofikoaren mugimenduaren sortzaile eta defendatzailea izan zen.\nAzken urteotan sistema filosofiko oso bat garatu zuen espainiar filosofo gutxienetarikoa da. Bestalde, pentsaera politikoari dagokionez, balizko Erresuma Hispaniko handi baten defendatzaile sutsua izan zen, euskal, kataluniar, galiziar eta asturiar nazionalismoak askotan gutxietsi zituela.\nGauzen osotasuna \u2014, latinez\u2014 ezin dela guztiz ezagutu zioen, errealitatea amaigabea delako.\nIdazlanak.\nLiburu anitz idatzi zituen. Horra bere idazlan batzuk:"}
{"id": "78788", "revid": "10891", "url": "https://eu.wikipedia.org/wiki?curid=78788", "title": "Castril", "text": "Castril Granadako probintziako (Espainia) udalerria da. 2007an 2.571 biztanle zituen. Ja\u00e9ngo probintziarekin muga egiten du."}
{"id": "78789", "revid": "201", "url": "https://eu.wikipedia.org/wiki?curid=78789", "title": "Teoria heliozentriko", "text": ""}
{"id": "78792", "revid": "105290", "url": "https://eu.wikipedia.org/wiki?curid=78792", "title": "Hispano-arabiar artea", "text": "Hispano-arabiar artea Al Andalus eskualdean garatutako islamiar artea da, VIII eta XV. mende artean.\nMonumentu nagusien artean daude:\nGaraia.\nArte islamdarra islam erlijioarekin oso lotuta zegoen. Mahomak VII. mendean Alaren gurtza hasi zuen eta, oso denbora gutxian, Iberiar penintsulatik Indiaraino zabaldu zen erlijioa. Garai hartan, Omeiatar Kaliferria nagusitu zen, eta konkista handienak lortu.\nMusulmanak Iberiar penintsulara 711an heldu ziren, erreinu bisigodoa gerran zegoen garaian ondorengotza arazoak zirela-eta. Don Rodrigo aurreko erregea zen Witizaren familiarekin aurka zegoen. Azkeneko hauek laguntza eskatu zioten Afrika iparraldeko berbere tribu islamdarrei. Don Rodrigo irabaztean, ia esfortzurik gabe, musulmanak ia Hispania osoa bereganatu zuten, 722 urteraino. Musulmanek ez zuten indarkeria handiz euren legeak ezartzen, bakarrik leku estrategikoenak hartzera abiatu ziren, eta handik beste guztia kontrolatu.\nHauek dira Al Andalusen garai edo aro garrantzitsuenak:\nEzaugarriak.\nArte hispano-arabiarraren adierazpen adierazgarrienak Espainia hegoaldean, hau da, antzinako Al Andalusen daude, naiz eta honen eragina ia bazter guztietara iritsi. Eraikin garrantzitsuenen helburua erlijiosoa zen eta oso material apalak erabiltzen zituztenez, apaindura oso landuta zegoen. Eraikinak proportzio handikoak ez zirenez, elementu eusleak ere txikiak eta sinpleak izaten ziren.\nEraikuntza islamiar garrantzitsuena meskita da, otoitz egiteko erabilia. Bi zati nagusi zituen. Bat patioa, \"sahn\", estalita ez zegoena. \"Sabil\" deituriko iturria zegoen, bertan garbikuntza egiteko: eskuak eta oinak garbitu eta emakumeak burua estali. Minaretea ere bazegoen, egunean bost aldiz otoitz egitera deitzen zuena. Bigarren zatia areto handia da. Bertan, zutabeekin hainbat nabe sortzen ziren, eta Mekarantz zuzenduriko horma, \"Kibla\" du izena. Hemen meskitako apaindura ugariena dago. Kalifak edo sultanak otoitz egiteko zuen lekuari \"maxura\" deritzo."}
{"id": "78793", "revid": "137486", "url": "https://eu.wikipedia.org/wiki?curid=78793", "title": "BI-30", "text": "BI-30 edo Bilboko iparraldeko zentroa, 2019a arte N-637 edo Txorierriko Korridorea izenez ezaguna, Barakaldoko Gurutzeta eta Galdakaoko Erletxe auzoak lotzen dituen errepidea da. Bere 20 kilometroko ibilbideak Bilbo iparralde eta ekialdetik inguratzen du."}
{"id": "78794", "revid": "15795", "url": "https://eu.wikipedia.org/wiki?curid=78794", "title": "Txorierriko korridorea", "text": ""}
{"id": "78797", "revid": "336", "url": "https://eu.wikipedia.org/wiki?curid=78797", "title": "N-633", "text": "N-633 edo Bilboko Aireportura heltzeko Autobidea (Aldekonetik) 1,6 kilometroko luzera duen autobide txikia da, \u00a0BI-631\u00a0 errepidea eta Bilboko aireportua elkarlotzen dituena.\n \u00a0N-637\u00a0 errepidetik zuzenean Bilboko aireportura ailegatzeko parada ematen du \u00a0BI-631\u00a0 errepidearen bidez. Aireportuko bidaiarien terminalera heldu baino lehen aireportu inguruko industrialdeak zeharkatzen ditu."}
{"id": "78798", "revid": "688", "url": "https://eu.wikipedia.org/wiki?curid=78798", "title": "N-624", "text": "N-624 2,9 kilometroko luzera duen autobide txikia da, N-622 (Bilbo - Gasteiz) eta AP-1 (Gasteiz - Eibar) eta Gasteizko aireportua lotzen dituena.\nGasteizko aireportura zuzenean heldu daiteke, biribilgune bati esker. Foronda eta Artatza zeharkatzen ditu aireportura ailegatzeko."}
{"id": "78799", "revid": "1545", "url": "https://eu.wikipedia.org/wiki?curid=78799", "title": "Iratxeko monasterioa", "text": "Iratxeko Andre Maria Erreginaren monasterioa, edo Iratxeko monasterioa, Nafarroa Garaiko mendebaldean dagoen monasterio bat da, Aiegi udalerrian, Lizarratik 3 kilometrora, Jurramendi mendiaren magalean. Nafarroa osoko monumenturik garrantzitsuenetako bat da, eta monasterio zaharrenetako bat.\nHistoria.\nEz dirudi garrantzi handia izan zuenik XI. mendearen erdialderaino. Donejakue bidearen ertzean eraiki zuten, eta ospitale bat eratxiki zitzaion 1054. urtean. Nafarroako koroari esker handitu zen Iratxeko monasterioaren ospea. XIV. mendean, Nafarroan geratzen zen monasterio beneditar bakarra zen, eta hango abadeek ordezkaritza zuten Nafarroako erresumako gorteetan. Garai hartan, berrogei eliza eta monasterio txiki zituen bere mende Iratxeko monasterio handiak.\nXVI. mendean, inprimategi bat egokitu zuten han, eta Valladolideko San Benitoren kongregazioari lotu zitzaion 1522an, Nafarroa Garaia Gaztelako koroaren mendean geratu ondoan. Unibertsitate bihurtu zuten hamabi urte geroago (1534). 1833ra arte iraun zuen Iratxeko unibertsitateak, eta lau urte geroago alde egin zuten betiko fraideek. Bigarren Gerra Karlistan, erietxe izan zen, eta Eskolapioen ordenaren ardurapean dago gaur egun.\nArkitektura eta artea.\nEz da ezagutzen Iratxeko monasterioa eraiki zen data zehatza, baina lehen etxea IX-X. mendeetakoa dela esan liteke. Monasterioaren parterik handiena eta ostatua XI. mendearen bigarren erdialdean eraiki ziren. Aipagarri dira eliza \u2212XII. mendean eraikitzen hasia eta estilo gotikoaren moldeen arabera amaitua\u2212, XVI.mendeko klaustro platereskoa eta areto nagusia \u2212XVIII. mendeko aurrealde barrokoa duena\u2212.\nIratxeko monasterioa hainbat gunetan banatua dago, eta gune bakoitzaren eraikuntzak badu zerikusia monasterioaren bilakaera historikoarekin. XI. eta XII. mendeetan, goraldia izan zuen monasterioak, eta horren lekuko da XII. mende erdialdeko eliza erromanikoa. XIII. mendean, berriz, monasterioa gainbeheran hasi zen. XVI. eta XVII. mendea berpizkunde-garaiak izan ziren, eta horren lekuko dira XVI. mendeko klaustro platereskoa eta XVII. mendean ikastetxe ohia unibertsitate bihurtu izana.\nEliza eraikitzeko lanak XII. mendearen erdi aldera hasi ziren. Garai hartakoak dira hiru abside dituen burualdea eta gurutzadura erromanikoa. Habearteak eta gurutzadurako estalkiak, bestalde, ez ziren XIII. mende arte bukatu, eta zistertar estilokoak dira.\nElizak hiru habearteko oina du. Habearte bakoitzak hiru atal ditu, eta erdiko habeartea alboetakoak baino bi aldiz zabalagoa da. Gurutzadurako besoak habearteak bezain luzeak dira, burualdeak hiru abside ditu, eta erdian presbiterioa du. Bi ate ditu, bata iparraldean eta bestea sartaldean.\nBurualdeko absideei kontrahormek eta zutabeek eusten diete. Abside bakoitzaren gainean hiru gingiletako arkuak daude, mentsula txikien gainean ezarriak. Absideetako leihoak bi zutaberen gaineko puntu erdiko arkuak dira. Erdiko absidea garaiagoa da. Gurutzaduraren gainean zinborio oktogonala dago. Lau aldeetan, kuboak ditu itsatsita, bi mailatan ezarriak. Linternari eta kuboei kontrahormek eta zutabeek eusten diete.\nIparraldeko atariari San Pedro ataria deritzo. Lau arkibolta ditu; haien azpian, lau pare zutabe batetik, eta hiru zutabe elkartu bestetik. Zutabe horiek friso bana dute albo bakoitzean, kapitelen ordez. Friso horietan, hainbat irudi ageri dira: ehizako gertaldiak, borrokak, San Martinen historia, Zentauroen kapitela esaten zaiona da aipagarriena. Sartaldeko ataria nartex baten azpian dago. Lau arkibolta ditu, eta, azpian, kapitelak, landareen irudiz apainduak. Arku baten giltzarrian, krismoi bat dago, bakartua, eta, haren azpian, krismoiari eutsiko balio bezala, Jainkoaren eskua dago irudikatua, hatzak bedeinkatzeko keinua eginez dituela.\nHorren tailu nabarmenak eta tailua bakartzeak argi adierazten du sarrera horri harginek eman zioten garrantzia. Barrualdean gurutze itxurako pilareak daude, lau aldetan zutabe erdiak dituztela elkartuak, gurutzeria-gangari eusten dioten doi bat puntadunak diren arkuen euskarri. Absideak esfera-laurdenez estalita daude; gurutzadurak esferaerdi-formako ganga bat du, XVI. mendekoa. Aipagarriak dira zaldunen arteko borroka bat eta Epifania irudikatzen duten garaipen-arkuko kapitelak.\nGarraioa.\nUdal autobusak.\n\"Lizarrerria Bus\"eko linea hauekin ditu loturak:"}
{"id": "78801", "revid": "105290", "url": "https://eu.wikipedia.org/wiki?curid=78801", "title": "N-644", "text": "Portuko Autobidea (N-644) 2,971 kilometroko luzera duen autobide txikia da, Bilboko portura sarbide dena.\nGallartan hasten da autobidearekin gurutzaduran, izengabeko tunel bat eta Mamariga (300 m.) tunela zeharkatzen ditu eta Santurtzin amaitzen da, Bilboko portuaren barruko biribilgune batean.\nPortura zuzenean heltzen denez, autobidea asko erabiltzen da, batez ere udan. Ingalaterrako Portsmouthera ferryz doazenak eta Superportua erabiltzen duten kamioak erabiltzaile ohikoak dira."}
{"id": "78804", "revid": "8888", "url": "https://eu.wikipedia.org/wiki?curid=78804", "title": "VG-11", "text": "VG-11 5 kilometroko luzera duen bide lasterreko errepide txikia da, Ariniz eta Gasteiz lotzen dituena. 2019ko Iraileraino N-102 izena zuen.\nA-1tik Gasteizko iparraldeko irteera da. Lehen N-1 errepideko tarteunea zenez, ibilbidea bikoiztuta dago, baina orain VG-11 izena dauka.\nErrepidea Gasteizko \"Gasteiz etorbidean\" hasten da, eta hiriaren ekialdea zeharkatzen du. Zabalgana auzo berriaren hegoaldetik igaro ondoren, Jundizko industrialdearen ondotik igarotzen da."}
{"id": "78821", "revid": "1545", "url": "https://eu.wikipedia.org/wiki?curid=78821", "title": "Eskandinaviako muga hirukoitza", "text": "Eskandinaviako muga hirukoitza (; ; norvegieraz: \"Treriksr\u00f8ysa\"; ), Finlandia, Norvegia eta Suedia herrialdeek muga egiten duten puntua da (). Goldaj\u00e4rvi aintziran dago puntu hau, eta bertan, 1926. urtean eraikitako eta hormigoiz eginiko kono-enbor itxurako oroitarri hori bat dago.\nHerrialde hauek puntuari eman dioten izena, 1897. urtean Norvegiak eta Finlandiako Dukerri Handiak bertan jarritako harri pilo edo mukuru batetik datorkio. Muga eztabaidak zirela-eta, Suediak ez zuen 1901. urtera arte bere harri puska bertan jarri.\nMuga hirukoitza izateaz gain, Finlandiako mendebaldeen dagoen puntua da, eta Suedian aldiz, iparren dagoena.\nBertara iristeko modu ezagunenak, Kilpisj\u00e4rvi herrixka finlandiarretik abiatzen den txalupa hartzea edo Malla Erreserba Naturala zeharkatzen duen 11\u00a0km-ko ibilaldikoak dira, non Kitsiputous ur-jauzia ikus daitekeen."}
{"id": "78822", "revid": "105290", "url": "https://eu.wikipedia.org/wiki?curid=78822", "title": "Epiziklo", "text": "Epizikloa (grezieratik \"zikloari buruz\"), Ilargia, Eguzkia eta planeten irudizko mugimenduaren norantza eta abiadura aldaketak azaltzeko pentsatutako eredu geometrikoa zen. Pergeko Apoloniok diseinatu zuen K.a. III. mendearen amaieran, Klaudios Ptolemaios astronomoaren teoria geozentrikoa bertan oinarritu zelarik.\nDeferentea, epizikloaren erdia da, zirkulu batean zehar irristatzen dena.\nEkuantea, planetak, bere ibilbidean benetan biratzen duen puntua da.\nNikolas Kopernikoren eredu heliozentrikoaren garapenarekin eta Johannes Keplerren orbita eliptikoetan mugitzen diren planeten azalpenarekin, epizikloen antzinako kontzeptua zaharkitua geratu zen."}
{"id": "78823", "revid": "105290", "url": "https://eu.wikipedia.org/wiki?curid=78823", "title": "N-111", "text": "N-111 260 kilometroko errepidea da. Medinacelin dagoen A-2 eta Iru\u00f1ea lotzen ditu, Soria eta Logro\u00f1o zeharkatuz.\nIbilbidea.\nA-2ko 151. irteeran hasten da, Medinaceli inguru. Iparralderantz jotzen du 1.150 metroko Radona mendikotea eta Almazan zeharkatuz. Gero 1.100 metroko Matas de Lubia mendia eta Lubia zeharkatzen ditu Soriako saihesbidera (SO-20) heldu arte.\nErrioxan 1.710 metroko Piqueras mendipean dagoen tuneletik heltzen da. Tunelak 2.419 metroko luzera du. Villanueva de Cameros, Torrecilla en Cameros, Nestares eta Viguera zeharkatu ondoren, Logro\u00f1ora heltzen da non AP-68 eta Logro\u00f1oko saihebidearekin (LO-20) du lotunea.\nNafarroan Viana, Los Arcos, Lizarra, Zirauki, Gares eta Astrain zeharkatzen ditu. Azken tarteunea Bidearen Autobia (A-12) da."}
{"id": "78824", "revid": "8888", "url": "https://eu.wikipedia.org/wiki?curid=78824", "title": "N-135", "text": " \u2014 Iru\u00f1ea-Frantzia Luzaidetik edo Iru\u00f1a - Donibane Garazi errepidea \u2014 Nafarroa Garaiko errepide bat da. Errepidea Iru\u00f1a eta Luzaide lotzen du, Zubiri, Aurizberri, Auritz eta Orreaga zehartzen.\nBideberria Nafarroako iparraldean dauden Esteribar, Erroibar, Auritz, Orreaga eta Luzaide udalerrietako komunikazio-ardatz nagusia da.\nHistoria.\n errepideak Iru\u00f1a eta Pekotxeta lotzen zituen Burlata, Atarrabia, Uharte, Zubiri, Lintzoain, Aurizberri, Auritz, Orreaga eta Luzaidetik. errepideak Zubiri eta Eugi eta Urepele arteko muga lotzen zituen, Urtasun eta Eugitik.\nUrte batzuk beranduago, nomenklaturak eta ra aldatu ziren, euren ibilbideak mantenduz.\n2004ko irailean, Nafarroako errepideen izenak eguneratu zirenean, terminoaren ordez jarri zen. Era berean, Iru\u00f1a eta Sarriguren arteko zatia izendatu zuten, eta bikoiztu egin zuten. Era berean, Sarriguren eta Olloki arteko zatia Iru\u00f1eko erronda barruan sartu zuten, lehenengo eta ondoren, eta bikoiztu egin zuten.\nErroko tunela.\n2000ko hamarkadan, Erro mendatearen ordez tunel bat eraikitzeko aukera planteatu zen, Belaten Belateko tunelarekin egin zen bezala. Nafarroako Gobernuko Lurralde Antolamendurako Batzordeak Erroko tunelaren udalaz gaindiko eragina duen proiektu sektoriala onartu zuenean hasi zen guztia. Izan ere, Nafarroako Gobernuak, 2010ko urriaren 13an, behin betiko onetsi zuen errepidean Erroko tunelaren informazio-azterlanaren Udalez Gaindiko Eraginaren Proiektu Sektoriala (UEPS). Plana jendaurrean jarri zen eta udalei entzun zitzaien, eta 2010eko maiatzaren 26ko Nafarroako Aldizkari Ofizialan argitaratu zen.\nHala ere, 2008ko finantza-krisia dela eta, udalek 2011ko urrian salatu zuten Erroko tunelaren eraikitzeko proiektua airean zegoela. Gastua eta defizita doitzeko Foru Gobernuak egindako murrizketek 2012ra atzeratu zuten 2011rako aurreikusitako 163 500 euroko esleipena. Une horretan, ez dakigu 2012an partida bat egongo ote zen eraikitzen hasteko. Errepideen III. Plan Zuzentzailearen kronogramaren arabera, 2012. urtean 5,38 milioi inbertitu behar ziren, 2012. eta 2015. urteen artean gauzatzeak eragingo zituen 83,15 milioietatik.\nHilabete horren amaieran, Nafarroako Gobernuak behin-behinean onartu zuen tunela eraikitzeko proiektua. Jendaurrean jarri zen eta eraginpeko toki-erakundeei entzunaldia eman zitzaien hilabetez, eta desjabetze-espedientea ere hasi zen. Hala ere, Nafarroako Gobernuak ez zuen 2012ko Aurrekontu Orokorren aurreproiektuan obrak hasi ahal izateko adinako partidarik sartu (163 525 euro baino ez, gainera, 2011ko aurrekontutik atzeratu ziren proiektuetarako). Horren ondorioz, behin betiko eten zen tunela.\nTarteak.\nErrepide hori ez da inoiz bikoiztu, ezta nabarmen hobetu ere.\nTrafikoa.\nNafarroako Gobernuak lau extazio ditu errepide horretan. Urdaitz, Agorreta, Auritz eta Luzaide herriaren ingurunuetan daude kokatuta."}
{"id": "78825", "revid": "90204", "url": "https://eu.wikipedia.org/wiki?curid=78825", "title": "Apolonio Pergakoa", "text": "Apolonio Pergakoa (; Perga, K.a. 262-K.a. 190 inguru) greziar geometrialari bat izan zen, \"Sekzio konikoez\" izeneko bere lanagatik ospetsua izan zena. Apolonio izan zen elipse, parabola eta hiperbola izena eman ziena hala ezagutzen diren irudiei.\nBerari ematen zaizkio, baita ere, orbita eszentrikoen hipotesia edo epizikloen teoria, planeten irudizko mugimendua eta Ilargiaren abiadura aldagarria azaltzeko.\nGeometriari buruzko bere lan zabalak sekzio konikoei eta kurba lauei buruz eta hauen azaleren koadraturari buruzkoak dira. Bere lan guztia zortzi liburutan bildu zuen eta Geometrialari Handi ezizenarekin ezagutua izan zen.\nApolonioren problema bezala ezagutzen den emandako hiru zirkuluren zirkunferentzia tangenteak aurkitzearen problema proposatu eta ebatzi zuen. Gaur egun galduta dagoen bere \"Tangentziak\" edo \"Loturak\" lanean, agertzen da, Pappus Alexandriakoari esker ezagutzen dena."}
{"id": "78826", "revid": "8888", "url": "https://eu.wikipedia.org/wiki?curid=78826", "title": "VG-21", "text": "VG-21 9 kilometroko errepidea da, Argomaiz eta Gasteiz lotzen dituena. Bederatzi kilometro luze ditu.\nEkialdetik Gasteizko irteera da A-1 errepidetik. Ibilbide guztia errepidea da. Lehen N-I errepidearen tarteunea bazen ere, orain N-104 du izena."}
{"id": "78827", "revid": "201", "url": "https://eu.wikipedia.org/wiki?curid=78827", "title": "Pergeko Apolonio", "text": ""}
{"id": "78828", "revid": "8888", "url": "https://eu.wikipedia.org/wiki?curid=78828", "title": "PA-30", "text": "Iru\u00f1eko ingurubidea Nafarroako ingurubide bat da, Noain Elortzibar eta Orkoien lotzen dituena Sarriguren, Uharte, Antsoain eta Berriozar bidez.\nBide hau Noain eta Uharte arteko autobia bat da eta Uharte eta Olloki, Orikain eta Berriozar eta Landaben eta Orkoien artean banatutako sekzioak ditu.\nIdentifikatzailea da."}
{"id": "78829", "revid": "105290", "url": "https://eu.wikipedia.org/wiki?curid=78829", "title": "PA-34", "text": "PA-34 Iru\u00f1ea eta A-15 lotzen dituen bide lasterreko errepidea da. PA-30 saihesbidearekin lotura du.\nIbilbidea.\nBere 2,1 kilometroko ibilbidea Berriobeitin hasten da eta Iru\u00f1eko mendebaldean dauden industrialdeak lotzen ditu PA-30 errepidearekin."}
{"id": "78830", "revid": "44278", "url": "https://eu.wikipedia.org/wiki?curid=78830", "title": "PA-33", "text": "PA-33 edo Iru\u00f1eko Ekialdeko sarbidea Iru\u00f1ea eta PA-30ko ekialdeko tarteunea lotzen dituen bide lasterreko errepidea da.\nIbilbidea.\nPA-30 errepidearekin Sarrigurenetik gertu lotura du. Bere ibilbideak 1.7 kilometroko luzera du."}
{"id": "78831", "revid": "44278", "url": "https://eu.wikipedia.org/wiki?curid=78831", "title": "PA-31", "text": "PA-31 edo Iru\u00f1eko Hegoaldera eta Aireportua sartzeko bideak Iru\u00f1ea eta A-15 eta A-21 autobideak lotzen dituen bide lasterreko errepidea da.\nIbilbidea.\nNoain inguruan, A-15 eta A-21 arteko lotunean hasten da, errepide hauek Iru\u00f1eko aireportua eta Iru\u00f1eko hegoaldeko industrialdeekin lotzen ditu. Bere 4,6 kilometroko luzera Antzinako N-240 errepideko tarteunea da."}
{"id": "78832", "revid": "44278", "url": "https://eu.wikipedia.org/wiki?curid=78832", "title": "PA-32", "text": "PA-32 edo Iru\u00f1eko hego-ekialdeko sarbidea Iru\u00f1ea eta A-15 eta A-12 autobideak lotzen dituen bide lasterreko errepidea da.\nIbilbidea.\nZizur Nagusia inguruan, A-15 eta A-12 arteko lotunean hasten da. Errepide hauek Nafarroako Unibertsitatea eta Iru\u00f1eko mendebaldeko industrialdeekin lotzen ditu. Bere 4,6 kilometroko luzera Antzinako N-240 errepideko tarteunea da."}
{"id": "78833", "revid": "6327", "url": "https://eu.wikipedia.org/wiki?curid=78833", "title": "Kordobako mezkita", "text": ""}
{"id": "78835", "revid": "109565", "url": "https://eu.wikipedia.org/wiki?curid=78835", "title": "Al-Andalus", "text": "Al-Andalus (arabieraz \u0627\u0644\u0623\u0646\u062f\u0644\u0633) musulmanen menpe zeuden Iberiar penintsulako lurraldeak ziren, 711 eta 1492 artean.\nMusulmanek penintsula konkistatu zutenean, Omeiatar kalifa-herriko Ipar Afrikako probintzia barruan sartu zuten. \n756an Kordobako Emir-herri independentea bihurtu zen, eta 929an Kordobako Kalifa-herri independentea, abbastar inperioarekin lotura erlijiosoak moztuz. \n1031an Kordobako Kalifa-herria desegin egin zen, eta lurraldea zatitu egin zen lehen taifa erresumetan. Horren ondoren, Almorabideek agindu zuten. Hauek boterea galtzean, bigarren taifetan bantu zen lurraldea. Gero, Almohadeek hartu zuten boterea, eta hauek ere boterea galtzean, hirugarren taifak sortu ziren. Azkenik, iparraldeko kristau erresumen konkistak zirela eta, Al Andalusen lurraldea Granadako erresumara mugatu zen. Errege Katolikoek 1492an konkistatu zuten azken erresuma hau, musulmanen penintsulako aginteari amaiera emanez. \nIzena.\nAl-Andalus hitza 716. urteko txanpon batean agertzen da lehen aldiz. Alde batean \"Spania\" hitza agertzen da latinez; beste aldean Al Andalus arabieraz. Izen hau musulmanek kontrolatzen zuten penintsulako lurraldea izendatzeko erabiltzen zuten.\nIzenaren jatorriari buruz aurkeztutako hipotesietako batek zera dio: Bandaloak penintsularen hegoaldean egon ziren denboraldi batez eta Afrikaren iparraldera iritsi ziren. Iparrafrikarrek penintsulatik zetozela ikusita, hango lurrei \"bandaloen\" izena eman zieten. Ez dago \"Vandalucia\" hitzaren arrastorik, baina eboluzioa logikoa litzateke berbereen hizkuntzan. Izan ere hizkuntza honetan genitiboak u- partikula hitzaren hasieran ezarriz sortzen dira. \"Vandalo\" hitza /uandalo/ ahoskatzen zenez, arabiarrek erraz nahas zitzaketen \"tarmort uandalo\" (uandaloen lurra) eta \"tamort u-andalos\" (andaloen lurra). Geroago penintsulara iristean lurraldeari \"Al-\" partikula gehitu eta \"Al-Andalus\" deitu bide zioten.\nBeste hipotesi batzuk ere badaude: Bisigodoen \"land\" hitzetik eratorria izan daitekeela, edota Atlantidaren mitoarekin lotuta egon daitekeela (izan ere, islamaren aurreko poesia arabiarretan Atlantidaren mitoa agertzen da, eta arabiarrek harekin lotu zezaketen Iberiar Penintsula).\nHistoria.\nMusulmanak Iberiar penintsulara 711an heldu ziren, erreinu bisigodoa gerran zegoen garaian, ondorengotza arazoak zirela-eta. Rodrigo aurreko erregea zen Witizaren familiarekin aurka zegoen. Azkeneko hauek laguntza eskatu zieten Afrika iparraldeko berbere tribu musulmanei. \n711. urtean musulmanek Gibraltarren lur hartu zuten. Tariq Ibn Ziyad generala 9000 pertsonarekin heldu zen penintsulara eta Rodrigo Guadaleteko batailan garaitu zuten. \nRodrigo azpiratu ondoren, nahiko erraz hartu zuten mendean Hispania osoa, eta 719tik aurrera bisigodoen Septimaniako apurrak ere bereganatu zituzten. Musulmanek indarkeria modu oso praktikoan aplikatu zuten, bakarrik leku estrategikoenak hartzera abiatu ziren, eta handik beste guztia kontrolatu.\nHauek dira Al-Andalusen garai edo aro garrantzitsuenak:\nGobernadore edo \"wali\"en aldia (711-756).\nOmeiatarren mendeko gobernadoreak izan zituen Al-Andalusek, baina barne-anabasa handiko eta hedakuntzako garaia izan zen. Garai hartan gertatu zen berbereen matxinada. \nEmirerri independentea (756-929).\n750an Damaskoko Omeiatar kalifa eta bere familia hil zituzten, baina hogei urteko oinordeko batek alde egitea lortu zuen, Abderraman izenekoa. Marokon sei urte ezkutatuta egon ondoren, Kordobara heldu zen 756an, eta abbastar inperio musulmanetik banatu zen eta emirerri independenteari hasiera eman zion. Dena dela, lotura erlijioso eta kulturalak mantendu zituen inperioarekin. \nAbd al-Rahaman II.ak bisirrengan delegatu zuen boterea eta biztanleen islamizazioa oso azkarra izan zen. Liburutegi handi bat sortu zuen Kordoban. \n912an Abd al-Rahman III.aren esku geratu zen tronua. Ordurako emir-herrian gatazka ugari zeuden. Hauei aurre egiteko, kalifa izendatu zuen bere burua.\nKordobako meskita garai honetan sortu zuten.\nKordobako kaliferria (929-1031).\nAbderraman III.a 912 heldu zen boterera, eta lortutako garaipenen ondorioz bere izena goraipatzea lortu zuen. Horren ondorioz, 929.an kalifa titulua hartu zuen, hau da, Al-Andalus ez zen politikoki bakarrik banatuta egongo, erlijio aldetik ere bai.\n936an kalifak Medina Azahara eraiki zuen. Al-Andalusen garai oparoena izan zen. \n1010. urtean gerra zibila sortu zen eta azkenik Al-Andalus erresuma txikietan (taifak) zatitu zen.\nLehen taifa erreinuak (1031-1086).\nAlmanzor diktadorea 1002an hiltzean, krisialdian sartu zen kaliferria. Gerra zibil bat sortu zen. Azkenean 1031an, Kordobako kalifatua desegin eta erreinu independente askotan banatu zen, Taifa erreinuetan. 39 erresuma txiki sortu ziren, eta beraien artean gerrak ere egin zituzten. Denborarekin, taifarik garrantzitsuenak Sevilla, Badajoz, Toledo eta Zaragoza izan ziren. \nAlmorabideen inperioa (1086-1145).\n1085ean Alfontso VI.ak Toledo konkistatu zuen. Horren aurrean, taifetako erregeek laguntza eskatu zieten Ipar Afrikako almodabideen sultanari. Yusuf ibn Tasufin sultana Algecirasen ezarri zen eta Leongo erregea garaitu zuen Sagrajasko batailan (1086). Ondoren, 1090etik aurrera, taifa guztiak konkistatzen hasi zen, eta kristau erresumei ere eraso egin zien. Baina kristauek eutsi egin zioten Toledoren setioari.\n1118an Aragoiko Alfontso I.ak Zaragoza konkistatu zuen, eta horrek almorabideen gainbehera hasi zuen. 1121ean Kordoban herritarrak almorabideen kontra matxinatu ziren. Beste hiri batzuetan ere egon ziren altxamenduak. 1140tik aurrera almorabideak boterea galtzen hasi ziren Ipar Afrikan, almohadeen presioagatik. 1145an bigarren taifak sortzen hasi ziren. \nBigarren taifa erresumak (1140-1153).\nBigarren taifen aldia 1140 eta 1153 urteen artean luzatu zen, almohadeek konkistatu arte. Mallorcako taifak 1203 arte iraun zuen. \nAlmohadeen inperioa (1153-1224).\nAlmohadeek inperio zabal bat sortzea lortu zuten, Iberiar Penintsulatik Libiaraino.\nAlmohadeak 1145ean hasi ziren Iberiar Penintsulan lurreratzen. Taifak batzen ahalegindu ziren, kristauen kontrako borrokaren izenean, eta fede islamiarraren garbitasuna aldarrikatuz. 1195ean gaztelar tropak garaitu zituzten Alarcosko batailan eta kristauen konkistak gelditu zituzten. Sevillan ezarri zuten hiriburua. \nHasiera-hasieratik almohadeek arazoak eduki zituzten euren boterea ezartzeko Iberiar Penintsulan, batez ere Granada eta Levantean. Era berean, penintsulako musulmanek ez zituzten onartzen almohadeen jarrera erradikal batzuk, hauen ohitura berbereak arrotzak zirelako penintsulan. \n1212an kristauek Navas de Tolosako gudua irabazi zuten, eta Almohadeen gainbehera hasi zen. Al-Nasir kalifa hiltzean barne borrokak hasi ziren, eta hirugarren taifa erresumak sortu ziren. Ondorioz, Gaztelak erraz konkistatu ahal izan zuen Guadalquivir bailara. \nHirugarren taifa erresumak (1224-1265).\nAlmohadeen boterea erorita, Al-Andalus taifetan zatitu zen hirugarrenez. Hauek 1224 eta 1265 urteen artean iraun zuten (Menorkako taifak 1287ra arte iraun zuen).\nGranadako Nazari erreinua.\nErreinu kristauek pixkanaka euren lurrak zabaltzea lortu zuten eta Al-Andalus egungo Granada eta inguruko lurraldea baino ez izatera iritsi zen. Azkenean, 1492an Errege-erregina Katolikoek ia 800 urtez Iberiar penintsulan egon ziren musulmanak kanporatzea lortu zuten.\nLurraldearen antolaketa.\nEmirerrian eta kaliferrian lurraldea sei eremu handitan antolatzen zen. Nabiya deitzen ziren eta hauek ziren: \nAzken hiru marka hauek taifak agertu arte mantendu ziren.\nSei eremu handi hauen barruan \"Cora\"k zeuden. Hauek lur eremu bat eta hiriburu bat zeukaten. Han bizi zen \"valia\" edo gobernadorea, hiriko gune gotortuan edo alkazaban. \"Cora\" bakoitzean epaile edo \"cadi\" bat zegoen. \"Cora\"k Al-Andalusen historia ia guztian existitu ziren.\n\"Cora\"ren barruan \"iqlim\"ak zeuden, izaera ekonomiko-administratiboa zuten eremuak. Bakoitzak bere herria edo gaztelua zeukan, erdigune bezala. \nGranadako Erresumaren garaian \"taha\"k sortu ziren \"Cora\"k ordezkatzeko.\nEstatuaren antolaketa.\nAntolaketaren etapak.\n711. urtean Afrika Iparraldeko berbere musulmanen armadak Gibraltarreko itsasartea zeharkatu zuen Tariq ibn Ziyad generalak zuzenduta, azken errege bisigodoa garaitu zuen, eta Iberiar Penintsula konkistatzen hasi zen. Konkista hau 718an amaitu zen. Noblezia bisigodoaren zati batek paktu bat egin zuen konkistatzaileekin: tributuak ordaintzea onartu zuen lurrak mantentzearen truk.\n714 eta 756 urteen artean Al-Andalus Damaskoko emir-herriaren barruan egon zen eta vali batek gobernatzen zuen. Garai gatazkatsua izan zen. \nAbd ar-Rahman I.ak eman zion oreka, Al-Andalus emir-herri independente bihurtu zuenean. Abd ar-Rahman III.ak independentzia erlijiosoa aldarrikatu zuen eta Kordobako kaliferria sortu zuen. \nXI. mende hasieran aristokraziaren, armadaren eta hirien eraginez kaliferria zatituz joan zen eta 1031 inguruan desagertu egin zen. Haren ordez taifa erresumak sortu ziren. Kaliferria desagertzeak on egin zien iparraldeko erresuma kristauei, taifak ahulagoak baitziren. \nXIII. mende amaieran Iberiar Penintsulan geratzen zen erreinu musulman bakarra Granadakoa zen. 1492ra arte iraun zuen. \nAntolaketa.\nAl-Andalus modu zentralizatuan antolatu zen, Kalifak botere autokratikoa zuen eta sinesmendunen buruzagi nagusia zen. Kalifak ekonomia, justizia, armada eta kanpo politika ere zuzentzen zituen. Administrazioa zuzentzeko lehen ministro baten laguntza zeukan (hachib) eta valiak (gobernadoreak) eta cadiak (epaileak) izendatzen zituen. Mugako lurraldeetan valiak ardura militarrak ere bazituen. Armadako buruzagi gehienak arabiarrak ziren, eta soldadu gehienak mertzenario berbereak edo esklaboak. \nArtea.\nEmirerriko eta kaliferriko artea.\nGarai honetako arteak hainbat estilo nahasten zituen: hispanoerromatar eta bisigodoak, bizantziarrak, omeiatarrak eta abbastarrak. \nEraikin artistikoak Kordoba eta inguruetan eraiki ziren batez ere. Han eraiki zen Kordobako meskita. \nAbd al-Rahman II.ak Meridako Alkazaba eraiki zuen, eta Kordoba eta Sevillako harresiak hobetu zituen. \nAbd al-Rahman III.ak Medina Azahara eraiki zuen, bere bizilekua izateko. \nGarai hartako beste eraikin batzuk dira Toledoko Bab al-Mardum meskita, Gormazeko gaztelua (Soria) edo Ciudad de Vascos (Toledo).\nEspainiako Arkeologia Museoan garai hartako bolizko hainbat objektu ikus daitezke. Adibidez, Zamorako potoa edo Leireko kutxatila.\nTaifetako artea.\nGarai honetako eraikin garrantzitsuenetarikoa Zaragozako Aljaferia da. Hiru zatitan banatuta zegoen, eta zati bakoitzak funtzio bat zeukan. Erdikoa protokoloetarako erabiltzen zen eta patio errektangular bat dauka. Palazioan hainbat arku mota erabili zituzten (lobulatuak, lerronahasiak, ferra formako zorrotzak eta puntu erdikoak...), hauen artean antolaketa konplexuak eginez. Material pobrez eginak daude, baina igeltsuzko irudiekin estaliak (motibo begetal, geometriko eta epigrafikoekin).\nErresuma bakoitzeko alkazabak ere berritu zituzten garai honetan. \nAlmorabideen artea.\nYusuf ibn Tasufinen garaiko eraikinak apaindura gutxikoak dira, haren debozio erlijiosoaren ondorioz. Haren semeak, aldiz, taifetako arkitekturaren fintasuna miresten zuen, eta elementu dotoreekin apaindutako hainbat eraikin egin zituen.\nAlmohadeen artea.\nAlmohadeek Almorabideen eredua jarraitu zuten. \nPalazioetan patio gurutzatuak erabili zituzten. Horren adibide nagusia Sevillako alkazarra da. \nArkitektura militarrak ere berrikuntzak eduki zituen. Adibidez, dorre poligonalak, tiro egiteko angelu gehiago edukitzeko. Horren adibidea da Sevillako Torre del Oro.\nNazari artea.\nGranadako nazari erresumaren erakusgarri nagusiak Alhambra eta Generalifea dira. \nMeskitei dagokienez, eredu gutxi gorde dira, baina badirudi almohadeen eredua jarraitu zutela. nabeak alkiblaren hormarekiko perpendikularki antolatuz. Berrikuntza bakarra marmolezko zutabeen erabilera izan zen, eraikinak garrantzitsuak zirenean. \nLiteratura.\nAl-Andaluseko poeta ezagunenak hauek izan ziren: Ibn Hazm, Ibn Khafaja, Al-Mutamid (Sevillako taifako erregea izan zena), Wallada eta Zaynab.\nArabiera goi-kulturaren hizkuntza bihurtu zen. \nFilosofia eta zientzia.\nAl-Andalusen eskola sare garrantzitsua egon zen. Erresuma kristauetan ere eragin zuen.\nZientzia.\nKordoba islamiar munduaren zentro kultural garrantzitsuena bihurtu zen, Bagdadekin batera. Europako garrantzitsuena ere izan zen.\nIrakaskuntza madrasetan egiten zen, eta Mediterraneoaren beste aldeko ikasleak ere etortzen ziren.\nAbd Ar Rahman II.a izan zen Kordoba jakintza gune bihurtzen ahalegindu zen lehen buruzagi musulmana. Horretarako, beste herrialde musulman batzuetako jakintsuak erakarri zituen. Horietako bat izan zen Abbas Ibn Firnas. Musika irakasteko kontratatu zuten, baina beste arlo batzuetan ere aritu zen, adibidez, abiazioan. Hegan egiteko egurrezko tramankulu bat egin zuen, hegazti handien luma eta hegoekin. Bere asmakizuna probatzeko, altuera batetik bota omen zen. Garaiko aipamenen esanetan, hegan egitea lortu zuen, baina gero erori eta mina hartu zuen. Ibn Firnasek planetario bat egin zuen etxean. Han, planeten mugimendua ez ezik, euria eta txingorra ere erreproduzitzen omen ziren. \nAstronomia arloan Az-Zarqaliren lanak aipatu behar dira. Toledon eta Kordoban bizi izan zen XI. mendean, eta Mendebaldean latinezko izenagatik ezagunagoa da: Azarkel. Ezaguna egin zen astronomia behatzeko tresnak eraiki zituelako. Azafea ere asmatu zuen, astrolabioaren antzeko instrumentu bat, nabigatzaileek XVI. mendera arte erabili zutena. Planeten orbita ez zela zirkularra ere esan zuen, eliptikoa baizik, arlo honetan Johannes Keplerri aurrea hartuz. \nAl-Zahrawi zirujau garrantzitsua izan zen. Alhaken kalifaren gorteko medikua izan zen. Abulkasis izenarekin ere ezagutzen da. Al-Tasrif entziklopedia idatzi zuen, eta han bere prozedura kirurgikoak azaldu zituen: anputazioak, hortz tratamenduak, begi ebakuntzak... Lan hau latinera itzuli zen eta Erdi Aroko Europan erabili zen medikuntza irakasteko. \nBotanikan eta farmazia arloan, Ibn al-Baitarrek landareak aztertu zituen Iberiar Penintsulan, Afrika iparraldean eta Ekialdean egin zituen bidaiei esker. Liburu batean 1400 landare deskribatu zituen, haien medikuntza erabilera aipatuz. Antzinako Greziako lanetan oinarritu bazen ere, ordura arte ezezagunak ziren 200 landareren medikuntza erabilerak azaldu zituen. Ibn al-Baitar Malagan jaiotakoa zen, XIII. mendean. \nIbn al-Awwamek nekazaritzari buruzko tratatu bat idatzi zuen. Erdia Aroan gai honi buruz idatzitako liburu garrantzitsuenetariko bat. Bertan 585 landare espezie eta 50 fruta arbola deskribatu zituen, nola landatu behar ziren azalduz. Ibn al-Awwam Sevillan bizi izan zen XII. mendean. \nX eta XII. mendeen artean penintsulako geografo garrantzitsuak agertu ziren. Hauen artean aipagarriak dira Al Bakri, Ibn Jubair eta Al Idrisi. \nFilosofia.\nAl-Andalusek zubi lana egin zuen Ekialdearen eta Europaren artean, filosofo klasikoen lanak zabalduz, batez ere Aristotelesen lanak. Al-Andaluseko itzulpenengatik izan ez balitz, lan hauetako asko galdu egingo ziren, ziurrenik. \nAl-Andaluseko pentsalari nagusia XIII. mendeko Ibn Rusd izan zen (Averroes bezala ere ezaguna). Aristoteles itzuli eta komentatu zuen. Platonen lanak ere komentatu zituen, eta medikuntzari buruzko entziklopedia bat idatzi zuen. Bere ideiek eragina eduki zuen berpizkundean. XIII. mendean, Aristotelesen pentsamendua Pariseko Unibertsitatera heldu zen Averroesen eraginagatik batez ere. Honen jarraitzaileak averroista bezala ezagutu ziren. Ezagunena Siger Brabantekoa izan zen. 1270 eta 1277 urteen artean averroisten ideiak gaitzetsi zituen Parisko artzapezpikuak, eta haren jarraitzaileak jazarri zituzten. \nAl-Andaluseko beste filosofo garrantzitsu batzuk hauek izan ziren: Ibn Bayya (Avenpaze), Ibn Tufail, Maimonides eta Ibn Arabi.\nMistika.\nAl-Andaluseko sorkuntza intelektualaren oinarri garrantzitsu bat mistika izan zen. Idazle ezagunena Ibn Arabi izan zen.\nEremita eta mistiko ugari egon ziren. Adibidez, Ibn Masarra, Al-Andaluseko lehen eskola espiritualaren sortzailea. Eskola honek arrakasta handia izan zuen Kordobako aristokraziaren artean. \nXIII eta XV. mendeen artean eragin handia eduki zuen sadiliya izeneko tariqak edo ordenak.\nEkonomia.\nIslamaren iritsierak Iberiar Penintsulako ekonomia aldatu zuen: landa-gizartea izatetik gizarte hiritarra izatera pasatu zen.\nAl-Andalus merkataritza biziko gunea izan zen. Hirietako leku garrantzitsuenetarikoak azokak ziren. \nHirietan kalitate handiko eskulangintza garatu zen. Al-Andaluseko luxuzko hainbat produktu Europa kristaura esportatzen ziren, eta baita Magrebera edo ekialdera. Produktu horiek estatuaren tailer eta dendetan egiten ziren. \nEsklaboak lan-esku gisa erabiltzen ziren, eta hauen komertzioa zen trukerik garrantzitsuena. Juduek egiten zuten komertzio mota hori. Esklaboaren balioa honen jatorriaren arabera aldatzen zen, bakoitzak gaitasun desberdin bat zuela uste baitzen.\nNekazaritza.\nUreztatzeko teknika berriak sartu ziren eta aurretik zeudenei gehitu zitzaizkien. Horri esker ekoizpenak gora egin zuten eta soberakinak sortu ziren merkatuetan saltzeko. Labore berriak ekarri zituzten: arroza, kotoia, azukre-kanabera, zitrikoak... Hauek, Mediterraneoan ohikoak ziren produktuei gehitu zitzaizkien: garia, mahatsondoa eta olibondoa. \nHirietako artisautza.\nHiriak bizitza ekonomikoaren erdigune bihurtu ziren, eta hauetan artisautza egiten zen. Al-Andaluseko luxuzko produktuak kanpora esportatzen ziren. Horien truke, merkatariek urrea eta esklaboak ekartzen zituzten, eta baita beste lehengai batzuk ere. Bi txanpon mota erabiltzen ziren: dinarra eta Dirhema. Kordoba ian zen hiri garrantzitsuena, eta X. mendean 100.000 biztanlera heldu zen, Europako hiri handiena bihurtuz.\nAbeltzaintza.\nEkonomikoki garrantzia txikiagoa zuen. Ahuntzak eta behiak hazten ziren. Oiloak eta untxiak ere bai. \nMeatzaritza.\nErromatarren garaian ustiatzen ziren meategietan lanean jarraitu zuten. Burdina eta kobrea ateratzen zuten, batez ere. Merkurioa Almadeneko meategitik ateratzen zuten. Urrea, zenbait ibaietatik (Segre, Guadalquivir, Tajoren itsasoratzean). Zilarra Murtzian, Bejan eta Kordoban bilatzen zuten, eta burdina Huelvan eta San Nicolas del Puerton. Almadenen zinabrioa zegoen, kobrea Toledon eta Granadan, beruna Cabran eta eztainua Algarben.\nMacael eta Sierra Morenan marmol harrobiak zeuden. Hala ere, ez zen nahikoa, eta Al Andalusek material hau kanpotik ekarri behar izaten zuen, eraikin dotoreetan erabiltzeko. \nBeste jarduera batzuk.\nBasoetan egur ugari zegoenez, altzariak egiteko, txalupak eraikitzeko eta erretzeko erabiltzen zen. Medikuntzarako landareak ere jasotzen ziren, eta baita hainbat fruitu ere (gaztainak, hurrak...). Kortxoa ere batzen zuten. \nArrantza itsasoan eta ibaietan egiten zen, nahiz eta elikaduran pisu handirik ez zuen. Espezia arrantzatuenak sardina eta atuna ziren. Azken hau arrapatzeko almadraba teknika erabiltzen zuten. \nGatza ere lortzen zuten, batez ere gatzagetan. Honi esker, gazitze kontserba ugari egiten zituzten, esportatzeko. \nGizartea.\nAl-Andaluseko biztanleak oso heterogeneoak ziren, batez ere hasieran. Zaila da kalkulatzea zenbat pertsona bizi izan ziren lurralde hartan, baina X. mendean 10 milioi pertsona inguru bizi zirela aipatzen dute adituek. \nBanaketa etnikoa.\nEtnikoki honela banatzen zen gizartea: \nBanaketa erlijiosoa.\nErlioaren arabera, pertsonak musulmanak edo \"dhimmiak\" ziren (kristau edo judu). \nHauek ziren talde nagusienak:\nJudu eta kristauek euren erlijioa praktikatzeko askatasuna zeukaten, baina zerga berezi batzuk ordaindu behar zituzten: zerga pertsonala (\"yizia\") eta lurretatik jasotako sarreren araberakoa (\"jarach\"). Judu eta kristauek euren autoritateak zituzten eta euren arauekin epaitzeko eskubidea zuten. Hala ere, debeku batzuk zituzten: Ezin zuten kargu politikorik eduki; gionak ezin ziren emakume musulman batekin ezkondu; banandutako auzoetan bizi behar ziren; ezin ziren zaldiz ibili; arropan bereizgarri bat eraman behar zuten. \nHiri batzuk mozarabiarren bizileku garrantzitsuak izan ziren, besteak beste: Toledo, Merida, Valentzia, Kordoba eta Lisboa. Bizikidetza ez zen beti ona izan. Toledoko mozarabiarrak matxinatu egin ziren arabiar boterearen kontra. Beste mozarabiar batzuek ihes egin zuten iparraldeko erresuma kristauetara, eta horrela hedatu zituzten mozarabiar kulturaren arkitektura edo toponimia. \nJuduak komertzioan aritzen ziren, eta zergak kobratzeaz ere arduratzen ziren. Medikuak, enbaxadoreak edo diruzainak ere izan ziren. Adibide gisa, Hasdai ibn Xaprut judua (915-970) Abd ar-Rhaman III.aren konfiantzazko gizona izan zen. Kalifa honen eta bere semearen garaian Al Andaluseko juduek oparotasuna lortu zuten. Kalifatoaren aginduetara lan egin zuten; zientzian, merkataritzan eta industrian aritu ziren, batez ere setaren eta esklaboen komertzioan. Iberiar Penintsularen hegoaldea babesleku bihurtu zen beste herrialdeetako judu jazarrientzat. Kalkuluen arabera, uste da XV. mendearen amaieran 50.000 judu zeudela Granadan eta 100.000 musulmanen menpeko Iberiar Penintsula osoan.\nAlmorabide eta almohadeen garaian egoera okertu zela uste da, nahiz eta iturriak ez diren oso ugariak. Juduen kontrako progromoak ere egon ziren Kordoban (1011) eta Granadan (1066).\nAlmohadeak almorabideak baino fundamentalistagoak ziren. Ez musulmanak gogor tratatu zituzten. Konbertsioaren edo heriotzaren artean aukeratzera behartu zituzten, eta hauetako askok emigratu egin zuten. Maimonidesen familia, adibidez, ekialdera joan zen, herrialde musulman toleranteagoen bila. \nBanaketa sozioekonomikoa.\nIslamaren arabera musulman guztiak komunitate berdinaren kide badira ere (umma), islamiar juristek libre eta esklabuen arteko banaketa egin zuten. Horrela banatzen ziren taldeak posizio sozioekonomikoaren arabera:"}
{"id": "78851", "revid": "512", "url": "https://eu.wikipedia.org/wiki?curid=78851", "title": "Arkonte", "text": "Antzinako Grezian, arkonteak, hiriko gobernuaren posturik garrantzitsuenak zituzten magistratuak ziren. Haien garrantzia aldatuz joan zen instituzio honek iraun zuen ia hamar mendean, K.a. 753tik (Atenasko erregeen \"betiereko arkontetzak\" hamar urteko iraupena izan zuen) III. mendea ondo sartuta egon arte, baina greziar hiri gehienen gobernu demokratikoen oinarria izan ziren.\nMagistratura honek, antzinako erregeen boterea, familia nobleenagatik ordezkatzea suposatzen du, K.a. X. mendea eta K.a. VII. mende artean gertatu zena.\nAtenasko konstituzioan, hoberen ezagutzen dena, zuzeneko demokraziaren sistemaren zati bezala, arkonteak, zozketa bidez aukeratzen ziren euren burua aukeraketara aurkeztu zuten hautagaien artean, kargua, bizitzan behin bakarrik izango zenaren muga bakarrarekin, aukeraketa baino lehen, Areopagoak galdeketa egiten zien hautagaiei, baina azterketak, batez ere, hiritartasun eta erlijio legitimitatean zetzan. Aristotelesek Atenastarren Konstituzioan, honela deskribatzen du galdeketa:\nK.a. 753 eta K.a. 682 bitartean, eskumena, hamar urteko epeetan betetzen zen, ordutik aurrera, agintaldia urte betera jaitsi zen.\nJatorrian, arkonteak hiru ziren:\nAristotelesek hiru arkonte nagusiekin batera beste sei arkonte (thesmothetai, administratzaile judizial antzekoak) aipatzen ditu, baina data ezezaguna da. Azkenik, Klistenesek idazkari bat gehitu zuen, beste bederatzien agiriak idazteaz arduratzen zena\nArkonteak, urte beteko euren agintaldia betetzerakoan aztertuak ziren \"euthyna\" delakoan, kontu publikoen kudeaketa egokiaren arduradun zirelarik.\nSolonen konstituziopean, arkonteak zozketa bidez aukeratuak ziren lau tribuek izendatutako berrogei hautagairen artean, hamar tribu bakoitzeko. Tirautzapean, sistema hau, beharbada ez zen praktikan jarri, zozketa bidezko izendapena baliogabetu ez zen arren. Tuzididesen arabera, Pisistrato, Hipiasen aita, arkontea izan zen, eta beti zegoen etxe gobernariko bat arkonte kargua zuena. Aristotelesen garaian ere zozketa bidez izendatuak ziren, baina, kasu honetan, 100 hautagairen artean, 10 tribu bakoitzeko."}
{"id": "78855", "revid": "336", "url": "https://eu.wikipedia.org/wiki?curid=78855", "title": "Lever House", "text": "Lever House New Yorkeko eraikin bat da, Gordon Bunshaft arkitektoak diseinaturikoa. Eraikina Park Avenue hiribideko 390. zenbakian kokatuta dago. Bere inguruan dauden eraikinekin konparatuta, etxe orratz nahiko txikia dela esan daiteke.\nEzaugarriak.\n1951-1952an eraiki zen, Lever Brothers britainiar xaboi-konpainiaren Amerikako egoitza izateko.\nLever House Nazioarteko Estiloa deritzoneko eraikin eredugarri eta lehenbizikoetakoa da. Estilo horretako eraikinen ezaugarriak dira formaren sinplifikazio erradikala, apaindurei uko egitea, eta lehentasuna ematea beira, altzairu eta zementuari eraikuntza-material gisa. Horrez gain, eraikin horien oin-planoa karratua edo errektangularra da, eta fatxada guztiek 90 graduko angelua egiten dute elkarren artean. Beste hitz batzuekin esatearren: Lever House \"beirazko kutxa\" itxurako ereduari jarraitzen dioten eraikinen artean aitzindarietako bat da. Hain zuzen ere, mundu guztian harrezkero izugarri hedaturiko eraikin-estilo baten aitzindarietako bat.\nKolore urdin-berdexkako errezel-horma distiratsu batek osatua da eraikinaren fatxada. Eraikinaren 24 solairuak estaltzen ditu, eta beroa erresistitzen duen beiraz eta altzairu herdoilgaitzez egina da. Errezel-horma guztiz itxita dago; beraz, ez dauka ireki daitekeen inolako leihorik. Horrek esan nahi du askoz ere zikinkeria gutxiago sartzen dela eraikinean kanpotik. Bestalde, fatxadako beirak beroari dion erresistentziak lagundu egiten du aire girotuaren kostua baxu mantentzen.\nNew Yorkeko bigarren eraikin errezel-hormaduna da, Nazio Batuen Erakundeko egoitzaren eraikinaren ondoren.\nAipagarria da eraikin hau egitean uko egin zitzaiola azalera eraikigarri guztia erabiltzeari. Horrela, plaza publiko bat diseinatu zen: izan ere, orubearen zati bat plataforma batek osatua da, espaloitik doazen oinezkoen aterpe gisakoa, eraikinaren lehen solairuraino iristen dena eta eraikinari itsatsita dagoena. Plataforma horrek erdialdean irekigune bat dauka, lorategi txiki batera ematen duena, patio tankerakoa. Eraikinaren behe-solairuaren kanpoaldeko hormak ere beirazkoak dira, eta horrekin erdietsi nahi zen helburua zen plataformaren azpialdearen eta eraikinaren azpialdearen artean jarraitasun bisual bat egon zedin lortzea, eta eraikina airean \"zintzilik\" egotearen inpresioa ematea.\nBestalde, eraikinak leiho-garbiketarako gondola bat dauka teilatuan, burdinbide bati lotuta alde batera eta bestera mugitzen dena.\n1982an arkitektura-ondare babestu gisa izendatu zuten Lever House. Ordurako, ordea, eraikinaren fatxada oso hondatuta zegoen, denboran zehar eguraldi zakarrak izandako eraginarengatik eta eraikuntzan erabilitako materialek zeuzkaten mugengatik.\n1998an eraikina saldu egin zuten, eta erosleek fatxadako errezel-horma eraberritzeko programa bat iragarri zuten. Horrela, altzairuzko egituraren ordez puntako teknologiako aluminiozkoa paratu zuten, jatorrizkoaren itxura berbera duena. Herdoildutako elementu guztiak kendu eta altzairu herdoilgaitzezkoak ipini zituzten, jatorrizkoen berdinak zirenak. Beirazko plaka guztiak ere aldatu eta jatorrizkoen oso antzekoak jarri zituzten (izan ere, jatorrizkoak puskatu ahala, denboran zehar aldatuak izan ziren, eta fatxadan ia-ia ez zen jatorrizkorik gelditzen, eta bai, ordea, urteak igaro ahala banaka jarritako plaken nahaste-borraste bat, plaka haiek ez baitziren guztiak berdinak).\nEraberritzea bukatu zenetik, eraikinaren plaza eta lobbya arte-erakusketetarako erabiltzen dira (\"Lever House Art Collection\").\nLever Houseren parean, baina Park Avenue hiribidearen beste espaloian, dago kokatuta estilo eta garrantzi bereko beste eraikin nabarmengarri bat: Seagram Building, urte gutxi batzuk geroago eraikitakoa."}
{"id": "78861", "revid": "59723", "url": "https://eu.wikipedia.org/wiki?curid=78861", "title": "Frantziako eskualde historikoak", "text": "Frantziako erresumako eskualde historikoek probintzia (frantsesez, \"province\") zeramaten izena, harik eta 1790eko martxoaren 4an, Frantziako Iraultzan, Parisko gobernuak departamenduen sistema ezarri zuen arte. Aldaketa jabetza feudalean oinarritutako tokian tokiko leialtasunak ezabatzeko saioa izan zen, Parisko gobernuaren menpekoak izan zitezen. Aurreko probintzien izenak oraindik ere erabiltzen dituzte geografoek, eskualde naturalak izendatzeko. Egungo Frantziako eskualde zenbaitek izen horiek daramatzate."}
{"id": "78862", "revid": "119347", "url": "https://eu.wikipedia.org/wiki?curid=78862", "title": "Champagne (eskualde historikoa)", "text": "Champagne Frantziako eskualde historikoa da, gaur egun Xanpaina-Ardena eskualde gehiena osatzen duena.\nXII. mendearen hasieratik konderri titulua edukita, Erdi Aroan ospetsu bilakatu zen Xanpaina Europa osoan azokengatik. Bertako kondea, Tibault IV.a 1234an, Nafarroako errege bihurtu zen, Tibault I.a izenarekin. Izan ere, Antso VII.a ondorengorik gabe hiltzean, erregetza bere arrebaren semearengana, Tibaltengana hain zuzen ere, eskualdatu zen. Beraz, hurrengo urteetan Nafarroako erregeak Xanpainako kondeak ere izan ziren, harik eta Nafarroako eta Frantziako erregea zen Luis I.a Xanapainako dukerria Frantziako koroarekin lotu zuen arte. Hurrengo erregeak, batik bat Karlos II.a, Xanpaina berriro bereganatzen saiatu arren, ez zuten lortu."}
{"id": "78863", "revid": "1150", "url": "https://eu.wikipedia.org/wiki?curid=78863", "title": "Nafarroako Lois I.a", "text": ""}
{"id": "78864", "revid": "2241", "url": "https://eu.wikipedia.org/wiki?curid=78864", "title": "Xanpaina", "text": "Xanpaina hitzak adiera bat baino gehiago izan ditzake:"}
{"id": "78865", "revid": "105290", "url": "https://eu.wikipedia.org/wiki?curid=78865", "title": "Atenastarren Konstituzioa", "text": "Atenastarren Konstituzioa, Aristotelesek zuzendutako lan talde baten lana da. Greziar filosofoak, bere garaiko lege kultura modu entziklopedikoan isladatzeko idazteko egitasmoa zuen 158 konstituzioetako sailetik lehena da.\n\"Atenastarren konstituzioan\"', Aristotelesek hiri-estatu handiaren lege errealitatea eta historian zehar hau ezartzen joan zen testuingurua zein beraren une nagusiak berrikuntza politiko-administratibo ezberdinei dagokienez isladatzen ditu. Lanak, gainera, Atenaseko antolaketa politiko eta sozio-kulturalari buruzko greziar pentsamendua adierazten du.\nLan honetan erabiltzen den metodoa, deskribapenekoa da, Aristotelesek bere lan zientifikoetan erabilitakoaren antzerakoa, enpirikoa behatutakoarekin konbinatuz eta ekarpen kritiko eta balioztatzeko ekarpen garrantzitsuekin.\nOinarrian, bi dira testuko arreta erakartzen duten kontuak: Atenasen historia politikotik ibilbide bat eta Atenastar estatuaren sistema eta antolaketaren deskribapen bat.\nTestua duen papiroa Egipton aurkitu zuen 1891 aldean Sir Frederick G. Kenyonek."}
{"id": "78866", "revid": "6950", "url": "https://eu.wikipedia.org/wiki?curid=78866", "title": "Federico Jim\u00e9nez Losantos", "text": "Federico Jimenez Losantos (Teruel, Espainia, 1951ko irailaren 15a), aragoiar kazetari, enpresaburu eta idazlea da. COPE irrati kate katolikoan esatari izandakoa, Espainiako esRadio irrati kateko esataria da egun, bai eta \"Libertad Digital\" argitalpen digitalaren editore eta jabeetariko bat ere.\nEzaguna da bere estilo gogor eta zakarragatik. Hori dela eta, irainengatik lautan izan da zigortua Espainiako epaitegietan."}
{"id": "78867", "revid": "119347", "url": "https://eu.wikipedia.org/wiki?curid=78867", "title": "Zerzura", "text": "Zerzura (arabieraz \u0632\u0631\u0632\u0648\u0631\u0629) hiri edo oasi mitiko bat da, denbora luzez, zurrumurruaren arabera, Nilo ibaiaren mendebaldean zegoela uste izan zena, Libia edo Egipton. XIII. mendean datatuak dauden idazkietan, \"usoa bezain zuria\" den hiri bat aipatzen da eta \"Hegazti txikien oasia\" deitzen zuten.\nBerrikiago, europar esploratzaileek espedizioak egin zituzten basamortuan Zerzuraren bila, baina sekula ez zuten arrakastarik izan aurkitzerako orduan. Ralph Bagnold britainiarrak eta L\u00e1szlo Alm\u00e1sy hungariarrak, Zerzuraren bila zihoan espedizio bat zuzendu zuten 1929-1930 epean, Ford T eta Steyr kamioiak erabiliz.\nEuren espedizioan hiria aurkitu ez arren, partehartzaileek Zerzura Kluba delakoa sortu zuten Wadi Halfako taberna batean, 1930ean itzuli zirenean. Klubeko partaideetako askok adiskidetasuna mantendu zuten, eta horietako batzuk, ofizial bezala borrokatu zuten Britainiar Armadan Bigarren Mundu Gerran Afrikan."}
{"id": "78868", "revid": "336", "url": "https://eu.wikipedia.org/wiki?curid=78868", "title": "Wadi Halfa", "text": "Wadi Halfa (arabieraz \u0648\u0627\u062f\u064a \u062d\u0644\u0641\u0627) Sudan iparraldean dagoen Iparraldea estatuko hiri bat da, Nubia lakuaren ertzean (Nasser Lakuaren Sudango zatia), Asuango presak eratua. Khartumgo trenbidea amaitzen den tokia da, baita salgaiak trenetatik Nilo ibaia jaisten duten itsasontzietara eramaten diren tokia ere. Hiriko biztanleria, 15.000 pertsonakoa da, 2005eko erroldaren arabera. Tokian, aztarnategi arkeologiko handiak aurkitu dira."}
{"id": "78869", "revid": "23317", "url": "https://eu.wikipedia.org/wiki?curid=78869", "title": "Nasser aintzira", "text": "Nasser aintzira (arabieraz \u0628\u062d\u064a\u0631\u0629 \u0627\u0644\u0646\u0627\u0635\u0631, \"Buhayrat Nasir\") Nilo ibaiaren erdialdeko arroan sortutako urtegi edo aintzira artifizial bat da. Egipto hegoaldean kokatua, Sudango muga igaro arte hedatzen da.\nZehazki, Nasser laku izenarekin Egiptoko zatia baino ez da ezagutzen, zati honek, laku osoaren hedaduraren %83a hartzen duelarik, sudandarrek, lakuaren euren zatiari Nubiako lakua (arabieraz: \u0628\u062d\u064a\u0631\u0629 \u0646\u0648\u0628\u064a\u0629; \"Buhayrat Nubiya\") deitzea nahiago duten bitartean.\nHistoria.\n1958 eta 1970 bitartean egin zen Asuango urtegiaren eraikuntzaren emaitza da. Gutxi gora-behera, 550 kilometroko luzera eta, bere zatirik zabalenean, Kantzerko Tropiko inguruan, 35 kilometroko zabalera du. Bere hedadura osoa 5250\u00a0km\u00b2koa da eta bere edukiera 157\u00a0km\u00b3koa.\nUren mailaren igoerak, beharrezko egin zituen aztarna arkeologikoen birkokatze egitasmo batzuk, 1960ko hamarkadan aurrera eraman zirenak.\nNubiar aztarna arkeologiko garrantzitsuak zituzten zenbait toki, zatiz zati desmuntatuak izan ziren eta toki garaiagoetara eramanak. Horien artean, Abu Simbeleko tenplua nabarmendu behar da. Wadi Halfako ibai portu eta tren geltokia, urek estali zuten, eta hiri berri bat eraiki zen horren ordez.\nEgiptoko nubiar guztiak (ehun mila pertsona baino askoz gehiago), ordura arte Nilo ibaiaren goiko tokietan bizi zirenak, beste toki batera eramanak izan ziren, euren herrixkak urpean geratu baitziren. Buhen gotorlekua ur azpian gelditu zen ordea.\nLakuaren Egiptoko zatiak, bere izena, Gamal Abdel Nasser presidenteari zor dio, nork urtegiaren egitasmo polemikoa pentsatu zuen.\nFauna.\nNiloko perka ugaria da Nasser aintziran eta haren arrantza turismo ekintza bihurtu da, hala aintzira ertzean nola txalupatan."}
{"id": "78872", "revid": "105290", "url": "https://eu.wikipedia.org/wiki?curid=78872", "title": "Espainiako Aireko Armada", "text": "Espainiako Aireko Armada, Espainiako Indar Armatuak osatzen dutenaren armadetako bat da. Honen helburuak, espainiar aire-espazioa zaintzea, estatu-segurtasuna eta nazioarteko misioetan bakea mantentzea dira. Armada hau, gerra zibilean sortu zen 1939. urtean.\nAntolaketa.\nEspainiar indar armatuak osatzen dituzten hiru armadek, antolaketa basiko berbera partekatzen dute:"}
{"id": "78873", "revid": "119347", "url": "https://eu.wikipedia.org/wiki?curid=78873", "title": "Guoskatj\u00e1vri", "text": "Guoskatj\u00e1vri aintzira Enonteki\u00f6 udalerri finlandiarrean dagoen aintzira bat da, Norvegiako Kautokeino udalerritik pare bat km-ra dagoena. K\u00e4sivarsi Eremu Basatiaren mugan dago, Lappi osoko hegazti-espezie ugarienak aurki daitezkeen eremu basatiaren mugan, hain zuzen; aliota txikiak, antzara nanoak, belatz handiak, elur-hontzak, eskandinaviako lagopodoak, ipar-belatzak, ipar-kaskabeltzak, laponiako kaskabeltzak, marikoi isats-luzeak, negu txontak eta papourdinak dira, esaterako, aintzira inguruan aurki daitezkeen hegazti-espezie batzuk. Inguruko baldintza latzei probetxu ateratzea lortu duten animalia ugari dago ere; hala nola, azeri zuri eta gorriak, elur-oreinak, erbinude zuriak, eskandinaviako lagopodo eta lursaguak, ipar-katamotzak, jatunak, mendi lemingak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta otsoak dira.\nKalaton aintzira hegoaldean da Guoskatj\u00e1vri aintziraren bizilagun nagusia. Inguruko muinoen gailurretatik erortzen den urak betetzen du aintzira; bestalde, ateratzeko orduan, urek, lur azpiko pasabideetatik L\u00e4t\u00e4seno ibaira isurtzea lortzen dute, azkenik, Botniako Golkoraino iristeko.\nAintzira oso ezaguna da arrantza munduan; izan ere, bertan, amuarrain marroi eta laponiako amuarrain artiko handienak arrantzatzera uda partean etorri ohi diren arrantzaleen kopurua handia da. Gutxi gorabehera, azarotik ekainera izoztua egon ohi da aintzira eta bertako hiru uharte nagusiak zuhaizti txiki bilakatzen dira lurzoru izoztuaren gainean."}
{"id": "78874", "revid": "886", "url": "https://eu.wikipedia.org/wiki?curid=78874", "title": "Guoskatjavri aintzira", "text": ""}
{"id": "78875", "revid": "119347", "url": "https://eu.wikipedia.org/wiki?curid=78875", "title": "Iso Salankij\u00e4rvi", "text": "Iso Salankij\u00e4rvi aintzira Finlandiako Enonteki\u00f6 udalerrian dagoen aintzira bat da. Pallas-Yll\u00e4stunturi Parke Nazionalaren eta Pulju Eremu Basatiaren artean dago, Yli-kyr\u00f6 herriaren ertzean eta Muonio eta Kittil\u00e4ko udalerrien mugatik hurbil. Nahiz eta aintzira ez dagoen babestutako eremu batean, bertan, hegazti babestu asko aurki daiteke; hala nola, txirri antzeko hegaztiak (urre txirri arruntak esaterako), borrokalariak, kuliska pikartak, zingira-hontzak, mirotz zuriak, eskandinaviako lagopodo ospetsuak, ahatebeltzak, ahatebeltz hegalzuriak, murgilari handiak, zerra txikiak, hego mugimendu motzak egiten dituzten belatz txikiak eta arrano beltzak.\nBeste ohiko biztanle batzuk azeri zuri eta gorriak, bisoi amerikarrak, elur-orein etxekotuak, erbinude arrunt eta zuriak, hartz arreak, ipar-katamotzak, jatunak eta otsoak dira .\nKetoj\u00e4rvi hegoaldean da Iso Salankij\u00e4rvi aintziraren bizilagun nagusia. Ura Ounasjoki ibaiaren bidez husten da, azkenik, Botniako Golkoraino iristeko.\nAintzira oso ezaguna da arrantza munduan; izan ere, bertan, amuarrain marroi eta laponiako amuarrain artiko handienak arrantzatzera uda partean etorri ohi diren arrantzaleen kopurua handia da. Gutxi gorabehera, azarotik ekainera izoztua egon ohi da eta bertako uharteak zuhaizti txikia dirudi lurzoru izoztuaren gainean."}
{"id": "78876", "revid": "63274", "url": "https://eu.wikipedia.org/wiki?curid=78876", "title": "Sexsarbori", "text": "Sexsarbori, Sex arboribus, Sexs arbor, antzinako akitaniarren jainko bat zen erromatarraren garaian. Berari eskainitako hiru inskripzio topatu ziren Garona Garaian, garai erromatarretan Lugdunum Convenae hiria zenaren eskualdearen ekialdean, Arba eta Rieumajou ibaien arroan. Egurgileen jainko bat izan zitekeela proposatu da eta orduan Sexs arbor litzateke, egungo euskarara ekarrita, agian, Sets/Setz/Setx/Zets/Zetz/Zetx zuhaitza? Ikerlari batzuek, nahigo dute Sexarbores (nominatiboa, plurala), izan ere, ez baitago argi izena beraren erroak nolako forma izango zuen.\nEz ditugu bere ezaugarriak ezagutzen.\nEtimologia.\n\"-I\" eta \"-Ibus\", datiboaren (Nori kasuaren) latinezko marka kasuak dira eta beraz, izenaren erroa, \"Sexsarbor\" edo \"Sexs Arbor\", edo Sex arbores izango litzateke. Sex arbores bera izen latinotzat hartu da, eta \"sei zuhaitz\" esan nahi du, jainko bihurtutako sei zuhaitz alegia. Zuhaitzen sakralizatzea oso hedatuta dago Euskal Herrian eta Pirinio guztian. Beste arazo bat da, \"Sex Arbor\" edo sei zuhaitz izatekotan, zergatik agertzen den singularrean bi kasutan, \"deo\" hitza erabiltzen baita, (jainkoari), eta ez \"\"deis\"\" (jainkoei); \"sex arboribus\", ordea, pluralean deklinatua dago: sei zuhaitzei. Azkenik, kasu batean edo bitan, ez da \"Sexarbor\", \"Sexsarbor\" baizik, hau da, S bat idatzi zuten X eta A artean; baina latinez, sei zenbakia, \"sex\" da . Akitanierazko beste izenetara begiratzen badugu, ordea, XS grafia aurkituko dugu pertsona izenetan, agian, kontsonante afrikari bat (TS, TZ edo TX) transkribatzeko erabiltzen zutena.\nJoakin Gorrotxategik , Achille Luchairek, Julien Sacaze eta Raymond Lizopek, Sei Zuhaitz jainkoei eskainitako idazkuna ikusi zuten. Denboraren poderioz, izena ondo errotu zenean latinaren idazketa ohituretan, singularrezko deklinazioa onartu zuten (Sexarboribus=Sei Zuhaitz jainkoari). J. Vallejok, ordea, beste hau proposatu zuen: \"Sexs\", zuhaitz baten izen indigena izan zitekeen, eta latinezko \"arbor\" izen latindar generikoarekin batera aipatzen zena. Geroago, herri-etimologia baten arabera, Arbasteko aldarean, zuhaitz horren berezko izena eta latinezko \"Sex Arbor\" nahastuko zituzten.\nExepercennius=Sexarboris?\nJatorri zelta edo galiarra ere proposatu da izen honentzat: horren arabera, \"Sexarboris Expercenniusen latinezko itzulpena da. Expercenius\" inskripzio batean azaltzen Catherviellen, Garona Garaian (Deo E[x]p[e]rc[e]nnio Silex VSLM: CIL XIII 329).."}
{"id": "78877", "revid": "12654", "url": "https://eu.wikipedia.org/wiki?curid=78877", "title": "Iso Salankijarvi aintzira", "text": ""}
{"id": "78878", "revid": "2066", "url": "https://eu.wikipedia.org/wiki?curid=78878", "title": "A-64", "text": "A-64 edo Pirinioetako Autobidea edo Piriniotarra Frantziako hego-mendebala eta Ipar Euskal Herria zeharkatzen dituen autobidea da. E-80 bide europarraren tarteunea da. Bidesaridun autobidea da, kontzesionarioa \"Autoroutes du sud de la France\" enpresa izanda.\nEkialdetik mendebaldera, Tarbes eta Pauen bidez Tolosa eta Baiona lotzen ditu. Bere 291 kilometroko ibilbideak 2x2 (Tolosatik gertu 2x3) errei ditu."}
{"id": "78880", "revid": "6950", "url": "https://eu.wikipedia.org/wiki?curid=78880", "title": "Hezkuntza Euskal Herrian", "text": "Hezkuntza Euskal Herrian nolakoa den ikusteko Euskal Herrian bi hezkuntza sistema oso bestelakoak daudela jakin behar da, Espainia eta Frantziakoa. Espainiako estatuaren barne dauden Hego Euskal Herriako EAE eta Nafarroak hezkuntzaren gainean arauak sortzeko eskumena dute. Bertan euskarak ofizialtasun estatusa dauka EAE osoan eta Nafarroako iparraldeko zenbait lurraldetan. Ipar Euskal Herrian, ordea, Frantziako estatuak ez ditu hezkuntza eskuduntzak bertako erakunde politikoekin partekatzen eta frantsesa da hizkuntza ofizial bakarra.\nEuskal Herriko hezkuntza sistemetan alde batetik hezkuntza publikoan dabiltzan ikastetxeak daude, hau da, erakunde politikoen, hezkuntza sailen, organigraman daudenak, eta beste aldetik badaude sistematik autonomoagoak diren hezkuntza pribatuko edo itunpekoa beste ikastetxe batzuk.\nOhiko Hezkuntza Sistema.\nEuskal Herriko hezkuntza sistema frantses estatuko eta espainiar estatuko administrazio eta legediaren menpe daude. Ondorioz EAEn, Nafarroa Garaian eta Ipar Euskal Herrian egitura ezberdinak atzeman ditzakegu.\nHaurtzaindegiak eta Haur Hezkuntza.\nHaurtzaindegietan 3 urte arteko haurren zaintza eta hezkuntza burutzen da. Erregularizaturik dauden arren, haurtzaindegiak ez dira eskola arautuaren barnean sartzen, ez hegoaldean ezta iparraldean ere.\nHaur eskola 3 eta 6 urte arteko haurrentzat izaten da euskal lurralde guztietan. Ipar Euskal Herrian haur eskola derrigorrezkoa bilakatu da 2019ko sartzetik landa; hots derrigorrezko hezkuntza 3 urterekin hasten da. Hegoaldean aldiz, gurasoek haien umeak haur eskolara ez igortzea erabaki dezakete.\nLehen Hezkuntza.\nHego Euskal Herrian, derrigorrezko hezkuntza Lehen Hezkuntzarekin hasten da. Iparraldean zein Hegoaldean, Lehen Hezkuntza 6 urterekin hasten dute haurrek. Hegoaldean LH-k 6 urte irauten ditu, eta haurrek 12 urterekin bukatu ohi dute. Iparraldean aldiz, Lehen Hezkuntzak 5 urte irauten ditu eta beraz, haurrek normalean 11 urterekin bukatzen dute.\nBigarren Hezkuntza.\nBai Hegoaldean eta bai Iparraldean, Bigarren Hezkuntzaren zati bat derrigorrezkoa da eta beste zati bat, hautuzkoa. Derrigorrezko Bigarren Hezkuntza nerabeak 16 urte dituelarik bukatzen da. 2020tik goiti Iparraldean Bigarren Hezkuntza osoa derrigorrezkoa bilakatuko da.\nHegoaldean, Bigarren Hezkuntza institutu deitutako ikastetxeetan ematen da. Ikasleek 12 urterekin hasi ohi dute DBH, eta 4 urte irauten ditu. Batxilergoak (Derrigorrezko Bigarren Hezkuntzaren Ondorengoak) aldiz, 2 urte irauten ditu eta bukatzean selektibitatea deituriko azterketa pasatzen dute unibertsitatera sarbidea egin nahi duten ikasleek.\nIparraldean, Bigarren Hezkuntza kolegio eta lizeoetan ematen da. Derrigorrezko Bigarren Hezkuntza 11 urterekin hasi ohi dute ikasleek, eta kolegioan lau urte egin ondotik, brebeta deituriko azterketa pasatzen dute. Brebeta ukan ala ez, ikasleek derrigorrezko urte bat gehiago egin behar dute. Baina brebetako emaitzek lizeo batean edo bestean onartua izatea baldintzatzen dute.\nLizeoan derrigorrezko lehen urte bat egin behar dute ikasleek, \u201cbigarrena\u201d (\u201c\"seconde\"\u201d) deitua. Hurrengo bi urteak (\u201clehena\u201d eta \u201cterminala\u201d) hautazkoak izan dira 2019/2020 ikasturte arte, baina 2020/2021 ikasturtetik landa bortxazkoak bilakatuko dira. Lizeoa bukatzean, ikasleek baxoa (frantsesez, \u201c\"baccalaur\u00e9at\"\u201d) izeneko azterketa pasatzen dute.\nSelektibitatea, baxoa edo baliokideren bat lortzea beharrezkoa da Euskal Herriko unibertsitateetan ikasketak egiteko.\nUnibertsitateak.\nUnibertsitateari dagokionez, Euskal Herriko Unibertsitatea da EAEko zentro publiko nagusia. Deustuko Unibertsitatea, ordea, pribatu nagusia da, Bizkaian batez ere. Gipuzkoan, Mondragon Unibertsitatea zentro pribatua da. Nafarroan, Unibertsitate publiko eta pribatua daude. Ipar Euskal Herrian Universite de Pau et Pays de l'Adour unibertsitateak kanpusak ditu BABen. Lurralde osorako, Udako Euskal Unibertsitateak irakasten du euskaraz, eta Euskal Unibertsitatea izeneko egitasmoak 2010eko hamarkadan guztiz euskaraz funtzionatuko duen goi mailako hezkuntza eman nahi du. 2021ko azaroan Gasteizen Euneiz izeneko Unibertsitate pribatu berri bat sortzea onartu zuten agintari politikoek.\nLanbide Heziketa.\nHegoaldean derrigorrezko hezkuntza egin ondoren honako lanbide heziketak aurki daitezke: Oinarrizko Lanbide Heziketa (16 urte bete eta DBH bukatu gabe lan mundura doazenentzat), Erdi-mailako Hezkuntza Zikloak (DBH gainditu dutenentzat) eta Goi-mailako Hezkuntza Zikloak (batxilergoa burutu dutenentzat). Horrez gain, badira beste motako lanbide heziketak ere, langabezian den jendearentzat antolatzen direnak, edo langileentzako Etengabeko Ikaskuntzak adibidez.\nIparraldean, ikasleak lizeoan Bide Profesionala hartzeko hautua egin dezake.\nEuskararen irakaskuntza.\nEuskal Herria hiru administrazioren menpe egoteak eta euskara lurralde osoan ofiziala ez izateak euskararen irakaskuntza baldintzatu egiten du.\nGaur egun, ikastetxeetan euskarari esleitzen zaion garrantzia eta ikastordu kopurua oso ezberdina da. Lau aukera nagusi daude:\nEreduak gorabehera, Euskal Herri osoan ikasten duten hiru ikasletik bik ez dute lortzen euskara ondo jakitea euren derrigorrezko hezkuntza bukatutakoan, hau da, 2005ean ikasten zuten ikasleetatik 297.055 ikaslek ez zuten behar bezalako euskara maila erakutsi.\nHego Euskal Herrian.\nAraba, Bizkaia, Gipuzkoa eta Nafarroan hizkuntza ereduen politika dago martxan. Honen arabera, hizkuntza eredu ezberdinak ditugu aukeran. Oro har, D eredua eskaini den lekuetan goraka joan da denboran zehar, elebiduna izateko aukera gehien eskaintzen duen eredua delako, alde batetik, eta euskararen normalkuntza dela eta, bestetik.\nEuskararik ez duten ereduak.\nEuskararik ez duten ereduek izen ezberdinak hartzen dituzte. G eredua da Nafarroan hartzen duen izena. Trebi\u00f1un eta Villaverde Turtziozen irakaskuntza publikoan dagoen eredu bakarra da, eta bai EAEn bai Nafarroako alde euskaldunean eta mistoan X ereduan ikas daiteke. Eredu hau ez da zertan izan G ereduaren antzekoa, baina kasu batzuetan hala izaten da. Eredu honetan euskara ez da ikasgaietako bat ere, beraz bertan ikasten dutenek ez dute lortzen euskararen ezagutzarik eskolaren bitartez. 2003/2004 ikasturtean Euskal Herri osoko ikasleen %20,7k horrelako eredu batean ikasi zuen. 2000ko hamarkadan, gainera, Nafarroan I, J eta British eredua ezarri dira, nahiz eta nahiko minoritarioak izan.\nA eredua.\nA eredua Euskal Autonomia Erkidegoan eta Nafarroako Eskualde Euskaldunean baino ezin da hautatu. Bertan gaztelaniaz egiten da irakaskuntza osoa, baina euskarazko ikasgai bat dago. Normalean euskarazko hezkuntza 4 ordura mugatzen da. Eusko Jaurlaritzak eginiko azterketa baten arabera ikasle horietatik %100ek ez zuen euskara ondo jakitea lortzen.\nB eredua.\nB ereduak hezkuntza elebiduna ematen du. Ipar Euskal Herrian Ikas-Biren bitartez ematen den eredua ere honen antzekoa da. Biak batuz gero, ikasleriaren %16,7k horrelako eredu batean ikasten zuen 2005ean. Eredu honetan askotan ikasgai gehiago euskaraz ematen badira ere ikasgai komunak direnak (matematika, filosofia, historia...) gaztelaniaz eman ohi dira. Askotan D ereduan ere ikasgai horietako batzuk gaztelaniaz ere sartzen dira, legalki hori ez da B eredua. Eusko Jaurlaritzak eginiko azterketa baten arabera ikasle hauetarik %67k ez zuten euskara ondo jakitea lortzen.\nD eredua.\nD ereduak hezkuntzako hizkuntza nagusi moduan euskara erabiltzen du, eta gaztelania ikasgai bat da. Ipar Euskal Herrian Seaskaren bitartez antzeko eredua ikasten da eta bertan frantsesa da bigarren hizkuntza. 2005ean ikasleen %32 zegoen eredu honetan ikasten. Eusko Jaurlaritzak eginiko azterketa baten arabera ikasle horietatik %32k ez du lortzen euskararen ezagutza maila egokirik.\nIpar Euskal Herrian.\nFrantses estatuan hizkuntza ofizial bakarra frantsesa izateak oztopo handiak sortzen ditu euskararen irakaskuntzan. Legez, euskara irakastea ez dago debekatua baina ez da derrigorrezkoa. 2013an aurrerapauso bat eman zen, estatu frantsesak \u201c\"Loi pour la refondation de l\u2019\u00e9cole de la R\u00e9publique\"\u201d deitu lege testuan, historian lehendabizikoz, eskola publikoan eredu elebiduna (Hegoaldeko B ereduaren parekoa) ezartzea onartu baitzuen. Edonola ere, eskola publikoan murgiltze sistema ezartzea askoz konplikatuagoa da: 2008tik goiti lehen hezkuntzako hainbat eskoletan ikasgai guztiak euskaraz egiteko saiakerek aintzina egin badute ere, Bordeleko Akademia Errektoretzak eta Frantziako Hezkuntza Ministeritzak berak oztopo handiak ezartzen ditu. Eskola publikoan sistema elebidunaren eta murgiltze sistemaren aldeko elkarteak Ikas-bi eta Biga bai dira.\nGaur egun, murgiltze sistema haur eskolatik lizeora bermatzen duten eskola bakarrak Seaskako ikastolak dira. Seaskako sistema hegoaldeko D ereduaren parekidea da, eta 1969tik landa dihardu eredu hau eskaintzen. 2019ko irailean haur hezkuntzako eta lehen hezkuntzako 32 ikastetxe, derrigorrezko bigarren hezkuntzako 4 ikastetxe edo kolegio eta derrigorrezkoa ez den bigarren hezkuntzako ikastetxe edo lizeo bat ditu.\nEuskara irakaskuntza formalean sartu zuen lehen saila eskola pribatu giristinoa izan zen, 1964an. Gaur egun ere irakaskuntza elebiduna eskaintzen dute, eta bertako irakasle eta burasoak Euskal Haziak deitu elkartean biltzen dira.\nAzken 30 urteotan euskararen irakaskuntzak onarpen zabalagoa eta gorakada handia bizi izan badu ere, Ipar Euskal Herrian nagusi den irakaskuntza eredua, bai eskaintzan eta bai ikasle kopuruan, frantses hutsezkoa da.\nCurriculuma.\nCurriculumari dagokionez, hezkuntza ezberdina da Frantzian eta Espainian. Horrez gain, Frantziako ikastetxeek %10 herriko gaietara moldatu ahal dute. Espainian berezko hizkuntza duten autonomia erkidegoek %55 finkatu ahal dute, nahiz eta ahalmen hori beti guztiz ez den erabiltzen. EAEn, gainera, Euskal Autonomia Erkidegorako Euskal Curriculuma izeneko dekretua ere legezkoa da, Euskal Curriculuma eta Espainiako LOEren arteko nahaste bat da.\nOhiko hezkuntza sistematik at daudenak.\nEuskal Herrian badira hiru eskola ohiko hezkuntza sistematik kanpo daudenak.\nTximeleta (Berriozar).\nUmeek kanpo laguntzarik gabe ikasten dute eta irakasleek ikasketak garatzeko baliabideak eskaintzen dituzte. 31 ikasle ditu. Derrigorrezko Bigarren Hezkuntzan, institutu arruntetara joaten dira bertako ikasleak. Gaztelania da bertako hizkuntza nagusia.\nBizi Toki (Behauze).\nHaurrak eta helduak batera ibiltzen dira eta helduek lan egiten duten bitartean haurrak ondoan egoten dira eurengandik ikasten.\nZingira (Aia).\nHaur bakoitzak unean uneko bere interesak garatzen ditu helduak eta beste umeak ondoan dituela, laguntzarik beharko balu ere. Umeek euren interes pertsonalaren araberako proiektuak garatzeko aukera eskaintzen da, eta askatasunak garrantzi handia du bertan."}
{"id": "78881", "revid": "336", "url": "https://eu.wikipedia.org/wiki?curid=78881", "title": "Andromeda (mitologia)", "text": "Greziar mitologian Andromeda (antzinako grezieraz \u1f08\u03bd\u03b4\u03c1\u03bf\u03bc\u03ad\u03b4\u03b1, \"gizonen gobernaria\"), Etiopiako errege ziren Kasiopea eta Zefeoren alaba zen. Kasiopeak, bere burua Nereida bezain edertzat hartuz, Poseidonen haserrea piztu zuen, nork, lurrera, uholde bat eta Zeto izeneko itsas munstro bat bidali zituen, gizaki eta abereak desagertarazi zitzaten, Amonen orakuluaren bidez, euren alaba Andromeda Zeto itsas munstroarekin ezkondu arte ezer konponduko ez zela jakinik, Zefeo erregeak, bere alaba, arroka bati kateatuta utzi zuen, biluzik eta bitxiekin.\nPerseok, naiadeek oparitu zizkioten sandalia hegalariei esker hegan eginez, Medusa hil ondoren itzultzen ari zela, Andromeda ikusi eta berarekin maitemindu zen. Hondartzara jaitsi zen Zefeo eta Kasiopearekin hitz egitera, bere eskua eskatzeko asmoz itsas munstroaz libratzea lortuz gero. Andromedaren gurasoak onartu egin zuten, baina ez oso gogo onez. Perseok itsas munstroarekin borrokatu, hil egin zuen eta Medusaren burua erabili zuen (begiratzen zuen edonor harri bihurtzen zuena), animalia harri bihurtzeko, koral bihurtuz. Ondoren, Andromeda askatu zuen eta pozik onartu zuen ezkontza. Baina Kasiopeak ezezkoa eman zuen, bere alabaren eskua jada Agenor printzeari agindu baitzion. Perseok honen eta honen segizioaren kontra borrokatu zuen, eta asko hil ondoren, bere burua, Medusaren burua erabiltzera behartua ikusi zuen, honela, oraindik bizirik geratzen zirenak harri bihurtuz. Azkenik, Andromeda pozik ezkondu zen Perseorekin.\nAndromeda bere senarraren atzetik joan zen Tirintora, Argosen, eta sei seme (Perseideak) eta alaba baten ama bihurtu zen. Honako hauek ziren: Perses, Altzeo, Mestor, Heleo, Elektrion, Estenelo eta Gorgofone. Euren ondorengoek Mizenas gobernatu zuten Elektrionetik Euristeo arte, honen ondoren, Atreok koroa jaso zuelarik, eta Herakles heroia barnean dago. Mitologia honen arabera, Perses, persiarren arbasoa da. Hil ondoren, Ateneak Andromeda, ipar zeruko konstelazioen artean jarri zuen, Perseo eta Kasiopeagandik gertu.\nGalaxia.\nAndromeda, ipar hemisferioko zeruan, Andromedak irudikatzen du, bere barnean Andromeda galaxia duena.\nMitoaren oihartzunak.\nSofoklesek eta Euripidesek (eta berrikiago Pierre Corneilleek), istorio hau oinarri bezala hartuta, zenbait tragedia idatzi zituzten, eta istorioko gertakizunak antzinako artelan askotan irudikatuak izan ziren.\n1981eko eta 2010ean \"Clash of the Titans\" filmak."}
{"id": "78882", "revid": "336", "url": "https://eu.wikipedia.org/wiki?curid=78882", "title": "Rasshua", "text": "Rasshua (, ) Kurileen uhartediko errusiar uharte bat da. Bere hedadura 67 kilometro karratutakoa da eta erdialdeko Kuril uharteen taldean dago.\nGeografia.\nRasshua uhartea honako koordenatu geografiko hauetan dago:\nIparraldean, Matua uhartea dago, Nadezhda itsasarteak banandua eta, hegoaldean, Ushishir uharteak daude.\nAdministratiboki, Sakhalingo oblastak kontrolatzen du."}
{"id": "78883", "revid": "105290", "url": "https://eu.wikipedia.org/wiki?curid=78883", "title": "Urtarai", "text": "Urtarai Nafarroa Behereako Pirinioetan dagoen mendi bat da, Lindus mendilerroan, Nafarroa eta Nafarroa Beherea arteko mugatik gertu. Lindus mendilerroa osatzen duten hiru mendietatik, txikiena da, 1156 metroko garaierarekin.\nAldudeko haranaren hegoekialdeko angeluan, Frantzia eta Espainia arteko muga inguruan, erliebe leun eta ikuspegi zabaleko zenbait tontor altxatzen dira, horiek guztiak, Lindusen biltzen diren gailur taldeen zati direlarik. Mendi hauek bisitatzen dituena, laster gogoratuko da 778ko Orreagako gudu ospetsuaz, edo Done Jakue bidea egiten ari ziren erromesen oinatzak jarraituko ditu.\nAipatu den bezala, Lindusen gailur taldeak banandu egiten dira. Kasu honetan garrantzia duena, mendebalde iparmendebalderantz doana da, mugako marratik gertu, hemen, gailurrak uzten dituena, Lindus eta Izterbegiren artean 6865 metroko lerro zuzen bat marrazteko\nAbiapuntuak.\nUrepeletik.\n435 metroko garaierara dagoen Urepeletik, bide bat Iba\u00f1etako mendatearekin lotzen da, tontorretik oso gertu geratuz, Burdinkurutz lepoan hain zuzen ere, 1092 metroko garaieran.\nDena dela, ibilbiderik erakargarriena Urepele eta Auritz lotzen zituen bide zaharretik doa. Horretarako, Urepeletik, 432 metrora aurkitzen diren Erlanjoenea auzoetatik 885 metrora eta tontorretik mendebaldera dagoen Urtarai leporaino doan bidea hartu behar da, non, bidea, Sastrako oihanean sartzen den Hairako inguru naturaleko basogunea. Orduan, posible da zuzenean tontorrerantz joatea, ekialderantz hartuz\nBeste bide alternatibo bat, 580 metrora dagoen Harriondoa auzotik abiatzen da, Harriondoko Kaskoa izeneko gailurrera helduz, 1025 metroko garaieran dagoen Hortz Zorrotz izeneko haitzarekin lotzea ahalbidetzen duena, 965 metrora dagoen Huzai lepoaren hegoaldean. Hegohegoekialde norantzan, aurretontorrerantz igotzen da, 1121 metrora dagoena, Urtarairen tontorra baino lehenago dagoena. Hau, 1156 metrora dago.\nIba\u00f1etatik.\n1057 metroko garaieran dagoen Iba\u00f1etako mendatetik, asfaltaturiko bide batek 1283 metroko garaieran dagoen Girizu mendia inguratzen du, iparraldeko aurpegiko basoa zeharkatu eta 1169 metrora dagoen Lindus lepora igotzeko, 1220 metroko garaieran dagoen Lindus mendiaren parean. Bide berberak, alde beretik, mendi honen tontorra ertzatu eta mugan bertan uzten gaitu, 1092 metrora dagoen Burdinkurutz lepoan. Eskuinaldean txabola bat geratzen da, eta, ezkerrean, dagokion mugarria. Toki honetatik bidezidor bat muinoaren tontorrera igotzen da, 1121 metroko garaieran dagoen aurretontor harritsu batetara helduz. 1109 metroko garaierara jeitsiera labur baten ondoren, leuntasunez, 1156 metrora dagoen Urtarairen tontorrera iristen da."}
{"id": "78884", "revid": "6327", "url": "https://eu.wikipedia.org/wiki?curid=78884", "title": "Ailakkaj\u00e4rvi aintzira", "text": ""}
{"id": "78885", "revid": "6327", "url": "https://eu.wikipedia.org/wiki?curid=78885", "title": "Iso Salankij\u00e4rvi aintzira", "text": ""}
{"id": "78887", "revid": "59723", "url": "https://eu.wikipedia.org/wiki?curid=78887", "title": "Mugarri", "text": "Mugarria, Euskal Herrian eta beste toki askotan, lursail, herri, eskualde, probintzia, erkidego edo nazioen arteko mugak adierazten dituzten harri zatiak dira. Hala ere, beste material batzuk ere erabiltzen dira egun. Batzuetan, harrizko mugarri horiek, landu gabeko harrizkoak dira, naturalak, historiaurrean, gaur egungo bi tokiren arteko mugan utzitako zutarri, harrespil eta antzeko megalitoak. Harri landuaz eginak askoz ohikoagoak dira. Lurraldeen arteko mugak adierazteko ez ezik, distantzia kilometrikoak adierazteko ere erabiltzen dira, edo ibilbide jakin batzuk, Done Jakue bidearen kasuan adibidez."}
{"id": "78888", "revid": "105290", "url": "https://eu.wikipedia.org/wiki?curid=78888", "title": "Iparraldea (Sudan)", "text": "Iparraldea, ( \"\") Afrikako naziorik handiena den Sudaneko 26 estatuetako bat da. Bere hedadura 348.765 km\u00b2takoa da. Bataz beste, eta 2000. urteko erroldaren arabera, Sudango estatu honek 600.000 pertsonako biztanleria du. Dongola da estatuko hiriburua. Wadi Halfa, Nubiako lakuaren ondoan dagoen herria, eta XIX. mendean Erresuma Batuaren kuartela izan zena, estatuaren iparraldeko muturrean dago."}
{"id": "78889", "revid": "42829", "url": "https://eu.wikipedia.org/wiki?curid=78889", "title": "Herkulesen dorrea", "text": "Herkulesen dorrea Coru\u00f1ako penintsulan kokatuta dagoen dorre eta itsasargia da. Bere garaiera 68 metrokoa da. Zutik dirauen erromatar itsasargi bakarra eta oraindik funtzionatzen duen itsasargirik antzinakoena da.\nBere eraikuntzari dagokionez, zenbait elezahar daude. Horietako batek, Herkules gaur egun dorrea inguratzen duten kostaldera txalupan iritsi eta Gerion erraldoia garaitu ondoren, honen burua lurperatu zuen tokia izan zela dio.\nHistoria.\nHerkulesen Dorrea erromatarrek eraiki zuten nabigazio itsasargi bezala I. mendean, Neron eta Vespasiano enperadoreen agintaldien artean, 40 eta 80. urteen artean data daitezkeen aurkitutako \"terra sigillata\" eta pareta fineko edalontzien arabera. Dorrearen oinean dagoen inskripzioaren arabera, eta \"Brigantium\" (A Coru\u00f1a) hiriari buruzko erreferentzia dokumentalek, itsasargi baten presentzia adierazten dute Traiano enperadorearen erregealdiaren garaitik. Bere oinarrian, botozko harri bat aurkitu zen, latinez idatzitako honako inskripzio honekin:\ndorrearen arkitektoa Gaio Sevio Lupo bezala identifikatzea ahalbidetu duena, Aeminiumekoa, gaur Coimbra, Portugalen. Dorrearen aipamenik antzinakoena, Paulo Orosioren \"Historiae adversum Paganos\"en dago, 415-417 bitartean idatzia, honako hau dioena: \"Secundus angulus circium intendit, ubi Brigantia Gallaeciae civitas sita altissimun farum et inter pauca memorandi operis ad speculam Britanniae erigit\". Gainera, historialariek, Herkulesen Dorrea, Breoganen dorrea egon izan zitekeen toki bezala identifikatu dute. Dorre hau, dorre mitologiko bat da, Irlandako ziklo mitologikoan agertzen dena (zehazkiago Leabhar Ghabh\u00e1la \u00c9rennen) eta nondik Ithek, Breoganen semeak, Irlandako kostaldea ikusi zuen. Susmo honi indarra ematen diona Brigantium toponimoa bera da, Breoganetik etortzea oso posible dena, eta badu oinarria erromatarrek euren jainko eta heroi propioak identifikatzeko tradizioan, kasu honetan Herkules, tokikoekin. Dorreak bere itsasoko erabilera, ziur aski, Erdi Aroan galdu zuen, gotorleku bihurtu zenean.\nXVII. mendean (1682)an Uzedako Dukeak, Amaro Antune arkitektoari eskatu zion zaharberritze arkitektonikoa. Amarok, goialderaino gangak zeharkatzen zituen eskailera bat eraiki zuen. Goialdean bi dorre txiki daude, argiak eusteko. Karlos IV.a Espainiakoaren erregealdian berreraikitze osoa egiten da. Lan neoklasikoa 1791n amaitzen da, Eustaquio Giannini italiarraren zuzendaritzapean.\nBerritzea hasi baino lehen, dorrea, oinarri karratuko gorputz prismatiko bat zen; kanpoaldean, harrizko harresi bat zuen, behealdean bi ate zituena eta goiko solairuraino zeharkatzen zuten leiho asimetrikoekin, eta goialderaino iristen zen kiribil formako finkatzaile batekin. Bere barnean, antzinako egitura erromatarra mantentzen zuen, baina eraikinaren zaharberritzeari zegozkien zurezko eskailerekin, bere apaindura, ate eta leihoen goialdeko markoekin harmoniatsu bihurtuz.\nMitologiak dioenez \"Gerion izeneko erraldoi bat zegoen, Brigantiumeko erregea, bere mendekoak, hauen ondasunen erdia ematera behartzen zituena, seme-alabak barne. Egun batean, mendekoek, Herkulesi laguntza eskatzea erabaki zuten, Gerioni, borroka handi baten erronka bota ziona. Herkulesek Gerion garaitu eta lurperatu zuen eta zuzi handi batekin koroatu zuen tumulu bat altxa zuen. Tumulu honetatik gertu hiri bat sortu zuen, eta, bertara iritsi zen lehen pertsona Coru\u00f1a izeneko emakume bat izan zenez, Herkulesek izen hori jarri zion hiriari\".\nLortutako egitasmoak.\n2009an, gizateriaren ondare bihurtu zen. Real Club Deportivo de La Coru\u00f1a futbol taldeak, hurrengo denboraldiko kamisetetan, Gerionen burezurra agertuko zen logo bat eramatea erabaki zuen, mitologiaren arabera, itsasargia bera dagoen tokian bertan Herkulesek garaitu zuena, tibiekin batera.\n2008an Askatasunaren Estatuarekin senidetu zen."}
{"id": "78892", "revid": "8888", "url": "https://eu.wikipedia.org/wiki?curid=78892", "title": "A 63", "text": "A 63, Euskal kostaldeko Autobidea edo Landetako Autobidea Frantziako hego-mendebala eta Ipar Euskal Herria zeharkatzen dituen autobidea da. Hiru zatitan banatuta dago:\nHistoria.\n1984an, A 63 autobideak Autoroute de la C\u00f4te Basque (ACOBA) enpresa zuen kontzesionarioa, gero Autoroutes du sud de la France (ASF) elkartuko zuena.\nLehenengo tarteunea Donibane Lohizuneko Saihesbidea zen, 1972an eraikia."}
{"id": "78893", "revid": "58701", "url": "https://eu.wikipedia.org/wiki?curid=78893", "title": "Nomades et Skaetera", "text": "Nomades et Skaetera, N&amp;SK bezala ere ezagutua, Saint Etiennen (Frantzia) sortutako ska, ska punk, rock eta reggae musika estiloak bat egiten dituen taldea da."}
{"id": "78894", "revid": "861500", "url": "https://eu.wikipedia.org/wiki?curid=78894", "title": "N&amp;SK", "text": ""}
{"id": "78895", "revid": "119347", "url": "https://eu.wikipedia.org/wiki?curid=78895", "title": "Nafarroako musika", "text": "Nafarroako musika lurralde horretan egindako agerpen kulturala da, Behe Nafarroako musikarekin osatuko duguna. Musikan ere herrialdearen aniztasuna islatzen da, estilo askotakoak lantzen baitira bertan, gazteleraz nagusiki, baina baita euskaraz ere noski.\nNafarroan egoitza dutenen diskoetxeen artean GOR Diskak aipatzekoa da, Iru\u00f1ean kokatutakoa.\nTradizionala.\nJotak.\nNafarroako jota bertako abeste mota tradizional ezaguna da, lurraldeko hegoaldean zabalduta dagoena batez ere eta Iberiar penintsularen barruan Ebro aldeko era osatzen duena Aragoiko jota eta Errioxakoarekin batera. Tutera, Castej\u00f3n, Martzilla, Cadreita, Bu\u00f1uel, Ribaforada eta Cortesen eskolak daude.\nRaimundo Lanas \"El ruise\u00f1or navarro\" (1908-1939) murilloarra jota abeslari ezagunenen artean dugu.\nEuskal musika.\nBestela, Nafarroako iparraldean, mendebaldean eta erdialdean ohikoak izan dira tradizionalki eta gaur egun ere erabiltzen dira, trikitia eta panderoa eta txistua. Azken musika tresna honen tradizioa luzea da, XVI. mendetik gutxienez, idatzitako testu ugarien arabera Baztanen, Sakanan, Leitzaldean, Iru\u00f1ean eta Lizarraldean, baina baita Zangoza, Otsagabia, Tafalla eta are Erriberan ere. Bestela, Elizak behin baino gehiagotan ezarri zituen debekuak garai hartan txistu eta danbolinak piztutako dantzak zirela-eta.\nAzken urteetan, 2015ean, adibidez, Lizarrako txistulari taldeak (\"Padre Hilario Olazar\u00e1n\") jaso zuen hiriko saria euren 50. urteurrenean. Halaber, 2019an, San Ferminetako Txistularien Alardeak 60 urte bete zuen.\nKlasikoa.\nMusikagileei dagokienez, Hilarion Eslaba eta Joaquin Gaztanbide nabarmendu ziren XIX. mendean, eta garai hartakoa ere Pablo Sarasate musikari famatua izan zen.\nAbeslarien artean, Julian Gaiarre (1844-1890) eta Maria Bayo (1961-) mundu osoan ezagunak dira.\nAzkenik, Nafarroako Orkestra Sinfonikoa eta Orfe\u00f3n Pamplon\u00e9s (1865ean sortua) aipatzekoak dira.\nTaldeak.\nMusika bandei dagokienez, 1980ko hamarkadan probintzia honetan sortutako taldeen artean \"Barricada\" nabarmendu ziren bereziki, Nafarroan eta Euskal Herrian orokorrean ez ezik muga hauetatik kanpo ere bai. Euskal Rock Radikalaren etiketa ipini zioten hainbatek, \"Tijuana In Blue\" edo orduko beste talde batzuei bezala. \"Tah\u00fares Zurdos\" rock erregistro melodikoagoetan mugitu zen urte haietan.\nUrte batzuk geroago bertzela, 1990eko hamarkadan abiatutako \"Berri Txarrak\" (rock), \"Skalariak\" (ska elebiduna), \"Nahi ta nahiez\" (pop-rock), \"Kojon Prieto y los Huajalotes\" (estilo askotakoa gazteleraz), \"Hemendik At!\" (dance), \"Marea\" (rock gazteleraz) \"Koma\" (heavy eta trash metal), \"Leihotikan\" (punk-rock), \"Piperrak\" (punk erriberarra) eta El Columpio Asesino (indie) azpimarratzekoak dira.\nAzkenik, 2000ko hamarkadatik aurrera \"Selektah Kolektiboa\" (rap eta hip-hop), \"Kerobia\" (pop), \"SextySexers\" (rock) \"Lendakaris Muertos\" (punk), \"Stupenda Jones\" eta \"Hesian\" (punk rock sakanarra) eta \"Vendetta\" (askotariko estiloak) oso kontutan hartzekoak dira.\nAbeslariak.\nEuskarazko abeslarien artean, Petti (folk-rock, blues, post-rock) eta Joseba Irazoki (pop-rock) beratarrak aipagarriak ditugu. Bertzela, 1970eko hamarkadatik Erramun Martikorena hasi zen kantuka, Behe Nafarroaren abeslarien tradizioaren adibide bikaina dena. Soka horretatik, Jojo eta Ramuntxo, Mattin Lerissa eta Thierry Biscary.\nEstatu mailan, gaztelerazko kantari ospetsuak eman ditu probintziak bertzela, Serafin Zubiri eta Amaia Romero tamainakoak.\nBeste estilo batzuk.\nMusika flamenkoan, Nafarroak musikari ezagunak utzi ditu, \"Sabicas\" eta Carlos Itoiz gitarrajole iruindarrak. Bestela, \"Flamenco On Fire\" jaialdia antolatzen dute Iru\u00f1ean 2014tik.\nJazz esparruan, berriz, Pedro Iturralde musikari oso ezaguna da. Javier Garaialde ere aritzen da arlo honetan."}
{"id": "78896", "revid": "105290", "url": "https://eu.wikipedia.org/wiki?curid=78896", "title": "The Ting Tings", "text": "The Ting Tings 2006. urtean Manchester Handian (Ingalaterra) sortutako pop musika taldea da."}
{"id": "78902", "revid": "336", "url": "https://eu.wikipedia.org/wiki?curid=78902", "title": "Breogan", "text": "Breogan Galiziako errege zelta mitiko baten izena da, Lebor Gab\u00e1la \u00c9renn (Konkista Liburua) izeneko XI. mendeko bilketa batean bildutako irlandar tradizioen arabera, uharteak jasan zituen inbasio ezberdinak kontatzen dituena.\nElezahar honen arabera, Breoganek, Iberiar Penintsulan kokatutako Brigantia hirian, hain dorre garaia eraiki zuen bere seme Ith eta Bilerentzat, hauek, dorrearen tontorretik, urrunean zegoen ertz berde bat ikus zezaketela. Urruneko lur hori ikusi izanak, iparraldera eraman zituen, Irlandara, non Ith hila izango zen. Mendeku gisa, Breoganen biloba eta Ithen hiloba zen Milen semeek, Brigantiatik Irlandara bidaiatu eta herrialde hau konkistatu zuten.\nBilketa egin zuten XI. mendeko fraide irlandarrek, Breoganen Brigantia Brigantium hiri galaikoarekin, gaur egungo Betanzosekin lotu zuten. XIX. mendean erromantizismoko historialari galiziarrek zabaldu zuten mitoa, Breoganen dorrea A Coru\u00f1ako Herkulesen Dorrearekin identifikatzera heltzeraino, Herkulesen Dorretik gertu Breoganen estatua bat altxatu delarik. Era berean, Breogan, galiziar herriaren aitalehen mitologiko bezala irudikatzen da (batzuetan, Galizia, olerkaritzan \"Breoganen etxe\" bezala deskribatzen da, Eduardo Pondalen izen bereko olerkian oinarrituta dagoen galiziar ereserkia den Os Pinosen bezala).\nBreogan Saskibaloi Taldeak, pertsonaia mitologiko honegatik du bere izena."}
{"id": "78904", "revid": "886", "url": "https://eu.wikipedia.org/wiki?curid=78904", "title": "Kalaton aintzira", "text": ""}
{"id": "78905", "revid": "1545", "url": "https://eu.wikipedia.org/wiki?curid=78905", "title": "Asuango Presa", "text": ""}
{"id": "78907", "revid": "119347", "url": "https://eu.wikipedia.org/wiki?curid=78907", "title": "Norte Apache", "text": "Norte Apache euskaraz eta gaztelaniaz kantatzen duen euskal rap musika taldea da. Bizkaian sortu zen Ray Sai MC bilbotarra eta Gaizka MC santurtziarra batu zirenean. Geroago Aitor batu zitzaien DJ postuan. Aritz Sound Systemekin eta 121 krew taldearekin kontzertuak ematen aritu ziren Euskal Herrian zehar Euskal Rap Euskaraz (E.R.E.) lelopean, harik eta 2015ean taldea desegin zen arte.\nIbilbidea.\nNorte Apache Gaizkak eta Raycok sortu zuten 2007. urtean. Bi MC hauek bakoitza bere kabuz ibili ziren euskarazko rap musika egiten (Raycoren lehenengo erreferentzia 2005ean \"kanporatzea debekatua\" demoarekin), euren indarrak batu zituzten arte. 2008.urtean Gaizkaren joanarekin batera, bi taldekide berri ailegatu ziren taldera: Aitor (DJ) eta Ibon (MC).\n2009. urtean lehenengoa diskoa kaleratu zuten\u201dHesiaren beste aldean\u201d eta 2 urteko biraren emaitza izan zen haien 2.diskoa Norte Apache Zuzenean. Kontzertuekin jarraitu dute Euskal Herrian barna eta aurten 3. diskoa kaleratuko dute, Quilombo izenekoa. 10 abestiz osatutakoa, tartean kolaborazio desberdinekin, abeslarien artean Endika Lahaine (121 krew), Jon (MAK), Aiora (Zea Mays) eta Miren Amuriza. Kitarjole moduan Piti (Zea Mays) eta Iker (Abrakadaver). Produkzio lanetan Hawa (121 Krew) Dj Alf (MAK). Diskoaren produkzio nagusia eta masterizaioa Iker Ezkurzak egin ditu eta maketazioa eta dise\u00f1ua Unai Bergararen eskutik. Azkenik argazkiak Powell (artdekline) egin ditu."}
{"id": "78909", "revid": "861879", "url": "https://eu.wikipedia.org/wiki?curid=78909", "title": "Norte Apatxe", "text": ""}
{"id": "78911", "revid": "63274", "url": "https://eu.wikipedia.org/wiki?curid=78911", "title": "Castillo de Lapoblaci\u00f3n", "text": "Castillo de Lapoblaci\u00f3n mendia izen bereko herriaren gainean, Arabako mugatik gertu, dagoen Nafarroako mendia da. \"El Castillo\", \"El Le\u00f3n Dormido\" edo \"Pe\u00f1a de Lapoblaci\u00f3n\" izenaz ere ezagutzen da.\nTontorrean Mara\u00f1ongo gazteluaren hondarrak daude.\nGaztelua.\nGaztelarrei aurre egiteko Nafarroako erresumak zuen defentsa sistemaren gazteluetako bat zen. Haitz-gaztelu motakoa zen, eta mendilerroan zeuden beste gaztelu edo gotorlekuekin komunikatzen zen, defentsa-lerroa osatuz.\nGaztelu hau Gaztelako Alfonso VIII.ak hartu zuen mendean, Antso VII.a \"Azkarra\" Nafarroakoaren erregealdian, eta Navas de Tolosako guda ostean itzuli zizkion 1212an. Gaztelua eraikitzeko, orografia aprobetxatu zuten, hiru altueratan banatuz. Goiko mailan dorrea egongo zen, gaur egun porlanaz estalita ikusten den lur lauan. Gainerako terrazatan beste eraikin xumeagoak eta harresia zeuden. Eraikin hauetako hormetako harlandu ilara bakan batzuk baino ez dira gelditu."}
{"id": "78912", "revid": "1712", "url": "https://eu.wikipedia.org/wiki?curid=78912", "title": "Pe\u00f1a Lapoblacion", "text": ""}
{"id": "78913", "revid": "96586", "url": "https://eu.wikipedia.org/wiki?curid=78913", "title": "B\u00e9la Lugosi", "text": "B\u00e9la Lugosi (benetako izen-deiturak: B\u00e9la Ferenc Dezs\u0151 Blask\u00f3, 1882ko urriaren 20a - 1956ko abuztuaren 16a) egun Errumaniako Lugoj hirian \u2014garai hartan Austria-Hungariako Inperioa\u2014 jaiotako aktorea izan zen. Zineman hamaika lan egindakoa, ezaguna da batik bat Dracula kondearen antzezpena egin izanagatik, Tod Browningek zuzendutako bertsioan hain zuzen ere.\nBizitza.\nLehen Mundu Gerran Austria-Hungariako Inperioko armadako tenientea izan zen. Aktore lanak antzerkian egin zituen aurrenik, Shakespeareren hainbat dramatan. Politikaz, ezkertiarra zen eta sutsu jardun zuen bere herrialdeko aktoreen sindikatoa eratzean. B\u00e9la Kunen saiakera sobietarrak porrot egin zuenean, Alemaniarako bidea hartu behar izan zuen, Hungarian langabezian geratu baitzen. 1920an, Ameriketako Estatu Batuetan sartu zen, agiri barik. Edozelako lanetan aritu ostean, zinemari ekin zion 1923tik aurrera, eta 1929an Hollywooden zen.\nBram Stoker idazlearen Drakula eleberria antzokietara moldatzeko ekoizpenean hartu zuen parte Lugosik, arrakasta handiz. Universal etxeak erosi zituen zinemarako eskubideak, eta ez zuen Lugosi gogoan izan lanerako, Lon Chaney aktoreak izan behar baitzuen kondearen pertsonaia osatzekoa; baina haren heriotzak B\u00e9la Lugosiri eman zion aukera. \"Dracula\" filmak izan zuen harrera onak Universalekin sinatzeko aukera eskaini zion eta, aldi berean, Ameriketako Estatu Batuetako hiritartasun agiriak ere eskuratu zituen.\n\"Dracula\" filma egin ondoren, Lugosik arketipo modukoa sortua zuen, ahots bereziko gaizkilearena, eta jarraian iritsi zitzaizkion estereotipo horri egokitutako lanak: \"Murders in the Rue Morgue\", \"The Raven\", eta \"Son of Frankenstein\" Universal ekoizpen-etxerako; bestetik, \"White Zombie\" lanean ere hartu zuen parte, estudio handietatik bestera sorturikoa. Ez zen hori, dena den, Lugosiren asmoa; hau da, estereotipotik ihes egin nahi zuen eta denetariko lanetan aritu; baina nekeza suertatu zitzaion: eskura izan zituen pertsonaia asko azken unean beste aktoreei eskaintzen zizkieten.\nEsan ohi da Lugosik uko egin ziola \"Frankenstein\" filmean lan egiteari; baina itxura batean gustuko pertsonaia zuen eta antzezpenerako prest ei zegoen. James Whale zuzendariak, ordea, Boris Karloffen aldeko hautua egin zuen. Eta lehia kontuak gorabehera, ondoko urteetan Lugosik eta Karloffek elkarrekin jardun zuten Universalen hainbat beldurrezko filmetan: \"The Black Cat\" (1934), \"The Raven\" (1935), eta \"Son of Frankenstein\" (1939). Ez dago argi euren arteko harremana ona ala txarra izan zen.\nFilmografia.\nBeste lan batzuk.\nAmaitu gabeko lanak dira, edota bertan behera lagatakoak."}
{"id": "78915", "revid": "336", "url": "https://eu.wikipedia.org/wiki?curid=78915", "title": "Arga ibaia", "text": ""}
{"id": "78931", "revid": "105290", "url": "https://eu.wikipedia.org/wiki?curid=78931", "title": "Gerea", "text": "Gerea Mallabiko auzoetako bat da. 394 metroko altueran dago, Oiz mendiaren lehen maldetan. Artibai ibaiaren goiko arroan dago, eta Ziortza-Bolibargo udalerriaren mugakidea da.\n2007ko urtarrilaren 1eko erroldaren arabera, auzoak 81 biztanle ditu."}
{"id": "78932", "revid": "6327", "url": "https://eu.wikipedia.org/wiki?curid=78932", "title": "Oiz mendia", "text": ""}
{"id": "78933", "revid": "105290", "url": "https://eu.wikipedia.org/wiki?curid=78933", "title": "Goitana", "text": "Goitana Mallabiko auzoetako bat da. 302 metroko altueran dago, Artibai ibaiaren goiko arroan. 2007ko urtarrilaren 1eko erroldaren arabera, auzoak 116 biztanle ditu."}
{"id": "78934", "revid": "52511", "url": "https://eu.wikipedia.org/wiki?curid=78934", "title": "Osma (Mallabia)", "text": "Osma Mallabiko auzoetako bat da. 377 metroko altueran dago, Deba ibaiaren arroan. 2007ko urtarrilaren 1eko erroldan, 108 biztanle zituen."}
{"id": "78935", "revid": "52511", "url": "https://eu.wikipedia.org/wiki?curid=78935", "title": "Zengotita", "text": "Zengotita Mallabiko auzoetako bat da. 412 metroko altueran dago, Ibaizabal ibaiaren arroan. Auzoan harlanduzko baserriak daude; eta, baserrien artean, iturria."}
{"id": "78936", "revid": "512", "url": "https://eu.wikipedia.org/wiki?curid=78936", "title": "Berano", "text": "Berano Mallabiko auzoetako bat da.\nGeografia.\n312 metroko altueran dago, Deba ibaiaren arroan eta Ermuaren ondoan. Ego ibarraren iturburu hidrologikoa da.\nEzaugarriak.\nBertan industrialde garrantzitsuak daude.\nDemografia eta biztanleria.\n2007ko urtarrilaren 1eko erroldan, 70 biztanle zituen."}
{"id": "78937", "revid": "56334", "url": "https://eu.wikipedia.org/wiki?curid=78937", "title": "Areitio", "text": "Areitio Mallabiko auzoetako bat da; Mallabiko erdiguneko auzoa, hain zuzen. Itsasoaren mailatik 302 metro gorago dago, eta Areitioko mendatetik 1500 metrora. N-634 errepideak auzoa zeharkatzen du. Areition industrialde garrantzitsuak daude.\n2007ko urtarrilaren 1eko erroldan, 67 biztanle zituen."}
{"id": "78938", "revid": "219", "url": "https://eu.wikipedia.org/wiki?curid=78938", "title": "Euskal Filologia", "text": ""}
{"id": "78940", "revid": "1340", "url": "https://eu.wikipedia.org/wiki?curid=78940", "title": "Unibertsitatea", "text": ""}
{"id": "78942", "revid": "512", "url": "https://eu.wikipedia.org/wiki?curid=78942", "title": "Arteh", "text": "Arteh, euskal mitologiako jainkoa Akitania erromatarraren garaian Pirineo aldean. Ez dira bere ezaugarriak ezagutzen.\nInskripzioak.\n\"\"Artehe de[o], / Bonnexis, / Amandi f(ilia), / v(otum) s(olvit) l(ibens) m(erito)\".\"\nItzulpena: Artehe jainkoari, Bonnexis-ek, Amandus-en alabak, gogo onez bete zion bere botoa.\n\"Lexeia, / Odanni f(ilia), / Artehe / v(otum) s(olvit) libens m(erito).\"\nItzulpena: Lexeia-k, Odannus-en alabak, Artehe jainkoari bere botoa entzunagatik eskerrak emateko.\nEtimologia.\nJose Migel Barandiaran zein Bernardo Estornes Lasa bat datoz Arthe Jainko hau arte (zuhaitza)arekin lotzerakoan. Arteh beraz dibinizatutako artea litzateke, Arixo dibinizatutako haritza den moduan."}
{"id": "78943", "revid": "56334", "url": "https://eu.wikipedia.org/wiki?curid=78943", "title": "Ruido de Rabia", "text": "Ruido de Rabia taldea, 80ko hamarkadan Tolosan (Gipuzkoa) sortutako Punk eta Hardcore taldea izan zen.\nHistoria.\n1985ean, Tortura Sistematika taldea desagertu zenean sortu zen Ruido de Rabia. Hasierako formazioa, Tortura Sistematikako Shanti Iribar eta Lamberto Perurena eta Autodefensa taldeko J.M. Gandarias eta Santi Manterolak osatzen zuten.\nSortu eta urtebetera, Santi Manterolak taldea utzi zuen. Bere ordez Bukaera taldeko Jorge Sanz hasi zen. Formazio honekin, lehen lana grabatu zuten (\"Eros versus Thanatos\") 1987an. Diska hau, Burgoseko Ultimo Gobierno taldearekin batera kaleratu zuten.\n1988an, J.M. Gandariasek taldea utzi zuen. Honek, taldea urtebetez geldirik egotea bultzatu zuen, Sebas Ginger aurkitu arte.\n1990ean, Sebasek eta Lambertok taldea utzi zuten eta beraien ordez Antonio Mateos eta Santi Manterola sartu ziren. Naiz eta Santi bajujole originala izan, itzulera honetan gitarrarekin haritu zen. Formazio berri honekin, \"Peque\u00f1as reliquias de un infanticida\" maketa kaleratu zuten (1991).\n1991ko urte bukaeran bigarren gitarjole bat sartu zen taldean, Pablo. Pablo, Dickheese, Inemboys eta Victim In Pain taldeetan ibili zen lehenago. Baina 992an Santi Manterolak taldea utzi zuen eta bere ordez I\u00f1aki hasi zen gitarra jotzen. Azken formazio honekin, \"Revolucion Cosmica\" diska kaleratu zuten 1993an.\nTaldeak, azken kontzertua Alegiako gaztetxean eskaini zuen 1994an.\n2007an \"Eros versus Thanatos\" disko errekopilatorioa argitaratu zuen Cooperacion Records zigiluak. Lan honetan, taldearen diskografia eta zuzeneko emanaldi batzuk aurkitu ditzakegu bi CD eta DVD batean.\nGaur egun, Ruido de Rabia taldeko Jorge Sanz eta Shanti Iribarrek Lobo Electrico taldean jotzen dute."}
{"id": "78945", "revid": "336", "url": "https://eu.wikipedia.org/wiki?curid=78945", "title": "Uxixir", "text": "Uxixir (; ; ) Kurileen uhartediko errusiar sumendi-uharte jendegabetua da. Bere hedadura, 5 kilometro karratukoa da, uhartedi osoko bigarren txikiena delarik. Erdialdeko Kuril uharteen taldean dago.\nGeografia.\nUshishir uharteak honako koordenatu geografiko hauetan daude:\nIparraldean Rasshua eta hego-mendebaldean Ketoi uharteak daude, azken hau, Rikord itsasarteak banandua.\nAdministratiboki Sakhalingo oblastak kontrolatzen du."}
{"id": "78946", "revid": "105290", "url": "https://eu.wikipedia.org/wiki?curid=78946", "title": "Bost Gremio Nagusiak", "text": "Bost Gremio Nagusiak (gaztelaniaz \"Los Cinco Gremios Mayores\"), hau da, Madrilgo bitxigile, jostun, zetagile, zapigile eta lentzeriagileenak, 1667an sortutako elkarte bat da, kapitalismoaren aurreko instituzio bezala funtzionatu zuena, Espainiako Antzinako Erregimeneko politika ekonomiko merkantilistarekin modu bateragarrian.\nBere gremioei izena ematen zien produkutuen inportazio, ekoizpen eta zabaltzearen monopolioa mantentzeaz gain, euren negozioak finantzetara zabaldu zituzten (Estatuari emandako maileguak eta interesekin jasotako dirua), baita beste konpainia batzuen kontrol, herri eta gortearen hornikuntza (hornikuntzaren obligaziodun bezala XVIII. mendeko zenbait urtetan), Espainiak Amerikarekin zuen merkataritzan parte hartzera iristeraino, Sevilla-Cadizeko monopolioa, beste espainiar herri batzuen mesedetan desegiten ari zenean.\nGaur egun Jacinto Benavente deitzen den enparantzako bere jauregia, estilo neoklasikozko arkitekturaren adibide da."}
{"id": "78947", "revid": "58701", "url": "https://eu.wikipedia.org/wiki?curid=78947", "title": "Nafarroako jota", "text": "Nafarroako jota lurralde horren hegoaldeko musika mota tradizionala da, batez ere Erriberako eskualdekoa. Abeslariak edo abeslariek (jotariak edo \"joteros\", \"-as\") gitarrajoleak eta beste musikari batzuk dituzte kantuan laguntzen. Hainbat ezaugarri komun dauka Aragoiko eta Errioxa aldeko jotarekin. 2019ko azaroaren 15ean, Nafarroako Parlamentuak Nafarroako jota kultura intereseko ondasun izendatzea onartu zuen.\nEzaugarriak.\nAbestien hitzak askotan bertso herrikoiak dira, mahats-bilketa edo jaioterria goresten dituztenak. Bestetan familia, nekazaritza-lana edo amodioa lantzen dituzte, gehienetan gaztelaniaz. Mendialdean, berriz, jotak euskaraz, edo euskaraz eta gaztelaniaz, kantatzen ziren. Ekitaldian zati instrumental bat dago, errondaila batek egiten duena.\nHitzak 4 bertsotan banatzen dira eta 3 errepikatu ondoren 7 osatzen dute, a, b, a, c, d, d, b saila eginez. Hona hemen adibide bat:\nMusika nagusiki, 6/8 edo 3/4 konpasean idazten da eta batzuetan 6/4 konpasean ere bai.\nHistoria.\nEgun nafar kulturarekin identifikazio estua izanagatik, Nafarroako jota ez da oso zaharra, eta XIX. mendean hasi zen Nafarroan agertzen. 1924an, grabatutako Nafarroako joten lehen diskoan, Pajes de Tafalla ospetsuek kantatuan, jotak ez du ia antzekotasunik letran, doinuan edo estiloan egungo jotekin. Tuterako Jose Maria Iribarren idazleak Espainiako gaztelu askorekin konparatu zuen jota, adieraziz batzuek oso zahartzat (\"mairuen garaikotzat\") joagatik, ez zutela \"bizpahiru mende baino gehiago\".\nArturo Kanpionek ez zuen jota oso estimutan, ezta garai hartako nafar intelektualek ere, oro har, bertakoa ez zelakoan; Kanpionek esplikatu zuenez (\"Memorias de Sarasate\" idazlanean), nafar boluntarioek Zaragozako setiotik ekarri zuten Iberiar Penintsulako Gerran, eta \"eskualde askotan bertako euskal doinuak ordezkatu\", baita \"gure txistu eta atabal aintzatsuak ere\". Gerra horretan sortu zela dioen teoria da egun onartuena. H. Wilkinsonek jaso zuen Nafarroako jotaren berri lehenengo aldiz (1838), \"Sketches of Scenery in the Basque Provinces of Spain, with a Selection of National Music, arranged for Piano-forte and Guitar\" bere idazlanean. Raimundo Lanas izan zen Nafarroako lehen jotari ezaguna.\nLehiaketak.\nOhikoa da Nafarroako hegoaldearen herrietan jota lehiaketak antolatzea, maila batzuk ezberdinduz: Gizonezko eta emakumezkoenak alde batetik, eta ume, gazte eta helduenak bestetik. Bestela, bakarka edo binaka abesteko aukera dute parte hartzaileek. Jotariek praka edo gona zuri, zinta gorridun espartin zuriak, gerriko gorri, alkandora zuri eta zapi gorri janzten dituzte.\nAbuztuan, urtean zehar lehiaketaren bat irabazi duten txapeldun guztien artean \"Campe\u00f3n de Campeones\" txapelketa antolatzen dute Tafallan.\nHalaber, Sanferminetan (Iru\u00f1ea) ere tradizionala da jota-erakustaldiak antolatzea.\nJotari ezagunak.\nJota abeslari ezagunen artean Raimundo Lanas \"El ruise\u00f1or navarro\" (1908-1939) murilloarra, Jesus Molviedro (1919-) vianarra eta Juan Zabalegi \"Juan Navarro\" tafallarra ditugu.\nFaico y Josefina, Juli\u00e1n Arina edo Hermanas Flamarique ere ospetsuak izan dira. Taldeen artean \"Alma Navarra\" (\"\u00abNo te vayas de Navarra\u00bb\", \"\u00abPamplona, perla del norte\u00bb\" edo \"\u00abhimno de Osasuna\u00bb\" bertsionatu dituena), \"Navarra Canta\" edo \"Monta\u00f1a y Ribera\" azpimarratu ditzakegu.\nJota-eskolak.\nGaur egun Tutera, Castejon, Martzilla, Cadreita, Bu\u00f1uel, Ribaforada eta Cortes herrietan musika mota honetako eskolak ditugu."}
{"id": "78948", "revid": "1982", "url": "https://eu.wikipedia.org/wiki?curid=78948", "title": "Sanfermin", "text": ""}
{"id": "78949", "revid": "1545", "url": "https://eu.wikipedia.org/wiki?curid=78949", "title": "Arrangizgana", "text": "Arrangizgana \u2014\"Trabakua\" izenaz ere ezaguna\u2014 Markina eta Mallabia (Bizkaia) artean dagoen mendatea da (436 metro). Mendatearen hegoaldeko alderako igoera Ermuan hasten da itsasoaren mailatik 170 metrora eta Mallabiko udalerriaren erdigunea zeharkatu ostean BI-3302 errepidea mendatearen gorengo puntura, 436 metrora, ailegatzen da.\nArrangizgana mendatea ohiko bidea da Oiz mendira igotzeko.\nEtimologia.\nXIX. mendeko dokumentuen arabera, Trabakuko jatorrizko izena \"Arrangizgana\" da, Markinatik Berrizera doan BI-633 bide ondoan dagoen Arrangiz izeneko baserria dela eta. Euskaltzaindiaren Onomastika batzordeak \"Arrangizgana\" izena erabiltzea gomendatzen du.\nTrabakua izenaren esanahia, bizkaieraz, \"traba egiten duena\" da. Antzinako hitzezko erreferentzien arabera, izenaren jatorria bi tabernariren arteko lehian datza. Tabernari bien artean, konpetentzia zela eta, elkarri ezizenak jarri zizkioten: batak besteari \"trabakua\" deitzen zion bere negozioari \"traba\" egiten ziolako, eta besteak ordea \"orrezbengo\" (hor ez bahengo) deitzen zion lehenengoari, arazo beragatik.\nEgoera.\nOiz mendiko (1028 m) ekialdeko bizkarrean dago. Bi jatetxe eta bi landetxe aurkitzen dira bertan eta Mikel Anjel Lertxundi eskultorearen \"equilibrio, por la senda de la naturaleza\" izeneko eskultura eta baserri ugari ikus ditzake bertan."}
{"id": "78950", "revid": "44278", "url": "https://eu.wikipedia.org/wiki?curid=78950", "title": "Girizu", "text": "Girizu Nafarroako erdialdeko Pirinioetako mendi bat da, Girizu mendilerroan dagoena, Orreaga eta Iba\u00f1etako mendatetik gertu, Nafarroa Behereako mugatik gertu. Bere garaiera 1283 metrokoa da.\nAbiapuntuak.\nNabarmen daitekeen ibilbide bakarra, Iba\u00f1etako mendatetik doana da. Ibilbide hau, zuzena eta laburra da. Orreagatik bertatik, igoera ez da zaila, baina bertatik igotzen dena nahasteko moduko pagadi batetik doa bide hau.\nBerezitasunak.\nGirizu mendiko pagadian, bunker bat dago. Aldi berean, mendi honen tontorrean dagoen postontziak duen xaflan, honako hau jartzen du:\nGurizu\n1280 m 2003"}
{"id": "78951", "revid": "1712", "url": "https://eu.wikipedia.org/wiki?curid=78951", "title": "Arrano arrantzalea", "text": ""}
{"id": "78952", "revid": "44278", "url": "https://eu.wikipedia.org/wiki?curid=78952", "title": "Girizu mendilerroa", "text": ""}
{"id": "78953", "revid": "512", "url": "https://eu.wikipedia.org/wiki?curid=78953", "title": "Thyra Danebod", "text": "Thyra Danebod Danimarkako erregina ezkontide bat izan zen X. mendean. Gorm Zaharraren emaztea eta Harald Bluetoothen ama izan zen.\nBere izena, Jellingeko Harriek adierazten dute. Izena, harri txikiko azken bi hitzek iradokitzen dute: \"Danmarks bod\". Dena dela, ez dago ziurtatzerik hitz hauek Thyrari edo Gormi erreferentzia egiten zioten.\nGorm Thyra baino lehenago hil zela argi dago, baina Thyra noiz hil zen ez dago ziurtatzerik. X. mendearen hasieran jaioko zen. Jellingen lurperatua izan zen, bere senar Gormekin batera."}
{"id": "78954", "revid": "1519", "url": "https://eu.wikipedia.org/wiki?curid=78954", "title": "DART", "text": ""}
{"id": "78956", "revid": "336", "url": "https://eu.wikipedia.org/wiki?curid=78956", "title": "Danevirke", "text": "Danevirke edo Danavirki, Dannevirke edo Danewerk bezala ere ezaguna, daniar harresi defentsibo baten izena da, Jutlandiako mendebaldeko mugatik Schleswig herriraino doana, Slienen kokatua, Itsaso Baltikoan, Hedebyko merkatalgune bikingotik gertu.\nIdatzizko iturrien arabera, Danevirkearen eraikuntza Godfredo errege daniarrarekin hasi zen, 808an. Frankoen inbasio baten beldurraren ondorioz, Jutlandiako bere erresuma Karlomagnoren Inperioaren iparraldeko mugetatik banatzeko haina.\n1969tik 1975 arte, indusketen bidez, Danevirkearen egituraren hiru fase agertu ziren, datatze dendrokronologiko bidez. Fase hauek 737tik 968 arte datatu ziren. Egiturak, orotara, 30 kilometroko luzera eta 3,6 eta 6 metro bitarteko altuera zuen. Erdi Aroan zehar, egitura, horma eta oholesiekin indartua izan zen, eta daniar erregeek erabili zuten, eraso militar eta Gurutzada Baltikoetarako abiapuntu gisa, batez ere, daniarrek eslabiarren aurka egindako erasoetan.\nDanevirkea, gudu batean egitura defentsibo gisa, azken aldiz, Daniar-Prusiar gerran erabili zen, 1864an, baina arrakasta handirik gabe. Bigarren Mundu Gerran, naziek, harresi hau barneratu zuten defentsa baliabide bezala, ustez, Ipar itsasotik aliatuek egingo zuten erasoaren aurka.\nAlemaniarekiko autonomiaren daniar ikur bezala, Danevirke, zenbaitaniar egunkariren izen bezala erabilia izan zen XIX. mendean."}
{"id": "78957", "revid": "336", "url": "https://eu.wikipedia.org/wiki?curid=78957", "title": "Danavirki", "text": ""}
{"id": "78958", "revid": "336", "url": "https://eu.wikipedia.org/wiki?curid=78958", "title": "Dannevirke", "text": ""}
{"id": "78959", "revid": "336", "url": "https://eu.wikipedia.org/wiki?curid=78959", "title": "Danewerk", "text": ""}
{"id": "78962", "revid": "142865", "url": "https://eu.wikipedia.org/wiki?curid=78962", "title": "Bash", "text": "Bash (Bourne Again Shell) GNUk sortutako shell bat da eta GNU/Linux sistema gehienetan aurki daiteke. Bash tresna bat da fitxategi exekutagarri sinpleak egiteko, erabiltzaile batek adierazten dizkion komandoak exekutatzen dituena. \nLaburbilduz, Linuxeko kernelaren eta erabiltzaileen arteko interfaze moduan funtzionatzen du Bashak.\nHistoria.\n1978. urtean, Stephen Bournek Bourne izeneko sistema interpretatzaile baten oinarriak garatu zituen. Honek onarpen maila handia izan zuen, Unix Sistemetan interprete erabiliena bilakatu baitzen.\nNolanahi ere, hamar urte beranduago Bourne softwarearekin zuen desadostasunak bultzatuta, Richard Stallmanek proiektu hori hobetzea proposatu zuen. Hala, lana hobetzeko asmoz hasi zen Bash proiektua. \n1989ko urtarrilaren 10ean, Brian Fox informatikariak Bash komando interpretatzailea\u00a0sortu zuen. Urte bat beranduago, Chet Ramey proiektuan sartu eta Brian Foxekin batera lanean hasi zen. Elkarrekin, kodeari lotutako arazo batzuk konpondu eta interpretatzailearen ezaugarri berriak inplementatu zituzten. Brian Fox proiektuko buru gisa jardun zuen 1992ra arte; baina 1994. urtean bere erantzunkizuna Chet Rameyk hartu zuen. Handik aurrera, Bash komando interpretatzailea GNU/Linuxeko shellik ezagunena bilakatu da, gero eta ospe handiagoa bereganatuz.\nErabilera.\nOro har, kolore beltzeko testu-leiho batean exekutatzen da; non erabiltzaileak komandoak idatz ditzakeen. Leiho horretan kurtsore keinukari bat ageri da, \"prompt\" izenekoa.\n erabiltzailea@gailuarenIzena:/path$ [KOMANDOA]\nBash scriptak.\nBash scriptak exekuzio baimena duten testu fitxategiak dira, Bashen antzeko shellek ulertu eta exekutatu ditzaketenak. Sistemaren komandoz osatutako zerrenda antzekoak dira, mota askotariko eragiketak egiteko aukera ematen dutenak.\nEzin da benetako programazio-lengoaiatzat hartu, izatez, sistemaren shell batek interpretatu behar baititu lerroz lerro bere barneko aginduak. Oso tresna erabiliak eta garrantzitsuak dira,\u00a0aukera ematen baitute sistemako eragiketa errepikakorrak eta konplexuak automatizatzeko.\nTerminalean bertan sortu daitezke fitxategi hauek testu-editore sinple bat erabiliz eta sortutako fitxategi horri .sh luzapena ematen zaio:\n vim nirescripta.sh\nScript baten hasierako lerroan, \"shebang\" izeneko karaktere multzo bat adierazten da, scripta zein komando interpretek exekutatuko duen adierazteko. Horren ondoren, komando zerrenda bat idatzi behar da, dagokion interpreteak, Bashak kasu,\u00a0exekutatu dezan:\necho \"Hona hemen adibide bat.\"\nIdatzitako scripta exekutatuz gero terminalean ondorengo emaitza lortzen da:\n $ Hona hemen adibide bat."}
{"id": "78963", "revid": "512", "url": "https://eu.wikipedia.org/wiki?curid=78963", "title": "Euriko", "text": "Euriko (; -484) bisigodoen erregea izan zen (bere anaia Teodoriko II.a hil ondoren) 466tik 484 arte. Teodoriko I.aren semea zen eta bere anaia Alariko II.a izan zen bere ondorengoa. Ragnagildarekin ezkondu zen, Meroveo frankoen erregearen ustezko alaba.\nEurikoren erregealdia, Erromatar Inperioaren mendebaldeko zatiaren gainbeheraren amaieran izan zen, Romulo Augustulo azken enperadorea tronutik kendua izan zenean, 476an. Bisigodoek foedus bat sinatu zuten Erromarekin 418an, honi dagokionez, Inperioaren federatu bihurtu zirelarik, eta Galiaren hegoaldean ezartzen utzi zitzaien. Errege honek, bisigodoen erresuma independente bihurtu zuen, aurreko mendekotasuna ezeztatuz.\nGalia eta Hispaniako lurralde ezberdinak bereganatu zituen. Galian, franko eta saxoien aurka borrokatu zuen. Une horretan, bere erresuma izan zen Europako erresumarik boteretsuena, baita eragin gehien zuena ere. Bere gortea Tolosan zegoen, nominalki, baina, Arlesen. Gaur egun hiriburutzat hartzen denaren maila, batez ere Tolosak izan zuen. Espainiar historiografiak Tolosako Erresuma bezala aipatzen du, eta Iberiar Penintsularen lurralde handi bat hartzen zuen, (Galizia aldea izan ezik, sueboek kontrolatzen zutena), eta Rhinetik mendebaldera eta Loiratik hegoaldera zegoen Galiaren zati handi bat.\nTalentu politiko handia erakutsi zuen erregea izan zen. Zuzenbide bisigodoaren gorputz legal bat argitaratu zuen, \"Codex Euricianus\" edo Eurikoren Kodea. Arriano sutsua ere izan zen."}
{"id": "78966", "revid": "3767", "url": "https://eu.wikipedia.org/wiki?curid=78966", "title": "Baudelaire", "text": ""}
{"id": "78967", "revid": "3767", "url": "https://eu.wikipedia.org/wiki?curid=78967", "title": "Deleuze", "text": ""}
{"id": "78978", "revid": "1545", "url": "https://eu.wikipedia.org/wiki?curid=78978", "title": "New Yorkeko historia", "text": "New Yorkeko historia Lenape biztanleekin hasten da, Giovanni da Verrazzano italiarrak 1524an uhartea aurkitu baino lehenago. Geroago, herbeheretarren \"Nieuw Amsterdam\" hiriaren fundazioarekin eta britainiarren \"New York\" izen berriarekin jarraitzen du. Independentzia Gerraren ondoren, Estatu Batuetako hiriburu izan zen, 1790. urteraino. Hurrengo mendean, hiria garatu eta modernizatu zen, bost \"borough\" edo barrutiak bateratuz. Depresio Handiaren eta Bigarren Mundu Gerraren ondorengo urteetan erakintza eta ekonomia goraldi izugarria izan zuen, gaur egungo metropoli-gune handia eratu arte. Historian zehar, New York immigranteen sarrera hiri nagusia izan da eta bertako eragin kultural eta ekonomikoak Estatu Batuetako hiri garrantzitsuenetakoa bilakatu dute.\nSorrera, Herbehere Berriak eta Britainia Handia.\nNew Yorkeko inguruetan gutxi gorabehera 5000 jatorrizko amerikar bizi ziren (lenapetarrak), gaur egungo hiriaren kokalekua Giovanni da Verrazzano italiarrak 1524an deskubritu zuenean. Verrazzano esploratzaile italiarra zen, Frantziako koroaren zerbitzuan ziharduena, eta tokiari \"\"Nouvelle Angoul\u00eame\" (\"Angulema Berria\") deitu zion.\nToki hori biztanle europarrez populatzen hasi zen herbeheretarrek 1614an larru-merkataritzarako gune bat fundatu zutenean Manhattanen hegoaldeko muturrean, \"Nieuw Amsterdam\" (\"Amsterdam Berria\") deitu zutena. 1626an Peter Minuit-ek, Herbehereetako kolonia haren zuzendariak, Manhattan uhartea lenapetarrei erosi zien, 60 florinen balioaren truke.\n1664an ingelesek hiria konkistatu eta \"New York\"\" izena jarri zioten, York and Albany-ko duke ingelesaren omenez. Ingelesen eta herbeheretarren arteko bigarren gerraren amaieran, herbeheretarrek Run uhartearen gaineko kontrola lortu zuten, ingelesek New York kontrolatzearen truke. Run Indonesiako uharte txiki bat da, eta garai hartan New York baino askoz ere ondasun baliotsuagoa zen, bertako zuhaitzetatik lorturiko espezieei esker.\n1700erako, lenapetarren populazioa soilik 200 biztanlekoa izateraino murriztua izan zen. Britainiarren agintepean, New Yorkek merkataritza-portu gisa zeukan garrantzia hazten joan zen. 1754an Columbia Unibertsitatea fundatu zen.\nIndependentzia eta XIX. mendea.\nAmerikako Independentzia Gerran, hiria zenbait borroka garrantzitsuren gertalekua izan zen. Manhattan iparraldeko Fort Washingtoneko Batailaren ondoren (1776), britainiarrek Ipar Amerikan zeukaten egoitza politiko eta militar nagusia bihurtu zen, okupazio militarra 1783an amaitu zen arte.\nHandik gutxira Estatu Batuetako hiriburu bilakatu zen, Estatu Batuetako Konstituzioa berretsi zen eta, 1789an, Estatu Batuetako lehen presidenteak, George Washingtonek, bertan hartu zuen bere karguaren jabetza; halaber, Estatu Batuetako Kongresuak hemen egin zuen bere lehenbiziko batzarra, 1789an, eta Estatu Batuetako \"Bill of Rights\" (bertako konstituzioaren lehenbiziko hamar zuzenketek osaturiko multzoa, alegia) idatzi zen. Hori guztia, Wall Street-en dagoen Federal Hall izeneko eraikinean. 1790erako, New York Estatu Batuetako hiririk handiena bihurtu zen, Philadelphia gaindituz.\nXIX. mendean hiriak eraldaketa handiak izan zituen, immigrazioaren eta garapenaren ondorioz. 1811ko plana jarraituz, hiriaren kale-sarea hedatu egin zen, Manhattan uhartearen osotasuna hartzeraino. 1819an Erie ubidea ireki zuten eta, horren bitartez, Ipar Amerikaren barrualdeko lurralde eta nekazaritza-merkatu handiak Ozeano Atlantikoarekin komunikatuta gelditu ziren.\n1857an Central Park ireki zen eta, horrekin, gizakiak diseinaturiko parke bat zeukan Estatu Batuetako lehenbiziko hiria izan zen New York.\nBai Manhattanen eta bai Brooklynen, biztanle beltz askez osaturiko populazio nahiko handia zegoen. New Yorkek 1827ra arte eduki zituen esklaboak, baina 1830eko hamarkadan zehar hiria arrazakeriaren aboliziorako muntako aktibismo-gune bihurtu zen.\nAmerikako Gerra Zibilean (1861-1865) izandako errekrutatze militarrak piztutako haserrearen ondorioz, 1863an \"Draft Riots\" gisa ezaguturiko kale-istiluak gertatu ziren, Estatu Batuen historian izandako larrienetakoak.\n1898an New York hiri modernoa eratu zen, Brooklyn gehitu zitzaionean (ordura arte hiri independentea izandakoa baitzen), bai eta New York konderria (garai hartan Bronxeko zati batzuk hartzen zituen), Richmond konderria eta Queens konderriaren mendebaldeko zatia ere.\nXX. mendea.\n1904an New Yorkeko metroa ireki zen, eta horrek neurri handian lagundu zuen hiriko zati guztiak elkartzen eta bateratzen.\nXX. mendeko lehen erdian zehar, New York mundu-mailako zentroa bihurtu zen industria, merkataritza eta komunikazioaren alorretan. Alabaina, garapen horrek alde iluna ere izan zuen: 1904an, \"General Slocum\" lurrun-itsasontziak su hartu zuen East River-en, eta bertan zihoazen 1021 pertsona hil ziren. 1911n, Triangle Shirtwaist fabrikan izandako sutean (hiriko hondamendi industrialik okerrena) jantzigintzako 146 langilek bizia galdu zuten, eta horren ondorioz International Ladies' Garment Workers' Union elkartea indartu eta lantegietako segurtasun-neurrietan hobekuntza nabarmenak ezarri ziren.\n1920ko hamarkadan New York City helmuga nagusitzat hartu zuten afrikar jatorriko amerikar herritar askok eta askok, Estatu Batuen hegoaldetik abiaturiko migrazio handiaren (\"Great Migration\") garaian. 1916rako, Afrikako diasporak Ipar Amerikan zeukan hiri-kokagune handiena zen New York. \"Harlem Renaissance\" mugimendua alkohol-debekualdiaren garaian loratu zen, zeinak denboran bat egin baitzuen \"boom\" ekonomiko batekin eta horren ildotik etxe orratzen eraikuntzan pizturiko norgehiagokarekin.\nDepresio Handiaren urte latzetan, Fiorello LaGuardia erreformatzailea hautatu zuten alkate, eta Tammany Hall-ek behera egin zuen, laurogei urtean nagusitasun politikoa eduki ondoren.\nBigarren Mundu Gerraren ondoren, itzulitako beteranoek eta Europatik iritsitako etorkinek boom ekonomikoa eragin zuten, bai eta Queens-en ekialdean etxebizitza-auzo handiak eraikitzea ere.\n1948an New York hiria munduko hiririk jendetsuena izatera iritsi zen, Londres gaindituz (azken horrek ehun urtez eutsi zion bere nagusitasunari).\nGerraren suntsipenak jasan gabe, munduan New York nagusitu zen hiri aitzindari gisa, \"Wall Street\" izanik Estatu Batuak munduko botere ekonomiko izaterainoko igoeraren gidari, Nazio Batuen Erakundearen egoitza nagusia (1959an bukatua) izanik New York hiriaren eragin politikoaren erakusgarri, eta New Yorkeko espresionismo abstraktuak Parisen ordez New York ipiniz artearen munduaren zentro gisa.\n1960ko hamarkadan, New Yorkek arazo ekonomikoak, goranzko delitu-tasak eta arrazen arteko tirabirak jasan zituen, eta horiek guztiek 1970eko hamarkadan jo zuten gailurra. 1980ko hamarkadan finantzen industria indarberritu egin zen, eta horrek hoberantz bultzatu zuen hiriaren zerga-egoera. 1990eko hamarkadan arrazen arteko tirabirak baretuta zeuden, delitu-tasek beherakada ikusgarria izan zuten, eta etorkin-sorta berriak iritsi ziren Latinoamerika eta Asiatik. Sektore berri garrantzitsuak, hala nola \"Silicon Alley\", sortu ziren hiriaren ekonomian, eta, 2000ko erroldan, New Yorkeko biztanleria inoiz baino ugariagoa izatera iritsi zen.\nNew York izan zen 2001eko irailaren 11ko atentatuen gertalekuetako bat: ia 3000 pertsona hil ziren \"World Trade Center\" negozio-gunearen suntsipenean. Orube horretan \"Freedom Tower\" (\"Askatasunaren Dorrea\") eraikiko da. 2013an bukatuta egongo dela aurreikusita dago."}
{"id": "78979", "revid": "58701", "url": "https://eu.wikipedia.org/wiki?curid=78979", "title": "Parisko Garaipen Arkua", "text": "Garaipen Arkua () Parisko 8., 16. eta 17. barrutien elkargunean dagoen monumentua da. Eliseo Zelaien hiribidearen amaieran dago, Concorde plazatik 2,2 kilometrora, Charles de Gaulle plazan, antzinako \"place de l'Etoile\" delakoan (\"Izarraren plaza\").\nZiur aski, munduko garaipen arku ezagunena da.\n50 metro garai eta 45 metro zabal da.\nEzaugarriak.\nBere lau zutabeetako bakoitzean estatua bana du:\nAtearen kanpoaldeko aurpegietan, iraultzaile handien izenak eta Napoleonen garaipen militarrak zizelkatuak daude, horien artean Baztan haraneko gudua eta Tuterako gudua, \"Le Bastan\" eta \"Tudela\" izenez adieraziak, Euskal Herrian gertatu zirenak.\nMonumentuaren barne hormetan, Frantziar Inperioko 558 jeneralen izenak izkiribatuak daude. Borrokan hil zirenenak azpimarratuak daude.\nAtearen barnean, bere historia eta eraikuntza azaltzen duen museo bat dago. Posible da estalkira igotzea, nondik Parisko toki turistiko eta ospetsuenetako batzuen ikuspegiaz goza daitekeen.\nGaraipenaren atea, karga historiko handia duten monumentu nazionalen zati da. Bere oinean, Soldadu Ezezagunaren Hilobia dago, Lehen Mundu Gerrakoa, bertan, inskripzio bat dagoelarik: \"ICI REPOSE UN SOLDAT FRAN\u00c7AIS MORT POUR LA PATRIE 1914-1918\" (\"Hemen datza aberriaren alde hildako frantziar soldadu bat 1914-1918\"), eta uneoro piztuta dagoen garra, antzinako gudarien edo gerren biktimen elkarteek egunero bizitzen dutena arratsaldeko sei eta erdietan, euren oroitzapena gogoratuz, urtero azaroak 11n bizitzen dena, Lehen Mundu Gerrari amaiera eman zion 1918an Frantzia eta Alemaniaren arteko armistizioaren urteurrena dena.\nHistoria.\nNapoleon Bonapartek garaipen arku hau eraikitzea erabaki zuen 1805eko Austerlitzeko guduan garaipena lortu eta bere soldaduei honako hau promes eginez: \"Etxera, garaipen arkupean itzuliko zarete\". Chalgrinek diseinatu zuen, erromatar arkitekturan oinarrituta.\nNapoleonek iritziz aldatu zuen azken unean, \"izarraren plazan\" monumentu bat eraikitzerako garaian, hasiera batean, eraiki behar zen monumentua, 50 metro baino gehiagoko elefante bat baitzen, tronpatik ura botatzen zuena. Eraikin hau, gaur egungo Austerlitzeko guduko frantziar garaipena ospatzen duen garaipen arkua baino askoz txundigarriagoa izango zen."}
{"id": "78981", "revid": "201", "url": "https://eu.wikipedia.org/wiki?curid=78981", "title": "Parisko Garaipenaren Atea", "text": ""}
{"id": "78982", "revid": "201", "url": "https://eu.wikipedia.org/wiki?curid=78982", "title": "Garaipenaren ate", "text": ""}
{"id": "78987", "revid": "6327", "url": "https://eu.wikipedia.org/wiki?curid=78987", "title": "Bar\u00e1ko Arkua", "text": ""}
{"id": "78988", "revid": "59723", "url": "https://eu.wikipedia.org/wiki?curid=78988", "title": "A eredua", "text": "A eredua Euskal Autonomia Erkidegoan eta Nafarroako Eskualde Euskaldunean baino ezin da hautatu. Bertan gaztelaniaz egiten da irakaskuntza osoa, baina euskarazko ikasgai bat dago. Normalki euskarazko hezkuntza 4 ordutara mugatzen da. Eusko Jaurlaritzak eginiko azterketa baten arabera ikasle hauetarik % 100ek ez zuen euskara menperatzea lortzen.\nEreduek dituzten arazoak direla eta baliteke hori etorkizunean desagertzea. Horregatik euren seme-alabak gaztelaniaz hezi nahi dituzten hainbat gurasok mobilizazioak deitu dituzte, hura mantentzeko. Era berean, kanpainak egin dira desagerpena eskatzeko, sinadura bilketa handien bideez."}
{"id": "78989", "revid": "1659", "url": "https://eu.wikipedia.org/wiki?curid=78989", "title": "B eredua", "text": "B eredua Euskal Herrian ematen den hezkuntza eredu bat da. Hezkuntza elebiduna ematen du. Ipar Euskal Herrian Ikas-Bi (eskola publikoa) eta Euskal Haziak-en (ikastetxe giristinoak) bitartez ematen den eredua ere honen antzekoa da. Biak batuz gero ikasleriaren %\u00a016,7k horrelako eredu batean ikasten zuen 2005ean. Eredu honetan askotan ikasgai gehiago euskaraz ematen badira ere ikasgai komunak direnak (matematika, filosofia, historia...) gazteleraz eman ohi dira. Askota D ereduan ere ikasgai horietako batzuk gazteleraz ere sartzen diren arren legalki ez da B eredua. Eusko Jaurlaritzak eginiko azterketa baten arabera ikasle hauetarik %\u00a067k ez zuen euskara menperatzea lortzen.\nA eta D ereduekin alderatuta ikasle gutxien dituen eredua da."}
{"id": "78990", "revid": "119347", "url": "https://eu.wikipedia.org/wiki?curid=78990", "title": "D eredua", "text": "D eredua hezkuntzako hizkuntza nagusi moduan euskara erabiltzen duen hezkuntza eredua da, gaztelera ikasgai bat dela. Ipar Euskal Herrian Seaskaren bitartez antzeko ereduan ikasten da eta bertan frantsesa da bigarren hizkuntza. 2005ean ikasleen %\u00a032 zegoen eredu honetan ikasten. Eusko Jaurlaritzak eginiko azterketa baten arabera ikasle hauetatik %\u00a032k ez du lortzen euskararen ezagutza maila egokirik.\nEuskal Autonomia Erkidego osoan eta Nafarroako Foru Erkidegoko eremu euskaldunean eskola publikoetan aukera daiteke eredu hau. Gainera, Euskal Herri osoan ikastoletan ere ikas daiteke. 2014ko urriaren 20an, PSNk, Geroa Baik eta Ezkerrak D eredua sare publiko osora zabaltzeko eskaera aurkeztu zuten Parlamentuan. Bilduren eta Aralar-NaBairen botoekin legea aldatzearen aldekoak gehiengoa ziren Nafarroako Parlamentuan."}
{"id": "79009", "revid": "119347", "url": "https://eu.wikipedia.org/wiki?curid=79009", "title": "Jos\u00e9 Julio Rodr\u00edguez Fern\u00e1ndez", "text": "Jos\u00e9 Julio Rodr\u00edguez Fern\u00e1ndez (Ourense, ), Espainiako Aire Armadaren jeneral ohia da. Espainiako Aire Armadaren Aireko-Jenerala eta Defentsaren Estatu Nagusiaren Burua (JEMAD) izan zen. 1986 urtean, Defentsa Idazkariordea izan zen.\n2015eko Espainiako hauteskunde orokorretan Podemos alderditik aurkeztu zen, Zaragozako probintziako zerrendaburu gisa."}
{"id": "79011", "revid": "886", "url": "https://eu.wikipedia.org/wiki?curid=79011", "title": "Kalatonj\u00e4rvi aintzira", "text": ""}
{"id": "79013", "revid": "886", "url": "https://eu.wikipedia.org/wiki?curid=79013", "title": "Kaura aintzira", "text": ""}
{"id": "79025", "revid": "103793", "url": "https://eu.wikipedia.org/wiki?curid=79025", "title": "Esteribarrera", "text": "Esteribarrera (\"Esteriberrara\") hegoaldeko goi-nafarrera euskalkiaren hizkera bat da, Nafarroa Garaiko Esteribar (\"Esteriber\") ibarreko berezko euskara, Artzibarrerarekin. Sortaldeko azpieuskalkia barruan dago.\n2007ko udazkenean, ez zegoen esteribarrerazko euskaldun gutxienik, eta, beraz, hizkera hilda da.\nHerriko hizkeraren aztarna anitz dago Esteribarko toponimian, esaera zaharretan eta eguneroko hainbat hitzetan.\nHistoria.\nLuis Luziano Bonapartek, 1869an, Esteribarko herri guztiak Urdaitzetik iparraldera sailkatu zituen, hegoaldeko goi-nafarrera euskalkiko Erroibarrera-Esteribarrera azpieuskalkian. Pedro Irizarren kalkuluen arabera, 1860 eta 1870 artean 1 300 esteribarrerazko euskaldun inguru egongo ziren Esteriberran.\n1904an, \"Iru\u00f1eko gotzaindegiko Elizaren Gida eta langileen egoeraren arabera, 1904ko irailaren 1ean\", Esteribarrera hitz egiten zen Esteribarko herri gehienetan, Iruretik Eugira.\nAingeru Irigaraien 1935eko datuek, biztanleriaren datuekin konbinatuta, adierazten dute urte horretan Esteribarko 900 euskaldun izango zirela, esteribarrera hiztunak.\n1930eko hamarkadan, Esteribarko azpieuskalkiak bere nagusitasuna galdu zuen gaztelaniaren mesedetan, asmo politikoko (Frankismoa) eta izaera ekonomikoko hainbat inguruabar sozialengatik, gaztelaniaren aurrerabidea errazten zutenak. Borondatezko berezko hizkuntzaren galera hori euskaraz hitz egiteko debekuarekin batera gertatu zen. Hala, 1937an erabat debekatu zen bide publikoan euskaraz hitz egitea. Hurrengo urtean, euskara erregistroetatik kanpo uzten da, eta horren atzetik daude auzitegiak, saltokiak, eskritura publikoak, aldizkariak, eskolak, irratiak... Horrela, herri landatarrenetan, edo batzuetan ezta hori ere, euskara familiartera bakarrik baztertuta geratu zen.\nOndorioz, 1970ean beste zenbaketa bat egin ondoren, Esteribarko 280 euskaldun esteribarrera mintzo ziren.\n1977an \"Nere Oroimenak\" liburua argitaratu zuen Perpetua Saragueta (Mezkiritz, 1905) erroibartarrak. Oso datu etnografiko garrantzitsuak eskaini zituen. Azken urteotan, Orreaga Ibarra hizkuntzalariak euskalkia jasotzen duen hainbat lan plazaratu du.\n250 urtetik hona jasaten ari zen euskalduntze-ezaren prozesua 2000ko hamarkadan iritsi zen bere punturik kritikoenera, eta Esteriberran esteribarrera eta euskararen kontserbazio-egoera kritikoa izan zen. 2007an jakin zen euskalki hori erabat desagertu zela, hiztun guztiak hil baitziren.\nEzaugarriak.\nAditzak.\nAdibidez:\nAldaerak.\nEsteribarrerak bi aldaera ditu.\nIparesteribartar aldaera.\nAldaera honek ibarreko iparraldeko herriak hartzen ditu: Egui, Iregi eta Urtesun. Azpimarratzekoa da Erroibarko Zilbitin hitz egiten den aldaerak iparesteribartar esteribarrera aldaeraren (eta ez iparerroibartar erroibarrera) antz handia duela, horregatik autore batzuek azken erroibarrera hau baztertzen dute. Beste aldaerarekiko aldea iraganeko flexio alokutibo maskulinoen amaieretan datza, aldaera honetan -ken dira eta konjugazio osoan zehar errepikatzen dira.\nKalkuluen arabera, 1870ean 500 hiztun zituen iparesteribartar esteribarrerak, 1935ean 450 eta 1970ean 210. XXI. mendean, aldaera hau jada desagertua dago.\nErdiesteribartar aldaera.\nAldaera honek ibarreko erdialdeko herriak hartzen ditu: Irure, Setuain, Errea, Zai, Idoieta, Beltzunegi, Eskirotz, Ilerratz, Urdeitz, Inbuluzketa, Osteritz, Zubiri, Leantz, Usutxi, Agorreta eta Saiots. Beste aldaerarekiko aldea iraganeko flexio alokutibo maskulinoen amaieretan datza, aldaera honetan -ta dira eta konjugazio osoan zehar errepikatzen dira.\nKalkuluen arabera, 1870ean 800 hiztun zituen iparesteribartar esteribarrerak, 1935ean 430 eta 1970ean 70. XXI. mendean, aldaera hau jada desagertua dago.\nHiztegia.\nOrreaga Ibarrak hainbat urtez jaso zituen esteribarreraren berezko hitz batzuk:\nGainera, herri gehienek esteribarreraz dute izen tradizionala, eta gaur egungoak, euskara batuaz:\nHiztunak.\nHizkera hori desagertua dago 2007tik. Hauxe da hiztun kopuruaren bilakaera historian zehar:\nAzken hiztunak.\nEuskal Herriko Ahotsak proiektuaren bidez, hizkera honetako azken hiztunetako batzuk elkarrizketatu ahal izan dira, eremu honetako kulturaren eta hizkuntzaren zenbait alderdi zaindu ahal izateko. Hauek dira esteribarrerako azken euskaldun zaharrak:\nKonparaketa.\nIntza Aitak, XX. mendearen hasieran, Esteribarko herri batzuetako euskararen aditz forma batzuk bildu zituen. Horiek bat datoz, alderdi fonetiko txikiren bat izan ezik, Koldo Artolak urte batzuk geroago bildutakoekin. Hemen Artzibarrera eta Erroibarrera pareko euskalkietarekin batera aurkezten dira, bertan auritzera sartu baitzen hasiera batean."}
{"id": "79027", "revid": "12788", "url": "https://eu.wikipedia.org/wiki?curid=79027", "title": "Nafarroako Orkestra Sinfonikoa", "text": "Nafarroako Orkestra Sinfonikoa (OSN) Iru\u00f1ean egoitza duen orkestra sinfonikoa da, Euskal Herrian eta Espainian jardunean dagoen zaharrenaa. Izan ere, 1879an sortu zuen Pablo Sarasate biolinistak, \"Orquesta Pablo Sarasate\" izenarekin.\nZuzendariak.\nJoaquin Maya izan zen lehendabiziko zuzendaria, eta ordutik 100 urte baino gehiagoko ibilbide luzean beste hainbat aritu dira kargu horretan, hala nola: Camille Saint-Saens frantziar musikagile ospetsua, Javier Bello Portu, Miguel Roa, Jaques Bodmer, Miquel Ortega eta Luis Agirre. 2019an, Maria Antonia Rodriguez izendatu zuten orkestraren zuzendari nagusi.\nDiru laguntzak.\nNafarroako Gobernua eta Iru\u00f1eko Udala erakunde publikoen diru laguntza jasotzen du, bai eta NH Hoteles, \"Diario de Navarra\" eta Nafarroako Kutxa erakunde pribatuena ere."}
{"id": "79029", "revid": "1519", "url": "https://eu.wikipedia.org/wiki?curid=79029", "title": "Iru\u00f1eko Orfeoia", "text": "Iru\u00f1eko Orfeoia () Iru\u00f1eko abesbatza beterano eta nagusia da, 1865ean sortua eta Europako zaharrenen artean dagoena. \n2008. urtean, 120 abeslarik osatzen zuten, eta Baluarte jauregia egin zenetik, hprixa da euren auditorio nagusia. Halaber, haurrek eta gazteek ere parte hartzen dute abesbatza propio batean.\nHistoria.\n1865. urtean, Orfe\u00f3n Pamplon\u00e9s izeneko elkarte korala sortu zuten hamaika bazkide harpidedunek, Conrado Gartzia presidente izendatuta. Artisauei musika doan irakastea zen helburua. Lehen zuzendaria Joaqu\u00edn Maya izan ere, eta lehen ikasleen artean Julian Gaiarre gaztetxoa aritu zen kantari. Hala ere egitura hark gutxi iraun zuen eta 1873an desagertu zen.\n1881an, Iru\u00f1eko elite sozial eta intelektualetik zetorren talde batek Iru\u00f1eko Orfeoia izandakoa berrantolatu, eta, ateneoen modari jarraiki, Ateneo Orfe\u00f3n Pamplon\u00e9s izena jarri zioten. Egitura honek bi zuzendari izan zituen: Fidel Maya, musika arlokoa, eta Serafin Mata, literatura arlokoa. Baina egoitzarik ez zuten eskuratu eta 1885ean berriz eten zen abesbatz honen biizitza.\nAzkenean, behin betiko Iru\u00f1eko Orfeoia Fidel Mayak zuzendutako batzorde berrantolatzaile batetik sortu zen, 1890ean. Pablo Sarasate ohorezko presidente izendatu zuten, eta Remigio Mugica, Iru\u00f1eko katedraleko kaperako tenore gaztea, zuzendari bilakatu zen. 1893 eta 1908 artean, San Fermin jaietan Iru\u00f1eko Udalak antolatutako kontzertuetan parte hartu zuen Orfeoiak, Santa Cecilia orkestrarekin eta Pablo Sarasaterekin batera. Kontzertu horiei esker, funtsak eta ospe handia lortu zituen. "}
{"id": "79031", "revid": "512", "url": "https://eu.wikipedia.org/wiki?curid=79031", "title": "Arthae", "text": "Arthae, Euskal mitologiako jainkosa bat izan zen; Akitania erromatarrraren garaian Pirineo aldean bereganako gurtza zabalduta egon zen.\nEz dugu bere ezaugarriak ezagutzen, baina antza hartzaren jainkosa zen Arthae. Gogoratu Alpetako hartzen jainkosa Artio deitzen zela. Beste aditu batzuen ustetan ordea, Arthaek \"arte\"rekin zer ikusirik izan dezake. Jakina, zuhaitzei gurtza oso hedatuta egon zen Euskal Herri zaharrean. Horren lekuko beste zenbait jainko-jainkosa akitaniarren izenak, zuhaitzei lotuta, esate baterako Arixo edo Arixon.\nEtimologia.\nIkerlari gehienak bat datoz Arhae hartzarekin lotzerakoan.\nInteresgarriak dira Vahan Sarkisian hizkuntzalari armeniar euskalzalearen hausnarketak honen inguruan.\nIkerlari askorentzat, \"Hartza\" hitza hizkuntz indoeuroparren mailegua da euskaran. Hizkuntz Zeltarena seguraski.\nHala ere Vahan Sarkisianek azpimarratzen du halako hitzen mailegua oso arraroa dela hizkuntzen artean, eta berak gogora ekartzen du \"Arch\" hitzak armenieraz ere, hartza esan nahi duela, eta Arshak hartza txikia. Euskararen hartzako (Hartza kumea, Arzak deitura) parekoa.\nInskripzioak.\nAntistius Syntrophus libertoak Artahe jainkoari eskaini inskripzioa, Saint-P\u00e9-d'Ardet herrian aurkitua, Garona Garaian.\n\"\"Artah- / e, Antist(ius) / Syntr(o)- / phus / v(otum) s(olvit) l(ibens) m(erito)\".\"\nItzulpena: Artahe-ri Antistius Syntrophus-ek gogo onez (eskaintzen dioa aldare hau) bere botoa betez."}
{"id": "79032", "revid": "119347", "url": "https://eu.wikipedia.org/wiki?curid=79032", "title": "Europa (biltzar-jauregia)", "text": "Europa Gasteizko biltzar-jauregia da, 5.700 pertsonentzako lekua daukana. Gasteiz etorbidearen erdialdean kokatuta dago, Txagorritxu eta Koroatzea auzoen artean. 1989an zabaldu zen, 2011-2016 bitartean eraberritua izan dela.\nSolairuak.\nBehekoa.\nRen\u00e9 Cassin, Jose Miguel de Barandiaran eta Angulema aretoak daude, stand-en galeriekin batera.\nLehenengoa.\nFrancisco de Vitoria eta Ayala aretoak ditugu, stand-etarako beste galeria batekin.\nBigarrena.\nNafarroa, Bizkaia eta Gipuzkoa aretoak daude.\nGarraioa.\nEraikinaren alboan Euskotren Tranbiaren Europa geltokia dago."}
{"id": "79035", "revid": "219", "url": "https://eu.wikipedia.org/wiki?curid=79035", "title": "Kataluniako parlamentua", "text": ""}
{"id": "79036", "revid": "105290", "url": "https://eu.wikipedia.org/wiki?curid=79036", "title": "Raren Letania", "text": "Raren Letania antzinako hil testu egipziar bat da, garrantzi handikoa Egiptoko Inperio Berrian. Beste hil testu asko bezala, hilobien barnean idatzia izan zen, hildakoei, erreferentzia bezala balio ziezaien. Beste lan batzuk ez bezala, Raren Letania errege familiako pertsonentzat edo faraoiaren gogoko nobleentzako zen.\nBi zatitan banatuta dago: lehenak, eguzkia, Raren laguntza eskatzen du, 75 modu ezberdinetan, eta, beraz, letania izena ematen zaio. Bigarren zatia, otoitz sorta bat da, non, faraoiak, naturaren eta jainkoen, batez ere Raren, zatiak bere egiten dituen. XVIII. dinastian konposatua, ez da Beste munduari buruzko liburua, ezta beste mundura heltzeko gida ere: erregea laudatzen du, eguzkiaren jainkoarekin duen batasunagatik, faraoia, jainkoa eta bere baren artean harreman bat ezarriz. Testua, lehen aldiz, KV34 deritzon Tutmosis III.a faraoiaren hilobiko zutabeetan izkribatua eta honen chatya zen Useramonen hilobian (TT131n) erabili zen, non bere izena agertzen den: \"Mendebaldean Rarentzako otoitzaren Liburua\".\nSeti I.a faraoiaren erregealditik aurrerako hilobi gehienetan erabili zen, sarrerako korridoreetan kokatuz: lehen pasabidean, testua, eta, bigarrenean, Raren izaera bakoitza irudikatzen duten irudiak. Abidosen ere agertzem da, Seti I.aren Osireionean zein Ramses II.ak eraikitako tenpluan."}
{"id": "79037", "revid": "122896", "url": "https://eu.wikipedia.org/wiki?curid=79037", "title": "Useramon", "text": "Useramon, Antzinako Egiptoko noble baten izena da, User ere deitua. Tutmosis III.a XVIII. dinastiako faraoiaren erregealdiko pertsonaia handienetako bat da. Postu asko izan zituen, horien artean, chatya eta Tebaseko gobernaria, eta erregeak askotan ohoratu zuen.\nTebanako familia nabarmen bateko kidea, Ahmose Ametu eta Ta-Amethuren semea eta Tiuiuren senarra izan zen.\nFamilia.\nGurasoak: Amethu, Ahmose deitua\nEtxea: Egiptoko XVIII. dinastia\nAurrekoa: eAmethu, Ahmos deitua.\nOndorengoa: Neferwebe\nIloba: Rekhmire\nAnai-arrebak: Neferweben\nUseramon Hatshepsuten gobernua babesten zuten auzitegietako taldekoa zen, eta bere txatetako baten semea zen, Ahmose Ametu.\nBere hilobiaren inskripzioen arabera, Thutmoseren erregealdian Amungo tenpluan jainkozko altxorraren eskribaua izan zen.\nDirudienez, erregea gazteari leial izaten jarraitu zuen, izan ere, bere eginbeharrak jarraitu zituen eta ohore zibilak eta erlijiosoak metatu zituen 12 urtearen ondoren, Thutmose III.ak azkenean bakarrik errege egin zuenean. Bere anaia Neferuben txatarra (chaty-a) izendatu zuten Egipto Goikoan.\nHilobiak.\nUseramonek Abd el-Qurnako Tebanako nekropolian bi hilobi ditu Tebaseko Nekropolian (Luxorrekoaren oposizioz, Egipton) TT61 eta TT131, hauetatik bigarrena, Raren Letaniaren eskenekin apainduta dagoelarik.\nTT61: Bertan gurasoak eta seme-alabak irudikatzen ditu eta etxeko bizitzako eszenak ditu emaztearekin. Sarreraren aurrean nitxo bat dago eskaintzekin.\nTT131: Bigarren hilobi hau txatarra (chaty-a) izendatu zutenean eraiki zen. Hilobi txikia da, eta proba batzuek piramide bat zela adierazten dute.\nFatxadan nitxo batzuk ditu Useramonen izenburuekin. Lehen pentsatzen zuten Useramonen hilobiak piramideak zirela, zerbait triangularra aurkitu zutelako, eta piramideen ladreilu bat."}
{"id": "79039", "revid": "119347", "url": "https://eu.wikipedia.org/wiki?curid=79039", "title": "AMSN", "text": "aMSN bat-bateko mezularitza programa bat da, MSN protokoloa erabiltzen duena. Bere izena \"Alvaro's Messenger\"etik dator. Ideia nagusia Linux-en erabiltzaileak Windows edo Mac erabiltzen duten lagunekin kontaktuan jartzea da. MSN Messenger-en funtzio gehienekin bateragarria da.\nHorrez gain, MSN Messenger-ek ez dituen beste aukera asko ematen dizkigu aMSN-k; adibidez, alarma-abisuak ditu, kontu batekin baina gehiagorekin konektatzea uzten dizu, pantail-irudi eta webcam saioak jaso ditzake erregistro batean, ikusgaiak (skin-ak) pertsonalizatu ditzazkegu eta berriketa guztiak erregistratzen ditu. Arazo nabariena, bideodeialdiak (audioa eta bideoa baterazko deialdiak) ezin dituela egin da.\nAukerak.\naMSN-ren aukera nagusienak hauek dira:\naMSN ez da GNU/Linux-en erabiltzaileentzat mugatzen, Unix, Macintosh edota Windows sistemetan instala daiteke ere, eta Tcl/Tk interpretatzen duen edozein beste plataformatan ere."}
{"id": "79041", "revid": "201", "url": "https://eu.wikipedia.org/wiki?curid=79041", "title": "Amsn", "text": ""}
{"id": "79042", "revid": "512", "url": "https://eu.wikipedia.org/wiki?curid=79042", "title": "Raimundo Lanas", "text": "Raimundo Lanas Muru (Murillo el Fruto, 1908ko urtarrilaren 23a - Fuendejal\u00f3n, Zaragoza, 1939ko abenduaren 31), izengoitiz \"El ruise\u00f1or navarro\" (\u00abnafar urretxindorra\u00bb) deitua, nafar jota abeslaria izan zen.\nBizitza.\nHaurtzaroan unai, eta geroago ferratzaile jardun zuen. Oso gazte zela hasi zen abesten, Julian Gaiarreren irudiak erakarria. Jaioterrian, Zarrakaztelun, Milagron, Alesbesen eta beste hainbat herritan ibili zen jotak abesten, eta ospea irabazten hasi zen; ondoren, Azkoien, Tutera..., eta azkenean Iru\u00f1era iritsi zen, Orfe\u00f3n Pamplon\u00e9s abesbatzan sartuz.\n1932an Bartzelonara joan zen eta urte bat geroago lehenengo diskoa grabatu zuen bertan. Ale bat Radio Zaragozara bidali zuen, berealdiko arrakasta lortuz. Orduan, Zaragozara joan eta irratian zuzeneko emanaldi gogoangarria eskaini zuen. Horrek eman zion ospeari esker, Madrilen eta Espainiako beste hiri batzuetan abestu zuen.\nNafarroara 1935ean itzuli zen, eta urte hartan bertan Santurtzitik Mexikorantz abiatu zen itsasontzi batean, \"C\u00edrculo Vasco-Espa\u00f1ol\" elkarteak deituta, eta han arrakasta handia lortu zuen. Bitxikeria moduan, euskarazko kantaren bat edo beste ere abestu izan zuen. Handik Kubara joan zen, eta azkenik New Yorkera (AEB). Esan behar da, halaber, hala Ameriketan nola Espainian bere agerraldiak espainiar patriotismoa sustatzeko erabili zituztela, Raimundori politikan sartzea gustatzen ez bazitzaion ere.\nMadrilen finkatu zuen bizilekua, eta bertan harrapatu zuen Espainiako Gerra Zibilak. Jotariak gorriak ikusi zituen garai hartan, eta larriki gaixotu zen. Nafarroara itzulirik, azken emanaldia Arguedasen eskaini zuen, 1939ko abenduan; egun batzuk geroago hil zen, Zaragozako Fuendejal\u00f3n herrian, diabetesak jota. 31 urte zituen."}
{"id": "79053", "revid": "536", "url": "https://eu.wikipedia.org/wiki?curid=79053", "title": "Frantziako Uhartea (eskualde historikoa)", "text": "Frantziako Uhartea (frantsesez \u00cele-de-France) Frantziako eskualde historiko bat da, Paris inguruan dagoena. Gaur egun eskualde historiko honen lurraldeak Frantziako Uharte eta Pikardia eskualde modernoetan daude banatuta.\nFrantziako Uharte izena lehen aldiz 1387an agertu zen, Frantziako Herria (\"Pays de France\") ordezkatuz. Zonaldea irla moduan inguratzen duten ibaietatik, Seine, Marne, Oise eta Beuvronnetik hain zuzen, dator izena.\nParis inguruko lurraldea Frantziako erregearen jabetza pertsonala zen. Ez zen gauza bera gertatzen erresumako beste tokietan, non erregea subiranoa zen baina jabetza tokian tokiko nobleena. Hau Vexin eskualdean islatzen da, bi baitaude: bata, V\u00e9xin Fran\u00e7ais Frantziako Uhartean, eta bestea, V\u00e9xin Normand, Normandian."}
{"id": "79054", "revid": "6327", "url": "https://eu.wikipedia.org/wiki?curid=79054", "title": "Frantziako Uharte", "text": ""}
{"id": "79055", "revid": "1545", "url": "https://eu.wikipedia.org/wiki?curid=79055", "title": "Ekonomia eta Enpresa Zientzien Fakultatea - ESTE", "text": "Ekonomia eta Enpresa Zientzien Fakultatea - ESTE da Deustuko Unibertsitateak Donostiako kanpusean duen ekonomia eta enpresa alorreko goi ikasketen ikastegia da, egun Deusto Business Schoolen barnean dagoena. ESTEk 1956. urtean hasi zuen bere ibilbidea enpresaren alorreko prestakuntzan. ESTE akronimoa hasierako \"Escuela Superior de T\u00e9cnicos de Empresa\" izenetik dator.\nTitulazioak.\nESTEn bi titulazio eskaintzen dira:\n-Enpresen Administrazio eta Zuzendaritzako Lizentziatura (LADE) eta beronen Espezialitateko Masterrak (5 urte)\n-Enpresen Administrazio eta Zuzendaritzako Lizentziatura (LADE) eta Kudeaketa Informatikako Ingeniaritza Teknikoa (ITIG) (6 urte). Titulazio bikoitz aitzindaria da eta ESIDErekin (Deustuko Unibertsitateko Ingeniaritza Fakultatea) batera eskaintzen da."}
{"id": "79056", "revid": "105290", "url": "https://eu.wikipedia.org/wiki?curid=79056", "title": "Itziarren Semeak", "text": "Itziarren Semeak, 2006an Mungian (Bizkaia) sortutako Ska taldea da. Jebi Job, Manex eta Ibon izan ziren taldea sortu zutenak. Baina sortu eta gutxira Kue, Irkus eta Asier batu zitzaizkien. Negu Gorriak, Tijuana in Blue, Baldin Bada eta Hertzainak bezalako taldeak izan dira eragin musikalik garbienak.\nLehen kontzertua, Mungiako Ingule Gazte Asanbladaren eskutik eman zuten 2007ko Apirilean. Hortik aurrera, Euskal Herriko herri ezberdinetan egon dira kontzertuak ematen.\n2008ko Ekainan, Ondarruko Santos Records estudioan beraien lehen diska grabatu zuten, Ander Muted teknikari lanetan izan zutelarik.\nKanpo Loturak.\n Taldearen Myspacea \n MusikHerria diskoetxearen webgunea\nweb orria: http://www.itziarrensemeak.com/web/"}
{"id": "79057", "revid": "7996783", "url": "https://eu.wikipedia.org/wiki?curid=79057", "title": "Ana Agirre", "text": "Ana Agirre Zurutuza (Bilbo, Bizkaia, 1957ko uztailaren 24a -) EAJko euskal herritar politikaria. 2005etik 2009ra Eusko Jaurlaritzaren Industria, Merkataritza eta Turismoaren sailburua izan zen.\nBiografia.\nDeustuko Unibertsitatean Zuzenbide ekonomikoan lizentziaduna. 1984tik Eusko Jaurlaritzarentzat jarduten du EAJ alderdiarekin."}
{"id": "79058", "revid": "237", "url": "https://eu.wikipedia.org/wiki?curid=79058", "title": "Tontxu Campos", "text": ""}
{"id": "79059", "revid": "237", "url": "https://eu.wikipedia.org/wiki?curid=79059", "title": "Nuria Lopez de Gere\u00f1u", "text": ""}
{"id": "79063", "revid": "58701", "url": "https://eu.wikipedia.org/wiki?curid=79063", "title": "Captain Nemo", "text": "Captain Nemo, 2003an Donostian (Gipuzkoa) sortutako rock taldea da. Bertako partaideak Eskoria-tza, Karkaxa, Heriotza eta Fist Fucking taldeetan aritutakoak dira.\nHistoria.\n2004ean, Lisab\u00f6 taldeko Karlos Osinaga teknikari zutela, beraien lehen diskoa kaleratu zuten (\"Korrontearen kontra urpekari bat\").\n2005ean, Baionako Gure Irratiaren aldeko CD bilduma batean, \"21 aulkiak\" abestia argitaratu zuten.\n2007an, taldeak berak ekoiztutako \"1280 Euskal Hiria\" diska kaleratu zuten. Bertan, Jotakie taldearen abesti baten bertsioa egiteaz gain, beste talde batzuetako partaideen laguntza ere jaso zuen, tartean Nuevo Catecismo Catolico taldeko Arturo Iba\u00f1ezena.\n2008an taldea desegin zen.\nKanpo estekak.\n Metak diskoetxearen webgunea"}
{"id": "79069", "revid": "1545", "url": "https://eu.wikipedia.org/wiki?curid=79069", "title": "Osireion", "text": "Osireion Seti I.a egiptoar faraoiak Abidosen eraikitzea agindu zuen zenotafioaren izena da. Faraoiaren tenpluaren luzetarako ardatzaren luzapenean dago, eta kareharri, hareharri gorrixka eta erdiko kameran granitoarekin egin zen.\nBere egiturak honako hauek ditu: gangatutako korridore bat, Seti I.aren tenplutik abiatuta, aurreganberara iristen dena, pasabide labur bat, erdialdeko kamera handiarekin lotuta dagoena, 17 horma-hilobik inguratuta, eta azken kamera bat, aurreganberarekiko paralelo dagoena.\nSarreren apaindura, harresietan zein sabaian ikus daitekeena, Merenptah, Ramses II.a faraoiaren semeari dagozkio, Ateen Liburuko eszenak nabarmentzen direlarik, XIX. dinastiako errege hilobietako testu erlijioso tipiko bat.\nGaur egun, gainegiturarik gabeko eraikina da, baina litekeena da bere garaian, bertan sahatsak eta Osiris jainkoarekin zerikusia zuten beste landare ikur batzuk landatu ziren tumulu batez eratuta egotea.\nOsireionak, bere barne antolakuntzarekin, sorrera egiptoar mitologiaren arabera irudikatzea nahi zuela uste da, jatorrizko uretatik irten zen jatorrizko muinoa irudikatuz.\nEraikuntza mota, bere elementuek eta erabilitako materialek (granitoa), badute antzekotasuna Gizako Kefrenen piramidearen haraneko tenpluarekin, eta, hori dela eta, aditu batzuek, kopia bat izan daitekeela iradoki dute, edo berrerabilitako lehenagoko eraikin bat.\nGaur egun ez dago barnera sartzerik, lurpeko ur geruzaren maila freatikoaren igoerak eragindako uholdeagatik, maila hau, gutxi gora-behera, metro betekoa delarik."}
{"id": "79070", "revid": "119347", "url": "https://eu.wikipedia.org/wiki?curid=79070", "title": "Kuril uharteetako gatazka", "text": "Kuril Uharteen gatazka, Japonian Iparraldeko Lurraldeen Gatazka deitua, Japoniaren eta Errusiako Federazioaren arteko lurralde-gatazka da, hegoaldeko lau Kuril uharteen jabetzari buruzkoa. Hokkaido uharte japoniarraren (hegoaldeko muturrean) eta Kamchatka penintsula errusiarraren (iparraldeko muturrean) arteko irla-kate bat dira Kuril uharteak. Uharteek Okhotsk itsasoa eta Ozeano Barea bereizten dituzte. Gatazkan dauden lau uharteak, Kurilgo kateko beste uharte batzuk bezala, Sobietar Batasunak erantsi zituen Bigarren Mundu Gerraren amaieran Kuril uharteetako lehorreratze operazioaren ondoren. Litigioan dauden uharteak Errusiako administrazioaren azpian daude, Sakhalineko Oblasteko Kuril Hegoaldeko barrutia bezala (\u0421\u0430\u0445\u0430\u043b\u0438\u043d\u0441\u043a\u0430\u044f \u043e\u0431\u043b\u0430\u0441\u0442\u044c, \"Sakhalinskaya oblast\"). Japoniak erreklamatzen ditu, Iparraldeko Lurraldeak edo Hegoaldeko Chishima izenarekin, eta Hokkaidoko prefekturaren Nemuro subprefeturaren barruan hartzen ditu.\nHauek dira lehian dauden uharteak:\nAliatuek eta Japoniak 1951n sinatutako San Frantziskoko Bake Itunak dioenez, Japoniak uko egin behar dio \"Kuril uharteen gaineko edozein eskubide, titulu eta eskakizuni\", baina ez du onartzen Sobietar Batasunak haien gainean duen subiranotasuna. Japoniak dio, gutxienez, gatazkan dauden uharte batzuk ez direla Kuril Uharteen parte, eta, beraz, ez daudela tratatuak estalita. Errusiak dio Sobietar Batasunak uharteetan zuen subiranotasuna gerraosteko akordioetan onartu zela. Japoniak eta Sobietar Batasunak gerra-egoera formalari amaiera eman zioten 1956ko Adierazpen Bateratu Sobietar-Japoniarrarekin, baina ez zuten bake-trataturik sinatu. Adierazpen bateratura eraman zuten elkarrizketetan, Sobietar Batasunak Japoniari Shikotan eta Habomai uharteetako bi uharte txikienak eskaini zizkion, Japoniak Iturup eta Kunashir uharterik handienei egindako erreklamazio guztiei uko egitearen truke, baina Japoniak eskaintza baztertu egin zuen. Sobietar Batasunak egindako bi uharteren eskaintzaren eta Japoniak bi uharte handiago berreskuratzeko egindako eskariaren arteko desadostasun hori ere izan zen eztabaidaren jarraipenerako giltzarri.\nAurrekariak.\nSakhalin eta Kuril Uharteen egoerari buruzko lehen errusiar-japoniar akordioa 1855eko Shimodako Ituna izan zen, Errusia eta Japoniaren arteko harreman ofizialak lehen aldiz ezarri zituena. Mugei buruzko akordioa aurreikusten zuen Shimodako Itunaren 2. artikuluak honela dio: \"Aurrerantzean Errusia eta Japoniaren arteko mugak Iturup (Etorofu) eta Urup (Uruppu) uharteen artean igaroko dira. Iturup uharte osoa Japoniakoa da, eta Urup uharte osoa eta iparraldean dauden Kuril uharteak Errusiaren ondasunak dira\". Kunashiri uharteak, Shikotan eta Habomai uharteak, denak Iturupen hegoaldean daudenak, ez dira esplizituki aipatzen tratatuan, eta une horretan Japoniaren zati eztabaidaezintzat hartu ziren. Halaber, tratatuak zehaztu zuen Sakhalin/Karafuto uhartea ez zela zatitu behar, baizik eta erabilera mistoa ezartzen zuen kondominio errusiar-japoniar bateratu baten azpian egon behar zuela.\n1875eko San Petersburgoko Itunean, Errusiak eta Japoniak erabaki zuten Japoniak Sakhalinen eskubide guztiei uko egingo ziela, Errusiak Kuril Uharteen eskubide guztiei uko egitearen truke, Japoniaren alde. Hala ere, oraindik eztabaida dago Kuril uharteei buruz, tratatu horren testu ofizial frantsesaren itzulpenean desadostasunak zeudelako.\n1904-1905eko errusiar-japoniar gerra hondamendi militarra izan zen Errusiarentzat. Gerra honen amaieran 1905eko Portsmoutheko Ituna sinatu zen, eta Sakhalin uhartearen hegoaldea eman zion Japoniari.\nUrriko Iraultzaren ondoren, Errusiako Gerra Zibilean, Japoniak Errusiako Ekialde Urrunaren zati batzuk okupatu zituen arren, Japoniak ez zuen formalki lurralde horietako bat ere bereganatu, eta Japoniak bertan behera utzi zituen eskualde horiek 1920ko hamarkadaren erdialdean.\nKhalkhin Goleko guduek 1939an Japoniar-Sobietar Mugako Gerra amaitu ondoren, eta SESBak Japoniaren aurkako gerra deklaratu baino lehen (Mantxuriako Operazio Estrategikoa), 1945eko abuztuaren 8an, ia ez zegoen jarduera gogorrik SESBaren eta Japoniako Inperioaren artean. Adolf Hitlerren eta Alemania naziaren aliatu nagusia izan zen Japonia, eta SESBek, hasieran, ez zuen erasorik egin, baina 1941eko ekainaren 22an gerran sartu zen. Milioika soldadu sobietar eta japoniar borrokatzen ziren mugan zehar. Sobietar Batasunaren eta Japoniaren arteko Neutraltasun Ituna 1941eko apirilaren 13an sinatu zen Moskun, eta apirilaren 25ean sartu zen indarrean. Hala ere, 1945eko apirilaren 5ean uko egin zion Sobietar Batasunak, Itunaren beraren arabera, 5 urtetik behin berritu behar zelako, herrialderen batek itunari uko egiten ez badio iraungi baino urte bat lehenago.\nKuril Uharteak okupatzeko sobietar operazioa abuztuaren 18tik irailaren 3ra bitartean egin zen (Japoniak abuztuaren 15ean jakinarazi zuen errendizio agiria eta irailaren 2an sinatu zuen formalki). Japoniako biztanleak bota egin zituzten bi urte geroago. Estatu Batuek sobietarren inbasioa prestatzen lagundu zuten, Hula Proiektuaren bidez, itsasontziak Sobietar Batasunari emanez.\nGaur egungo gatazka.\nBigarren Mundu Gerrako akordioak.\nKuril Uharteetako eztabaida modernoa Bigarren Mundu Gerraren ondoren sortu zen, eta Yaltako akordioaren (1945eko otsaila), Potsdameko Aldarrikapena (1945eko uztaila) eta San Frantziskoko Itunaren (1951ko iraila) esanahiari buruzko anbiguotasun eta desadostasunen ondorio da. Yaltako Akordioak, Estatu Batuek, Britainia Handiak eta Sobietar Batasunak sinatuak, honako hau adierazi zuen:Hiru potentzia handietako buruzagiek \u2014Sobietar Batasuna, Amerikako Estatu Batuak eta Britainia Handia\u2014 erabaki dute Alemania entregatu eta Europako gerrari amaiera eman eta bi edo hiru hilabetera Sobietar Batasuna Aliatuek Japoniaren aurkako gerran sartuko dela, baldin eta:... 2. Japoniako traizio atentatuak 1904an bortxatutako Errusiako antzinako eskubideak berrezarriko dira. : a) Sakhalinen hegoaldea eta inguruko uharteak Sobietar Batasunera itzuliko dira; ... 3. Kuril uharteak Sobietar Batasunean sartuko dira.Japoniak eta Estatu Batuek alegatu zuten Yaltako akordioa ez zela Iparraldeko Lurraldeetan aplikatzen, ez zirelako Kuril Uharteetako parte, nahiz eta Estatu Batuetako geografoek Kuril katearen parte gisa aipatu izan dituzten tradizioz. 1998an \"Pacific Affairs\", Bruce Elleman, Michael Nichols eta Matthew Ouimet aldizkarian argitaratutako artikulu baten arabera, AEBek inoiz ez zuen onartu Kuril Uharte guztiak Sobietar Batasunari lagatzea, eta Yaltan esan zuen, besterik gabe, Mosku Tokiorekin zuzenean negozia zezakeela, elkarren arteko konponbide onargarri bat lortzeko. Ebidentziaren giltzarri, artikulu berak (494. orrialdea) Harry Truman Estatu Batuetako presidenteak 1945eko abuztuaren 27an bidalitako gutuna aipatzen dio Joseph Stalin lehen ministro sobietarrari: \"Jakina, gaizki ulertu zuten nire mezua [Kuril Uharteei buruz].. Ez zuen hitz egiten Sobietar Errepublikako inongo lurralderi buruz. Kuril Uharteez ari zen, Japoniako lurraldeaz, eta bake-moldaketa batean kokatu behar da. Ohartarazi zidaten nire aurrekoak uharte horien sobietar eskurapena bake-akordioan babestea onartu zuela\". Sobietar Batasunak \u2014eta gero Errusiak\u2014 baztertu egin zuen jarrera hori.\nPotsdameko Adierazpenak honako hau dio Japoniako lurraldeei buruz: \"8. Kairoko Deklarazioaren baldintzak bete egingo dira, eta Japoniako subiranotasuna honako uharte hauetara mugatuko da: Honshak-en, Hokkaidon, Kyushu, Shikoku eta zehazten ditugun irla txikiak\". Iparraldeko Lurraldeak osatzen dituzten uharteak ez daude zerrenda horretan esplizituki sartuta, baina Estatu Batuek geroago, bereziki San Frantziskoko Ituna prestatzean, esan zuten \"eta zehazten ditugun uharte txikiak\" esaldia erabil zitekeela Iparraldeko Lurraldeak Japoniara transferitzeko.\n1943ko Kairoko Adierazpenak ez zituen esplizituki aipatzen Kuril Uharteak, baizik eta honela zioen: \"Japonia ere bortxakeriaz eta lukurreriaz hartutako beste lurralde guztietatik kanporatuko da\".\nGeroago, Japoniak alegatu zuen Kairoko Deklarazioa eta Potsdameko Deklarazioa ez zirela uharteetan aplikatzen, ez zirelako inoiz Errusiakoak izan edo bi herrialdeen arteko harreman diplomatikoen ezarpenetik erreklamatu zituztelako 1855ean, eta, beraz, ez zeudelako Japoniak eskuratutako lurraldeen artean \"biolentzia eta lukurreria\".\nSan Frantziskoko Ituna.\n1951n San Frantziskoko Ituna prestatzean, eztabaida nabarmena sortu zen Estatu Batuen eta Sobietar Batasunaren arteko Kuril Uharteen estatusari buruz. Ituna Japoniaren eta Bigarren Mundu Gerrako Potentzia Aliatuen arteko bake-itun iraunkorra zela uste zen. Ordurako, Gerra Hotza finkatu zen, eta Estatu Batuek Yaltako eta Potsdamgo akordioen inguruan zuten jarrera nabarmen aldatu zen. Estatu Batuek adierazi zuten Potsdameko Adierazpenak lehentasuna izan behar zuela eta ez zela beharrezkoa Yaltako akordioari hertsiki atxikitzea, zeren, Estatu Batuen arabera, Sobietar Batasunak berak Yaltako akordioaren zenbait xedapen urratzen baitzituen beste herrialde batzuetako eskubideei dagokienez. Sobietar Batasuna ez zegoen ados, eta Estatu Batuek Yaltan Sobietar Batasunari egindako promesak betetzea eskatu zuen, Sobietar Batasuna Japoniako gerran sartzeko baldintza gisa. Une hartan, desadostasunetako bat zen Japoniak Hegoaldeko Sakhalinen eta Kuril uharteen eskubide guztiei uko egingo ziela eta Japoniak lurralde horien gaineko Sobietar Batasunaren subiranotasuna onartuko zuela ez zuela esplizituki adierazten.\nSan Frantziskoko Ituna 49 naziok sinatu zuten, Japonia eta Estatu Batuak barne, 1951ko irailaren 8an. 2c artikuluak honela dio:\nOndoren, Estatu Departamentuak argitu zuen \"Habomai eta Shikotan uharteak... Hokkaidoren parte direla eta Japoniak haien gaineko subiranotasunerako eskubidea duela\". Britainia Handia eta Estatu Batuak ados egon ziren lurralde-eskubiderik ez zitzaiela emango San Frantziskoko Ituna sinatu ez zuten nazioei, eta, beraz, uharteak ez ziren formalki onartzen sobietar lurralde gisa.\nSobietar Batasunak uko egin zion San Frantziskoko Ituna sinatzeari, eta publikoki adierazi zuen Kuril Uharteen auzia zela Tratatuari aurka egiteko arrazoietako bat. Japoniak San Frantziskoko ituna sinatu eta berretsi zuen. Hala ere, Japoniako Gobernuak eta Japoniako komunikabide gehienek diote, gaur egun, 1951ko San Frantziskoko bake-konferentziaren unean, Japoniak zioenez, Kunashiri, Etorofu, Shikotan eta Habomai uharteak ez ziren Kuril uharteen parte teknikoki, eta, beraz, 2. artikuluko xedapenek ez zituzten estaltzen. Errusia eta mendebaldeko historialari batzuk eztabaidan ari dira baieztapen horren arrazoia. 2005eko artikulu batean, The \"Japan Times\" egunkarian, Gregory Clark kazetariak idatzi zuen 1951ko adierazpen ofizial japoniarrak, mapak eta beste dokumentu batzuk, eta Estatu Batuetako ordezkaritzaburuak San Frantziskoko konferentzian \u2014John Foster Dulles\u2014 egindako adierazpenak, argi utzi zuten San Frantziskoko Ituna 1951ko urrian amaitu zenean Japoniako Uharteak zirela. Clark ere antzeko zerbait egin zuen 1992ko \"New York\" Times-eko iritzi-zutabe batean.\n2001eko liburu batean, Seokwoo Leek, nazioarteko zuzenbidearen erudito korear batek, 1951ko urriaren 19ko deklarazioa aipatzen du Kumao Nishimuraren Japoniako Dietan, Japoniako Kanpo Harremanetako Ministerioko Tratatuen Bulegoko zuzendariak, Etorofu eta Kunashiri Kuril Uharteen zati direla esanez.\nAEBko senatuaren ebazpena. 1952ko apirilaren 28an, San Frantziskoko Ituna berretsiz, esplizituki adierazi zuen SESBek ez zuela inolako titulurik Kuril direlakoetan.\nEstatu Batuek diotenez, Japoniaren eta Errusiaren arteko bake-itun bat amaitu arte, ezbaian dauden Iparraldeko Lurraldeak errusiarren kontrolpean daude oraindik, 1 Zenbakiko Agindu Orokorraren bide .\nJaponiako Errusiako Enbaxadaren arabera, \"Oraindik ez da amaitu bi herrialdeen arteko bake-ituna, Tokiok Kuril Uharteen hegoaldean egindako oinarririk gabeko (sic) lurralde-erreklamazioen ondorioz\".\n1956 Sobietar-Japoniar Adierazpen Bateratua.\nJaponia eta Sobietar Batasunaren arteko bake-elkarrizketetan, sobietarrek proposatu zuten eztabaida konpontzea Shikotan eta Habomai Japoniara itzuliz. Elkarrizketen azken txandan, japoniarrak onartu egin zuen Iturup eta Kunashiriri egindako erreklamazioaren ahultasuna, eta erabaki zuen Shikotan eta Habomai uharteen itzulera konpontzea, bake-itun baten truke. 1956ko urriaren 19an, Moskun, SESBk eta Japoniak Sobietar-Japoniar Adierazpen Bateratua sinatu zuten. Adierazpenak amaiera eman zion Sobietar Batasunaren eta Japoniaren arteko gerra-egoerari, teknikoki oraindik ere bi herrialdeen artean egon baitzen 1945eko abuztutik, eta honako hau erabaki zuen: \"SESBek eta Japoniak elkarrekin harreman diplomatiko arruntak ezarri ondoren, bake-itun bat egiteko negoziazioekin jarraitzea erabaki dute. Honela, SESBek, Japoniaren nahiei erantzunez eta Japoniako Estatuaren interesa kontuan hartuta, Japoniari Habomai eta Shikotan uharteak ematea erabaki dute, baldin eta uharte horiek Japoniara benetako aldaketa bake-itun bat egin ondoren egiten bada.\"\nHala ere, Adierazpen Bateratuak ez zuen Kuril Uharteen eztabaida ebatzi. Bereziki, desadostasuna Deklarazioko lurralde-xedapenen interpretazioari buruz sortu zen, hori saihesteko ahalegin sobietarrak egin arren. Sobietarren jarrera zen Adierazpenak eztabaida ebazten zuela eta lurralde-barrutirik ez zela eztabaidatuko Shikotan eta Habomairen transferentzia hitzartutik haratago; Japoniaren ustez, berriz, bake-itun bat amaitzeko negoziazioek bi uharte handiagoren negoziazioak jarraitzea eskatzen dute nahitaez.\nBlokeoaren jarraipena negoziazioetan Estatu Batuek esku hartzeari egozten zaio maiz, Japoniari ohartarazi ziolako beste uharteetan Japoniako erreklamazioa kentzeak esan nahi zuela Estatu Batuek Okinawari eutsiko ziola, eta San Frantziskoko Bake Itunak \"ez zuela zehazten Japoniak uko egindako lurraldeen subiranotasuna\", baina \"Japoniak ez duela eskubiderik erabaki horren gainean subiranotasun irmoa transferitzeko\". Hala ere, adierazpen hau oso arantzatsua da, Japoniak eskari hori AEBk babesa eman aurretik egin zuelako.\nKuril uharteen osaerari buruzko eztabaida.\nEtorofu eta Kunashiri uharteak Kuril uharteen parte ote diren eta, beraz, San Frantziskoko Itunaren 2c artikuluak estaltzen ote dituen, hori da Kuril Uharteen arteko eztabaidan oraindik konpondu gabeko arazo nagusietako bat. Japoniako diplomatiko ohi baten eta Moskuko bake-elkarrizketetarako Japoniako ordezkaritzako kide baten 1966ko liburu batean oinarrituta, Clarkek lehen baieztapen japoniarraren jatorria aztertu zuen: Etorofu eta Kunashiri uharteak ez dira Kuril-en parte 1956ko Sobietar-Japoniar Adierazpen Bateratuari buruzko negoziazioetan. Sobietar Batasunak ez zuen iritzi hori onartu une horretan, eta Errusiak jarrera berari eutsi dio gero.\nXXI. mendearen bilakaera.\nBi aldeen jarrerak ez dira nabarmen aldatu 1956ko Adierazpen Bateratutik, eta ez da amaitu Japoniaren eta Errusiaren arteko etengabeko bake-trataturik.\n2005eko uztailaren 7an, Europako Parlamentuak adierazpen ofizial bat egin zuen, eztabaidan zeuden lurraldeak itzultzea gomendatuz, eta Errusiak berehala protesta egin zuen.\n2006an, Vladimir Putinen gobernu errusiarrak Japoniari eskaini zion itzulera Shikotan eta Habomaisetik (eztabaidan zegoen eremuaren %6 inguru), baldin eta Japoniak beste bi uharteei egindako erreklamazioei uko egin bazien, Sobietar-Japoniar Deklarazio Bateratuari erreferetnzia eginez.\nJaponiak laguntza finantzario handia eskaini die Kuril Uharteei, itzultzen badizkiete. Hala ere, 2007rako, uharteetako biztanleak hazkunde ekonomikoaz eta bizi-mailen hobekuntzaz baliatzen hasi ziren, bereziki, arraina eraldatzeko industria hedatzearen ondorioz. Ondorioz, uste da ez dela hain litekeena uharteko biztanleei laguntza finantzarioko eskaintza japoniarrek irabaztea.\n2008ko otsailaren 7an, Reutersek jakinarazi zuen Yasuo Fukuda Japoniako lehen ministroak Vladimir Putin errusiar presidentearen gutun bat jaso zuela. Gutun horretan, Putinek lurralde-gatazka konpontzeko borondatea adierazi zuen, eta beste elkarrizketa-txanda bat proposatu zuen horretarako.\nKuril Uharteei buruzko eztabaida 2008ko uztailaren 16an zabaldu zen, Japoniako gobernuak eskolako testuliburuen gidalerro berriak argitaratu zituenean, Japoniak Hego Kuril Uharteen gaineko subiranotasuna duela esateko agintzen dietenak. Errusiako Kanpo Harremanetarako Ministerioak uztailaren 18an jakinarazi zuenez, \"[ekintza horiek] ez dute laguntzen bi herrialdeen arteko lankidetza positiboa garatzen, ez eta eztabaida konpontzen ere\", eta uharteen gaineko subiranotasuna berretsi zuen.\nJaponiako lehen ministroa, Tar\u014d As\u014d, eta Dmitri Medvedev lehendakaria Sakhalinen bildu ziren 2009ko otsailaren 18an, Kuril Uharteen gaia eztabaidatzeko. Bileraren ondoren, eztabaida konpontzeko ahaleginak azkartzea erabaki zutela esan zuten, etorkizuneko belaunaldiei konponbiderik ez emateko.\n2022ko martxoaren 7an, Japoniako lehen ministroak, Fumio Kishidak, jakinarazi zuen Japonia hegoaldeko Kuril-ak bere lurralde subiranoa direla deklaratzen zula, litekeenez Ukrainako inbasio errusiarrari erantzunez.\nAinuen ikuspegia.\nAinu herriko pertsona batzuek ere Kuril Uharteak eskatzen dituzte, haien talde etnikoa artxipelagoan eta Sakhalinen bizi izan zelako XIX. mendean Japoniako eta Errusiako kolonoak iritsi aurretik.\n2004an, Kamchatka Krain bizi zen Ainuko komunitate txikiak gutun bat idatzi zion Vladimir Putini, eta Kurilgo hegoaldeko uharteak Japoniara esleitzeko edozein neurri berriz aztertzeko eskatu zion. Gutunean japoniarrak, errusiar tsarzaleak eta sobietarrak errudun jotzen zituzten ainuen aurkako krimenengatik, hilketa eta asimilazio gisa, eta Putinek arbuiatutako ainu herriaren aurkako genozidio japoniarra aitortzeko eskatu zioten."}
{"id": "79073", "revid": "42829", "url": "https://eu.wikipedia.org/wiki?curid=79073", "title": "Teoria geozentriko", "text": "Teoria geozentrikoa edo geozentrismoa lurra unibertsoaren erdian kokatzen zuen antzinako teoria da. Antzinako grekoek proposatu zuten lehenbizi; haiek Lurra unibertsoaren erdigunean geldirik zegoela zioten, izarrak, Eguzkia, planetak eta Ilargia inguruan biraka zebiltzala.(Geo:Lurra; centrismo: erdigunekoa).\nGeozentrismoa indarrean egon zen aintzinako zibilizazioetan, hala nola, Babilonian unibertsoaren irudi hau zegoen, eta II.mendean Claudio Ptolomeo-ren \u201cEl Almagesto\u201d obran, bertsio aurreratu batean. Bertan, epiclios, ecuantes eta deferentes deiturikoak gehitu zituen, eta indarrean egon zen XVI. mendera arte, teoria heliozentrikoaz ordeztu zen arte zehazki.\nTeoria geozentrikoak.\nFilosofia presokratikoa.\nEredu geozentrikoa astronomian eta filosofia grekoan erabilia izan zen, filosofia presokratikoan hasieratik nagusi izan zelarik. K.a. VI. mendean Anaximandrok kosmologia bat proposatu zuen, non Lurrak -guztiaren erdigunean kokatuz- zilindro flotatzaile baten forma duen. Eguzkia, Ilargia eta planetak Lurra inguratzen zuten gurpiletako zuloak izango ziren, zeinaren bitartez gizakiak ezkutaturiko su bat ikus zezaketen. Era berean, Pitagorikoek, eklipseen behaketa dela eta, uste zuten Lurra borobila zela, baina ez zuten unibertsoaren erdigunean kokatzen; su ikustezin baten inguruan biraka zegoela mahai-gaineratzen zutelarik.\nDenborarekin bi teoria hauek konbinatu egin ziren; ondorioz,heziketadun greziar askok uste zuten Lurra unibertsoaren erdigunean zegoen esfera bat zela. K.a IV. mendean bi filosofo esanguratsuk, Platon eta Aristotelesek, eredu geozentrikoan oinarritutako zenbait lan egin zituzten.\nFilosofia platonikoa.\nPlatonen ustez, Lurra unibertsoaren erdigunean kokatzen zen esfera bat zen. Izarrek eta gainontzeko planetek Lurraren inguruan biratzen zuten, honako ordenean: (erdigunetik kanpoaldera) Ilargia, Eguzkia, Venus, Merkurio, Marte, Jupiter, Saturno eta izar finkoak. Er-en Mitoan -Errepublikako pasarte bat- kosmosa \u00abBeharraren ziri-gainazal\u00bb gisa aurkeztu zuen, sirenen eta hiru moiren zaintzapean.\nEudoxo Knidokoak mitikotik gutxiago eta matematikotik gehixeago zuen azalpen bat garatu zuen, zeruko fenomeno oro mugimendu zirkular uniformearen bidez azal zitekeela defendatuz.\nSistema aristotelikoa.\nAristotelek \u201cEudoxo\u201dren sistema garatu zuen. Sistema aristotelikoan Lurra unibertsoaren erdigunean zegoen, eta gainontzeko zeru-gorputzak Lurra inguratzen zuten 47-55 esfera garden eta birakariei loturik zeuden. Esfera hauek (esfera kristalinoak) abiadura desberdinetan mugitzen ziren, Lurraren inguruko gorputzen mugimendua eraginez. Bestalde, \u201ceter\u201d izeneko sustantzia suntsiezinaz osaturik zeuden. Ilargia Lurretik gertueneko esferan zegoen, Luraren eremuarekin ukipenean, orban beltzak uzten zituelarik.\nAurrerago, bere seistema deskribatu zuen, lurreko elementuen joera azalduz: lurra, ura, sua eta airea, baita zeruko \u201ceter\u201d-a ere. Bere sistemak zioen lurra zela elementu pisutsuena, mugimendu indartsuena egiten zuena erdigunerantz; horrela, urak lurraren gainean geruza bat sortu zuen. Sua eta airearen joerari dagokionez, berriz, goruntz mugitzen ziren, erdigunetik urrun, sua airea baino arinagoa izanik. Suaren geruzatik haratago \u201ceter\u201d esferak zeuden.\nGeozentrismoaren aldeko argumentuak.\nModelo geozentrikoaren atxikimendua hainbat behaketa edota froga garrantzitsuren ondorio izan zen hein handi batean. Ororen gainetik, Lurra mugituko balitz, orduan begi bistaz izar finkoen lekualdatzea ikusteko gai izan beharko ginateke, paralaxiagatik. Laburbilduz, Lurra mugituko balitz, konstelazioen formak nabarmen aldatuko lirateke urte batean zehar. Izarrak benetan astronomo greziarrek uste baino askoz ere urrunago (oso mugimendu sotila eginez) zeudelako, izarren paralaxia ez zen antzeman XIX. mendera arte. Beraz, grekoek bi azalpenetatik, sinpleena aukeratu zuten. Edozein paralaxi behagarriren falta halabeharrezko akats moduan hartu zen edozein teoria ez-geozentrikotan.\nVenusen argitasunaren trinkotasunak esan nahi du Lurraren arteko distantzia berean egon ohi dela, zeinak geozentrismoarekin heliozentrismoarekin baino sendotasun gehiago duen. Hau eredu geozentrikoaren alde erabilitako beste froga bat izan zen. Benetan, honen arrazoia honakoa da: Venusen faseen ondorioz eragiten diren argi galerek, Lurrarekiko duen distantzia aldakorrak dakarren tamainaren handitzea konpentsatzen du. Heliozentrismoaren aurkakoek Lurreko gorpuak ahalik eta erdigunetik gertuen deskantsatzeko joera dutela diote. Honetaz gain, gorpu hauek normalean ez dira mugitzen ez baditu kanpoko objektu batek bultzatzen, edo beste elementu desberdin batean bihurtzen hezetasuna edo beroak eraginda.\nAzalpen atmosferiko asko eman ziren fenomeno askorentzat, eredu eudoxo-aristotelikoak ez zuelako asmorik distantzia aldaketak eragiten duen planeten dirdira aldaketa azaltzeko.\nSistema ptolemaikoa.\nEudoxoren sistemaren akats nagusietako bat zen ezin zuela azaldu, distantzia aldakorraren ondorioz ematen den planeten argitasun aldaketa. Honi irtenbidea topatzen lehena izan zen sistema ptolemaikoa; sistema honen sortzailea Claudio Ptolomeo Alexandriakoa (astronomilari helenistikoa) izan zelarik. Bere \"\u201cEl Almagesto\"\u201d liburua astronomilari grekoen mendeetako lanaren gailurra zen eta milurte batean zehar europar eta musulmanen artean kosmologia eredu zuzen moduan hartua izan zen. Bere eraginaren ondorioz, batzuetan eredu geozentrikoaren baliokide gisa kontsideratua izan da.\nHonakoa ematen da sistema ptolemaikoan: planeta bakoitza bi esferek edota gehiagok mugitzen dute: esfera bat Lurrean zentratzen den deferentea da eta beste esfera deferentean sartzen den epizikloa. Planeta epizikloaren esferan txertatua dago. Deferenteak Lurraren inguruan biratzen du, eta epizikloak berriz deferentearen barruan; hots, planeta bere orbitaren eremu desberdinetan, Lurrera gerturatu eta urruntzea eragiten duena, bere abiadura motelduz eta kontrako zentzuan mugituz. Espera ptolemaikoen ordena Lurretik hasita honakoa litzateke: Ilargia, Merkurio, Venus, Eguzkia, Marte, Jupiter, Saturno eta izar finkoak.\nEredu deferente-epizikloa mendeetan astronomo grekoek erabili zuten. Ilustrazioaren garaian, deferentearen erdigunea ez zen Lurra baizik eta, \u201cX\u201da , beraz eredu exzentrikoa zen.\nAstronomia islamikoa eta geozentrismoa.\nAstronomo musulmanek sistema ptolemaikoa eta geozentrikoa onartu zuten, baina X. mendean sistema ptolemaikoa zalantzan jartzen zuten idatziak atera ziren. Zenbait musulmanek zalantzan jarri zuten Lurraren gelditasuna eta bere zentralitatea unibertsoan. Astronomo musulman batzuek uste zuten Lurrak bere \u201ceje\u201daren inguruan biratzen zuela; batik bat, Abu Sa`id al-Sijzi astronomoak. Ikuspegi honen lehentasuna XIII.mendeko erreferentzia batek baieztatzen du:\nGeometren arabera, Lurra etengabeko mugimendu zirkularrean dago, eta zeruaren mugimendua dirudiena, benetan Lurraren mugimenduaren eragina da, eta ez izarrena.\nXI. mende hasieran, Alhac\u00e9n-ek eredu Ptolomeoari kritika zorrotz bat egin zion, \u201c\"Dudas sobre Ptolomeo\"\u201d (K.o. 1028) idatzian. Batzuek ulertu zuten Ptolomeoren geozentrismoa eztabaidan jartzen ari zela, baina benetan gehienak bat datoz eredu horretako xehetasunak bakarrik jartzen ari zela kolokan.\nXII. mendean Az-Zarqalik atzean utzi zuen mugimendu zirkularren teoria grekoa, hipotesi bat planteatuz: Merkurio orbita eliptiko batean mugitzen zela. Bitartean, Alpetragiok beste eredu planetario bat proposatu zuen, epizikloak, ekuanteak eta deferenteak atzean uzten zituena, matematikoki hain zehatza ez zen arren. Bere sistema gehienbat Europan zehar zabaldu zen XIII. mendean zehar.\nFakhr al-Din al-Razi-k (1149-1209), bere \"Matalib-\"ean fisika eta mundu fisikoaren kontzepzioa lantzerakoan, unibertsoaren barruan Lurraren zentralitateren ideia aristotelikoa baztertu zuen, mundu hau baino haratago, milaka mundu daudela eta mundu bakoitza bestea baino handiagoa eta ikaragarriagoa izan daitekeela argudiatuz, edota mundu honek duen guztia eduki dezakeela. Bere argudio teologikoa bermatzeko, koraneko zati bat aipatzen du: \u201cGorespen oro Jainkoarena da, munduen jauna\u201d, \u201cmunduak\u201d hitzaren plural forma nabarmenduz.\nAstronomia ptolemaikoaren aurka \u201cMaraghe\u201d eskola sortu zen, \u00abMaraghe iraultza\u00bbren eragile izan zena. Eskola hau Maraghe-ko Behatokian sortu zen eta Damascoko Mezkitan eta Samarcandako Behatokian jarraitu zuen. Maragheko astronomoak \u201cecuante\u201daren arazoa konpontzen saiatu ziren (zirkulua, zeinaren inguruko zirkunferentzian planeta bat edo epiziklo baten erdigunea sortu zen berdintasunez mugitzeko) eta beraz, eredu ptolemaikoaren alternatibak sortu zituzten betiere geozentrismoa alde batera utzi gabe. Haietako batzuk izan ziren Mo'ayyeduddin (d. 1266), Nasir al-Din al-Tusi (1201-1274), Qutb al-Din al-Shirazi (1236-1311) eta Ibn al-Shatir (1304\u20131375), planeten kokapenaren aurreikuspenean eta behaketa enpirikoekin zehatzagoak zirelarik. Batzuek azken horrengan Kopernikoren teoriaren germena ikusi zuten berak aipatu ez zituen arren (eta beraz espekulazioa besterik ez da), baina hala ere, ez zuten heliozentrismorantzko paradigma aldaketa suposatu.\nSistema Tycho Brache.\nXVI.mendean, Danimarkako astronomo Tycho Brahek geozentrismo Ptolomeotarra bertsionatu zuen. Kopernikoren eredu heliozentrikoa ezagutu ondoren, ezin izan zuen onartu, arrazoi erlijiosoengatik, zientifikoengatik baino. Bere behaketek eredu geozentrikoaren heliozentrikoaren arteko hibrido batera eraman zuten: Ilargia eta Eguzkia Lurraren inguruan dabiltza biraka (Unibertsoaren erdigunea da oraindik), bitartean gainontzeko planetak eguzkiaren inguruan biratzen dute. Eredu hau, aurreko eredu geozentrikoan zegoen Venusen faseen arazoa konpontzeko sortu zen.\nAristotelesen arabera, kometak mundu azpi-lunarraren parte ziren bere ibilbide eszentrikoa zela eta, fenomeno meteorologikoei ere lotu zitzaizkielarik. Ezin ziren mundu sobrenatural baten parte izan, non dena ordenatua zegoen, esfera kristalinoak kolpatzeko arriskua zutelako. Alabaina, Tycho Brahek erakutsi zuen 1577ko kometa ilargiak lurrarekiko duen distantzia baino lau aldiz handiagoan zegoela. Eta beraz, esferak, adimenaren ikuspegia besterik ez ziren.\nNaturaz gaindiko munduaren inmutabilitate hau zalantzan jarri zen bost urte lehenago behaketen bidez. Hau 18 egun beranduago desagertu zen, non suposatzen zen objektuak inoiz ez zirela hilko.\nKontrako zenbait teoria.\nZenbait teoria daude geozentrismoaren aurka atera direnak; hala nola, heliozentrismoa (eguzkia erlatiboki geldirik dago eta unibertsoaren erdian kokatuta dago, lurra eta beste planeta guztiak bere inguruan biraka dabiltzan bitartean.), sistema kopernikanoa (Lurrak bere buruaren inguruan biratzen zuen egunean behin, eta urtean behien eguzkiaren inguruan bira oso bat ematen zuen), grabitazioa: Newton eta Kepler (Hannes Keplerrek Tycho Braheren behaketak aztertu ondoren, bere hiru legeak eraiki zituen 1609-1619an, eredu heliozentriko batean oinarrituz, non planetak ibilbide eliptikoa egiten zuten. Lege hauek erabiliz, lehen astronomoa izan zen Venusen mugimendua aurresaten (1631 inguru). 1687.urtean, Isaac Newtonek grabitetate unibertsalaren legea atera zuen, honekin ondorioztatu zen grabitatea zela platenak orbitan mantentzen zituen indarra. Honi esker, zientzilariek eguzki sistemarentzat eredu heliozentriko laudagarri bat eratzeko aukera izan zuten. Grabitazioaren legearen bitartez planeta guztien orbitak kalkula daitezke, Merkuriorena izan ezik; izan ere, bere perihelioa ezin da azaldu grabitatearen legearen bitartez)."}
{"id": "79075", "revid": "512", "url": "https://eu.wikipedia.org/wiki?curid=79075", "title": "Arpeninus", "text": "Arpeninus, euskal mitologiako jainkoa, Akitania erromatarraren garaian Pirineo aldean. Berari buruzko inskripzioak Burgalays (Comminges) eta Cardeilhac herrietan topatu ziren.\nEz dugu berari buruzko ezaugarrrik ezagutzen, baina Julien Sacazen arabera, Arpeninus mendiko jainko bat da.\nMendiari lotutako jainkoa, alegia.\nEtimologia.\n\"Arpe\"-k, \"harpe\" euskal hitzarekin zer ikusirik izan dezake. Gogoratu harpeek ze garrantzi duten euskal sinesmen zaharretan. Harpe hitza ugaria da euskal toponimian.\nInskripzioak.\nArpenn(in?) jainkoari egindako inskripzioa, Cardeilhac herrian aurkitua, Garona Garaia.\n\"\"Arpenn[o] / deo / Belex Be- / lexconis f(ilius) / v(otum) s(olvit) libens m(erito)\".\"\nItzulpena: Arpenn(in) jainkoari, Belexco-ren seme Belex-ek gogo onez eta arrazoiaren arabera konplitu du bere botoa."}
{"id": "79077", "revid": "119347", "url": "https://eu.wikipedia.org/wiki?curid=79077", "title": "Kelottij\u00e4rvi aintzira", "text": "Gelotj\u00e1vri edo Kelottij\u00e4rvi aintzira Finlandia eta, batez ere, Suedia herrialdeetan dagoen aintzira handi bat da. Alde finlandiarrean, aintzira Enonteki\u00f6 udalerriko Kelottij\u00e4rvi eta Luspa herrien artean dago, K\u00e4sivarsi Eremu Basatitik pare bat kilometrora. Alde suediar iparraldean aldiz, lakuaren uharte handi eta ospetsuena dago, Kentt\u00e4saari uhartea. Lehen esan bezala, Lappi osoko hegazti-espezie ugarienak aurki daitezkeen eremu basatiaren mugan dago; aliota txikiak, antzara nanoak, belatz handiak, elur-hontzak, eskandinaviako lagopodoak, ipar-belatzak, ipar-kaskabeltzak, laponiako kaskabeltzak, marikoi isats-luzeak, negu txontak eta papourdinak dira, esaterako, aintzira inguruan aurki daitezkeen hegazti-espezie batzuk. Inguruko baldintza latzei probetxu ateratzea lortu duten animalia ugari dago ere; hala nola, azeri zuri eta gorriak, elur-oreinak, erbinude zuriak, eskandinaviako lagopodo eta lursaguak, ipar-katamotzak, jatunak, mendi lemingak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta otsoak dira.\nInguruko muinoen gailurretatik erortzen den eta Jeytisjoki, Kutsurjoki eta batez ere, K\u00f6nk\u00e4m\u00e4eno ibaien bidez iristen den urak betetzen du aintzira; bestalde, ateratzeko orduan, ura K\u00f6nk\u00e4m\u00e4eno ibaitik ateratzen da, azkenik, Botniako Golkoraino iristeko.\nAintzira oso ezaguna da arrantza munduan; izan ere, bertan, amuarrain marroi eta laponiako amuarrain artiko handienak arrantzatzera uda partean etorri ohi diren arrantzaleen kopurua handia da. Gutxi gorabehera, azarotik ekainera izoztua egon ohi da aintzira eta bertako zazpi uharteek zuhaizti txikiak dirudite lurzoru izoztuaren gainean."}
{"id": "79086", "revid": "536", "url": "https://eu.wikipedia.org/wiki?curid=79086", "title": "Kodetzaile", "text": "Kodetzailea, batzuetan ere kodifikatzailea deitua, seinale elektroniko bat (bitstreama adibidez) edota datuak kode bihurtzen duen gailua da. Informazioaren tratamendu automatikoa eta datu-transmisioa errazteko erabiltzen da. Kodetutako informazioa bere jatorrizko formara bihurtzeko, deskodetzailea erabiltzen da.\n4 sarrerako eta 2 irteerako kodetzailea.\nKodetzaile batek 2n sarrerako linea eta \"n\" irteerako linea ditu. Irteerako lineek sarreran dagoen balioarekin bat datorren kode bitarra sortzen du. 4 sarrerako eta 2 irteerako kodetzaileak sarreran lau bit hartzen ditu eta bi bit ematen ditu irteeran. Beraz, kasu honetan, lau irteera mota existitzen dira eta ondorengo konbinazio hauek dira: 0001, 0010, 0100 eta 1000.\nKodetzaileetan bakarrik sarrera bat aktibatuta egon daiteke. Bi sarrera aldi berean aktibatuta baleude, irteeran edozein bit konbinazio eman lezake. Hori saihesteko lehentasundun kodetzaileak erabiltzen dira.\nLehentasundun kodetzailea.\nLehentasundun kodetzaileetan, bi sarrera edo gehiago aldi berean aktibatuta badaude, lehentasun handiagoa duen bita kontutan hartuko du kodetzaileak."}
{"id": "79088", "revid": "864686", "url": "https://eu.wikipedia.org/wiki?curid=79088", "title": "Kodifikatzaile", "text": ""}
{"id": "79089", "revid": "512", "url": "https://eu.wikipedia.org/wiki?curid=79089", "title": "Asto Iluno", "text": "Asto Ilun, antzinako euskal mitologiako jainkoa izan zen erromatarraren garaian, Pirinio aldean, Galia Akitanian. Ez dugu bere ezaugarririk ezagutzen eta haren berri daukagu Garona Garaian agertu zen aldare batean idatzita zegoelako.\nInskripzioa.\nAstoilun jainkoari botoz egindako inskripzioa, Saint B\u00e9atetik gertu dagoen Burgalais/Burgalays herrian, aurkitua, Garona Garaian. Aldarea marmolezkoa da.\nASTO ILUN\nNO DEO \nC FABIUS\nLASCIVOS\nVSLM\nEtimologia.\nJose Migel Barandiaranen ustez, \"Asto\", aste izan daiteke, \"Aste iluna\" lirateke beraz jainko honen izena.\nBernardo Estornes Lasa bere aldetik, Asto iluna esanahiaren alde dago.\nIkerlariak beraz bat dator \"Ilun\" esanahiarekin baina ez berriz \"Asto\"ren hitzaren zentzuarekin, beretzat Asto abereaz ari gara.\nHala ere ezin dugu ahaztu nahiz eta astoa Euskal Herriko mitologian abere \"donea\" izan (eragin kristauaren eraginez gehien bat, Kristoren bizitzaren zenbait pasartetan bere laguntzaile gisa azaltzen delako), Pirinioetako irelu gaizto bat, Drac izenekoa, astoaren itxura hartzen duela. Drac honek Idittuen nahiko antza dauka."}
{"id": "79093", "revid": "336", "url": "https://eu.wikipedia.org/wiki?curid=79093", "title": "KV33", "text": "KV33, Erregeen Haraneko egiptoar hilobi bat da, Nilo ibaiaren mendebaldeko ibarrean dagoena, gaur egungo Luxor hiriaren inguruan. Ia ez dakigu ezer hilobi honi buruz, baina, dirudienez, XVIII. dinastian eraikia izan zen.\nKokapena.\nKV33 hilobirik ezezagunenetakoa da, ez bakarrik Erregeen Haranean, baizik eta baita Tebasko Nekropoli osokoa ere. Hilobi honi buruz zehatz dakigun bakarra, bere kokapena da, Tutmosis III.a faraoiaren KV34 hilobiaren iparrekialdean eta Hatshepsut Meritraren KV42 hilobiaren gainetik.\nHilobiaren oinplano eta diseinua ere, misterio bat dira. Baedekerrek, nork 1902an bisitatu zuen, toki oso txikia zela zioen, noble baten ohiko lurperaketa, hondakinez betetako bi gelekin, eta dirudienez, interesgarria izan litekeen objekturen bat aurkitzeko itxaropen gutxirekin. Egia esan, hau da KV33 hilobiaren deskribapen bakarra.\nIndusketa.\nHilobi honen indusketari buruz ere, ez dago askorik esateko. Victor Loretek, \"Service des Antiquit\u00e9s\"aren agindupean lanean ari zenean, hilobi mordoa aurkitu zuen bi urteren buruan, 1898 eta 1899an. KV33a, aurkikuntza txiki bat baino ez zen izan, kronologikoki KV32 eta KV34 harrigarriaren artean kokatua, egiptologoen aldetik interes askorik izan ez zuena.\nKV34tik hain hurbil dagoenez, Tutmosis III.aren hilobi honen biltegi bat izan zela pentsatu izan da, edo bigarren mailako lurperaketa bat, beharbada, Tutmosis III.aren familiako pertsonaren baten edo Rejimra chatyaren familiarena. Hala eta guztiz ere, hilobi mota, dirudienez, XVIII. dinastiarekin bat dator.\nGaur egun, ez dago KV33 hilobian sartzeko inongo modurik, bere sarreraren gainetik banku bat jarri baita. Dakigunez, oraindik ez dira bertako hondakin guztiak kendu, eta garbitu ere ez da egin."}
{"id": "79095", "revid": "56334", "url": "https://eu.wikipedia.org/wiki?curid=79095", "title": "Dyedefhor", "text": "Dyedefhor edo Hordyedef, Egiptoko IV. dinastiako balizko faraoia izan zen, K.a. 2521 inguruan.\nAditu gehienek, benetako faraoia zen beste pertsona batekin batera gobernatu zuela diote, baina W. Helck eta N. Gimalen arabera, faraoia izan zen.\nKeops faraoia eta \"Meririt\"en semea. Bere anaiak Dyedefra, Kefren eta Baefra izan ziren, Egiptoko Inperio Berriaren erdialdeko Uadi Hammamateko arroketako iskripzio batek aipatzen ditu eta Baefra aipatzen du Kefrenen ondorengo bezala\nEgiptoko Inperio Ertainean datatuta dagoen Arpajolearen Kantua izeneko konposaketa literarioan aipatua da, ondoren, XVIII. dinastiako tenpluetan grabatua izan zena.\n\"Imhotep eta Dyedefhorren epaiak entzun ditut, esaera bezala aipatzen direnak... Egin zazu, beraz, eguna zoriontsu, eta ez zaitez sekula honetaz neka\". (Daumas)\nDyedefhorrek fama handia izan zuen jakintsu eta igarle bezala, eta tradizioak, Hilen Liburuko otoitzaren eta Hordyedefen argibideen egiletzat hartzen du."}
{"id": "79098", "revid": "12654", "url": "https://eu.wikipedia.org/wiki?curid=79098", "title": "Ketoj\u00e4rvi aintzira", "text": ""}
{"id": "79109", "revid": "105290", "url": "https://eu.wikipedia.org/wiki?curid=79109", "title": "Averanus", "text": "Averanus euskal mitologiaren jainkoa izen zen Pirinio aldean Akitania erromatarrraren garaian.\nBerari buruzko inskripzioa Melles herrian topatu zuten, Basion\u00e9 haranean, Garona Garaia eskualdean.\nIzenez gain, ez dugu berari buruzko beste ezaugarriren berri.\nOkzitaniako Pirineoan Averan izeko herria badago baita ere.\nEtimologia.\nBernardo Estornes Lasak zera dio; izenaren azken zatia, \"Aranus\" \"Aran\" hitza dakarrela gogora. Azpimarratu behar da Melles herriak Val d\u00b4Aranekin muga egiten duela, eta haran hau dela Pirinioetako \"Haran\" erreferentzialena. Beraz, baliteke Averanus jainkoa Val d\u00b4Arango tokiko jainkoa izatea."}
{"id": "79112", "revid": "5941", "url": "https://eu.wikipedia.org/wiki?curid=79112", "title": "Nuevo Catecismo Cat\u00f3lico", "text": "Nuevo Catecismo Cat\u00f3lico Donostiako punk musika taldea da.\nHistoria.\nNuevo Catecismo Cat\u00f3lico, 1992an, La Perrera taldea desegin zenean Donostian (Gipuzkoa) sortu zen taldea da. Gonzalo eta Arturo Iba\u00f1ezek, Arturo Zumalabe (Hondakin taldeko baterijole ohia), Julen Atorrasagasti (Barrakos taldeko bajujole ohia) eta Jorge Reboredorekin (Barrakos taldeko gitarjole ohia) batera, NCC sortzea erabaki zuten. Formazio honekin, beraien lehen bi diskak kaleratu zituzten (\"Nuevo Catecismo Catolico\" eta \"En llamas\"). lehen bi diska hauek, hard rock estiloan kokatzen dira.\nHurrengo bi diskoetarako, Diskoetxez aldatu zuten eta baita formazioz ere. Jorge eta Julenek, 1995ean taldea utzi zuten eta Iker Illarramendi sartu zen gitarra jotzeko. Formazio honekin, Espainiar Estatuan etaFrantziar Estatuan bira egin zuten. Honez gain 10 hatzbeteko binilo bat ere kaleratu zuten.\n2001ean, berriz ere formazio aldaketa bat jasan zuten. Gonzalo eta Arturok taldea utzi zuten eta beraien ordez, Eneko Etxeandia (Teen Dogs taldekoa) sartu zen. Formazio berriarekin, \"Scarred for life\" diska kaleratu zuten. Disko hau atera ondoren, Safety Pins taldearekin batera LP bat kaleratu zuten.\nBeraien ibilbide guztian, Hellacopters, DOA, The Dammed, Se\u00f1or No edota The Dictators bezalako taldeekin jo izan dute."}
{"id": "79113", "revid": "336", "url": "https://eu.wikipedia.org/wiki?curid=79113", "title": "Jokin Inza", "text": "Jokin Inza Garmendia (Bergara, 1924ko otsailaren 24a - Donostia, 2008ko urriaren 1a) EAJko militante abertzalea eta Radio Euskadiren sortzaileetako bat izan zen.\nFrankismoaren aurkako borrokalari sutsua izan zen klandestinitatean. Hori dela eta, 3 urte egon zen preso frankismoaren aurkako propaganda egiteagatik. Aske utzi zutenean lehendabizi Frantziara ihes egin zuen eta ondoren Venezuelara. Euskal erresistentzian funtsezkoa izan zen, Venezuelatik Radio Euskadiren sorrera bultzatu baitzuen.\nSabino Arana Fundazioan ibili zen ere. 2006ko ekainaren 20an \"Hombre libre sin patria libre\" liburua aurkeztu zuen Bergaran."}
{"id": "79114", "revid": "336", "url": "https://eu.wikipedia.org/wiki?curid=79114", "title": "Publizitate", "text": "Publizitatea komunikazio prozesu masiboa da, produktu, ideia, instituzio eta zerbitzuen aurkezpen eta sustapena helburutzat dituena, publikoaren jarreran eragin, erosketa bultzatu, markaren irudia hobetu edo ideia baten zabalkundea lortzeko. Harluxet Euskal Hiztegi Entziklopedikoak ematen duen definizioa honako hau da: \u201cpublizitatea jendea produktu edo zerbitzu bat kontsumitu edo erabiltzera bultzatzea helburu duen komunikazio-tekniken multzoa da; helburu hori lortzeko egindako ekintzen multzoa, hain zuzen ere\u201d.\nPublizitatea behin eta berriz azaltzen zaigu eguneroko bizitzan. Iragarkiak ez dira telebistan agertzen soilik, irratian, kalean, autobusetan, egunkarietan\u2026 ere baitaude. Publizitateak funtzio desberdinak bete ditzake: entretenitzea, informatzea... baina, batez ere, ikuslearen arreta bereganatzea eta publikoa komunikazioaren bitartez konbentzitzea. Horrela, haren helburu nagusia betetzen da, hots, produktua saltzea.\nPublizitatearen Historia.\nPublizitatea gizarte eragile moduan XX. mendean sortu zen, baina antzinatik ari da gizakia publizitatea erabiltzen bere produktu, zerbitzu eta ideiak zabaltzen laguntzeko.\nLehenengo zibilizazioak.\nMediterraneo inguruan sortutako lehenengo zibilizazioak hirietan antolatzen hasi ziren. Hiriekin batera merkataritza garatu zen, eta horrekin batera, konpetentzia eta iragarri beharra, arreta deituko bada. Era berean, merkatariak beren produktuak markatzen hasi ziren. Horrek gaurko markaren aurrekariei sorrera eman zien.\nHistoriako lehenengo iragarki ezaguna Tebaseko (Egipto) hirian agertu zen, K. a. 1000; urtean idatzitako papiroa da.\nAntzinako Grezia eta Erromako zibilizazioek iragar-formen sistema bat garatu zuten, iragarki ofizial, propaganda politiko zein iragarki komertzialak publikoki zabaldu ahal izateko.\nGarai hartan, ohiko iragar-forma, ordea, ahozkoa zen. Horretarako, Grezian Kerux delakoa erabili zuten; Erroman, berriz, \"Praecos\" delakoa, gure pregoilariaren aurrekaria.\nErromatar Inperioaren garaian publizitatea garatzen joan zen \u201calbum\u201d eta \u201clibellus\u201d aren agerpenei esker. Lehena azalera zuria duen edozer gauza zen, hots, paper, pergamino edota papiroa eta erabilera asko izan ohi zuten. Hala nola, ondasunak sailkatzeko, ekitaldiak iragartzeko, esklaboen salmentarako eta erabaki politikoak herriari jakinarazteko. \u201cLibellus\u201dari dagokionez, gaur egungo kartelaren aitzindaria zela esan daiteke. \u201cAlbum\u201da baino txikiagoa zen eta bertan iragarri nahi zena idatzi ondoren, paretan itsasten zen. Gehienetan horren xedea jendea borrokara bultzatzea izaten zen, baina horiek ez ziren publizitatea egiteko bide bakarrak, propaganda politikoa egiteko, txanponetan garaiko enperadorearen aurpegia jartzen zen. Horrela, herritarren artean ezaguna egin eta hurrengo hauteskundetan, enperadoreak aukeratua izateko probabilitate gehiago izan zezakeen.\nErdi Aroa.\nErdi Aroan publizitateak atzerapauso handia izan zuen, Europa osoan gertatu zen komertzioaren gainbehera, ezegonkortasun politikoa, gremioen presioa eta analfabetismoa tarteko. Elizak, ordea, propaganda lan handia egin zuen mende haietan, eta kode bisual sendo baten garapenean egin zuen lan. Publizitateak asko ikasi zuen Elizak egindako sinbolo eta irudien erabilera eraginkorraz. Gainera, kartelaren indarra ahultzen joan zen eta \u201cEnse\u00f1a\u201d izeneko sistemak ordezkatu zuen. Hori komertzioak bereizteko erabiltzen zen, gaur egun logotipo izenarekin ezagut daitekeena.\nErrenazimentua eta Aro Modernoa.\nInprentaren sorrerak (1450. urte inguruan) Erdi Aroaren amaiera ekarri zuen du eta publizitaterako euskarri berriak ekarri zituen urteen joan-etorrian. Hala ere, publizitatearen garapena motela izan zen, besteak beste, ez zegoelako azpiegiturarik, analfabetismoa altua zelako eta botereak inprentaren gaineko kontrola zeukalako.\nBaina publizitatearen benetako gorakada prentsak publizitatea ezinbestekotzat hartu zuenean gauzatu zen, XVIII. mendean. Egunkarientzako finantziazio bide bat bihurtu zen. Beraz, publizitateak zuen indarra eta zituen irabaziak ikusita, XIX. Mendean lehen agentzia publizitarioak sortu ziren. Hauen eginkizuna, saldu nahi den produktuaren dise\u00f1ua, honen gaineko azterketa eta azkenik, hau iragartzeko kanpainak egitean datza.\nXX. mendean, zinea, irratia eta telebistaren sorrerarekin, publizitateak bere xedea lortzeko bide desberdinak aurkitu zituen. Hau oso aberasgarria izan zen, publizitatearen ezaugarriak erabat aldatu baitziren. Etapa hau industrializazioaren garaia izan zen, eta honek konpetentzia handia egotea ekarri zuen, publizitatearentzat egoera ezin hobea. Horregatik, medio guztiak erabiliz, iragarkien helburu nagusia jendearen arreta erakartzea izan zen.\nGainera, garai haretan \u201cmarka\u201d jaio zela esan daiteke. Ordu arte, azukrea, xaboia, arroza eta horrelako produktuek ez zuten identitaterik, hots, erosleek ez zekiten nork egiten zituen, baina mende hartatik aurrera, produktu asko enpresaren marka eramaten hasi ziren. Teknika hori erabiltzen lehenak xaboi eta detergentearen enpresak izan ziren, hala nola, Ivory, Pears\u00b4eta Colgate. Elektrizitatearen agerpenak ere, publizitateari mesede egin zion, izan ere, fotomuntaia eta horrelako teknika berritzaileak erabiltzen hasi ziren.\nBeraz, teknologia berriek publizitatea berritu zutela eta indarra eman ziotela esan daiteke. 1920. urtean, irratia sortu zen eta haren bidez, ahotsaren bitartez eginiko iragarkiak agertu ziren. Baina asmakizun garrantzitsuena telebista izan zen: horrek publizitateari iragarkiak egiteko teknika berriak erabiltzera bultzatu zuen, bideoak eta audioak erabiltzen hasi ziren. Estatu Batuetan, esaterako, 1980. urtean 120.000 milioi dolar gastatu ziren.\nPublizitatea eta komunikabideak.\nAzken hamarkadetan aurrerakuntza teknologiko izugarria izan da. Batzuek \u201cKomunikazioaren Aroan\u201d bizi garela uste dute, eta ez daude oker. Edozein unetan munduko beste puntan gertatutakoaren berri izan dezakegu, horretarako medioak baditugulako orain: telebista, irratia, prentsa idatzia, interneta, mugikorrak... Era berean, publizitateak ere medio guzti horietara zabaltzeko pausoak eman ditu, eta zenbait kounikabide desberdinen bidez transmititzen da. Komunikabide bakoitzak berezko ezaugarriak ditu: telebistak, irudiak eta soinua; irratiak, audioa soilik; prentsak, irudiak... Hori hala izanik, publizitatea komunikatzeko forma bakoitzera egokitu behar da, bere ezaugarriak aldatuz kasu bakoitzean hobeen funtzionatuko duen egoerara moldatzeko.\nIdatzizko medioak.\nIrakurleak idatzizko medioaren gaineko botere osoa du: hark erabakitzen du zer egin irakurtzen hasten den unetik amaitzen duenera arte. Irakurketa erritmoa, zer irakurri eta zer ez, aurrera salto egin, inon gelditu... irakurleak egunkari edo aldizkariaren gaineko boterea du. Eragin aktiboa du medioaren gain, eta horregatik zailagoa da publizitateak arreta dei diezaion. Hala ere, ohiko bideak erabiliz arreta deitzea lortzen den unean, irakurleari datu zehatz eta konplexuagoak emateko aukera dago \u201cBody Copy\u201d izeneko testuen bidez. Izan ere, irakurleak iragarki horri kasu egitea erabaki duenez, benetako interesa duela esan nahi du. Gainera, beste euskarrietan ez bezala, abiadura ez da garrantzitsua, astiroago edo azkarrago irakur daiteke, erreflexionatu, etab. Prentsa idatzian publikoa segmentatuagoa dago, euskarri horretan eman nahi den publizitate mota aukeratzeko aukera ematen duena. Horrela, alferreko inpaktuak saihesten dira.\nTelebista.\nPublizitate modernoan, telebistako publizitatea jaun eta jabe da. XXI. mendera arte publizitatearen pieza zentrala zen, indar gehien zuena. Garestiena ere bazen. Gaur egun ere, garestia izaten jarraitzen du. Eguneko orduaren arabera, spot bat telebista kate batean emititzeak diru gehiago edo gutxiago balio du.\nPublizitateak duen arazo larriena saturazioa da. Publizitatea barra barra dago, milaka marka, milaka spot, eta azken finean, milaka minutu publizitate. Horregatik, erronka nagusiena originaltasuna da. Spotak 20-30 segundo bitartekoak izaten dira, eta denbora horretan mezua igortzen eta atentzioa deitzen lortu behar dute. Laburrak, arinak eta sintetikoak izan behar dute. Ikuslearen arreta lehenengo unetik harrapatu behar dute, aurretik ikusi duen iragarkiaren aztarna ezabatzeko. Gainera, ikuslea pasiboa da publizitate mota honen aurrean, ezin baitira estimulu horien guztien aurrean defenditu. Horregatik, mezua oso motz eta zehatz transmititu behar da, ulerterraza izan behar du.\nHala ere, telebistan spotaz gain, publirreportajeak, \u201ctele-salmenta\u201d edo programen baitan aurkezleek edo bestelako pertsonek egiten dituzten iragarki txikiak ere badaude.\nKanpo-publizitatea.\nKalean ikusten den publizitatea zaharrena da. Publizitatearen ezaugarri guztiak batzen ditu: arreta erakartzen du, markaren identitatea garbi uzten du, mezu zehatz eta gogoraerrazak erabiltzen ditu, eta baliabide originalak bilatzen ditu. Kaleko pieza publizitarioei \u2014kartelei, hesi handiei...\u2014 eskaintzen diegun batez besteko denbora 3 segundokoa baino ez da. Orokorrean, ezin dute beharrezkoak ez diren datuak ematen denbora galdu. Badira, hala ere, xehetasunak emateko aukera duten zenbait poster. Metroan edo autobus geltokietan dabilen jendea ia behartuta dago bertako kartelak begiratzea, eta tokian zenbait minutu ematen dituztenez, normala da ohi baino gehiago aztertzea kartelak.\nEuskarri ugari erabiltzen dira kaleko grafikan: hesi handiak, posterrak, kaleko altzariak, euskarri mugikorrak (autobusak etab.), tabernetako terrazetako mahaiak, eserlekuak... Etorkizunerantz begiratuz, kaleko publizitateak ditu aukera gehien. Enpresek beraien produktuak ezagutzera emateko bide berriak bilatzen dituzte. Telebistan, irratian, prentsan... ezaugarri finko eta aldaezin batzuk daude. Kalean aldiz, askoz ere askatasun handiago dago.\nAzken urteetan gertatzen ari diren \u201cbelow the line\u201d (talde jakin batentzakoa) publizitate saiakera guztiak kalean daude. Konbentzionaltasunetik ateratzen den ia publizitate guztia kalean kokatzen da, eta egun enpresek horixe behar dute, konbentzionala ez den publizitatea.\nIrratia.\nIrratiko publizitate unitatei \u201cirrati tarteak\u201d deritze. Ez dira \u201cozen irakurritako iragarki\u201d moduan ulertu behar. Irratiaren bidezko publizitateak entzulea soinuen bitartez soilik pertsuadi dezake, eta beraz, beste medioek irudien bitartez transmitituko luketena soinuen bitartez transmititu behar du. Beraz, irrati tarteek soinuen bitartez datu objektiboak emateaz gain, iradoki behar dute. Entzulearen arreta deitzea lortu behar du, irudiek eman dezaketen abantaila hori eduki gabe, eta sentsazioak eragin behar ditu. Programazioaren monotonia apurtu behar du eta markaren identitatea argi utzi hasiera hasieratik. Hori guztia lortzea zaila da, irratiaz hitz egiteko modua ondo jakin behar baita.\nOso garrantzitsua da hitz labur, sinple eta pronuntziazio errazekoak erabiltzea. Esaldi motzak eta deskriptiboak dira onenak, entzulearen ulermena azkarra izan dadin.\nBost irrati tarte mota nagusi daude:\nZuzeneko salmenta: bertan produktuaren ezaugarriak deskribatzen dira, dituen abantailak azpimarratuz. Elkarrizketakoa: mezua elkarrizketa baten bidez transmititzen da, non saltzaileak eta erosleak hitz egiten duten. Lekukotasuna dago. Iragarki dramatizatua: arazo-konponbide egitura jarraitzen da. Arazo bat planteatzen da eta saldu nahi den produktua arazoaren konponbide da. Iragarki integratua: emititzen ari den programarentzat esplizituki egindako iragarkia da.\nIragarki musikala: mezua abestuz transmititzen da, musika elementu adierazkorrez osaturik.\nInternet.\nEdozein pertsona, enpresa edo elkartek zabaldu dezake iragarki bat internet bidez. Ehunka bide daude interneten aditzera emateko, eta edozeinek egin dezake. Hori da abantaila nagusia. Baina baita ere arazo nagusia. Sarea ere saturatu egiten da, telebistan gertatzen den bezalaxe. Nabigatzailea iragarkiz inguraturik aurkitzen da une oro. Horregatik metodo batzuk asmatu izan dira publizitatea ekiditeko. Jendeak ez ditu batere gustoko pop-up delakoak, adidibez, eta hauek blokeatzeko programak oso erabiliak dira. Beraz, publizitate formatu batzuk jada ez dira eraginkorrak.\nInterneteko publizitatearen inguruko perzepzio txarra du jendeak. 2006an NetObserver izeneko europar azterketak erakutsi zuenez, 15-24 urte bitarteko gazteek dute iritzirik txarrena. Guzti hori dela eta, ez-ohiko bideak bilatu behar dituzte publizitatzaileek, originaltasuna bilatu behar dute beste guztiaren gainetik.\nInternet bidez hedatzen diren spotak telebistakoak baino motzagoak izan behar dira, beraz. Erabiltzaileak arreta gutxiago eskaintzen dio, eta beraz gehienez 10-15 segundoko spotak izan behar dute. Gainera, iragartzen den webgunearen ezaugarrietara moldatu behar da, eta webgune horrek duen publikoari egokitu.\nFormaturik berritzailenen artean Prescriptor eta Web 2.0 daude. Prescriptor delakoak interneten aritzen diren pertsonak dira. Hauek sare sozialak, foroak, bilatzaileak eta abar erabiltzen dituzte marka komertzial eta produktu jakinei buruz duten iritzia, esperientzia elkarbanatzeko. Ohikoena da perscriptorrak oso fidelak izatea marka jakin bati, eta marka horri buruzko laudorioak besterik ez izatea. Horren ondorioz, produktu berri bat erostera doan pertsona batek Prescriptor fidel horren ebaluaketekin egin du topo interneten, eta horrela \u201cahoz aho\u201d zabalduko dira marken inguruko iritzi onak edo txarrak.\nPrescriptorrak iritzi eta esperientziak elkarbanatzeko gehien erabiltzen duen webgunea Web 2.0 da. Web 2.0ak goitik behera aldatu du eroslea eta saltzailea erlazionatzen diren modua. Erosleak du orain azkeneko hitza, produktua goratzen, kritikatzen edo hobekuntzak proposatzen. Horrela, enpresek kritika guztiak onartu behar dituzte, baita atsegin ez dituztenak ere, eta haietara moldatu.\nMessengeraren bidezko robota ere teknika berritzailea da. Robot hau messenger erabiltzaileekin erlazionatzen den software aplikazio bat besterik ez da. Kontaktu zerrendara gehitzen da, pertsona bat bailitzan, eta marka bat errepresentatzen du. Erabiltzailearekin erlazionatzen da benetako elkarrizketak edukiz, webgunearekin kontaktuan egonez, eta beste zenbait aplikazio erabiliz. Erabiltzaileak berak gehitzen du robota kontaktu zerrendara, beraz, benetako interesa duela erakusten du.\nAzkenik, behavioral targeting dago. Honek erabiltzaileen interneteko bilaketak, ohiturak, webguneak eta abar aztertzen ditu eta horren arabera interesgarria suertatu ahal zaion publizitatea erakusten dio.\nPublizitate formatu asko daude, beraz, interneten, eta ziur aski gehiago sortuz joango dira. Erronka nagusia originaltasuna eta erakargarritasuna lortzea da, internetek eskaintzen dituen euskarri guztiez baliatuz.\nInbertitzaileak eta sektoreak.\nPublizitatearen sektoreak produktu edo objektu bat iragartzea eta jendea produktuak kontsumitzera bultzatzea du helburu, eta horretarako bide desberdinak erabiltzen ditu. Bide horiek bi multzotan sailka ditzakegu:\nMedio konbentzionalak batetik, \u201cabove the line\u201d delakoak eta medio ez konbentzionalak bestetik, \u201cbelow the line\u201d izenekoak. Lehenean, telebista, irrati eta prentsa erabiltzen dira publizitatea egiteko, bigarrenean ordea, beste bide batzuk aurki ditzakegu: \u201cproduct placement\u201d, \u201cguerrilla marketing\u201d\u2026 Bide horiek egungo publizitateak gero eta gehiago erabiltzen ditu, izan ere, bide konbentzionalek jada ez dute jendearen arreta pizten eta, beraz, ez dute publizitatearen xederik betetzen.\nEspainian egiten den publizitatea aztertuz gero, inbertsioei dagokienez, handienak iragarle kopuru txiki batek egiten ditu. Publizitatean eginiko inbertsio garrantzitsuenak maiatza/ekaina eta azaroa/abendu artean egiten dira. Baina,krisia dela eta inbertsioak beheran egin dute azken urteetan. 2009an esaterako publizitatean gastaturiko dirua 12.699 miloi eurotakoa izan zen, 2008. Urtean ordea 14.915 miloi eurokoa izan zen. Beraz, iragarkietan inbertitutako dirua urte batetik bestera %14,9 jaitsi zen.\nLehen esan bezala, medio ez konbentzionalak indarra hartzen hasi dira eta hori inbertsioetan argi ikus daiteke. Espainian publizitatean inbertitzen den % 55,7 medio ez konbentzionalei dagokie, eta % 44,3, medio konbentzionalei.\nEgun medio konbentzionaletan gutxiago inbertitzen da baina oraindik ere, medio konbentzionalek indar handia dute. Telebistan egiten dira inbertsio altuenak eta zinean ordea, diru gutxiago inbertitzen da. Inbertsoreak aztertzen baditugu, haien % 97,3 dator 30 publizitate agentzia handienetatik eta haiek guztiek Madrilen agentziaren bat daukate. Izan ere, Espainia guztian, Madrilen egiten dira publizitate inbertsio gorenenak.\nEuskal Herriko eta Espainiako publizitate agentziak.\nPublizitate agentziak erakunde komertzial independenteak dira. Publizitate pieza bat egin nahi duten enpresentzat eginten dute lan. Enpresa horiuei aholku ematen diete, eta egin nahi duten pieza publizitarioaren inguruko informazioa eskuratu dutenean, spota eraginkorra izango da, kartela edo beste edozein unitate publizitario sortzen dute haientzat. Beraz, marka komertzialen atzean dauden enpresak beraien bezero dira.\nGaur egun publizitate agentzia handi eta boteretsuenak multinazionalen esku daude. Espainian jarduten diren publizitate agentzia asko atzerritarrak dira, Espainiako enpresentzat lan egiten dutenak. Badaude, hala ere, bertako agentzia boteretsuak.\nMcCann.\nRankingean lehenengo postuan dagoen MCCann Erickson agentzia AEBetan sortu zen. 130 herrialdetan egiten du lan, eta MCCann Worldgroupeko zati bat da. 1977An MCCann Erickson munduko publizitate agentziarik handiena zen, eta konturatu ziren etengabe aldatzen ari den merkatu batean guztiz murgiltzeko negozio era berriak bilatu behar zituztela. Horregatik sortu zuten MCCann Worldgroup. MCCann Worldgroup zortzi conpaninia desberdin bezala banatu zuten, gaur egungo merkatuak eskaintzen duen aukera guztiez baliatzeko. MCCann Erickson, UM, Mrm worldwide, momentum, FutureBrand, exp, Weber Shandwick, eta MCCann Healthcare Worldwidek osatzen dute, beraz MCCann Worldgroup. Horietako konpainia bakoitzak publizitatearen alor espezifiko bat lantzen du, hala nola komunikazio digitala, harreman publikoak, marketinga eta abar.\nAdweek publizitate astekari estatubatuarrak MCCann Erickson \u201cUrteko agentzia global\u201d izendatu zuen 1998, 1999 eta 2000an. 2010Ean ere zenbait sari jaso zituen.\nBesteren artean, MCCann Ericksonen proiektu ezagunenetako bat Master Cardentzat sortutako eslogana izan zen: \"Zenbat gauza diruak ez ditzake eros; gainerakoetarako, Master Card\".\nPublicis.\nPublicis publizitate eta komunikazio konpainia multinazional frantsesa da, eta egoitza nagusia Parisen du. 1926An sortu zuen Marcel Bleustein-Blanchetek. Munduko hirugarren publizitate agentziarik handiena da, Omnicom eta WPPren atzetik. Maurice L\u00e9vy da zuzendaria. Publizitate digitala eta tradizionala lantzen ditu, eta marketing zerbitzuak ere eskaintzen ditu, SAMS services izenarekin ezagutzen dena. MCCannek bezala, konpainia asko ditu baitan, publizitatearen alor desberdinetaz arduratzen direnak, hala nola mobiletako publizitatea, egunkarietao, kalekoa, edo zinemagintzakoa. 104 herrialdetan aritzen da, 200 hiri baino gehiagotan.\nEspainian ezagun egin diren zenbait spot sortu izan ditu Publicis taldeak. Mixta garagardo markarentzat egin du lan, \u201cEl pato Willix\u201d edo \u201cLa puerta giratoria\u201d spotak eginez. Genesis, Renault, Iberdrola, Movistar edo San Miguelentzat ere egin ditu spotak.\nPublicisek sari asko jaso izan ditu munduko publizitate jaialdi desberdinetan, eta erreferente modura hartzen da bai espainian eta baita munduko beste herrialdetan egindakolan onarengatik. Espainian Madriden eta Bartzelonan ditu egoitzak.\nPitapublicidad.\nPitapublicidad publizitate agentzia espainiarra da, Extremadurakoa, hain zuzen. 36 urte jardun izan da batez ere Extremadurako enpresa eta partikularentzat lan egiten. 1.000 bezero baino gehiago izan ditu extremaduran, eta hedatzen ari da. Macal taldearen parte bihurtu zenetik publizitarearen alorrean zerbitzu guztiak eskaintzen ditu, eta Badajoz, Caceres, Navalmoral de la Mata, Madril eta Valladoliden ditu egoitzak. Malaga, Sevilla eta Lisboara hedatzeko planak ditu, gainera.\nIberdrola, Peugeot, Opel, Honda, Caja de Extremadura, Santa Lucia aseguruak eta Meridako udaletxerako egin du lan, besteren artean\nGrey.\nGrey group publizitate eta marketing agentzia globala da. 1917An sortu zen Larry Valenstein eta Arthur Fatt-ren eskutik. Egoitza nagusia New Yorken du, eta ofizinak 96 herrialde desberdinetan ditu, 154 hiritan. WPP konglomeratuaren parte da, eta gaur egungo publizitate agentzia gehienek bezala publizitate eta harreman publikoen alor guztiak lantzen ditu: marketinga, harreman publikoak, publizitatea, marka lanketa, salmenta promozioak...\nGreyren nazioarteko bezeroen artean, Procter &amp; Gamble, Nokia, Volkswagen edo Canon daude. Sari asko jaso izan ditu Grey Groupek, orien artean 10 Cannes lehoi, Addy saria, Clio saria, eta Emmy bat.\nEspainian egoitzak Madril eta Bartzelonan ditu. Azken urteetan inbertsio handiak egin ditu teknologia eta digitalizazioan. Pantene, Bic, Fairy, Loter\u00edas del Estado eta Port Aventura haren bezeroak dira. La Caserarentzat ere egin du lan, kanpainia \u201c13 Rue del Percebe\u201d komikien estetika erabiliz.\nAurman.\nAurman Bilbon, Mazarredon, kokatzen den publizitate agentzia da. Publizitateko zerbitzu guztiak eskaintzen ditu, eta guztiz independentea da, hau da, ez da beste enpresa baten parte eta ez dago inongo mediorekin loturik. Horrela, Aurmanen alde positiboetako bat da bere lanak inpartzialak eta objektiboak direla, eta ez duela inoren eraginik.\nTaldeko lana sustatzen du, proiektu bakoitza lan talde baten kargu utziz. Modu horretan pertsona multzo bakoitzak duen jakinduria espezifikoari etekin maximoa ateratzen zaio, publizitatearen atal bakoitzean emaitza hoberenak bermatuz. Euskal Herriko enpresa askorentzat egin du lan: BBK, Bilboko Udala, Bizkaiko eta Gipuzkoako diputazioak, Emakunde, Eusko Jaurlaritza, Guggenheim...\nBihotza sarien azken edizioan Bihotza saria eman zieten Aurman taldekoei, haien lana kriterio etikoarekin eta ardura sozialenpean egiteagatik.\nAsi...s\u00ed!\nAsi...si! Publizitate agentziak Donostian du egoitza. Publizitatearen alor guztietan egiten du lan: mass median, marketingean, packagingean, product placementean... eta asko zentratzen da marketingean ere. Haien hitzetan, asi...si!ko lan taldeak gaztetasuna experientziarekin nahasten du. Komunikazioa nola aldatu den ikusi du taldeak, eta badaki nola egokitu egoera berrira.\nFagor, Donostia 2016, Eusko Jaurlaritza, Jart edo Tabakalerarentzat egin dute lan. Haien lana telebistako spotak baino, packaging bezalako aktibitatetan zentratu izan da. Packaginga produktuen kanpoko itxuraz arduratzen da, hau da, produktuaren ontziak izango duen itxuraz. Kaikurentzat, adibidez, Kaiku Fruit produktuaren packaginga egin zuen. Kaleko grafismoa ere landu dute Kaikurentzat.\nAd Hoc.\nAd Hocek Donostian du egoitza. Young &amp; Rubicam taldearen parte da, eta Espainiako beste autonomia erkidego batzutan ere presente dago. 43 pertsonek egiten dute lan guztira.\nBaque, Irizar, Caja Laboral, Eroski, Urbil, Euskaltel, Euskalmet eta Insalusentzat egin du lan beste askoren artean. Web gunean proiektuei buruzko informazio sakona eskaintzen dute.\nGarrantzi ekonomikoa.\n2010. urtean, merkatu publiziatarioan eginiko inbertsioa 12.883,8 milioi eurokoa izan zen, hau da, aurreko urtean inbertitutako 12.709 milioi euroak kontuan hartuz, % 14,4 gehiago. Ikerketek euskarri konbentzional eta ez konbentzionalen artean egiten duten ezberdintasuna kontuan hartuz ere, zenbait aldaketa eman dira bere eboluzioan.\nEuskarri konbentzionalek 2010ean izandako hazkundea % 3,9koa izan zen, 2009ko 5.630,9 milioietatik, 2010ean erregistratutako 5.849,5 milioietara igaroz. Horren ondorioz, euskarri konbentzionalek publizitatearen merkatu osoan % 45,4 lortu zuten, aurreko urtean baino puntu bat gehiago. Aldi berean, euskarri ez konbentzionalek inbertsioaren % 54,6 lortu zuten, 7.034,3 milioi euroko inbertsioarekin, aurreko urtean baino % 0,6 gutxiago.\nEuskarri konbentzionalak.\nEuskarri konbentzionaletan eginiko inbertsioa 5.849,5 milioi eurokoa izan zen 2010ean, aurreko urteko kantitatea %3,9an gaindituz. Bi urtez beherakadak sufritzen egon ostean, 2010ean igoera bat izan zuten euskarriok, zifra negatiboak egunkari eta aldizkarietan baino ez zirelarik erregistratu. Hala ere, bi urteotan ere egon bazegoen beherakadarik izan ez zuen euskarri bat: internet.\nTelebistak lehen medio izaten jarraitzen du, bere partaidetza euskarri konbentzionalen taldean %42,3koa delarik (2009an baino hamarren bat gehiago). Medio honek izandako gorakada inbertsioan %0,4koa izan da. 2009an 2.377,8 milioi jaso izan bazituen, oraingoan (2010ean), 2.471,9 milioi jaso izan ditu. Inbertsiok asko aldatzen dira telebista kate batzuetatik besteetara. Izan ere, telebista nazional irekietan gorakada txikia izan da, kate pribatu eta autonomikoekin alderatuz. Bestetik, kate lokalek beherakada bat sufritu izan dute.\nEgunkariek 1.124,4 milioi euroko inbertsioa izan zuten 2010. urtean, eta bere pisuagatik, bigarren postua lortu zuen, bolumen osoko % 19,2 hartuz. Hala ere, puntu bat eta zazpi hamarren galdu zituen aurreko urtearekin alderatuz, -% 4,2.\nHirugarren postuan internet aurki dezakegu, oraindik ere. Orokorrean, internetek % 20,7ko hazkundea izan zuen 2010. urtean, aurrekoarekin alderatuz. Horrela, 789,5 milioi euroko inbertsioa izan zuen, 2009ko 654,1 milioien aurka. 2010eko inbertsio totalaren % 13,5, beraz, interneti zuzendua izan zen, aurreko urtean baino puntu bat eta bederatzi hamarren gehiago.\nIrratiak ere laugarren postua mantendu zuen 2010ean, 548,5 milioi euroko inbertsioa jaso zuelarik. 2009an, aldiz, eskuratutako diru kantitatea 537,3 milioikoa izan zen. Beraz, % 2,1eko hazkundea lortu zuen irratiak 2010. urtean, hots, % 9,4.\nAzkenengo postuetan, berriz, aldizkariak, zinema eta beste zenbait euskarri aurki daitezke. Aldizkariek, %1eko beherakada izan zuten 2010ean: 2009an jaso izandako 401,9 milioietatik, 2010eko 397,8 milioietara. Hortaz, aldizkariek duten pisu orokorra, %7,1etik %6,8ra jaitsi zen urte batetik bestera. Azkenik, zinemak totalaren %0,4a baino ez du suposatzen. Hala ere, azken euskarri honek izugarrizko gorakadak izan ditu azken urteotan, inbertsioari dagokionez.\nEuskarri ez-konbentzionalak.\nEuskarri ez-konbentzionalen artean, ingeleseko \u201cbelow the line\u201d horrek biltzen dituen medio guztiak aurki daitezke. Euskarri berri hauei buruz aritzean komenigarria litzateke bi motaren artean ongi bereiztea: mailing pertsonalizatua eta buzoneo deritzona edo liburuxkak. Gainera, aurreko bi urtetako ikerketetan bezalaxe, 2010ean infoadexek argitaratutako azterketa horretan marketing mugikorra hartu izan da kontuan, interneteko datuak kontuan hartu barik, medio konbentzionalen artean aurki daitekeelako.\n2010. urtean, euskarri ez-konbentzionaletan eginiko inbertsioa 7.034, 3 milioi eurokoa izan zen, aurreko urteko 7.078,1 milioiekin alderatuz, -%0,6ko galera izan dutelarik. Taldea osatzen duten hamabost euskarrietatik zazpik hazkundea izan badute ere, gainerako zortziek murrizketak jasan izan dituzte inbertsioari dagokionez, 2009ko datuekin alderatuz.\nAztertutako medioak handitik txikira ordenatuz, euren inbertsio-zifrak kontuan hartuta, mailing pertsonalizatua genuke lehengo postuan, euskarri ez-konbentzionalen ehuneko totalaren %29arekin. 2010ean 1.927 milioi eurokoa inbertsioa izan zuen, aurreko urteko 1.837 milioien aurrean. Horrek, beraz, %2,3ko hazkundea suposatzen du. Gero eta enpresa gehiago aritzen dira eremu honetan, batez ere internet bidez.\nBigarrenez, P.L.V., \"merchandising\", seinaleztapenak eta errotulu edo idazkunak aurki daitezke. Hauen parte-hartze kuota talde osoaren ehunekoaren %18a litzateke. 2010. urtean, %5,5eko hazkundea izan zuen beraz, 2009ko 1.197,8 milioi euroetatik, 2010eko 1.263,7 milioietara igaroz.\nTelefono bidezko marketingak, aldiz, hirugarren postuan kokatu zen 1.103,1 milioi euroko inbertsioarekin. Horrek, -% 1,6ko murrizketa suposatu zuen, 2009ko 1.121 milioiekin alderatuz. Telefono bidezko marketinga euskarri ez-konbentzionalen inbertsio osoaren % 15,7 da\nOndoren, buzoneoa eta liburuxkak izango genituzke, laugarren postuan, 791,3 milioi euroko inbertsioarekin; aurreko urteko inbertsioa baino % 5 gutxiago. Talde honen barruan aurki daitekeen publizitatearen artean honakoa legoke: hartzaile finkorik ez duen publizitatea, hau da, etxe zein enpresetan jasotzen dena inolako pertsonalizaziorik gabe. Bere portzentajea euskarri ez-konbentzionalen ehunekoan, %11,2 izan zen 2010ean.\nBosgarrenik babes edo laguntzak (patrozinioak), marketing soziala eta R.S.C. motatako publizitatea egon zen 2010. urtean, 537,3 milioi euro jaso zituelarik. Talde horren barruan aurkituko ditugu, besteak beste, kontzertuak, espektakuluak, fundazioak, erakusketak, akto kulturalak eta abar luze bat. Gorantz doan talde honek % 7,4ko igoera izan zuen inbertsioari dagokionez, aurreko urtearekin (2009) alderatuz, eta totalaren % 7,6 hartu zuen.\nEuskarri ez-konbentzionalen artean, hainbat eta hainbat publizitate mota aurki daiteke, eta zaila da denak aztertzea. Hala ere, aztertutako hauen guztien atzetik ere, asko dira topa daitezkeenak, inbertsio-kontuetan garrantzia txikiagoarekin. Hauen artean, urtekariak, direktorioak, opari publiziatarioak, katalogoak, animazioak, fidelitate-txartelak, eta abar. 2010. urtean hauetako gehienek izugarrizko murrizketak jasan izan zituzten inbertsioari dagokionez, -% 28,7ra helduz, adibidez, opari publiziatarioen kasuan.\nInpaktu soziala eta kontsumoa.\nEnpresa gehienek era bat edo beste erabiltzen dute publizitatea egiterako orduan. Gainera, hainbat euskarri erabiltzen dituzte publikoaren gehiengoari iristen zaiola ziurtatzeko. Hortaz, gaur egungo gure gizartean ia ezinezkoa da publizitatetik at mantentzea; gutariko denok iragarkiak jaso, ikusi edota entzun egiten ditugu egunero, nahiz eta gero memorian ez ditugun gordetzen.\nZenbait ikerketek diotenez, publizitatearen eraginez gizartearen kutsu kontsumista areagotzen ari da. Hau da, publizitateak gizarte kontsumistago bat sortzen laguntzen du, zeinean gure beharrak, benetan behar ez ditugun produktuetan oinarritzen diren. Hau bonbardaketa etengabearen ondorio hutsa da.\nPublizitatetik alde egitea, beraz, ezinezkoa da eta hala da ere, bere eraginpetik ihesean joatea. Hala ere, hainbat faktore kontuan hartuz, gugan duen influentzia hori ezberdina izango da. Publizitateak gure eroste-irizpidean eragiten du. Erosteko behar bat sortu egiten du eta pertsonok behar hori asetu beharra daukagu, ondorioz.\nPublizitatea gure jarrera alda dezakeen estimulu bat da, eta estimulu horrenganako izango dugun erreakzioa iragarkiaren intentsitatea, iraupena, euskarria eta zuzentzen den sektorearekin zerikusi zuzena izango du, beste batzuen artean.\nInfluentziari dagokionez gainera, sektoreen arteko desberdintasunak aurki daitezke. Izan ere, sektore batzuk ahulagoak dira estimulu hauen aurrean. Hala ere, ezin daiteke guztiz zehaztu, iragartzen den produktuak, erak eta beste hainbat faktorek ere eragina dutelako. Hortaz, iragarkia zein den ikusita, adinekoak, emakumeak, gazteak zein gizonezkoak izango dira erasotzeko errazenak.\nBestetik, publizitatearekin gehiegizko kontaktua dela eta, beharren hierarkia aldatu egin da. Pertsonok plazerragatik baino ez dugu erosten gehienetan, beharrak alde batera utziz. Hala ere, berez, erosketa bat egitearen helburu nagusia behar bat asetzea baino ez da.\nAzkenik, publizitatea kaltegarria izan daitekeela jakinda ere, jende askok beharrezkotzat hartzen du publizitatea. Iragarkiek produktuen ezaugarrien berri ematen dute, eta horrek momentu bakoitzean behar duten produktua erosteko ahalmena ematen du. Hau da, eskaintzen den informazio horri esker jakingo dute zein produktu erosi.\nBeraz, publizitateak badu bere eragina gizartean, jarrerak aldatu, instituzioek lehenagotik zehaztutako baloreak transmititu eta gizarte kontsumistago bat sortarazten baitu. Horrez gain, gizarte bi taldetan banatu duela esan daiteke, era erraz batean: alde eta kontra daudenak.\nBatetik, alde daudenek beharrezkotzat hartzen dute publizitatea, kontsumoa bultzatzeko tresna moduan. Izan ere, publizitateak badu estatu mailan oso pisu handia, eta kolektibo honek hori erabiltzen du oinarri gisa. Ekonomia bat sostengatzeko ezinbestekoa da kontsumoa eta publizitateak kontsumoa errazten badu, ekonomia ere lagunduko du, era berean.\nBestetik, kontra daudenek, publizitateak izan ditzaken inpaktu kaltegarriak hartzen dituzte kontuan. Gizarte kontsumista bat sortzen laguntzen du, zeinean gehienetan plazer hutagatik baino ez dugu erosten, beharrak alde batera utzita. Gainera, aurretik instituzioek finkatutako baloreak transmititzeko tresna gisa ere ikusten dute; besteak beste, familia tradizionala, emakumeen eta gizonezkoen arteko desberdintasunak, eta abar. Inkontzienteki hunkitzen gaitu horrek. Publizitatea nahitaez ikusten dugu askotan, eta bertan aita-ama-seme-alaba motako familiak agertzen badira, guk baloreok barneratuko ditugu era batean edo bestean. Hala gertatzen da ere publizitatean hain ospetsua den sexismoarekin.\nKontsumoari dagokionez, Initiative enpresak egindako ikerketa batek dionez, Espainia 6. postutik bigarrenera pasatu da azken bi urteotan kontsumitzen diren iragarki kopurua neurtzen duen rankingean, Estatu Batuen atzetik.\nInkozienteki publizitateak gure bizitzan eragiten du. Irratia entzuten dugunean, telebista ikusten dugunean eta besterik gabe kaletik paseoan goazela, publizitatearekin egiten dugu topo. Leku guztietan ageri da, eta nabarmena da gure gizarte eta kultur unibertsoaren parte dela. Publizitatea betidanik egon izan da, baina egun duen esanahi modernoa iragan berri den XX. mendeko erdialdetik aurrera hartu zuen, kontsumo merkatu handiak garatzen hasi zirenean eta beraien artean, markaren salbuespenarekin, apenas desberdintzen diren milaka produktu azaldu zirenean. Fabrikatzaileentzat ezinbestekoa da milioika kontsumitzailerengana zuzentzea beren produktuak eskaintzeko.\nPublizitateak gure arreta eskuratzea du xede, eta horretarako beti bere alderik onenak aurkezten ditu, aukeratua izateko posibilitateak segurtatzeko. Publizitate mezua gainontzekoetatik nabarmentzeko ahalegintzen da, eta jendearengan eragina izateko aurrez oso ondo ikertuak dauden baliabideak erabiltzen dira. Informazioa eskaintzeaz gain, kontsumitzaileari bere aukeraketan laguntzeko helburu nagusia du publizitateak. Baina, ez da ahaztu behar publizitate agentziek lantzen dutela eta iragarritako produktuen enpresek ordaintzen dutela.\nPublizitateko dokumentazioa.\nKanpaina edo iragarki egoki bat sortzeko prozesuan arrakastatsua izateko dokumentazioa erabat beharrezkoa dela. Publizitatean ematen den dokumentazioaren funtzioa dokumentuak eta informazioa kudeatzea da; hau da, lokalizatzea, hautatzea, analizatzea, ziurtatzea, osatzea, moldatzea, hedatzea, gordetzea\u2026 Hala ere, helburua agentziako lana hobetzea eta erraztea da, etekin handiagoa ateratzeko. Dokumentazio prozesuan jasotako informazio guztia ziurtatu behar da, briefing-arena barne. Eta, baita ere, briefing-a osatzeko informazioa eskaini behar da. Aurreko kanpainetan ekoiztutako informazioa (erabili ez ziren ideiak, aurrekontu datuak, merkatu analisiak eta abar) eskuragarri jartzea oso gomendagarria da.\nDokumentaziorako informazio iturri mota desberdinak daude:\nAgentzia gehienetan ez dago Dokumentazio Zerbitzurik.\nDatuz gainezka egiten duen lanbide honetan, informazio kudeaketan datuen kudeaketan aditu gutxi egoteak aurre ikusi zitezkeen errore eta akatsak dakartza.\u00a0 Oro har, sektorea gastuen murrizketan eta zerbitzuak kanporatzeko dinamikan harrapatuta dago. Dokumentazioak sektorean zabaltzeko hiru filtro gainditu beharko ditu: azkartasuna,eraginkortasuna eta errentagarritasuna.\nArauketa legala.\nPublizitateak arauketa legala behar du. Publizitatea egiten dutenek kodigo eta arau espezifikoak izan behar dituzte publizitatea zuzena eta zintzoa izan dadin. Europan eta bertako estatu bakoitzean publizitatea erregulatzen duten zenbait lege orokor daude, eta edozein enpresak errespetatu behar ditu arau horiek.\nProduktu espezifikoen inguruko arauketa independenteak daude. Alkoholak, medikamentuek edo jostailuek ez dituzte arau berberak. Iragarkiaren izaeraren inguruko arauak daude, baina baita ere emisio ordutegiei buruzkoak edo emisio kantitateari buruzkoak.\nEuropan gehien erregulatzen den publizitate motetako bat alkoholaren eta tabakoarena da. Horregatik, produktu hauen inguruko zenbait arau aipatuko ditugu.\nEuropa osoan daude hauei buruzkoa arauak, baina herrialde bakoitzean desberdinak dira. Espainian honako lege hauek daude produktu hauen publizitatearen inguruan:\nEspainian publizitatea erregulatzen duten entitateek besteren artean, honako legeak jarraituz aritzen dira: 7/2010, de 32 de Marzo ley General de la Comunicaci\u00f3n Audiovisual; Real Decreto Legislativo 1/2007; ley 34/1988 General de Publicidad; eta ley 3/1991 de Competencia Desleal.\nBadaude gainera autonomi batetik bestera aldatzen diren arauak, baina oso antzekoak izaten dira. Medio guztietako publizitatean, adibidez, debekaturik dago umeentzat diren programen tartetan mota hauetako iragarkiak emititzea.\nAlkoholarekin eta tabakoarekin gertatzen den bezalaxe merkatuko beste produktu guztientzat arau desberdinak daude. Bankuek, janariak, jostailuek, medikamentuek... arauketa desberdina dute. Arau guzti horien oinarri izanik, asoziazio desberdinak daude tokian tokiko publizitatea erregulatzeko.\nEspainian publizitatea erregulatzen duen asoziazio nagusia Autocontrol da. Autocontrolek marka askoren publizitatea erregulatzen du. Bi modutara egiten du. Alde batetik, edozein motatako publizitate unitate bat kaleratu behar duen enpresak Autocontrolera jo dezake, publizitate hori egoki den edo ez jakiteko. Autocontrolek zuzenketak egiten ditu edo aholkuak ematen dizkio enpresa horri.\nBeste aldetik epaile modura ere jardun daiteke. Enpresek iragarkiak egiten dituzte, zenbait elkartek publizitate hori aztertzen dute, eta lege baten bat errespetatzen ez dutela kontsideratzen badute, erreklamazio bat aurkezten diete enpresei. Enpresek erreklamazio hori onartu eta bertan eskatzen dena egin dezakete, edo beste alde batetik, bertan estimatzen dena bidezkoa ez dela pentsatu eta erreklamazioa deuseztatu. Deuseztatzen bada, autocontrolek parte hartu beharko du.\nAutocontrolen helburua zera da: publizitatea prozesu ekonomikoan instrumentu erabilkorra izatea bermatzea, beti ere kode etiko bat jarraituz eta publizitatearen hartzaileen eskubideak errespetatuz. Berak egiten duena, beraz, erreklamazio hori aztertzea da. Horrela kontsideratuko dute nork du arrazoia: enpresak edo asoziazio erreklamatzaileak. Hona hemen autocontrolek erregulatutako erreklamazio baten dokumentua.\nAsoziazio erreklamatzaile horietako bat AUC (Asociaci\u00f3n de Usuarios de la Comunicaci\u00f3n) da. AUCren helburua publizitatearen hartzaileen eskubideak defendatzea da. Horretarako Autocontrolen bidezko erreklamazioak aurkeztu ditzake, baina baditu beste bide batzuk ere. Salaketak ere jar ditzake zuzenean, Canal Surren aurka egindakoa bezalakoa. Epaiketa batera eramango dituen salaketak ere jar ditzake, 2011n Bacardiren aurka egondakoa bezalakoa.\nEtorkizuneko erronkak.\nEgun, bi motatako publizitatea bereiz daiteke: batetik, \"above the line\" publizitatea (betiko euskarrien bidez: telebista, irratia, prentsa idatzia eta abar) eta bestetik, \"below the line\" publizitatea (euskarri berrien bidez, internet, besteak beste). Euskarri berri hauek aukera zabalagoak eskaintzen dituzte; erabiltzaileen arteko interaktibitatea bultzatu egiten dute, publizitate zuzendua ahalbidetzen dute, iritzia emateko aukera eskaintzen dute eta hedapen azkarragoa dute. Hori dela eta, publizitatea salto nabarmen bat ematen hasi da euskarri berri hauetara hurbiltzeko asmoz. Etorkizuneko erronken artean hau litzateke garrantzitsuena: \"BTL\" publizitateari bultzada handiago bat ematea.\nHorrela, bakoitzak erabaki dezake zein zein publizitate jaso, etengabeko bonbardaketa saihetsiz. Horrez gain, agentziak ere kontsumitzeko prest dauden taldeekin baino ez dira jarriko harremanetan.\nBestetik, \"RSS (Really Simple Sindication)\" publizitatea era berritzaile eta azkarragoetan birsortzen ari da. \"Podcast\"ek (RSSren audio era bat) aukera ematen diete erabiltzaileei nahi duten informazioa deskargatzeko, euren lehentasun pertsonalak kontuan hartuz. Horrek eraman gaitu medio edo euskarri berri hauek beste izen batez ezagutzera: euskarri zuzenduak. Horrela, informazioa guk nahi dugun publikora baino ez da iritsiko, publiko osoari heltzeko aukera saihestuz.\nEuskarri berri hauek eskaintzen dituzten aukerak oso potentzial altua daukate publizitatean. Kontsumitzaile bat RSS batera lotzen denean, era batean bere oniritzia eta baimena emango dio publizitate agentziari berak aukeratutako publizitatea bidaltzeko. Beraz, kontsumitzaileak erabakiko du, argi eta garbi, ze publizitate mota jaso, eta gero, bere eskuetan egongo da irakurri edo ez.\n\"Product Placement\" eta \u201cgerrilla-kanpainiak\u201d bezalako plataforma berriek ere euskarri ez konbentzionalak erabiltzen dituzte euren zabalkunderako. Bestetik, web 2.0ek iritziari ematen diote garrantzia. Horrelako web orrietan, blogetan bezalaxe, kontsumitzaileak bere iritzia emango du produktu edo zerbitzuen inguruan. Hau publizitate ezin hobea da. Izan ere, enpresaren hitzak baino fidagarritasun handiagoa du kontsumitzaileen iritziak.\nAzkenik, sare sozialak ere eszenatoki ezin hobea dira publizitatearen hedapen azkarrerako. Bertan, erabiltzaileen aldez aurretiko jarrera positiboa espero izateaz gain, zabalkunde erraz eta azkarra lortzen da.\nLaburbilduz, erabiltzaile edo kontsumitzaile pasibotik kontsumitzaile aktibo edo parte-hartzailera igaroko gara.\nBeste alde batetik, azken ikerketek diotenez, eroste ohituretan tendentzia berriak ageri dira. Produktua edota zerbitzua zein den kontuan hartuz, kontsumitzaileen % 90ek erabakia salmenta-puntuan bertan hartzen du. Horrexegatik, salmenta-puntuetan eginiko publizitatea inetraktiboak garrantzia lortu du azken urteotan eta gorantz joko du datozen garaietan ere. Pantaila interaktiboak leku gero eta handiagoa dute bai bankuetan, supermerkatuetan edota hoteletan ere. Horrela, gestoreek web inguru batetik hainbat salmenta-puntu kudeatu eta publizitatezko eduki multimediak bidaltzeko aukera izango dute."}
{"id": "79119", "revid": "12654", "url": "https://eu.wikipedia.org/wiki?curid=79119", "title": "Iso Salankijarvi", "text": ""}
{"id": "79121", "revid": "119347", "url": "https://eu.wikipedia.org/wiki?curid=79121", "title": "Kalaton", "text": "Kalaton aintzira Enonteki\u00f6 udalerri finlandiarrean dagoen aintzira bat da, Norvegiako Kautokeino udalerritik pare bat km-ra dagoena. K\u00e4sivarsi Eremu Basatiaren mugan dago, Lappi osoko hegazti-espezie ugarienak aurki daitezkeen eremu basatiaren mugan, hain zuzen; aliota txikiak, antzara nanoak, belatz handiak, elur-hontzak, eskandinaviako lagopodoak, ipar-belatzak, ipar-kaskabeltzak, laponiako kaskabeltzak, marikoi isats-luzeak, negu txontak eta papourdinak dira, esaterako, aintzira inguruan aurki daitezkeen hegazti-espezie batzuk. Inguruko baldintza latzei probetxu ateratzea lortu duten animalia ugari dago ere; hala nola, azeri zuri eta gorriak, elur-oreinak, erbinude zuriak, eskandinaviako lagopodo eta lursaguak, ipar-katamotzak, jatunak, mendi lemingak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta otsoak dira.\nGuoskatj\u00e1vri iparraldean eta Kalatonj\u00e4rvi aintzira hegoaldean dira Kalatonen bizilagun nagusiak. Inguruko muinoen gailurretatik erortzen den urak betetzen du aintzira; bestalde, ateratzeko orduan, urek, lur azpiko pasabideetatik L\u00e4t\u00e4seno ibaira isurtzea lortzen dute, azkenik, Botniako Golkoraino iristeko.\nAintzira oso ezaguna da arrantza munduan; izan ere, bertan, amuarrain marroi eta laponiako amuarrain artiko handienak arrantzatzera uda partean etorri ohi diren arrantzaleen kopurua handia da. Gutxi gorabehera, azarotik ekainera izoztua egon ohi da aintzira eta bertako bi uharte nagusiak zuhaizti txiki bilakatzen dira lurzoru izoztuaren gainean."}
{"id": "79122", "revid": "119347", "url": "https://eu.wikipedia.org/wiki?curid=79122", "title": "Kalatonj\u00e4rvi", "text": "Kalatonj\u00e4rvi aintzira Enonteki\u00f6 udalerri finlandiarrean dagoen aintzira bat da, Norvegiako Kautokeino udalerritik pare bat km-ra dagoena. K\u00e4sivarsi eta Tarvantovaara eremu basatien artean dago, Lappi osoko hegazti-espezie ugarienak aurki daitezkeen eremu basatien mugan, hain zuzen; aliota txikiak, antzara nanoak, belatz handiak, elur-hontzak, eskandinaviako lagopodoak, ipar-belatzak, ipar-kaskabeltzak, laponiako kaskabeltzak, marikoi isats-luzeak, negu txontak eta papourdinak dira, esaterako, aintzira inguruan aurki daitezkeen hegazti-espezie batzuk. Inguruko baldintza latzei probetxu ateratzea lortu duten animalia ugari dago ere; hala nola, azeri zuri eta gorriak, elur-oreinak, erbinude zuriak, eskandinaviako lagopodo eta lursaguak, ipar-katamotzak, jatunak, mendi lemingak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta otsoak dira.\nGuoskatj\u00e1vri eta Kalaton aintzirak iparraldean dira Kalatonj\u00e4rviren bizilagun nagusiak. Inguruko muinoen gailurretatik erortzen den urak betetzen du aintzira; bestalde, ateratzeko orduan, urek, lur azpiko pasabideetatik L\u00e4t\u00e4seno ibaira isurtzea lortzen dute, azkenik, Botniako Golkoraino iristeko. Gutxi gorabehera, azarotik ekainera izoztua egon ohi da aintzira.\nAintzira oso ezaguna da arrantza munduan; izan ere, bertan, amuarrain marroi eta laponiako amuarrain artiko handienak arrantzatzera uda partean etorri ohi diren arrantzaleen kopurua handia da. Igaraba edo urtxakurrak ere, inguruko errekatxoetako jaun eta jabeak dira."}
{"id": "79123", "revid": "119347", "url": "https://eu.wikipedia.org/wiki?curid=79123", "title": "Kaura", "text": "Kaura aintzira Enonteki\u00f6 udalerri finlandiarrean dagoen aintzira txikitxo bat da. Norvegiako mugatik eta Marttaj\u00e4rvi aintziratik hurbil dago, Tarvantovaara Eremu Basatian; ondorioz, babestuta dago. Bertan eta inguruko zuhaiztietan hegazti kopuru eta espezie anitz aurki daiteke; ipar-belatzak, eskandinaviako lagopodoak, arrano beltzak eta txirri hankalaburrak, esaterako. Inguruko baldintza latzei probetxu ateratzea lortu duten animalia asko dago ere; hala nola, azeri zuri eta gorriak, elur-oreinak, erbinude zuriak, lursaguak, ipar-katamotzak, jatunak, mendi lemingak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta otsoak dira.\nMarttaj\u00e4rvi hegoaldean da Kauraren bizilagun nagusia. Ura lurpeko pasabideetan barrena, Puussasjoki eta Uijajoki ibaiek osatzen duten Hietajoki ibaira, eta Tarvantojoki ibaira iristen dira. Biak, K\u00f6nk\u00e4m\u00e4enora isurtzen dira Kaaresuvanto eta Kuttanen herrixken parean, hurrenez hurren, azkenik, Bothniako Golkoan bukatzeko. Arrantza ez da oso ospetsua aintzira honetan, baina laponiako amuarrain artiko, amuarrain marroi eta izokin asko aurki daiteke bertan."}
{"id": "79124", "revid": "119347", "url": "https://eu.wikipedia.org/wiki?curid=79124", "title": "Ketoj\u00e4rvi", "text": "Ketoj\u00e4rvi aintzira Finlandiako Enonteki\u00f6 udalerrian dagoen aintzira bat da. Pallas-Yll\u00e4stunturi Parke Nazionalaren eta Pulju Eremu Basatiaren artean dago, Ketomella herriaren ertzean eta Muonio eta Kittil\u00e4ko udalerrien mugatik hurbil. Nahiz eta aintzira ez dagoen babestutako eremu batean, bertan, hegazti babestu asko aurki daiteke; hala nola, txirri antzeko hegaztiak (urre txirri arruntak esaterako), borrokalariak, kuliska pikartak, zingira-hontzak, mirotz zuriak, eskandinaviako lagopodo ospetsuak, ahatebeltzak, ahatebeltz hegalzuriak, murgilari handiak, zerra txikiak, hego mugimendu motzak egiten dituzten belatz txikiak eta arrano beltzak.\nBeste ohiko biztanle batzuk azeri zuri eta gorriak, bisoi amerikarrak, elur-orein etxekotuak, erbinude arrunt eta zuriak, hartz arreak, ipar-katamotzak, jatunak eta otsoak dira .\nIso Salankij\u00e4rvi hegoaldean eta Peltoj\u00e4rvi ipar-ekialdean dira Ketoj\u00e4rvi aintziraren bizilagun nagusiak. Ura Ounasjoki ibaiaren bidez husten da, azkenik, Botniako Golkoraino iristeko.\nAintzira oso ezaguna da arrantza munduan; izan ere, bertan, amuarrain marroi eta laponiako amuarrain artiko handienak arrantzatzera uda partean etorri ohi diren arrantzaleen kopurua handia da. Gutxi gorabehera, azarotik ekainera izoztua egon ohi da eta bertako Ketoj\u00e4rvensaari uharteak zuhaizti txikia dirudi lurzoru izoztuaren gainean."}
{"id": "79125", "revid": "886", "url": "https://eu.wikipedia.org/wiki?curid=79125", "title": "Kelottij\u00e4rvi herrixka", "text": ""}
{"id": "79126", "revid": "512", "url": "https://eu.wikipedia.org/wiki?curid=79126", "title": "Kelottij\u00e4rvi (argipena)", "text": "Kelottij\u00e4rvi hauetako bat izan daiteke:"}
{"id": "79129", "revid": "512", "url": "https://eu.wikipedia.org/wiki?curid=79129", "title": "Kilpisj\u00e4rvi (argipena)", "text": "Kilpisj\u00e4rvi hauetako bat izan daiteke:"}
{"id": "79136", "revid": "880", "url": "https://eu.wikipedia.org/wiki?curid=79136", "title": "Orbaitzetako ola", "text": ""}
{"id": "79139", "revid": "1519", "url": "https://eu.wikipedia.org/wiki?curid=79139", "title": "Zentroniko", "text": ""}
{"id": "79140", "revid": "56334", "url": "https://eu.wikipedia.org/wiki?curid=79140", "title": "Se\u00f1or No", "text": "Se\u00f1or No Donostiako punk musika taldea da.\nHistoria.\n\"Se\u00f1or No\", 1993ko udaberrian Donostiako (Gipuzkoa) Buenavistako lokaletan sortutako Rock taldea da. Xabi (gitarra eta ahotsa) eta Mikel (baxua) La Perrera taldearen partaideak ziren eta taldearen banaketaren ondoren proiektu berria sortu zuten. Horretarako, Andoni, aldez aurretik Dead Movies taldean aritua zena, bateria jole bezala eta ordurarte esperientziarik ez zuen Imanol (gitarra) hartu zituzten.\n1994ean bost abestiz osatutako maketa bat atera zuten. Maketa honek No Tomorrow zigiluaren arreta deitu zuen eta EP bat ateratzeko prestatu zuten. Baina azkenean, maketa horri urte hartako irailean grabatutako abesti berriak gehitu zizkioten eta Se\u00f1or No taldearen aurkezpen LP-a sortu zuten.\nLP hau argitaratu ondoren Se\u00f1or No taldearen lana asko gehitu zen, zuzeneko ekitaldi asko ematen hasi ziren eta beste bi abesti berri EP batean atera zuten eta ia bi urte ondoren beraien bigarren LP-a (\"No Mundo\") kaleratu zuten.\n1998. urtean zehar abesti berriez eta bertsioez osaturiko bi EP argitaratu ziren. Gelditu gabe aritu ziren eta estatu guztitik kontzertuak eman zituzten. 1999ko otsailean \"No me hables\" diska argitaratu zuten.\n2000. urtean kontzertuak ematen jarraitu zuten eta lan berriak eginez; bilduma batzuetan bertsioak, homenaldiak eta single konpartituak.\n2001.urtean Se\u00f1or No-k diskografiaz aldatu zuen, Loli Jackson-ekin fitxatuz, EMI barruan Dover\u2013en zigilua zenarekin sinatu zuten. Beraien laugarren eta azken LP-a \"Siempre te dir\u00e9 que no\" grabatu zuten 2002an. Modu harrigarri eta ustekabe batean ekoizpena Carlos Go\u00f1iren (Revolver) eskutik joan zen eta grabaketa Balentziako bere estudio Mojave-n izan zen. EMI barneko krisiak Loli Jackson-en bapateko desagerpena bultzatu zuen.\nBeste diskografika batzuek aztertu ondoren, taldeak diska beraiek auto argitaratzeko apostu ausarta aukeratu zuen eta 2003an GP records zigiluarekin ateratzea lortu zuten. Diskaren argitalpenarekin batera Imanolek taldea utzi zuen eta bere ordez , hilabete batzuetan, Gorka (Etnies) aritu zen eta azkenik Mikel Yarza gitarra(Teen Dogs/Safety Pins ohia) sartu zen. Taldekide hauekin 2004an GP recordsen bidez \"La Ruta Interior\" atera zuten. Lan hau Sewergrooves Suediar taldearekin batera ateratako single bikoitza da. Urte berean, Bukowski tabernan akustiko bat zuzenean grabatu zen. Zuzeneko hau, 2005eko irailean, Gaztelupeko Hotsak, gipuzkoar zigiluarekin argitaratu zen.\nHonen ondoren, Mikelek (baxua) eta Andonik (bateria) taldea utzi zuten. Beraien ordez Unai (Astrozombies) baxuarekin eta Guantxe (Teen Dogs/Vincent Von Reberb/Safety Pins ohia) taldean sartu ziren."}
{"id": "79145", "revid": "119347", "url": "https://eu.wikipedia.org/wiki?curid=79145", "title": "Alhama", "text": "Alhama Soria, Errioxa eta Nafarroa zeharkatzen dituen ibai bat da, Ebro ibaiaren eskuineko ibaiadarretako bat.\nIzena.\n\"Alhama\" izena arabierazko \"Al Hamma\" \u0644\u062d\u0627\u0645\u0629, hitzetik dator, eta hizkuntza hartan \"ur termalak\" esan nahi du. Izan ere, Fiteron bainuetxe edo termak daude ibaiaren ondoan, han Alhamari lotzen zaizkion iturburu termalak aprobetxatuz.\nCorellan eta Alfaron berriz, beste izen bat du: R\u00edo Mayor (euskaraz: \"ibai nagusia\") hain zuzen ere.\nGeografia.\nSoriako Almuerzo mendilerroan, Suellacabras herrian, iturria du. Hortik 84 kilometroko ibilbidea egiten du. Soriatik irten eta Errioxan sartzen da. Errioxatik Nafarroara sartzen da, non Fitero, Cintruenigo eta Corella zeharkatzen dituen. Alfaro herrian Ebro ibaira isurtzen ditu bere urak.\nZeharkatzen dituen herriak.\nHona hemen zerrenda iturritik ahora:"}
{"id": "79146", "revid": "105290", "url": "https://eu.wikipedia.org/wiki?curid=79146", "title": "Berry (eskualde historikoa)", "text": "Berry Frantziako eskualde historikoa da, Bourges hiriburua zuena. Baina Antzinako Erregimeneko azpiegitura admininistratibo hauek guztiak Frantziako Iraultzarekin desagertu ziren, eta gaur egun Cher, Indre eta Vienne departamentuek osatzen dute antzinako eskualde hau. Nolanahi ere, zonalde honetako biztanleek hainbat ezaugarri kultural dituzte amankomunean, sukaldaritza nabamenena izanik.\nBerryko lurraldearen gaineko agintea Akitaniako dukeek eta Anjou zein Bloisko dukeek banandu zuten Erdi Aroan. Frantziako erregeak XI. mendean hasi ziren eskualde honen gaineko kontrola bereganatzen, bi mendetan guztiz jabetu arte. 1360an Berry dukerri izendatu zuen Frantziako Jean II.ak, bere seme Berryko Jean I.ari emateko (1340-1416). Berryko dukerria Erregeren jabetzara 1434an itzuli zen. Berryko dukerria berriro eman zen 1498an Frantziako Louis XI.aren alaba bati. Hurrengo mendeetan errege familiako hainbat kideri eman zitzaion."}
{"id": "79149", "revid": "880", "url": "https://eu.wikipedia.org/wiki?curid=79149", "title": "Olazti", "text": ""}
{"id": "79150", "revid": "880", "url": "https://eu.wikipedia.org/wiki?curid=79150", "title": "Herria Aurrera (Olazti)", "text": ""}
{"id": "79153", "revid": "119347", "url": "https://eu.wikipedia.org/wiki?curid=79153", "title": "Dublin Area Rapid Transit", "text": "Dublin Area Rapid Transit (DART) Dublineko (Irlanda) trenbide sarea da. Aldiriko trenak eta metroaren nahasketa bat da. Irlandako tren elektriko bakarra da, Howth/Malahide-etik Greystones-era, Dublineko erdialdetik igarotzen.\nDART, Dublineko badian zehar igarotzen da; itsasaldetik Dublinen izan ezik, non kaleen gainetik igarotzen da. DART-en trenbidetatik ez dira soilik DART-en trenak pasatzen, Commuter ere igarotzen da, eta Malahide eta Greystones baino hurrunago joaten dira egunero. Commuter sareko trenak, tren azkarrak deritzogu, ez direlako geltoki guztietan gelditzen."}
{"id": "79159", "revid": "1545", "url": "https://eu.wikipedia.org/wiki?curid=79159", "title": "Billabong Pro Mundaka", "text": "Billabong Pro Mundaka ASP World Tourreko bederatzigarren proba zen. Urriro Mundakan egiten zen, hilaren lehenengo hamabostaldian.\nProba bitan eten egin behar izan zuten: lehendabizikoz, 2001ean (irailaren 11ko atentatuak zirela eta) eta bigarrenez, 2005ean, olatuen egoera zela eta. 2008an betirako eten zen, ezker olatuaren kalitatea ona ez zela argudiatuta.\nASPeren 2005eko deuseztapena.\n2003an Murueta Ontzigintzak ia 300.000 metro kubiko harea drainatu zuen Urdaibai itsasadarrenaren bokaletik. Hori zela eta, 400 metroko ohiko ezker olatuak 40 metrotara izatera pasa zuen, eta ia desagertu ere. Hori zela eta, ASP erakundeak eten zuen Mundakako txapelketa.\nMundaka herriak, txapelketaren ondorioz 10.000 bisitari zituela, bere ezaugarri turistiko nagusia galdu zuen.\nIngurumen Saila eta Euskal Herriko Unibertsitateak eginiko ikerketa baten arabera, drainatzek olatua makaldu zuen, harea gertuko Laida hondartzan utziz.\nHala ere, itsasoak antzinako egoera berreskuratzea lortu zuen."}
{"id": "79160", "revid": "512", "url": "https://eu.wikipedia.org/wiki?curid=79160", "title": "Espainiako Itsas Armada", "text": "Espainiako Itsas Armada Espainiako itsas babes militarraz arduratzen den Espainiako Indar Armatuetako hiru armadetako bat da.\nItsas Armadako mailak.\nNATOko mailen antolaketaren arabera, honakoak dira Espainiar Itsas Armadak dituen ofizialen mailak."}
{"id": "79162", "revid": "880", "url": "https://eu.wikipedia.org/wiki?curid=79162", "title": "Komunikazio ikerketak", "text": ""}
{"id": "79165", "revid": "1545", "url": "https://eu.wikipedia.org/wiki?curid=79165", "title": "Abu Bakr", "text": "Abu Bakr `Abd Allah ibn Abi Quhafa `Uthman ibn Ka`b al Qurayshi, Abu Bakr Al-Siddiq edo soilik Abu Bakr deitua () Mahomaren ondorengoa, eta, beraz, islamaren lehen kalifa izan zen, ondo gidatutako kalifak deituriko kalifa saila hasi zuena (Meka, 573 \u2013 Medina, 634).\nAbu Bakr izena, izatez, \"gameluaren (gizon)a\" bezala itzultzen den deitura bat da. Hain zuzen ere, gamelu mordoa zuen, hauetaz asko arduratzen zen. Deitura hau islamiar mundu osoan sarri erabiltzen den izen propio bihurtu da (Bubker, Babakar, etab... bezalako aldaerekin). As-Siddiq ere deitura bat da, \"zintzoa\" esan nahi duena; bere ondorengoak siddiqi deituak dira. Jatorrizko izena `Abd al-Ka`ba ezn zuen, hau da, \"Kaabaren Esklaboa\"; `Abd Allah (Jainkoaren Esklabo) izenera aldatu zuen, islamera bihurtu zenean.\nMerkataria Mekan eta Quraish tribuko partaidea, hirian, Mahomak zabaltzen hasitako erlijio berrira bihurtu zen lehen biztanleetakoa izan zen. Mahomarekin joan zen Medinara hejiran. Mahomaren aitaginarreba bihurtu zen profeta, Abu Bakren alaba Aisharekin ezkondu zenean. Mahoma gaixotu zenean, Abu Bakri eman zion otoitza bere ordez zuzentzeko ardura, Mahoma hil zenean, Abu Bakr bere ondorengoa izatearen nahia bezala interpretatu zena. Honela, 632an, kalifa titulua eraman zuen lehen pertsona bihurtu zen. Kalifa hitzak \"Jainkoaren Mezulariaren ondorengoa\" esan nahi du (arabieraz \u062e\u0644\u064a\u0641\u0629 \u0631\u0633\u0648\u0644 \u0627\u0644\u0644\u0647 \"jalifat Rasul Allah\"). Ali Ibn Abi Talib, Mahomaren lehengusu eta suhia erabaki horren aurka agertu zen, oinordekotza beretzat nahi baitzuen. Alik, azkenean, burua makurtu behar izan zuen, eta Abu Bakren izendapena onartu; baina desadostasun horrek, urte batzuk geroago, islama hiru adarretan banatuko zuen: sunitak, xiiak eta jariiitak.\nAukeratua izan zen urte berean, Hiyaz eta Netxd lurraldeetan matxinadak piztu ziren. Lehenak islamari uko egiten zion, eta bigarrenak, Islamiar Estatuari zerga ordaintzeari uko egitea eragin zuen. Kalifak bi matxinadak apaldu zituen, ordutik aurrera, kontra egite gogorrei aurre egin behar izan zien arren, horietatik garrantzitsuena, Musailma buru zuena zelarik. Hau, azkenik Jalid ibn Walidek garaitu zuen Akrabako guduan, honen ondoren, Arabiako penintsula, Estatu Islamiarraren barnean geratu zelarik. Hau lortu ondoren, Abu Bakrek, bere jeneralak beste lurralde batzuk konkistatzera bidali zituen: Jalid ibn Walidek Irak lapurtu zion Sasanidar Inperioari kanpaina bakar batean. Bere gobernupean, Koranaren lehen bilketa egin zen, ordura arte buruz errezitatzen zena. Abu Bakr 634ko abuztuak 23an hil zen, Medinan. Hil baino lehentxeago, batzuk diotenez, pozoitua, eta beste batzuen arabera modu naturalean, Omar izendatu zuen ondorengo bezala, komunitateak onetsia, Ali ibn Ali Talib eta honen aldekoen kontrako iritziarekin, baina gertakari larririk gabe. Mahoma eta Omarrekin batera lurperatuta dago Medinako Profetaren Meskitan."}
{"id": "79167", "revid": "1545", "url": "https://eu.wikipedia.org/wiki?curid=79167", "title": "Al-Hijaz", "text": "Al-Hijaz edo Hijaz izenekoa (arabieraz \u0627\u0644\u062d\u062c\u0627\u0632) Arabiar penintsulako ipar-mendebaldeko eskualde historiko bat da, 1932tik Saudi Arabiaren zati dena. Bere izena \"Hejaz\", \"Hijaz\", \"Hedjaz\", etab... bezala transkribatua aurki daiteke. Bertako hiri nagusia Jidda da, baina ezagunenak Medina dira.\nHistoria.\nBere historiaren zatirik handienean, Al-Hijaz eskualdea unean uneko potentzien menpe izan da: Egipto lehenik eta Otomandar Inperioa ondoren, eta tokiko gobernaria Mekako xerifea izan zuen.\nDenbora gutxi iraun zuen haren independentziak, Lehen Mundu Gerraren ondoren Arabiar Matxinada altxamenduak (non Arabiako Lawrencek parte hartu zuen) otomandar boterea kanporatu zuen. Independentzia 1916an aldarrikatu zuen, haxemien dinastiaren gidapean geratu zen; haren buruak Hussein ibn Alik, Meka Mekako jerife tituluarekin gobernatzen zuen.\n1924an, Al-Hijaza, Banu Saud klanak hartu zuen, ondoan zegoen erdialdeko Arabiako Najd lurraldearen erregeorde zirenak. Haxemiak boteretik bota eta Al-Hijaza Najdari erantsi zitzaion 1932an, Saudi Arabia izeneko estatu berria sortzeko.\nErresuma Batuak Irak eta Jordaniako tronuetan jarri zituen haxemiak."}
{"id": "79168", "revid": "336", "url": "https://eu.wikipedia.org/wiki?curid=79168", "title": "Ketoi", "text": "Ketoi (edo Ketoy) (; ) Kurileen uhartediko errusiar uharte bat da. Bere hedadura 73 kilometro karratukoa da eta erdialdeko Kurileen uharteen taldean dago.\nGeografia.\nKetoi uhartea honako koordenatu geografiko hauetan dago:\nIpar-ekialdean Ushishir uharteak daude, Rikord itsasarteak bananduak, eta hego-mendebaldean, Simushir uharte dago, Diana itsasarteak banandua.\nAdministratiboki Sakhalingo oblastak kontrolatzen du."}
{"id": "79171", "revid": "512", "url": "https://eu.wikipedia.org/wiki?curid=79171", "title": "Txangoa", "text": "Txangoa Nafarroako erdialdeko Pirinioetako mendi bat da, Urkulu mendilerroa osatzen duten bost mendietako bat eta mendilerro honetako garaiena, 1.471 metroko garaierarekin.\nAbiapuntuak.\n1.057 metrora dagoen Iba\u00f1etako mendatetik, ibilbide on batek 1.506 metroko garaiera duen Astobizkar mendia inguratzen du eskuinetik 1.430 metrora dagoen Lepoeder izeneko leporaino, Ortzanzurietako errepikagailura igotzen den errepidetik, eta gailurretik jarraitzen du Menditxipi menditik tontorreraino. 1236 metroko garaieran dagoen Arnostegi lepotik, nora autoan Donibane Garazitik iristen den, ibilbidea oso erraza da.\nBeste ibilbide bat Orbaizetako olan abiatzen da, 870 metroko garaieran, 1060 metrora dagoen Azpegi lepotik. Behin lepo honetara iritsi ondoren, gailurra igotzen da, 1220 metrora dagoen Soraluze izeneko magaleko lepotik, bidean, zortzi harrespileko talde bat ikusiz."}
{"id": "79176", "revid": "512", "url": "https://eu.wikipedia.org/wiki?curid=79176", "title": ".gal", "text": ".gal Galiziako eta galizierarako onartutako Interneteko goi mailako domeinu orokorra da. Galiziako 13.700 pertsonak eta 110 erakundek egin zuten proiektuarekiko atxikipena, Galiziako Telebista, Santiago de Compostelako Unibertsitatea, Galiziako Xunta eta Galizieraren Errege Akademia tartean. 2013ko ekainaren 14an onartu zuten domeinua, 2014an martxan jarriko delarik."}
{"id": "79177", "revid": "880", "url": "https://eu.wikipedia.org/wiki?curid=79177", "title": "Orbaitzeta", "text": ""}
{"id": "79179", "revid": "201", "url": "https://eu.wikipedia.org/wiki?curid=79179", "title": "Espainiako Armada", "text": ""}
{"id": "79181", "revid": "512", "url": "https://eu.wikipedia.org/wiki?curid=79181", "title": "Iragarki (argipena)", "text": "Iragarki terminoak esanahi eta erabilera zenbait ditu:"}
{"id": "79182", "revid": "499", "url": "https://eu.wikipedia.org/wiki?curid=79182", "title": "Zientzia Politikoak", "text": ""}
{"id": "79184", "revid": "880", "url": "https://eu.wikipedia.org/wiki?curid=79184", "title": "Zientzia politikoa", "text": ""}
{"id": "79186", "revid": "201", "url": "https://eu.wikipedia.org/wiki?curid=79186", "title": "Ketoy", "text": ""}
{"id": "79188", "revid": "15795", "url": "https://eu.wikipedia.org/wiki?curid=79188", "title": "Izkiko Natura Parkea", "text": ""}
{"id": "79197", "revid": "1545", "url": "https://eu.wikipedia.org/wiki?curid=79197", "title": "Simuxir", "text": "Simuxir (, , ) Kurileen uhartedian dagoen errusiar uharte bat da. Bere hedadura 353 kilometro karratukoa da eta erdialdeko Kurilak uharteen taldean dago. Erdialdeko talde honetako hegoaldereneko uhartea da.\nGeografia.\nSimuxir uhartea honako koordenatu geografiko hauetan dago:\nIpar-ekialdean Ketoi uhartea dago. Bussol itsasarteak Simuxir uhartea hegoaldeko Kurilak uharteen taldetik banatzen du.\nAdministratiboki Sakhalingo oblastak kontrolatzen du."}
{"id": "79200", "revid": "119347", "url": "https://eu.wikipedia.org/wiki?curid=79200", "title": "Zumelegi", "text": "Zumelegi ibaia Udalatx mendian eta Iguria auzoan sortzen den Bizkaiko ibaia da. Elorrio zeharkatu ondoren, Arrazola ibaiarekin bat egiten du eta hortik aurrera Ibaizabal izena hartzen du.\nIbilbidea.\n1000 metro inguruko altitudean sortzen da eta ibilbidearen gehiengo zatia, Elorriotik pasatzerakoan, 200 metro eskaseko altitudean egiten du. Sortu eta gero bere ibilbidea Elorrio herrian zehar burutzen du Arrazola ibaiarekin Tra\u00f1a-Matiena inguruan bat egin baino lehenago."}
{"id": "79203", "revid": "336", "url": "https://eu.wikipedia.org/wiki?curid=79203", "title": "Vulgata", "text": "Vulgata Bibliaren latin arrunterako itzulpena da, San Jeronimok egina V. mende hasieran Damaso I.a aita santuak 382an eskatu ondoren. Bertsioak, bere izena, \"vulgata editio\" esalditik hartzen du (herriarentzako edizioa) eta latin arrunt batean idatzi zen, Zizeronen latin klasikoaren oposizioz, San Jeronimok ondo zekiena. Vulgataren xedea, bere aurrekoak baino zehatzagoa eta ulerterrazagoa izatea zen.\nVulgataren aurretik erabili zen latindar Biblia \"Vetus Latina\" delakoa, ez zuen pertsona edo instituzio bakar batek itzuli, eta modu uniformean ere ez zen argitaratu. Banakako liburuen kalitatea eta estiloa aldatu egiten zen. Itun Zaharraren ia itzulpen guztiak, greziar Septuagintatik zetozen.\nJeronimoren lana.\nSan Jeronimok lehen aldiz itzuli zuen, zuzenean hebreeratik latinera, Itun Zahar osoa. Salmoen Liburuari dagokionez, Jeronimoren hiru bertsio daude: \"Romanum\" salterioa, 384koa, Vetus latina berrikusi zuena \"Septuaginta\"rekin bat egin zezan, \"Gallicanum\" 391koa, iturri bezala Origenesen \"Hexapla\" erabiltzen duena eta \"Hebraicum\", oso-osorik hebreeratik itzulia 405ean. Tobiten Liburua eta Judithen Liburuaren itzulpenerako, Jeronimok, eskuizkribu arameerak erabili zituen, gainontzeko deuterokanonikoen edo apokrifoen bertsioak biltzera mugatu zen bitartean, aparte utzi zituenak. Ez dago zehatz jakiterik Itun Berri osoa itzuli zuen, edo soilik antzinako latindar itzulpenak berrikusi zituen, greziar eskuizkribuekin alderatuz.\nKontserbazioa.\nVulgataren lekuko diren eskuizkribu goiztiar batzuk gaur egun mantentzen dira. VIII. mendean datatua, \"Amiatinus\" izeneko kodexa da eskuizkribu osorik antzinakoena. \"Fuldensis\" izeneko kodexa, 545 inguruan datatua, lehenagokoa da, ebanjelioak, Diatessaronaren bertsio zuzenduak diren arren.\nErdi Aroan, Vulgata, giza akatsek eragindako aldaketen mende geratu zen, Europa osoan zehar, monasterioetan eginiko testuaren kontaezin beste kopiatan. Bere lehen egunetatik Vetus Latinaren irakurketak sartu ziren. Alboetako oharrak, akatsen ondorioz tartekatu ziren testuan. Kopia bakar bat bera ere ez zen beste baten berdina. 550 inguruan, Kasiodorok, Vulgata bere erraietara itzultzearen lehen saiakera egin zuen. Alkuino Yorkekoak, ahaleginak gainbegiratu zituen berritutako Vulgata bat kopiatzeko, Karlomagnori aurkeztu ziona 801ean. Antzeko saiakerak egin zituzten Orleanseko apezpiku zen Teodulfok, Canterburyko apezpikua zen Lanfrankek, C\u00eeteauxko abadea zen Esteban Hardingek eta Nikolas Maniakoria diakonoak.\nInprentaren garatze eta zabaltzeak, giza akatsak murriztu eta testuaren uniformetasuna eta sendotasuna gehitu zuen arren, Vulgataren ediziorik goiztiarrenek, argitaratzaileentzako modu errazean eskuragarri zeuden eskuizkribuak soilik kopiatu zituzten. Ehunka edizioetatik, nabarmengarriena Mazarinena da Johannes Gutenbergek argitaratua 1455ean, bere edertasun eta antzinatasunagatik ospetsua dena. 1504an, irakurketa aldaerak zituen lehen Vulgata argitaratu zen Parisen \"Biblia Poliglota Complutense\"ren testuetako bat, Vulgataren edizio bat izan zen, antzinako eskuizkribuekin egina eta greziarrarekin bat etor zedin zuzendua. Erasmo Rotterdamgoak, grezierarekin eta hebreerarekin alderatutako eta zuzendutako edizio bat argitaratu zuen 1516an. 1528an, gauza bera egin zuen Robertus Stephanusek. Ondoren, 1547an, Lovainan argitaratu zen Joan Henteniusen edizio kritikoa etorri zen.\nKlementear Vulgata.\nKlementetar Vulgata (\"Biblia Sacra Vulgatae Editionis Sixti Quinti Pontificis Maximu iussu recognita ataque edita\"), katolikoentzako ediziorik ezagunena izan zen Vatikanoko II. kontzilioan egindako aldaketen aurretik. Erreforma Protestantearen ondoren, eliza katolikoa, Protestantismoaren doktrinak gezurtatzen eta erasoak kontraesaten saiatzen zen bitartean, Vulgata berretsia izan zen Trentoko Kontzilioan, Bibliaren testu latindar baimendu bezala. Adierazpen honi indarra emateko, Kontzilioak, Aita Santuari, Vulgataren testu estandar bat argitaratzeko esan zion. Baimendutako testu honen lehenengo edizioa 1590 arte agertu zen. Sixto V.a aita santuaren bermea izan zuen. Stephanusen edizioan oinarritu zen eta Sixtoar Vulgata bezala ezagutu zen. Laster aldatua izan zen edizio berri batengatik hurrengo aita santuaren aukeraketarekin batera, Klemente VIII.a. Berrikusitako bertsio berri hau, gehiago oinarritu zen Henteniusen edizioan. Sixtoar-Klementear Vulgata deitu zitzaion eta gaur egun, soilik Klementetar Vulgata bezala ezagutzen da. 1592ko edizioa Eliza Katolikoarentzat ofiziala bihurtu zen 1979 arte.\nVulgata berria.\n\"Nova Vulgata\" edo \"Neovulgata\", gaur egun, Eliza Katolikoak onartu eta argitaratutako latindar bertsio ofiziala da. 1965ean, Vatikano II. Kontzilioaren amaieran, Paulo VI.a aita santuak, komisio bat izendatu zuen Vulgata, testu eta hizkuntza azterketen arabera berrikusteko, aldi bereank, bere estilo latindar kristaua mantendu edo hobetzen zen bitartean. Salterioa 1969an argitaratu zuten, eta Biblia osoa 1979an \"Nova Vulgata\" edo \"Vulgata Berri\" gehienaren oinarrizko testua, San Jeronimoren abade-etxe benediktoarreko fraideek eginiko edizio kritikoa da, Pio X.aren garaian. Tobit eta Judithen liburuarentzat, Vetus Latinaren eskuizkribuak jarraitzen ditu. Testu guzti hauek, gaur egungo arameerazko, grezierazko eta hebreerazko edizio kritikoekin berrikusiak eta alderatuak izan dira. Gaur egungo adituen arabera Jeronimok, jatorrizko hizkuntzen esanahia behar zen bezala ulertu ez zuen gertakizunetan aldaketak daude \"Vulgata Berria\"k ez ditu Klementearrean eta beste edizio batzuetan aurkitutako libururik, Eliza Katolikoak Bibliako Kanonetik kanpokotzat jotzen dituenak, adibidez, Manasesen Otoitza eta Esdrasen Liburua 3 eta 4.\nStuttgarteko Vulgata.\nAzken aipamen bat egin behar zaio Alemaniako Elkarte Biblikoak Stuttgarten argitaratutako Vulgataren edizioari. Jeronimok duela 1600 urte argitaratu zuen jatorrizko testua berritzen saiatzen da, eskuizkribu garrantzitsuen alderaketa kritikoaren bidez. Vulgataren adituentzat Stuttgarteko edizioko ezaugarri garrantzitsu bat, Jeronimoren hitzaurreak liburu ezberdinetara sartzea da. Apokrifoen sailean 151. salmoa du, baita Laodizearrentzako gutuna, Esdrasen Liburuaren 3. eta 4. liburuak eta Manasesen otoitza ere. Gainera, bere gaur egungo prefazioak, Vulgataren historiari buruzko informazio iturri baliotsuak dira."}
{"id": "79204", "revid": "512", "url": "https://eu.wikipedia.org/wiki?curid=79204", "title": "Broutona", "text": "Broutona (; ) Kurileen uhartediko errusiar uharte bat da. Bere hedadura, gutxi gora-behera, 7 kilometro karratutakoa da eta hegoaldeko Kuril uharteen taldean dago.\nGeografia.\nBroutona uhartea honako koordenatu geografiko hauetan dago:\nHegoekialdean, Txernie Bratia bi uharteak daude, Txirpoi eta Brat Txirpojev alegia. Bussol itsasarteak, uharte hau erdialdeko Kuriles uharteetatik banatzen du.\nAdministratiboki Sakhalingo oblastak kontrolatzen du."}
{"id": "79205", "revid": "105290", "url": "https://eu.wikipedia.org/wiki?curid=79205", "title": "Leitzarateka", "text": "Leitzarateka edo Leizar Ateka Nafarroa Behereko hegoaldeko mendi bat da, Ortzanzurietaren eta Arnostegiren artekoa, Urkulu mendilerroa osatzen duten bost mendietako bat. Garaierari dagokionez, hirugarrena da, 1414 metroko garaierarekin.\nAbiapuntuak.\n1.236 metrora dagoen Arnostegiko lepotik, tontor honen igoera ibilaldi patxaratsu bat da. Ibilbide luzeagoak, Orbaizeta edo Orbaiztako lantegitik, Izpegiko lepotik Arnostegira heldu arte, edo Iba\u00f1etako mendatetik, lehen aipaturiko gailurretik izango lirateke."}
{"id": "79206", "revid": "1545", "url": "https://eu.wikipedia.org/wiki?curid=79206", "title": "Luis Nafarroakoa, Beaumonteko kondea", "text": ""}
{"id": "79214", "revid": "336", "url": "https://eu.wikipedia.org/wiki?curid=79214", "title": "Ohorezko Legioa", "text": "Ohorezko Legioa, izen osoa Ohorezko Legioaren Ordena Nazionala duena (), Frantziako intsignietatik ezagunena eta garrantzitsuena ematen duen konpainia da. Napoleonek ezarri zuen. Ordena horren saria gizon eta emakumeei ematen zaie \u2014frantziar izan nahiz ez izan\u2014, arlo zibil edo militarrean lortutako ohiz kanpoko merituengatik. Ohorezko Legioaren Frantziako Ordenan sartzen dira sarituak, eta ordenaren barruan bost maila hauetako bat izango dute (maila beherenetik gorenera aipatuko ditugu):\nOhorezko Legioko kide izendatuek jasotzen duten saria.\nDominaren aurrealdea apaintzen duen irudia, aldatzen joan da historian zehar. 1815 arte eta 1848 eta 1880 bitartean, Napoleonen profila ageri zen; baina, Frantziako Berrezarpenarekin, haren ordez Henrike IV.a Frantziakoarena jarri zuten. XIX. mendearen amaieraz geroztik, emakume baten irudia da domina apaintzen duena.\nOhorezko Legioaren ordenan mailarik baxuenean sartzen dira gehienak, zaldun mailan; baina merituen arabera, goragoko mailetara hel daiteke (dena dela, batzuk zuzenean goragoko mailetan sartzen dira). Gorengo kargua maisu handiarena da; Frantziako presidenteari dagokio eta Ohorezko Legioko kantzilerrak ematen dio. Kantzilerra gurutze-handi titulua dutenen artean hautatzen da eta ordenaren Kontseiluko presidentea da.\nOhorezko Legioan sartzeko, beharrezkoa da ministro batek Ordenaren kontseiluari hautagaia aurkeztea. Ministroak proposatutakoa onartua izanez gero, hautagaia Legioko partaide bihurtzen da eta intsignia jasotzen du hotsandiko zeremonia batean.\nIntsigniak aldatu egiten dira maila batetik bestera, batez ere tamainaren aldetik. Zaldun eta ofizialenek 37 milimetroko diametroa dute; komandanteenek, berriz, 60 milimetro. Ofizial handi edo gurutze-handi mailetara iristen denak, dominaz gain, urre edo zilarrez estalitako 90 milimetroko plaka bat jasotzen du.\nOhorezko Legioaren jatorria eta historia.\n1802ko maiatzaren 20an, Napoleon kontsulak Ohorezko Legioaren ordena nazionala sortu zuen, horrela, domina emate publikoetara itzuliz, Antzinako Erregimenekoak ezeztatuak izan baitziren 1789ko iraultzarekin. Erabakiari buruzko kritikez (domina helduentzako jostailua zela esaten baitzen), Napoleonek berak honela erantzun zuen: \"Jostailu hauengatik dator jendea nire atzetik\".\n1804ko uztailaren 15ean, Parisko H\u00f4tel des Invalidesen eginiko zeremonia handi batean, Napoleonek Ohorezko Legioaren lehen dominak eman zizkien meritu bikaineko mariskal, soldadu, gerrako baliaezin, zientzialari, artista eta idazleei. Handik egun batzuetara, abuztuaren 16an Boulogne-sur-Merreko zelaian, non 200.000 soldadu kanpatuak zeuden Ingalaterra inbaditzeko prest, Napoleonek Ohorezko Legioaren beste domina bat eman zuen, berotasun giro deskribaezinean.\nOhorezko Legioa jaso zuen lehen emakumea Frantses Errepublikako Indar Armatuetako sarjentu Ang\u00e9lique Duchemin izan zen, 1851ko abuztuaren 15ean. 1900. urtea baino lehen, beste 47 emakumek jaso zuten.\nHistorian zehar, Ohorezko Legioaren ospea gora joan zen eta, 1914an, Lehen Mundu Gerra hasi zenean, ordenak 50.000 \"legionario\" zituen.\nLehen Mundu Gerrako borroka latzek eta soldaduen heroi ekintzen ondorioz, Ohorezko Legioaren partaide kopurua emendatu zen, askotan zauriturik edo baliaezinik borrokan jasotako zauriengatik. Horrela, 1921ean, beharraren beharrez, \"Soci\u00e9t\u00e9 d'Entraide des Membres de la L\u00e9gion d'Honneur\" (Ohorezko Legioaren Partaideen Elkarren Arteko Laguntzaren Elkartea) sortu zuen Dubail jeneralak, legionarioen artean elkarlaguntza garatu eta berresteko, eta behartsuenei, baliaezinei edo lesionatuei laguntzeko. Urteak joan eta urteak etorri, elkarte hori sendotuz joan da eta arlo gehiagotan dihardu. Gaur egun, 60.000 partaide baino gehiago ditu eta Frantzian zein munduko beste herrialde askotan dago, bere tokiko sekzioekin, anaitasun bakar batean frantziarrak eta atzerritarrak bilduz.\nKantzilertza Handia Parisen dago, Parisko 7. barrutian, Salmeko hotelean, orain Ohorezko Legioaren Jauregia izenaz ezagutzen dena. Jauregiak Ohorezko Legioaren Museoa ere hartzen du."}
{"id": "79216", "revid": "59723", "url": "https://eu.wikipedia.org/wiki?curid=79216", "title": "Parisko 7. barrutia", "text": "Parisko 7. barrutia () Parisen hogei barrutietako bat da, Sena ibaiaren ezkerraldeko ibarrean, Frantziako hainbat instituzio nazional daude bertan, besteak beste, Frantziako Biltzar Nazionala eta hainbat ministerio.\nLehen mailako turismogunea ere da, bertan Eiffel Dorrea eta H\u00f4tel des Invalides eraikina baitaude: azken horretan, Napoleon lurperatuta dago.\nGeografia.\nBarrutiak 4,088 km\u00b2 ditu\nAdministrazioa.\nLau auzook ditu:\nAlkatea Rachida Dati da, 2008an aukeratua.\nDemografia.\n7. barrutiaren biztanleria gehiena 1926an lortu zen, 110.684 biztanle izatera iritsi zenean. Frantziako Gobernuaren administrazio eraikin asko bertan daudenez, barruti hau ez da beste batzuk bezain trinko populatua egon. 1999an, biztanleria 56.985 pertsonakoa zen, bertan lan egiten zuten pertsonak 76.212 ziren bitartean."}
{"id": "79217", "revid": "1545", "url": "https://eu.wikipedia.org/wiki?curid=79217", "title": "Txirpoi", "text": "Txirpoi (; ) Kurileen uhartedian dagoen errusiar uharte bat da. Bere hedadura 21 kilometro karratutakoa da eta hegoaldeko Kuril uharteen taldean dago.\nGeografia.\nTxirpoi uhartea honako koordenatu geografiko hauetan dago:\nIpar-mendebaldean Broutona uhartea dago, eta hego-mendebaldean Brat Txirpojev uhartea. Bussol itsasarteak banatzen du uharte hau erdialdeko Kuril uharteen taldetik.\nAdministratiboki Sakhalingo oblastak kontrolatzen du."}
{"id": "79218", "revid": "119347", "url": "https://eu.wikipedia.org/wiki?curid=79218", "title": "Errodrigo Urizkoa", "text": "Errodrigo Urizkoa Nafarroako Erresumako noblea izan zen. Familia garrantzitsu bateko kidea izanik, Karlos II.a Nafarroakoaren agintaldian parte-hartze nabarmendua izan zuen erresumako aferetan.\nIzan ere, Joan Ramirez Arellanorekin batera, Nafarroako baroirik garrantzitsuena izan zitekeen Errodrigo Urizkoa 1360ko hamarkadan. Luxako andrearekin ezkondu zen, eta Lizarrako merindadeko merinoa izan zen 1365ean, eta geroago, Erriberakoa ere. Erregearen Frantziako gerretan, Normandiaraino abiatu zen armadaren burua ere izan zen Rodrigo. Gaztelako Erresumaren aurkako gerran, Gasteiz Errodrigoren esku geratu zen.\nNolanahi ere, jokabide bikoitza izan zuen Errodrigo Urizkoak. Gaztelarrei Tutera eta Caparrosoko gazteluak ematea hitzartu zuen. Hori zela eta, 1377ko martxoaren 28an atzeman zuten, eta Karlosen aginduz, erail. Bere ondasunak bahitu eta saldu zituen erregeak."}
{"id": "79220", "revid": "137486", "url": "https://eu.wikipedia.org/wiki?curid=79220", "title": "Gas noble konposatu", "text": "Gas noble konposatuak konposatu kimikoak dira, eta konposatuaren elementuetako bat taula periodikoan 18. taldean dauden gas nobleetako bat denean sortzen dira. Gas nobleen ezaugarri elektrokimikoak direla eta, nahiko ezohikoak dira.\nHistoria.\nHasieran gas nobleekin konposatu kimikoak ez zirela sortzen sinesten zen, beren konfigurazio elektronikoa dela eta. Hau da, gas noble guztiek azken energia maila (balentzia geruza) elektroiez beteta daukate eta uste zen beste elementuekin ez zutela erreakzionatzen, eta azken batean guztiz egonkorrak zirela.\n1933an, ordea, Linus Paulingek gas noble astunenek fluor eta oxigenoarekin konposatuak sor zitzaketela iragarri zuen. Zehazki kripton hexafluorido eta xenoi hexafluoridoaren (XeF6) izaera aurrikusi zuen, horrez gain XeF8 konposatu ezegonkoir bezala existitu litekeela espekulatu zuen eta baita azido xenikoak perxenato gatzak eratuko zituela ere. Aurreikuspen horiek nahiko zehatzak izan ziren, nahiz eta XeF8ren ondorengo iragarpenek frogatu duten ezegonkortasun termodinamikoaz gain ezegonkortasun zinematikoa ere baduela eta oraindik ezin izan den konposatua sortu (2006ko datuak).\nGas noble astunenek arinenek baino elektroi geruza gehiago dituzte. Hori dela eta, nukleotik urrunen dauden elektroiak nukleoaren karga positibotik hurbilago dauden elektroiaz babestuta daude eta errazago ionizatzen dira. Ionizazio energia hori nahikoa izaten da gas nobleak elementu elektronegatibo handieneko elementuekin, fluor eta oxigenoarekin batik bat, konposatuak eratzeko.\n1962 baino lehenagoko konposatuak.\n1962 urtea baino lehenago, isolatutako gas noble konposatu bakarrak klatratoak ziren (klatrato hidratoak barne). Koordinazio bidezko hainbat konposatu, bestalde, espektroskopia bidez soilik izan ziren behatuak.\nKlatratoak.\nKlatratoetan gas nobleak hainbat substantzia organiko edo inorganikoen kristal-sareen arteko hutsunetan harrapatuta gelditzen dira. Hau dela eta, \"kaiola konposatu\" bezala ere ezagutzen dira. Klatratoak sortzeko funtsezko baldintza gas noble atomoen tamaina substantzia eramailearen hutsuneen berdina izatea da. Adibidez, Ar, Kr, eta Xe \u03b2-kinolarekin nahastu daitezke, baina He eta Ne txikiegiak dira egokiak izateko.\nKlatratoak He eta Ne, Ar, Kr eta Xe-tik banatzeko erabiliak izan dira, bai eta Ar, Kr eta Xe garraiatzeko. Honetaz gain, 85Kr klatratoa beta partikulen sorburua da, 133Xe klatratoa gamma partikulen iturburua delarik."}
{"id": "79222", "revid": "105290", "url": "https://eu.wikipedia.org/wiki?curid=79222", "title": "Menditxipi", "text": "Menditxipi Nafarroako erdialdeko Pirinioetako mendi bat da, Urkulu mendilerroa osatzen duten bostetako bat. 1376 metroko garaierarekin, mendilerro honetako bigarren txikiena da, Leizaundiaren ondoren.\nMenditxipi mendia tontor klasiko bat da 1429 metrora dagoen Lepoeder eta 1350 metrora dagoen Bentarte lepoen inguruko ibilbideetan, inguratzen duten mendi garaiagoen aldean xaloagoa den arren. Ekialderantz Txangoa menditik lepo batek banatzen du, eta beste batek, Intzandorreko lepoa izenekoa, mendebalderantz Astobizkarretik. Lepoederretik tontor hauek igotzen dituzten ibilbideetatik igoko da.\nAbiapuntuak.\nIba\u00f1etatik abiatuz gero, Lepoederretik igaro ondoren Done Jakue bideari jarraiki, Napoleonen bidea bezala ere ezagutzen dena, bide batetik igoko da Intzandorreko lepora. Bidea ezkerretarantz jaisten den arren, eskuinetara, Menditxipi mendiaren malda belartsua ikusten da, zailtasunik gabe igotzen dena tontorreraino, non ikuspegi zabala duen, ekialdean Txangoak mugatzen duelarik."}
{"id": "79224", "revid": "336", "url": "https://eu.wikipedia.org/wiki?curid=79224", "title": "Ekion", "text": "Greziar mitologian, Ekion zenbait pertsonairen izena da:"}
{"id": "79225", "revid": "28807", "url": "https://eu.wikipedia.org/wiki?curid=79225", "title": "Agabe", "text": ""}
{"id": "79226", "revid": "105290", "url": "https://eu.wikipedia.org/wiki?curid=79226", "title": "Mirmiloi", "text": "Gladiatore mirmiloiek, euren izena, myrmo arrainetik jasotzen zuten, honen ikurra, dibisio honetako kaskoan eramaten zelarik. Beste objektu batzuen artean, honako hauek eramaten zituzten."}
{"id": "79227", "revid": "512", "url": "https://eu.wikipedia.org/wiki?curid=79227", "title": "Baeserte", "text": "Baeserte edo Baeserta Akitania erromatarraren garaian Pirineo aldean gurtzen zen jainko bat da, eusko-akitanierazko izena bide duena. Berari oparitutako aldareak Gourdan-Polignan herrian, Garona Garaia eta Sosten Pirineo Garaietan aurkitu zituzten. Gourdan-Polignanetik, gertu dagoen Seilhan udalerrian, Bazert auzoan aurkitu zen bere aldarea. Euskal \"baso\" (edo basa, basati) hitzaren bidez esanahia eman diote hainbat ikertzailek. Aurkikuntza egin zen lekuaren izenak (Bazerteko Gurutzea, Bazert auzoa), jakina, jainko horrekin erlazionatzen dira.\nEz dugu bere ezaugarrien berri, baina N\u00f4tre-Dame-du-Bazert kaperan topatutako bere aldarean, ardo anfora bat (eta ez libazio pitxar bat, ohikoa den bezala) eta basurde bat marraztu ziren erliebean. Ikonografia ez-ohiko horrek ehizarekin eta ardoarekin lotutako errituzko bankete zelta gisa ulertu izan dute ikerlariek, eta ez, erromatar erara egindako gurtza jarduera gisa.\nSaint-Exup\u00e8re-du-Bazert parrokia bat egon zen Senta Gab\u00e8la (ok) / Cintegabelle (fr) udalerrian.\nEtimologia.\nJose Migel Barandiaranek lehen aipatutako aurkikuntza kontutan hartuz zera dio; balitekeela harreman izatea basurde marrazki hau eta Baeserte izenaren artean. Hau horrela, \"Baeserte\" jainko-basurdea litzateke.\nBernardo Estornes Lasa iritzi berberekoa da."}
{"id": "79228", "revid": "63274", "url": "https://eu.wikipedia.org/wiki?curid=79228", "title": "Via Domitia", "text": "Via Domitia, Galian, zehazkiago Gallia Narbonensis probintzian, gaur egungo Frantziaren hegoaldean eraiki zen lehen galtzada erromatarra izan zen, Mediterraneo itsasoarekin paraleloan zihoana, Alpe eta Pirinioen artean. K.a. 118an eraiki zuen Gnaeus Domitius Ahenobarbus prokontsulak, honengandik izena hartu zuelarik.\nGaur egungo bide eta autobide askok jarraitzen dute antzinako Via Domitiaren ibilbidea, N85 eta N100 errepide nazionalen eta A9 autobidearen kasua da.\nIbilbidea.\nEkialdetik mendebaldera, Via Domitiak honako ibilbide hau jarraitzen zuen:\nPiamonte.\n\"Segusion\", gaur egungo Susan abiatzen zen, Piamonten, Italian. Alpeak zeharkatzen zituen Montgen\u00e8vren 1800 metroko garaieran. Han, santutegi harri batek, \"Druantium\" edo \"Sommae Alpes\", bidaiariari, Galia Zisalpina atzean utzi zuela adierazten zion.\nFrantzia.\nOrduan, banan banan, gaur egungo Frantziako erromatar hiriak gurutzatzen ziren\nAmaierako bidegurutzea.\n\"Ruscino\"n, galtzada bi zatitan banatzen zen: bata kostaldetik zihoana eta bestea barnealdetik.\nHispaniara heltzen da.\nIbilbidearen izena Via Augustara aldatzen zen Espainian sartu ondoren, \"Deciana\"n (La Junquera). Izen berri honekin, \"Gadir\" (Cadiz)eraino zihoan."}
{"id": "79229", "revid": "2135", "url": "https://eu.wikipedia.org/wiki?curid=79229", "title": "Mirmiloiak", "text": ""}
{"id": "79233", "revid": "119347", "url": "https://eu.wikipedia.org/wiki?curid=79233", "title": "Eskoziako ereserkia", "text": "Ofizialki, Eskoziako ereserkia ez da existitzen. Erresuma Batuaren zatia izanda, \"God Save the Queen\" erabiltzen da Eskozia ordezkatzeko. Baina badaude bai hautagai batzuk bai eztabaida sutsua ereserkiari buruz.\nEztabaidaren historia.\nEskoziak ez du inoiz bere ereserkia izan. 1998ko Eskoziako Legebiltzarrari eskumenen itzulpena eta gero, Eskoziako gobernuak, laborista eta liberalen artekoa, \"God Save the Queen\" erabiltzen jarraitzea erabaki zuen. Hala ere, britainiar ereserkia ez da asko maitatua herritarren artean, batez ere XVIII. mendean \"rebellious Scots to crush\" (\"eskoziar matxinoak zapaltzea\") bertsoa erabiltzeagatik. Nahiz eta estrofa ez zen luzaroan erabilia, bertokoek abestia eskoziarren aurkakotzat izan dute beti.\nGainera, kirol munduan Eskozia askotan hartu du parte nazio independente moduan eta zenbait abesti erabili behar izan ditu bere selekzio eta kirolariak adierazteko.\nHautagaiak.\nEskoziako ereserkia izateko hiru hautagai nagusiak \"Auld Lang Syne\", \"Flower of Scotland\" eta \"Scotland the Brave\" dira, nahiz eta beste batzuk ere erabiliak izan (tartean \"Scots Wha Hae\", \"A Man's a Man for a' that\", \"Freedom Come-All-Ye\", \"Both sides the Tweed\", \"Caledonia \", \"I'm Gonna Be (500 Miles)\" edo \"Highland Cathedral\").\nAbesti bakoitza egoera jakin batean erabilia izan da:\n2006ko ekainean \"Royal Scottish National Orchestra\"k galdeketa \"online\" egin zuen abesti gogokoa hautatzeko. 10.000 boto baino gehiago jasota, \"Flower of Scotland\" irabazlea zen %41a lortuz."}
{"id": "79234", "revid": "201", "url": "https://eu.wikipedia.org/wiki?curid=79234", "title": "L\u00e9gion d'Honneur", "text": ""}
{"id": "79238", "revid": "336", "url": "https://eu.wikipedia.org/wiki?curid=79238", "title": "Flower of Scotland", "text": "Flower of Scotland (ingeles), Fl\u00f9r na h-Alba (Eskoziako gaeleraz) edo Flouer o Scotland (Scotseraz), euskaraz \"Eskoziako lorea\" eskoziar abestia da; \"de facto\" Eskoziako ereserkia da, bertako futbol eta errugbi selekzioek erabiltzen dutelako.\nHitzak Roy Williamsonek idatzi zituen 1967an \"The Corries\" bere taldearentzat. 1314ko Bannockburneko guduan eskoziarren garaipena gogoratzen du, Roberto I.a Eskoziakoak Ingalaterrako Edward II.a irabazi zuenean.\nErabilpen batzuk.\nEskoziarrek azken bi bertsoak (\"And sent him homeward\"/\"Tae think again\".) sutsu abesten dituzte, batez ere Ingalaterraren aurka ari direnean. Nahiz eta abestiaren zati bat izan ez, \"and stood against him\" (eta bere aurka altxatu) abestu eta gero, normalean \"against who?\" (noren aurka?) erantzuten dute, gero \"Proud Edward's army\" (Edwarden armada harroa) esateko.\nEskoziako errugbi selekzio nazionalak 1974ko \"Lions tourrean\" erabili zuen lehendabizikoz abestia Hegoafrikan. Eskoziako futbol selekzio nazionalak \"Flower of Scotland\" hautatu zuen ereserkitzat 1997an, nahiz eta 1993tik aurrera erabili."}
{"id": "79239", "revid": "126379", "url": "https://eu.wikipedia.org/wiki?curid=79239", "title": "Arkeobakterio", "text": "Arkeobakterioak edo Archaea mikrobio zelulabakarrak dira. Prokariotoak dira, bakterioen antzera. Hala ere, bakterioekin alderatuta desberdintasun handiak dauzkate, batik bat maila genetikoan. Izan ere, genetikoki arkeobakterioak hurbilago daude eukariotoengandik bakterioengandik baino.\nHistoria.\n1990 urtera arte arkeobakterioak beste bakterioekin batera sailkatzen ziren. Urte hartan, baina, mikrobiologoek beste Domeinu bat sortu zuten talde honentzat. Gaur egun, beraz, bizidun guztiak hiru domeinutan sailkatzen dira: \"Arkeobakterioak\", \"Bakterioak\" eta \"Eukarioto\"ak. Lehenengo biek Prokariotoa eremua osatzen dute.\n\"Arkeobakterioak\" eta \"Eubakterioak\" (azken hauek, bakterio izenarekin deituak) Moneroen erreinuan sailkatzen ziren 1990 arte. Biak organismo prokariotoak direnez, ontzat jo da urte askotan sailkapen hori. Arkeobakterioak maila molekularrean hobeto ezagutzen direnetik banandu egin dira bakterioengandik, talde propio bat sortuz.\nEzaugarriak.\nMikroskopio optikoan aztertuta arkeobakterioek antz handia dute bakterioekin, ezin dira bereizi. Morfologia zein itxuraren aldetik ia berdinak dira. Maila genetikoan eta biokimikoan, ordea, alde handia dago talde batetik bestera \nEgiturari dagokionez bakterio eta arkeobakterioen arteko alderik handiena zelula horman eta zelula mintzaren osaketan dago. Zelula hormak, esaterako, arkeobakterioetan ez du mureina, pseudomureina izeneko molekula baizik. Zelula mintzean arkeobakterioek eter lipidikoak dituzte, eta gantz-azido eduki beharrean (glizerinari ester loturaren bidez lotzen direnak) lipido bereziak dituzte, eter loturaren bidez glizerinari lotzen direnak . Bestalde, gai genetikoak eta oro har prozesu genetikoek eukariotoen zenbait ezaugarri izaten dituzte. Bizimoduaren aldetik arkeobakterio batzuk metanogenoak dira (behien digestio-aparatuan sortzen den metanoa arkeobakterioek ekoizten dute), eta asko muturreko baldintzak jasateko gai dira: asko anaerobioak, termofiloak edota halofiloak dira. Ezaugarri hauengatik hasieran pentsatu zen arkeobakterioak prokarioto primitiboenak izango zirela (izan ere honetatik dator izena). Hala ere azken urteotan zientzialariak konturatu dira uste baino askoz hedatuta daudela: eubakterioek okupatzen dituzten leku arruntetan ere hasi dira aurkitzen. Ozeanoan esaterako, arkeobakterio asko aurkitu egin dira, eta badakigu plaktonen ohiko mikroorganismoak direla ere. Posible da beraz, datorren urteotako aurkikuntzek mundu prokariotoari buruz dugun ikuspegia zeharo aldatzea. Izan ere ikerlari askoren ustez ezagutzen diren bakterio-motak batez ere laborategian kultiba daitezkeenak dira, baina azken estimazioen arabera bakterio horiek espezie\nprokariotiko guztietatik % 1 besterik ez litzateke izango.\nEra berean, ezagutzen diren arkeobakterio asko ezin izan dira laborategian kultibatu, ez da orain arte mikrobio hauen kultura pururik lortu. Beren azido nukleikoen analisiaren bidez antzeman dira arkeobakterio gehienak.\nEkologiaren aldetik hainbat arkeobakterio muturreko habitatetan bizi dira; habitat oso latzak dira, gainontzeko bizidunek onartzen ez dituztenak: ur beroaren iturrietan (80\u00ba C-ko tenperaturetan), itsaso edo laku oso gazietan (gatzaren kontzentrazioa: %10-ekoa), ingurugiro oso anaerobioetan (zingira eta paduren hondoetan), gas sulfhidriko ugari duten tokietan (habitat hiper-azidoetan), etab.\nArkeobakterio extremofiloak hiru taldetan sailka daitezke bizi diren ingurugiroaren arabera: \"metanogenoak\" (habitat oso anaerobioetan daude, eta gas metanoa sortzen dute CO2 erreduzitzerakoan), \"halofiloak\" (gatz kontzentrazio altuak dituzten ingurugiroetan hazten dira) eta \"termoazidofiloak\" (tenperatura eta azidotasun handiko habitatetan egoten dira, azido sulfuriko duten iturri termaletan, adibidez).\nArkeobakterioek, bakterioen aldean, ez dute garrantzi klinikoa, patogenoak ez direlako (gaur arte ezagutzen direnak, bederen) . Gehienak komentsalismo edo mutualismo egiten bizi dira.\nArkeobakterioek garrantzi handia dute hainbat prozesu bioteknologikoetan: metanogeno batzuek biogasa sortzen dute araztegietan, hondakin-uren tratamenduan. Beste batzuen (archaea termofiloen) entzimak usu erabiltzen dira laborategi bioteknologikoetan, tenperatura altuetan lan egiten denean (DNA polimerasa termoegonkorrak, adibidez)\nSailkapena.\nArchaea domeinuan bost filum daude: Crenarchaeota, Euryarchaeota, Korarchaeota, Nanoarchaeota eta Thaumarchaeota. Lehenengo biak dira hobekien ezagutzen direnak.\nArkeobakterioen sailkapena ez dago inondik inora finkatuta. Mikroorganismo horien multzoa oraindik ez da oso ongi ezagutzen, eta beraz urtez urte aldaketa berriak gertatzen dira. Biologia molekularraren garapenak eta espezie berrien aurkikuntzak aipatutako sailkapenean aldaketak ekarriko ditu etorkizun hurbilean.\nCrenarchaeota filumean mikrobio hipertermofiloak daude. Besteak beste, Thermoproteus, Pyrolobus, Sulfolobus edo Pyrodictium. Filum honetako genero asko ozeanoetan ere bizi dira.\nEuryarchaeota filumean mikrobio halofiloak daude: Halobacterium, Halococcus, Haloferax edo Natrialba, esaterako. Baita metanogenoak ere: Methanobacterium, Methanococcus, Methanobrevibacter edo Methanomicrobium. Termoazidofilo batzuk ere talde honetan sartzen dira: Thermoplasma, Thermococcus... Hauetaz gain, talde honetako mikrobio ugarik planktonen osaketan parte hartzen dute."}
{"id": "79241", "revid": "58701", "url": "https://eu.wikipedia.org/wiki?curid=79241", "title": "Auld Lang Syne", "text": "Auld Lang Syne (eskozieraz ahoskatua) eskoziar abesti herrikoia da.\nHistoria.\nHitzak 1788an Robert Burnsek idatzi zituen eta musika tradiziozko folk abestiarena zen. Titulua eskozieraz dago eta euskaraz literalki \"duela asko\" edo \"denbora pasa ahala\" esan nahi du, halere \"garai zaharrengatik\" ere itzuli liteke.\nAbestia ezaguna da oso ingelesez mintzatzen duten herrialdeetan, gabonzahar gauean abestea ohikoa delako. Doinua beste hizkuntzetan ere askotan abestia izan da, adibidez Herbeheretan \"Wij houden van Oranje\" abesten dute, Japonian \"Hotaru no hikari\" edo AS Romako zaleek honakoa \"La nostra fede mai morr\u00e0/canteremo no\u00ec ultr\u00e0/e insieme a te saremo allor/forza Roma vinci ancor\""}
{"id": "79242", "revid": "1545", "url": "https://eu.wikipedia.org/wiki?curid=79242", "title": "Ohorezko Legio", "text": ""}
{"id": "79245", "revid": "866325", "url": "https://eu.wikipedia.org/wiki?curid=79245", "title": "Archaea", "text": ""}
{"id": "79246", "revid": "880", "url": "https://eu.wikipedia.org/wiki?curid=79246", "title": "Villabuena", "text": ""}
{"id": "79247", "revid": "880", "url": "https://eu.wikipedia.org/wiki?curid=79247", "title": "Desojo", "text": ""}
{"id": "79250", "revid": "866399", "url": "https://eu.wikipedia.org/wiki?curid=79250", "title": "Msn", "text": ""}
{"id": "79252", "revid": "1519", "url": "https://eu.wikipedia.org/wiki?curid=79252", "title": "Kaskante", "text": ""}
{"id": "79253", "revid": "103793", "url": "https://eu.wikipedia.org/wiki?curid=79253", "title": "Adiotz", "text": ""}
{"id": "79257", "revid": "58701", "url": "https://eu.wikipedia.org/wiki?curid=79257", "title": "Osterzuri", "text": "Osterzuria edo eskarola (\"Cichorium endivia\") Asteraceae familiako landare jangarria da. Euskal Herrian osterzuria gordinik jan ohi da, entsaladetan, baina prestatuta ere jan daiteke.\nOsterzuria endibiaren genero berekoa da, baina, nahiz eta bere izen zientifikoan \"endivia\" agertu, ez dira nahastu behar. Euskal Herrian endibia izenarekin ezagutzen dena \"Cichorium intybus\" espezieko \"foliosum\" barietatea da."}
{"id": "79258", "revid": "1712", "url": "https://eu.wikipedia.org/wiki?curid=79258", "title": "Eskarola", "text": ""}
{"id": "79261", "revid": "512", "url": "https://eu.wikipedia.org/wiki?curid=79261", "title": "Ava Leigh", "text": "Ava Leigh, Hayley Carline beneteko izenez, (Leigh, Chester, Ingalaterra, 1985eko azaroaren 22a) emakumezko reggae abeslari ingelesa da. Bere lehenengo abesti bilduma, \"Turned-On Underground\" ateratzear dago."}
{"id": "79262", "revid": "866709", "url": "https://eu.wikipedia.org/wiki?curid=79262", "title": "Hayley Carline", "text": ""}
{"id": "79263", "revid": "90204", "url": "https://eu.wikipedia.org/wiki?curid=79263", "title": "Entzefaloaren enborreko zubi", "text": "Entzefaloaren enborreko zubia, Varolioren zubia bezala ere ezagutzen dena, bizkarrezur-erraboila eta mesentzefaloaren artean dagoen enbor entzefalikoaren zatia da, eta bere eginkizuna, bizkarrezur-erraboila eta bizkarrezur-muina, gorago aurkitzen diren egiturekin lotzea da, garuntxoa edo burmuin-hemisferioekin kasu. Entzefaloaren enborreko zatirik nabarmenena da. Bere erdigunean, sare-antzeko eraketa zati bat du, loarentzako eta erne egotearentzako dirudienez, garrantzitsuak diren erdigune batzuk barne. Hemen daude pedunkulu zerebelosoak. Bizkarrezur-erraboiletik erraboil-konkorraren ildoak banandua, eta mesentzefalotik mesentzefalo-zubiaren ildoak. Aurrealdeko zatia ganbila da, eta zabaletaranzko zuntz asko ditu, alboetan batzen direnak erdialdeko pedunkulu zerebelosoak osatzeko. Erdialdean, oso sakona ez den ildo zabal bat du, ildo basilarra, barnean arteria basilarra duena. Kanpoalderago, konkorraren aurre-alboko aurpegian du, itxuraz, bere jatorria, nerbio trigeminoak edo V. burezur nerbio-bikoteak.\nErraboil-konkorraren ildoan dute, itxuraz, bere jatorria, barrutik kanpora kanpoko begi nerbio motorrak edo VI. burezur nerbio-bikoteak, aurpegiko nerbioak edo VII. burezur nerbio-bikoteak eta entzumen-nerbioak edo VIII. burezur nerbio-bikoteak.\nAtzealdeko zatiak, laugarren bentrikuluaren pisuaren goialdea osatzen du, eta goi erpineko hiruki forma du, garuntxoak ezkutatzen du. Kanpoalderantz goiko pedunkulu zerebelosoek mugatua eta erdialdeko ildoak edo \"calamus scriptorius\"aren zurtoinak zatitua. \"Calamus\"aren zurtoinaren kanpoalderantz, irtengune luzanga bat dago, \"funiculus teres\"a, pisua barne hegal zuri batean zatitzen du (nerbio hipogloso nagusiaren erdiguneari dagokiona), eta gainetik biribildutako goragune batean amaitzen da, \"eminencia teres\" delakoa (kanpo begi nerbio motorraren erdiguneari dagokiona). Kanpoalderago, gris koloreko hiruki formako sakonune bat dago, hegal grisa edo beheko fobea (nerbio glosofaringearra eta nerbio neumogastrikoaren jatorri erdiguneei dagozkiena). Kanporantz jarraituz, laugarren bentrikuluko pisuaren kanpoko angeluan, bigarren toki zuri bat dago, arinki goiagoa, kanpoko hegal zuria eratzen duena (erdigune bestibularrei dagokiena), eta bere goi-kanpoko zatian irtengune txiki bat du, tuberkulu akustikoa (koklearen erdiguneei dagokiena). Laugarren bentrikuluaren pisuan daude, baita ere, calamusaren zurtoinaren eta kanpo angeluaren artean, zabaletaranzko ildoak, ildo akustikoak edo kalamuaren bizarrak."}
{"id": "79265", "revid": "105290", "url": "https://eu.wikipedia.org/wiki?curid=79265", "title": "Leizaundia", "text": "Leizaundia Nafarroa Behereko Pirinioetako mendi bat da, Urkulu mendilerroa osatzen duten bostetako bat. Pirinioetako mendilerro hau osatzen duten bost mendietatik, txikiena da Leizaundia, 1179 metroko garaierarekin.\nAbiapuntuak.\nOrbaitzetako antzinako arma lantegitik, Azpegiko lepo eta nekropolitik Organbidea izeneko mugako pasabidera iristen den bidetik abiatua behar da. Organbidean, mugaz gain, harrespila eta trikuharria ere badaude. Hemen, metro batzuk gehiagoz jarraitzen da bidea Donibane Garazi eta Ezterenzubirantz, ondoren, ezkerretarantz doan bide bat hartzeko, gorantz doana Leizaundiako txabolarantz. Tontorra oso hurbil geratzen da, iparmendebalderantz. Bertara iritsi aurretik, izena ematen dion osinetik igarotzen da. Tontorraren oinean Urkulu izeneko borda dago. Bertatik, mugalerroa jarraituz, hurbil dagoen Urkulu mendira igo daiteke.\nJeitsierarako, interesgarria da iparraldeko aurpegitik egitea, aurpegi hau estaltzen duen pagadia zeharkatuz. Donibane Garazirantz doan bidera irtetzen da, eta eskumatik Organbideare iristen da, eta ondoren hasierako puntura.\nEsterenzubiko igoerak oso erraztuak daude Organbideako lepoko bideagatik."}
{"id": "79266", "revid": "512", "url": "https://eu.wikipedia.org/wiki?curid=79266", "title": "Baiasis", "text": "Baiasis, edo Baiosis euskal mitologiako Pirineo aldeko jainkoa izan zen Akitania erromatarraren garaian .\nBerari buruzko inskripzoak azaldu dira, Bazus-Aure herrian Pirinio Garaiak eta Gourdan-Polignanen, Garona Garaian. Bertan Garona ibaia Neste ibaiarekin elkartzen da.\nAladarea azaldutako tokia Erge eta Leheren jainkoen santutegietatik erdi bidean dago, Rivi\u00e9reko lautadan.\nEz dugu bere inguruko ezaugarrien berririk. Begira Etimologian.\nEtimologia.\n\"Ibaia\"rekiko lotura nahiko argia ematen du. Hau dela eta, baliteke Baiasis ibai baten dibinitatea izatea. Hala ere euskal toponimian ikusten dugu batzuetan ibai hitza tamaina ertaineko errekei eman zaiela ere, ez bakarrik ibai handiei. Argia azltzen da dena den Baiosi eta Garona eta Neste ibaien arteko lotura.\nEuskal toponimian gogoratu beharko genituzke Baias ibaia Araban, Baiakua Irunberrin edo Arbaiuneko arrolia Nafarroan, Baia Arroitzen, Baiartza y Kakueta Ameskoetan, Baibe, Imotz, Oltza eta Larraunen, Baibes Deierrin... Ahaztu gabe Baigorri toponimoa (begira Behigorri).\nInskripzioak.\n\"Baiosi Deo Ce Niria USLM\""}
{"id": "79267", "revid": "2048", "url": "https://eu.wikipedia.org/wiki?curid=79267", "title": "Gaztelu III (Andiako mendia)", "text": "Gaztelu III Nafarroako mendi bat da, Orarregi ere deitua, eta Andia mendilerroan dago. Garaiera 1.001 metrokoa du. Gaztelu mendiaren tontorra zorrotza da eta ondo ikus daiteke Irurtzundik, baita inguruko beste toki batzuetatik ere. Tontorrean, gaztelu baten hondakinak daude, eta hortik datorkio izena.\nKondairak gotorlekua mairuek egin zutela dio, beharbada Sajrat Qays izeneko gotorlekua. Hain zuzen ere, Abderraman III.ak 924. urtean bere erasoetako bat jo zuen Pirinioetako lurraldeen aurka, eta Gazteluko gotorleku honetara iritsi zen Iru\u00f1eko erresuman txikizioak eragin ondoren, Iru\u00f1ea bera suntsituz. \nKordobako omeiatarrak Euskal Herrira Tuteratik sartu ziren, eta Irunberrira pasa ziren Leireko mendilerrotik: hortik, Iru\u00f1ea eta Irurtzunera jarraitu zuten. Ebro ibairantz jarraitu zuten, baina ez aurretik Gaztelu mendiko gotorlekua suntsitu gabe, Oskiako pasabidea defendatzen zuena. Hain zuzen, Oskiatik igarotzen zen Iru\u00f1errira sartuz Astorga eta Bordele arteko galtzada nagusia erromatarren garaian. \nAbiapuntuak.\nIparraldetik, Urritzola edo Errotzetik abiatzen da bidea; hegoaldetik, bidea Iltzarbe haranetik abiatzen da. Azken malda pikoa du."}
{"id": "79268", "revid": "119347", "url": "https://eu.wikipedia.org/wiki?curid=79268", "title": "Galera (Granada)", "text": "Galera Granadako probintziako (Espainia) udalerria da. 2007an 1.135 biztanle zituen."}
{"id": "79269", "revid": "9298671", "url": "https://eu.wikipedia.org/wiki?curid=79269", "title": "Leireko mendilerroa", "text": "Leireko mendilerroa Nafarroa Garaia eta Aragoi artean kokatuta dagoen mendilerro bat da, Zaragozako probintziarekiko mugatik gertu dagoena. Inguruan dituen udalerriak Zangoza, Irunberri eta Ledea dira.\nBere punturik altuena Arangoiti mendia da, 1.356 metrorekin. Mendilerroan dagoen Leireko monasterioak ematen dio izena mendilerroari."}
{"id": "79270", "revid": "1545", "url": "https://eu.wikipedia.org/wiki?curid=79270", "title": "Brat Txirpojev", "text": "Brat Txirpojev (; ) Kurileen uhartediko errusiar uharte bat da. Bere hedadura 16 kilometro karratutakoa da eta hegoaldeko Kurileen uharteen taldean dago.\nGeografia.\nBrat Txirpojev uhartea honako koordenatu geografiko hauetan dago:\nIpar-ekialdean Txirpoi uhartea dago, eta hego-mendebaldean Urup uhartea, Urup itsasarteak banandua. Bussol itsasarteak banatzen du uharte hau erdialdeko Kuril uharteen taldetik\nAdministratiboki, Sakhalingo oblastak kontrolatzen du."}
{"id": "79271", "revid": "23317", "url": "https://eu.wikipedia.org/wiki?curid=79271", "title": "Sociedad Deportiva de Remo Castre\u00f1a", "text": "Sociedad Deportiva de Remo Castre\u00f1a (euskaraz \"Arraun Kirol Elkarte Castrotarra\") Castro Urdialesko (Kantabria, Espainia) arraun taldea da. 2013 arte Sociedad Deportiva de Remo Castro Urdiales izenarekin TKE Ligan aritu zen baina arazo ekonomikoen erruz taldea desagertu, bigarren taldearen izena hartu eta bi urtetan jarraian maila galdu zuen.\nHistoria.\nLehenengo estropadak.\nLehendabiziko garaipen ospetsua 1861eko ekainaren 23an lortu zuen Santanderren, non Isabel II.a erreginaren aurrean zenbait talde kantabriar eta bizkaitar gainditu zituen. Gerra Zibilaren aurretik Santanderren jokaturiko estropadetan sarritan aritu zen, garaipenik lortu ez bazuen ere. Emaitzarik onena 1933ko bigarren postua da, garai hartan erabat nagusi zen Pedre\u00f1aren atzetik.\nLehen aro honetako amaiera 1950ean jar dezakegu. urte hartan Castron bertan jokatu zen Espainiako Traineru Txapelketa irabazi zuen, baina arraunlari batzuen lizentziatan izandako akatsengatik txapelketa baliorik gabe gelditu zen.\nAipatzekoak izan ziren 1949an trainerillatan Zierbenarekin izan zituen lehia estuak. Castrok Espainiako Txapelketa irabazi zuen eta Zierbenak errebantxa gisa antolaturiko \"Kantauriko Txapelketa\". Hirugarren estropada bat antolatu zen Deustun garaile nagusia nor zen erabakitzeko baina bidean Castroko arraunlariek istripua izan zuten eta jokatu gabe gelditu zen estropada.\n70 eta 80 hamarkadak.\n1966 urtean Sociedad Deportiva de Remo Castro Urdiales sortu zen eta hasierako urteetan batel eta trainerilletan aritu zen. 1968an Espainiako batel txapelketa antolatu zuen eta elkarteko batelek lortu zituzten lehen eta bigarren postuak. Trainerilletan hirugarren egin zuen 1968 eta 1969an.\n1973an etxeko bandera jokatzen hasi zen eta bertan hartu zuen parte Castroko traineruak, 23 urtetako lehorraldiaren ondoren. Ordutik aro bikain bat hasi zuen, 1974 eta 1984 artean urtero Kontxako Banderarako sailkatu zelarik. Emaitzarik onena 1975ean eskuratu zuen, bigarren postua hain zuzen ere. Urte horietan 7 aldiz izan zen Kantabriako txapeldun eta Kantabrian jokaturiko estropada ugari ere irabazi zituen.\nUrte haietan estropada ugari antolatu zituen gainera, Castro Urdialesko Banderaz gain, Portus Amanus Saria eta Gurutze Gorriaren Bandera ere bai.\nXXI mendea.\nHamar bat urte makal aritu ondoren 90. hamarkadaren bukaeran Jose Luis Korta fitxatu eta gora egiten hasi zen. 2001 eta 2002ko Traineruen Euskal Ligak irabazteraino. TKE Liga eratu denetik lehen mailan aritu izan da beti eta 2009an liga irabazi zuen.\nHamarkada bikaina osatu du, izan ere Kontxako lau Bandera eta Espainiako Txapelketa bat irabazi baititu, beste garaipen askoren artean.\nDesagerpena eta jeitsiera.\n2013 urte hasieran ordea diru arazo larriak izan zituen eta epaitegietan aritu ondoren Kontxako Banderak enbargatu egin zizkioten. TKE Ligako abalari aurre egiteko modurik ez eta bigarren taldearen izenarekin aritu zen denboraldi horretan, Traineruen Kluben Elkarteko batzordeak horrela onartuta. Diru gabeziaren erruz ordea fitxaketarik ezin izan zuen egin eta aurreko urtean KAE 2. mailan zeuden harrobiko arraunlariekin osatu zuen trainerua. Honen ondorioz 12. postuan gelditu eta maila galdu zuen.\n2014 denboraldirako Sestaoko Iberia Arraun Elkartearekin akordioa lortu zuen. Bien arteko baturari esker bi traineru uretaratu zituzten KAE Ligan. Lehen mailan \"Castre\u00f1a\" izenarekin aritu ziren eta bigarren mailan \"Castro-Iberia\" izenarekin. Emaitzak oso txarrak izan ziren eta taldea KAE Ligako azken postuan geldituz maila galdu zuen. Hurrengo urteetan KAE 1 eta 2 maila artean ibili da igo eta jeitsi.\nAntolaturiko estropadak.\nCastro Urdialesek hainbat estropada antolatzen ditu herrian:\nB trainerua.\nUrte batzutan bigarren trainerua ateratzeko beste arraunlari izan ditu. \"Sociedad Deportiva de Remo Castre\u00f1a\" izan zuen. Bigarren traineru honek KAE Ligako bigarren maila irabazi zuen 2007an. 2013an SDR Castro Urdiales elkartea desegin zenean SDR Castre\u00f1a izena hartu zuen.\nLigak:\nBanderak:\nEmakumezkoen trainerua.\n2017an emakumezkoen trainerua atera zuen eta Gipuzkoako Ligan hartu zuen parte. Ez zuen jarraipenik izan. 2020an Kantabriako estropada pare batean aritu zen eta 2021ean berriz osatu du trainerua eta ETE Ligan arituko da."}
{"id": "79272", "revid": "880", "url": "https://eu.wikipedia.org/wiki?curid=79272", "title": "Arketas", "text": ""}
{"id": "79273", "revid": "23317", "url": "https://eu.wikipedia.org/wiki?curid=79273", "title": "Sociedad Deportiva de Remo Astillero", "text": "Sociedad Deportiva de Remo Astillero (euskaraz: \"Astillero Arraun Elkartea\") El Astilleroko arraun elkartea da. Bere palmaresean 2 Kontxako Bandera, 8 Espainiako Txapelketa eta 2 TKE Liga ditu. Kantabriar taldeen artean garaipen gehien eskuratu dituen elkartea da.\nHistoria.\nSorrera.\n1966an Jos\u00e9 del Castillok sortua, tosta finkoan, mota guztietako kategorian hartu du parte: bateletan, trainerillatan eta trainerutan eta baita tosta mugikorrean ere. Sortu eta berehala hasi zen emaitza onak izaten. 1967an Kantabriako bere lehen txapelketa irabazi zuen eta hurrengo urteetan Pedre\u00f1aren aurkari zuzena bihurtu zen. Garai hartan Orioren aurkako desafioak jokatu zituen, gipuzkoarren aurrean galtzea tokatu bazitzaion ere. 1970an Jose Angel Lujanbio patroia ekarri zuten eta honek indar berria eman zion taldeari. 1972ko denboraldia bikaina egin zuen, baina Kantabriako txapelketa irabazi ez izanak Kontxako Banderan parte hartzeko aukera kendu zion. Gainerako estropada guztiak irabazi zituen.\nUrrezko aroa.\n2000 urtean Jose Manuel Francisco entrenatzaileak talde indartsua osatu zuen berriro eta Izortz Zabala bermeotarra patroi zuela TKE Ligan sartuz bi ekitaldi irabazi zituen, bai eta Kontxako bi Bandera ere. Honetaz gain zazpi Espainiako Txapelketa irabazi zituen 2000 eta 2008 artean, Kantauri itsasoko traineru indartsuenetakoa zela erakutsiz. Baina eskandalu handia ere sortu zen Astilleroren inguruan. Doping kontrol baten agertu ez izanak TKE Ligatik kanporatu eta bi urtez estropadarik ez jokatzera zigortu zuen taldea, txapelketak eta Kontxa bakarrik jokatu ahal izan zituelarik.\nTKE Ligara itzulera.\n2008an KAE Ligako bigarren mailan hasi eta urtez urte berriz TKE Ligara igotzea lortu zuen. Hurrengo urteetan erdiko txandan mantentzea izan zuen helburu nagusi. 2014ko kantabriar taldeen gainbeheraren erdian TKE Ligan mantentzeko ahaleginetan aritu zen eta mailari eustea lortu zuen bakarra izan zen, larri izan bazen ere. Hurrengo urteetan lasaiago aritu da Ligan eta Kontxan ere sartzear egon da 2015 eta 2016an zortzigarren egin baitzuen sailkapen estropadan, lehenengoan 22 ehunenekorengatik gelditu zen kanpoan. 2017an ordea urte txarra izan zuen eta TKE Ligan azken postuan gelditu ondoren maila galdu zuen. 2018an KAE Liga irabazi eta berriz ere TKE Ligara itzuli zen, urtebeterako ordea.\nKAE Ligara itzuli zenean taldea eraberritu eta aurreneko urtean ozta ozta mantendu bazen ere 2021ean 12. egin eta maila galdu zuen. Hurrengo denboraldietan KAE 2 Ligan maila kaskarra eman du.\nEmakumezkoen trainerua.\n2008 eta 2009an Kontxako Banderan bigarren postuan gelditzea lortu zuen Maria Gil patroi zuela. Hau izan zen denboraldi bakoitzean jokaturiko estropada bakarra.\n2010an Kantabriako selekzioa izenarekin Euskotren Ligan aritu zen eta laugarren egin zuen. Alba Rocillo izan zen patroia baina azken estropadan lesionatu egin zen. Kontxako banderarako sailkapen estropadan Sara Vazquez aritu zen eta taldea ez zen Banderarako sailkatu.\nHurrengo urtetan ez zuen trainerurik atera baina 2013an Santo\u00f1ako traineruan aritu ziren hainbat arraunlari. Horretaz gain aurredenboraldiko etxeko estrpadetan parte hartu izan du.\n2023an lehenengo aldiz hartu zuen parte liga batean eta denboraldi osoa eginez. ETE Ligan izan zen eta zortzi trainerutatik bosgarren egin zuen.\nAntolaturiko estropadak.\nAstillerok, 1971etik aurrera Astilleroko Bandera antolatzen du ibaian, gehienetan erlojuzkontra jokatzen dena. Denboraldi-aurreko estropada ere antolatzen du martxoa aldera, San Jose traineruen igoera (Astillero)."}
{"id": "79274", "revid": "17", "url": "https://eu.wikipedia.org/wiki?curid=79274", "title": "Astillero (argipena)", "text": "Astillero hitzak adiera zenbait ditu:"}
{"id": "79275", "revid": "512", "url": "https://eu.wikipedia.org/wiki?curid=79275", "title": "Castro", "text": "Castro gaztelerazko kastro hitzaren grafia da. Berarekin izen ugari izendatzen dira. Abizen gisa ere ezaguna da:\nLekuak.\nErrioxa.\n \n "}
{"id": "79277", "revid": "56334", "url": "https://eu.wikipedia.org/wiki?curid=79277", "title": "Gabriel Mar\u00eda Incl\u00e1n", "text": "Gabriel Mar\u00eda Incl\u00e1n Iribar (Barakaldo, Bizkaia, 1959) euskal mediku eta Euzko Alderdi Jeltzaleko politikaria da. Eusko Jaurlaritzaren osasun sailburua izan zen 1999tik 2009ra.\nBiografia.\nEHUn Kirurgia eta Medikuntzan lizentzia eta doktoreduna. Enpresen zuzendaritzan, Ospitaleko Kudeaketan eta Osasun Publikoan graduduna da. 10 urtez Barne Medikuntzan jardun zuen Gurutzetako eta Galdakaoko Ospitaletan.\nHonako kargu hauek bete ditu: Galdakaoko Ospitaleko kudeatzailea (1986-1988), Gurutzetako Ospitaleko mediku zuzendaria (1991-1997); Osakidetzako Osasun Laguntzako zuzendaria (1997), eta Osasun Plangintza eta Ebaluazioko zuzendaria (1999). 1989tik 1991ra, Bilboko Medikuntzako Zientzien Akademiako Idazkari Orokorra izan zen, eta 1994tik 1996ra, Espainiako Arteriosklerosi Elkarteko kidea. 1999tik 2009ra, Eusko Jaurlaritzaren Osasun sailburu izan zen, bi legealditan zehar."}
{"id": "79278", "revid": "6327", "url": "https://eu.wikipedia.org/wiki?curid=79278", "title": "Galdakaoko Ospitale", "text": ""}
{"id": "79280", "revid": "23317", "url": "https://eu.wikipedia.org/wiki?curid=79280", "title": "Sociedad Deportiva de Remo Pedre\u00f1a", "text": "Sociedad Deportiva de Remo Pedre\u00f1a (euskaraz: \"Pedre\u00f1a Arraun Kirol Elkartea\") Marina de Cudeyoko (Kantabria, Espainia) Pedre\u00f1a auzoko arraun taldea da.\nKoloreak.\nPedre\u00f1aren kolore klasikoak elastiko zuria eta traineru beltza izan dira. 2018an \"La Pedre\u00f1era\" traineru zuria estrenatu zuten eta elastiko beltza jantzi zuten, baina hurrengo urtean kolore klasikoak berreskuratu zituzten. 2021. denboraldian berriz uretaratu du \"La Pedre\u00f1era\" zuria.\nHistoria.\n1895ean sortua, tosta finkoan, mota guztietako kategorian hartu du parte: bateletan, trainerillatan eta trainerutan eta baita tosta mugikorrean ere. Bere palmaresean 4 Kontxako Bandera eta 8 Espainiako Traineruen Txapelketa ditu.\nLehenengo urteak.\nPedre\u00f1ako ontzi baten lehenengo agerraldia 1895ekoa da. Salustino Higuerak bazuen \"Laurak Bat\" izeneko trainerua. Honek Jose Ansorena mutrikuarra ekarri zuen patroi lanetarako eta 1900 artean hainbat garaipen lortu zituen. Santanderko estropadak jokatu zituen XX mendearen hasieran eta 1919 eta 1920an garaipen handiak lortu zituen. 1932 eta 1933an ere txapeldun atera zen. Santander inguruko koadrillek hartzen zuten parte estropada haietan.\n40. hamarkada.\nPedre\u00f1aren lehenengo \"urrezko aroa\" izan zen. Garai hartan Pepe Bedia \"Josel\u00f3n\" patroi zuela, \"Castilla\" traineruak Kontxako bandera hiru aldiz irabaztea lortu zuen. \"Castilla\" trainerua Ginean egin zuten eta oso arina zen, 165\u00a0kg baino ez zituen pisatzen, garai hartakoen erdia. Bilbo aldean eta Santander aldean ere bandera ugari jaso zituen. Emaitza onek puzturik Espainiako txapelketan antolatzea bultzatu zuen, bai eta irabazi ere. Garai hartan etsai nagusi Hondarribia, Orio eta Kaiku izan zituen. 1949an ia dena irabazi ondoren arraun egiteari utzi zion taldeak.\n60. hamarkada.\nBigarren urrezko aroa Hondarribiaren berpiztearekin batera iritsi zitzaion Pedre\u00f1ari 60. hamarkadaren bukaeran. Urte haietan Pedre\u00f1ak Espainiako txapelketa ia guztiak irabazi zituen, Hondarribia Kontxan nagusitu zen bitartean. Bien arteko desafioak ere famatuak izan ziren, Santo\u00f1an adibidez 30.000 ikusle elkartu ziren1968ko abuztuaren 18an.\nAzken garaipen sonatua 1976an izan zuen, pronostikoak hautsiz Kontxako bandera irabazi zuenean.\nAzken urteak.\n2005ean Kontxa irabaztear egon zen, denborale izugarriak bigarren txandako traineruak nabarmen kaltetu zituenean, baina Orio abordatu izanagatik kanporatua izan zen.\nBestalde, TKE Liga martxan jarri denetik Pedre\u00f1a beti goren mailan ibili da, zorte handirik izan ez duen arren. Azken urteetan diru sarrerak gutxitu eta maila apalagoa eman du, 2012 eta 2013 urteetan 10. postuan gelditu da. 2014an diru arazo latzen ondorioz ezin izan zuen kalitatezko tripulazioa osatu eta 19 punturekin azkena gelditu zenez maila galdu zuen. 2015 urtean KAE Ligan bandera bat irabaztea lortu zuen baina sailkapen orokorrean zazpigarren postuarekin konformatu behar izan zuen. Hurrengo urteetan bigarren txandan aritzea egokitu zaio.\n2020. urtean Joseba Fernandez entrenatzailea fitxatu zuen eta denboraldia txukun hasi zuen, Kantabriarren artean jokaturiko estropada guztiak irabaziz (tartean Kantabriako txapelketa). KAE Liga bera ere nagusitasun osoz irabazi zuen, tartean zortzi estropada, baina play-offetan ez zuen igotzerik lortu. 2021. denboraldirako Juan Mari Lujanbio patroia fitxatu zuen. Kantabriako estropadetan nagusi izan zen. Hurrengo urteetan KAE Ligako txanda nagusian ibili da, play-offak berriz jokatu ere bai, baina ez du lortu mailaz igotzerik.\nEmakumezkoen trainerua.\n2021eko otsailean jokatu zuen estropada aurrenekoz. Camargon izan zen eta garaipena lortu zuen Castroren aurkako lehian.\nAntolaturiko estropadak.\nPedre\u00f1ak Marina de Cudeyoko Bandera antolatzen du urtero."}
{"id": "79281", "revid": "336", "url": "https://eu.wikipedia.org/wiki?curid=79281", "title": "Isilpeko polizia", "text": "Isilpeko polizia edo Polizia sekretua, sekretupean lan egiten duen polizia erakunde bat da, eta sarri, baliabide terroristak erabiltzen ditu oposizio politikoa, ezadostasunak eta sedizioa ezabatzeko, edo polizia estatua sustatu eta indartzeko baliabide bezala.\nDemokrazia bidez zuzentzen diren estatuen gehiengo handi batek ere, isilpeko polizia erabiltzen dute euren Adimen Zerbitzuetan. Ohi, zerbitzu honek, metodo demokratiko eta legezkoak erabiltzen ditu, Estatuaren osotasuna babesteko euren xedea lortzeko, batzuetan, bere funtzio berezietatik at dauden gauzak egiten dituzten arren, eta orduan, zalaparta handia sortzen da."}
{"id": "79282", "revid": "119347", "url": "https://eu.wikipedia.org/wiki?curid=79282", "title": "Garabi (musika taldea)", "text": "Garabi Zarauzko musika taldea da.\nHistoria.\nIzenak dioen bezala, garai batean bik osatzen zuten taldea: Axier Arriagak eta Oier Aranzabalek. Olerkiak eta gitarra akustiko soilez, zein, armonikaz apaindutako doinuak zituzten ardatz nagusitzat. 2007ko uda amaieran banda bihurtu zuten bikote huts zena. Nahiz eta oraindik ere Garabi izena mantendu, orain bost dira.\nHaien lehenengo kontzertua talde bezala, baina oraindik Ander bateriajolea gabe, Euskalduna tabernan eman zuten Kafetorero Zarauzko kultur elkartearen egitasmoaren barne. Bertan maketan dauden zenbait kantu jo zituzten, hastapenetakoak hain zuzen eta harrera ona izan zuten ikusentzuleen aurrean. Hortik aurrera batera jarraitzea erabaki zuten, eta talde bezala eboluzionatu dute Rock ikutu handiagoarekin.\nEstiloa.\nHasieran doinu akustiko huts zirenak, orain talde itxurak eraberrituta, Pop Folk eta Rock&amp;Roll ikutuak ditu, blues ikutu batekin. Garaje doinuak direla nabari da, etxean entsegatutako doinu alai bezain zaharrak. Esan daiteke nahiko klasikoak direla, ez baitute efekturik erabiltzen haien musika jazterako orduan, misterio askorik gabeko doinuak misterioarekin jota.\nErreferentzia gisa Asier Serrano hartu daiteke, antzeko estilo bezala. Lorelei taldearekin egindako lanaren ikutua baitu Garabiren musikak."}
{"id": "79284", "revid": "1491", "url": "https://eu.wikipedia.org/wiki?curid=79284", "title": "Garabi", "text": "Garabi bat mugimendu ez-jarraia duen gauzak igotzeko makina bat da. Normalean poleak, pisuak eta makina sinpleak darabiltza, mekanikaren bitartez pisu handiko gaiak erraz igoz.\nLehenengo garabiak antzinako Grezian asmatu ziren eta gizaki zein animaliek bultzatzen zituzten. Garabi hauek batez ere eraikin altuak egiteko erabiltzen ziren. Geroago handiagoak ziren garabiak asmatu ziren, polea hobeak erabiliz, eta beraz pisu handiagoa igotzea ahalbidetu zen. Erdi Aroan itsas-portuetan eta ontzigintzan erabili ziren, horietako batzuk harrira lotuak. Hasiera batean garabiak zurez egiten baziren ere industria iraultzaren ondoren batez ere altzairua eta burdina erabili dira."}
{"id": "79285", "revid": "1028", "url": "https://eu.wikipedia.org/wiki?curid=79285", "title": "Judo", "text": "Judoa (japonieraz \u67d4\u9053 \"j\u016bd\u014d\", hitzez hitz hartua \u00abbide samurra\u00bb edo \u00abmalgutasunaren bidea\u00bb) japoniar borroka arte bat da, 1882an Jigor\u014d Kan\u014dk sortua, pedagogia fisiko, mental eta moral gisa. Borroka bide tradizionalarekin alderatuta, judoa \"shin bud\u014d\" bat da, hau da, \u00abborroka arte modernoa\u00bb, beraren adar bat bilakatu baita borroka kirol eta kirol olinpiko, 1964ko Tokioko Olinpiar Jokoen karietara.\n21 urte zituela, borroka arteetako maisuen hiru \"densho\" (\"menkyo\" edo irakaskuntza baimenen baliokideak) eskuraturik, Jigor\u014d Kan\u014dk bere metodo propioa hartu zuen, \u00ab\"j\u016bd\u014d kod\u014dkan\"\u00bb izendatuta. 1920an, bere artearen filosofia bi goibururen bidez definitu zuen: \u00ab\"Seiryoku zenyo\"\u00bb, energiaren erabilera egokia, eta \u00ab\"Jita kyoei\"\u00bb, elkarrekiko laguntza eta oparotasuna.\nKan\u014dk borroka arteen eskola zaharretako edozein teknika arriskutsu baztertu zuen, judoa hezkuntza sistema bat bihurtzeko, jarduera fisiko eta moralerako, bere herrialdeko gazteentzat. Aldarazi egin zuen esku biluzizko borroka gerlari eta basati hura (gaur egun jiu-jitsu izenaz ezagutzen dena) etikaren eta autokontrolaren bilaketa nagusi dituen arte bat bihurtzeraino, norberaren nortasuna eta gogo aldarte konstruktibo eta ez-bortitza garatzeko.\nNorgehiagokan, judokaren helburu nagusia da aurkaria botatzea, edo lurrera eramatea eta geldiaraztea (kontrol teknikak), edo giltzadurekin eta itotzeekin uztera behartzea. Judoaren arauak eboluzionatu egin dira borroka artearen eta perkusio tekniken sorreratik, eta arma tradizionalak ez daude baimenduta, non eta ez den forma teorikoan (\"kata\"); ez dira onartzen ez lehian, ezta praktika librean (\"randori\") ere .\nJudoa egiten den lekuari \"dojo\" deitzen zaio (\u9053\u5834, \"d\u014dj\u014d\", hitzez hitz \u00abbidea ikasteko lekua\u00bb). \"Judoka\" izena jasotzen duten kirolariek kotoi indartuko jantzi bat daramate, \"judogi\" izenekoa, nahiz jende askok \"kimono\" esaten dion, oker, kimono hitzak beste arropa mota bat adierazten baitu japonieraz). Judogia zuria da gehienetan, baina nazioarteko lehiaketetan borrokalarien arteko bereizketa errazteko, bi judoketako batek judogi urdin bat eraman dezake. Judoa oinutsik egiten da, eta judogiaren azpian biluzik gizonezkoetan, edo barrengo kamiseta zuri batekin, emakumezkoetan.\nJudokek entrenamenduak eta lehiaketak egiten dituzte lauki formako gainazal lau batean, tatami izenekoa. Tatamia elkarren ondoan jarritako alfonbra multzo batek osatzen du. Hauek dentsitate handiko apar hedatuz eginda daude, horrela erorketak leuntzeko. Hasieran, arroz txirikordatuaren lauza lodi eta trinko bat erabiltzen zen.\nHistoria.\nJudoaren jatorria Japonian dago, XVII. mendean. Garai hartan, klase militarrak eragina handia zuen eta, ondorioz, herrialdean armarik gabeko borroka jarduera bezala sustatu zen.\nJudoa sortu zen momentua berezia izan zen; Japonia garai hartako sistema feudaletik irteten ari zen, mendebaldeko herrialdeak baino ehunka urte geroago. 1853an sinatu zituen lehen laguntasun hitzarmenak Europako herrialde batzuekin eta, pixkanaka-pixkanaka, nazioarteko komertziora hedatzen hasi zen. 1867an botere politiko guztia enperadorearen esku geratu eta feudalismoa desagertu zen; aldaketa politiko horiek guztiek Japoniako modernizazioa ekarri zuten.\nGarai modernoan ezagutzen den judoa, Jigor\u014d Kan\u014dk (\u5609\u7d0d \u6cbb\u4e94\u90ce \"Kan\u014d Jigor\u014d\") sortu zuen 1882an, kirol praktika garatu eta bultzatzeko xedez, jiu-jitsu izeneko babes sisteman oinarrituta. Kan\u014d konplexio txikiko mutikoa zen gaztetan, eta, fisikoki indartsu sentitzeko, jiu-jitsu ikasten hasi zen. Teknika barneratuta, borroka arte berri bat sortu zuen, non alderdi fisikoa ez baitzen funtsezko elementua.\nJudoaren ospea pixkanaka-pixkanaka areagotzen joan zen, izan ere, 1964an, Tokion, gizonezkoen kategoria kirol olinpiko bilakatu zen. Ondoren, Bartzelonako 1992ko Olinpiar Jokoetan emakumezkoen kategoria ere egitarau olinpikoaren parte izatera pasatu zen.\nJiu-jitsutik judorako bilakaera.\nJudoaren helburua da pertsona bere osotasunean lantzea eta, horretarako, bi printzipio nagusi biltzen ditu:\nHortaz, gizartearentzako pertsona hobeak (osasuntsuak, indartsuak, eraginkorrak\u2026) heztea du xede.\nMilioika pertsonak praktikatzen dute mundu osoan zehar. Jiu-jitsuak ez bezala, judoak borroka alde batera uzten du eta pertsonaren integritatean oinarritzen da, hau da, judoa heziketa-tresna moduan erabiltzen da.\nGarai modernoak eta nazioarteko garapena.\nJudoa izan da nazioarteko onarpena lortu duen lehen japoniar borroka artea.\n1948an, Europako Judo Federazioa (\"European Judo Union, EJU\") eratu zen, Europako judo elkarte eta federazio guztien ordezkari gisa. 1951n, Bigarren Mundu Gerraren ondoren antolatu ziren lehen aldiz Europako Judo Txapelketak Parisen.\n1951n bertan sortu zen Nazioarteko Judo Federazioa (\"International Judo Federation, IJF\"), kirol honen munduko foro gisa. 1956an, Munduko Judo Txapelketak egin ziren Tokion.\nJudoa 1964ko Tokioko Olinpiar Jokoetan sartu zen, lehenengoz, programa olinpikoan. Japonian hain hedatua zegoenez, herrialde antolatzaileak bultzatzen zuen ekitaldi olinpikoaren barruan sartzea, kirol olinpikoen zerrendan kirol berri bat gehitzeko aukera zeukanez gero. Lau proba antolatu ziren, pisu desberdinetako lau kategoriatan, guztiak gizonezkoentzat, garai hartan emakumezkoen judoa gutxi garatuta baitzegoen oraindik. Lehiaketan, Japoniako judokek urrezko lau dominetatik hiru irabazten zituzten. Japoniaz kanpoko bakarra Anton Geesink herbeheretar judokak irabazi zuen, kategoria librean nagusituta. Garaipen hura garrantzizkoa izan zen, gezurtatu egin baitzituen judoa japoniarren \u00abehiza barruti pribatu\u00bb gisa irudikatzen zuten kritikak. Judoa behin betiko onartu zen 1972an, Municheko Olinpiar Jokoetan.\n1976an, emakumezkoen Europako lehen txapelketak egin ziren, eta 1980an, emakumezkoen munduko lehen txapelketak. Olinpiar Jokoei dagokienez, emakumezkoen judoa erakustaldiko kirol gisa ageri zen1988an Seuleko Olinpiar Jokoetan, baina 1992an Bartzelonako Olinpiar Jokoetara iritsi behar izan zen ofizialki programan onartua izateko.\nParalinpiar Jokoetan, judoa 1988an onartua izan zen programa ofizialean.\nMundu zabalean, 2019an, gehien praktikatzen ziren borroka arteetan judoa hirugarrena zen, karatearen eta taekwondoaren ondoren. Kalkuluen arabera, 40 milioi lagunek egiten zuten judoa urte hartan. Judoa gehien hedatua dagoen herrialdeei dagokienez, Frantzian judoa lehen borroka artea zen 2022an, karatearen eta aikidoaren aurrean. Lizentziadun kopuruari dagokionez, Frantziako bosgarren kirola zen 2018an (futbolaren, tenisaren, saskibaloiaren eta ekitazioaren atzetik); 590.000 bat lizentzia zituen, horietatik %\u00a029,2 emakumezkoenak, eta 5.400 klub baino gehiago.\nJudoaren kode morala.\nJudoa sortu zuenean,Jigor\u014d Kan\u014dk gorputza eta espiritua hezteko bitarteko bat erauzi nahi izan zuen jiu-jitsutik, \u00abnazio oso baten heziketara egokitua\u00bb. Horregatik, sorreratik bertatik, judoaren irakaskuntzak bat egin izan du judokari balio moral sendoak ematearekin. Judoaren balio batzuk zuzenean ateratzen dira bushidotik.\nEuropan, Frantzian zehaztu zen lehenen, 1985ean, Judoaren Kode Morala, Bernard Midanek, gerriko beltzen eskola nazionalaren ohore eta moral kodean oinarrituta, Nitoberen testuaren arauz.\nBorrokaldi batean aurkariari ematen zaion begirunea eta konfiantza funtsezkoak dira. Hain zuzen, judoka batek aurkaria erorarazten duenean, hartualdiaren kontrola mantendu behar du, eta hartualdi gehienek aurkaria atxiki behar dute \u00abbehar bezala\u00bb eror dadin. Bestela, aurkaria larri zauritu daiteke. Besoetako giltzek erraz dislokatu ditzakete aurkariaren artikulazioak. Itotzeak ere oso arriskutsuak izan daitezke, gaizki egiten badira edo gaizki kontrolatzen badira. Alabaina, judoka batek borrokan beste judokarekiko begirunea eta konfiantza erabatekoak dira. Judoan, garrantzitsuagoak dira balio moralak teknika bera baino.\nJudoaren praktikan egiten diren etengabeko agurrak dira kirol honetan gailentzen den begirunearen adierazle ikusgarriena.\nErritua edo etiketa.\nJaponiarrek ez diote elkarri eskua estutzen kaixo esateko, kontakturik ez izateagatik batez ere higiene kezka batez. Beraz, urrutiko agurra, soina aurrerantz makurtuz, arrunta da Japoniako eguneroko bizitzan, eta, beste horrenbeste, izaera zeremonial bat hartzen du Japoniako borroka arteetan.\nJudo borroka bat \u00ab\"rei\"\u00bb agurrarekin hasi eta amaitzen da. Agurrak duintasuna eta barne bakea adierazten ditu, borrokaren aurretik eta ondoren. Arauen begirunea, zuzentasuna eta zintzotasuna ere iragartzen ditu. Judokak astiro eta garrantziz agurtu behar du, agurtzen duenarekiko begirunea agerrarazteko eran. Agurra ahaztu edo edo gaizki egitea oker ulertutako eta azalkeriazko judo baten zeinua da.\nAskotariko agurrak dojoan.\nErritual bat dago judoaren praktikan, \u00abetiketa\u00bb moduko bat, jokabide zeremonial bat, besteak beste ekintza hauek eskatzen dituena:\nJudo saio batean, judokak bikotea agurtzen du, belauniko edo zutik, lan motaren arabera; lurrean egiten bada (\"ne-waza\"), agurra belauniko egin behar da.\nAgur moduak.\nJudoan agur egiteko bi modu bereizten dira:\nTeknikak.\nOinarrizko hiru kategoria daude tekniken barruan. Alde batetik, \"nage-waza\" (proiekzio-teknika), bestetik, \"katame-waza\" (kontrol-teknika) eta azkena, \"atemi-waza\" (kolpe-teknika). Judoan teknika ezagunenak lehenengo biak dira.\nAtemi waza (kolpe teknikak).\nAtal honetan, judoka batek bestea kolpe baten bidez desorekatzen du eta horrela lurrera bota.\nTatamia.\nJudoa \"tatami\" izeneko tapiz bigun batean burutzen da. Tatamia japonierazko termino bat da eta bere sorreran \u00abtolestua eta pilatua\u00bb esan nahi zuen. Japoniako etxeetako elementu bereizgarria da eta, antzina, etxeko gela garrantzitsuen zorua estaltzeko erabiltzen zen. Tradizionalki, lastozkoak ziren, baina gaur egun poliestirenozkoak izan ohi dira. Gehienetan, tatamiak egurrezko zoru baten gainean jartzen dira.\nLehiaketako tatamiak 4 edo 5 zentimetroko lodiera izan ohi du; lodiera horrek erorketak arintzen laguntzen du. Lehiaketako tatamien koloreak askotarikoak dira, baina joko olinpikoetan eta munduko txapelketetan, ohikoenak horia eta urdina dira.\nLehiaketetarako homologatutako judo tatamiak 8 x 8 metro ditu, 2 3 metroko segurtasun-eremuaz gain. Olinpiar jokoetan eta judoko mundialetan, borroka eta segurtasun eremuak Judoko Nazioarteko Federazioak ezarritako neurriak izan behar ditu. Borroka eremuak 8 x 8 metro izan behar du eta, segurtasun eremuak, aldiz, 14 x 14 metro, borroka eremua inguratuz.\nJanzkera.\nJudogia.\nJudoan erabiltzen den janzkera berezia da: \"judogi\" deitzen den arropa da, praka eta jaka batez osatua dagoena. Horrez gain, \"obi\" izeneko gerrikoa erabiltzen da.\nJudogia XX. mendea baino lehenago Japonian erabiltzen zen janzkeratik eratorri da. Judogiaren kolorea urdina edo zuria izan daiteke, hala ere, zuria da gehien erabiltzen dena. Kolore urdineko judogiak berau baimenduta dagoen lehiaketetan bakarrik erabil daiteke, eta inoiz katak egiteko. Orokorrean, judogiak kotoizkoak dira.\nObia edo gerrikoa.\nEsan bezala, judogiaz gain, judokek gerriko bat erabiltzen dute, \"obi\" izenekoa. Obiak, jantzia lotzeaz gain, judokaren maila adierazten du. Hau da, judoaren gradu-sistema (\"kyu\" eta \"dan\"-ak) gerrikoaren kolorearen araberakoa da. Mailaketa progresibo hau Mikonosuke Kawaishi maisuak asmatu zuen Frantzian.\nZinta edo gerrikoaren koloreak pertsonaren ikasketa eta hazte prozesua sinbolizatzen du. Kolorea iluntzen doa, diziplinaren praktika-urteekin batera. Japonian bakarrik kolore zuria, marroia eta beltza erabiltzen dira. Baina mendebaldean, zazpi kolore erabiltzen dira, bakoitzak ikasketa-prozesuaren fase bat adieraziz.\nGraduak edo gerrikoak.\nAlderdi orokorrak.\nJudoko graduak praktikatzaile bati esleitzen zaizkio, haren maila teknikoa, borrokarako eraginkortasuna, antzinatasuna eta inplikazio maila adieraztearren; gainera, haren ezaugarri moralak ebaluatzeko aukera ematen dute, hau da, judoaren kode morala zorrotzari dagokion heinean. Gutxieneko arauak bete gabe, judoka batek ezin dezake gradurik lortu.\nKoloretako gerrikoak Erresuma Batuan asmatu ziren, 1920ko hamarkadaren erdialdean; gero, Mikinosuke Kawaishi adituak eraman zituen Frantziara, eta handik Europara eta mundu guztira. Gerrikoen hurrenkera, behetik goira, hau da: zuria, horia, laranja, berdea, urdina eta marroia . Goi mailako gerrikoak dira: beltza, 1. \"danetik\" 5.era; zuri-gorria, 6. \"danetik\" 8.era; eta gorria, 9. \"danetik\" eta 10.era.\nFrantzian, 1990eko hamarkadan, bi koloretako gerrikoak jarri ziren, hastapeneko mailetan (zuri-horia, hori-laranja, laranja-berdea), gazteenak era mailakatuagoan ebaluatzeko eta, nolabait ere, saritzeko. Bi koloreko gerrikoak izan daitezke, gehienetan, luzera guztian bi koloretan banatuta, edo, batzuetan, goragoko kolorearen xingola bertikalak josita, 5 cm-ko tartetan.\nOinarrizko graduen eskala (edo kolorezko gerrikoak).\nKolorezko gerrikoak (zuritik marroira) \"kyu\" izenekoak dira: bederatzigarren kyu zuritik, 1. kyu marroira doazenak..\nGerriko beltzaren azpiko graduak judo diplomatuko irakasle batek bakarrik eman ditzake, gehienetan klub baten barruan egindako ikasketa saioen ondorioz, kontuan hartuta irizpide teknikoak, lehiaketetako emaitzak edo partaidetzak, ikaslearen portaera (judoaren kode moralari lotutakoa), ikaskideekiko jokabidea eta abar.\n15 urtetik beherakoentzako oinarrizko graduen irudia (kyu).\nJarraian, kyuen eskalan egin daitekeen ibilbidea erakusten da, adinaren arabera, lau urterekin hasitako praktikatzaile batentzat eta aurrera egiteko biderik onena eginda.\nGoi mailako graduen eskala.\nKyuen gainetik, goiko graduak honela izendatzen dira: 1. mailatik 5. danera, gerrikoa beltza da; 6., 7. eta 8. graduan gerriko zuri-gorria erabiltzen da, bi koloreen banda bertikalak txandakatuta (6. danean, zuritik gorrira 20 cm; 7. danean, 15 cm; 8. danean, 10 cm); 9. eta 10. mailetan gerriko gorria.\nIturri batzuen arabera, ba omen dago gerriko berezi bat, gerriko gorriaren gainetik: Judoaren fundatzaile Jigor\u014d Kan\u014dk bakarrik lortu omen zuen, hilondoko ohore gisa, gerriko zuri zabala, 11. eta 12. danak irudikatzen dituena. Alabaina, Nazioarteko Judo Federazioaren arabera, kondaira bat besterik ez da.\nLehiaketa arauak.\nJudoaren arauak Nazioarteko Judo Federazioak ezartzen ditu. Arauak bilakaera bat izan ohi dute, hau da, aldatzen doaz, kirol gehienetan bezala, eta herrialde guztietan aplikatzen dira, judo federazio bakoitzaren ardurapean. Lehian, borrokalariak adinaren eta pisuaren arabera bereizten dira.\nEpaileak.\nEpaileak jantzi bereizgarri bat eramaten dute, eta eginkizun hauek dituzte:\nBorroka eremua.\nBorroka eremua lauki bat izan behar da, lehiatzaileen kategoriaren eta lehiaketa motaren arabera, 4-10\u00a0m metro bitarteko aldeak dituena. Karratu horren inguruan, segurtasun tarte bat egon behar da, 50 cm-koa. Gainera, bi borroka eremuren artean, 1-4\u00a0m bitartekoa tartea utzi behar da, eta 1-3 m bitarteko aldea, tatamiz estalita ez dauden eremuetatik..\nBorrokaldiaren garapena.\nBorroka hasi baino lehenago, bi borrokalariek lehen aldiz agurtzen dute tatamia, bertara sartzerakoan, eta, gero, itzuli egiten dira (epaileen atzetik igarota), borroka eremuaren erdian aurrez aurre jartzeko.\nOrduan, arbitroaren seinalearen zain egongo dira, besoak aurrera hurbilduz. Orduan, borroka eremua agurtzen dute (agur hori ez da derrigorrezkoa 2004az geroztik lehiaketetan, baina erakustaldietan egin ohi da), eta, gero, borroka hasteko distantziara daudenean, hau da, hiru bat metrora, elkar agurtzen dute, urrats bat egiten dute aurrera, ezkerreko oinaz, eta \"hajime\" hasiera seinalearen zain gelditzen dira.\nIrabazlea.\nJudo borroka baten helburua da \"ippon\" bilatzea, hau da, teknika eraginkor baten ondorioz berehalako garaipena lortzea. Judoan, zutikako borrokan, lau irizpideren arabera adierazten da hori: sorbalda zabalez erortzea, indarrez, abiaduraz eta kontrola galdu gabe. Borrokalari batek bi \"waza-ari\" markatzen dituenean (\"ippon\" aitortzeko behar den irizpideetako bat falta denean), esaten da \"waza-ari awasete ippon\" irabazi duela (\"waza-ari\" konbinatua \"ippon\" da).\n\"Ippon\" eman daiteke, baita ere, aurkariak utzi egiten badu borroka, itotze edo okerdura eraginkor baten ondorioz edo 20 segundoz edukitako immobilizazio baten ondorioz. \"Waza-ari\" bat ere lor daiteke 10-20 segundoko immobilizazio batekin.\nLehiaketak.\nLehiaketa arauak erregulatzeaz arduratzen den mundu-mailako erakundea Judoko Nazioarteko Federazioa da. Halaber, federazio honek hainbat lehiaketa antolatzen ditu, horien artean Munduko Judo Txapelketa. Judoa gizonezkoen kirol olinpiko gisa ezarri zuten lehen aldiz 1964ko Tokioko Jokoetan, non Anton Geesink holandarrak urrezko domina olinpikoa irabazi zuen, Japoniako Akio Kaminaga garaituz. Emakumezkoen judoa 1988an aurkeztu zen Olinpiadetan, erakustaldi gisa lehenik eta, 1992an, lehiaketa gisa.\nJudoa kirol paralinpiko gisa 1988ko Udako Joko Paraolinpikoetan sartu zuten, Seulen.\nJudo lehiakorrean bi puntu mota bereiz daitezke:\nBalioa duten ekintzetarako puntuazio sistema bat dagoen bezala, judokak egiten dituen akats edo arau-hausteetarako beste bat ere badago:\nPisuaren araberako sailkapena.\nGaur egun 7 maila daude, parte hartzaileen pisuaren arabera:\nNazioarteko lehiaketak.\nJudoko lehiaketak garrantziaren arabera sailkatzen ditu Nazioarteko Judo Federazioak. Txapelketa bakoitzean parte hartzaileek lortzen dituzten emaitzen arabera, kategoria bakoitzaren munduko sailkapena ezartzen dira.\nMunduko sailkapen orokorrak erabiltzen dira txapelketetan serie buruak izango diren judokak izendatzeko."}
{"id": "79287", "revid": "2962", "url": "https://eu.wikipedia.org/wiki?curid=79287", "title": "Industria iraultza", "text": ""}
{"id": "79289", "revid": "336", "url": "https://eu.wikipedia.org/wiki?curid=79289", "title": "KV32", "text": "KV32 Erregeen Haraneko egipziar hilobi bat da, Nilo ibaitik gertu, gaur egungo Luxor hiri inguruan. Azken aurkikuntzek adierazten dutenez, hilobi honetan lurperatua izan zena Tiaa erregina izan zen, XVIII. dinastiakoa, Amenofis II.aren emaztea eta Tutmosis IV.aren ama zena.\nKokapena.\nKV32 hilobia, Erregeen Haraneko hegomendebaldeko uadiaren hegoaldeko adarrean dago. Erregeenak ez diren lurperaketetatik gertu dago, KV30, KV31, KV37 eta KV42 kasu. Toki honetatik gertuen lurperatuta dauden erregeak Tutmosis III.a KV34ean eta Siptah KV47an dira. Azken hilobi honen sarrera, nekropoliaren beste adar batean dagoen arren, bi hilobien ibilbideek, azkenean, hilobi kameren inguruan bat egiten dute. Ez ohiko gertaera hau, Erregeen Haranean beste bi alditan gertatzen da erregeen hilobiekin, eta honen arrazoia eraikitzaileen edo euren arkitektoen akats bat bakarrik izan daiteke, XIX. dinastiaren garaian, antzinagoko hilobietan zulo itsusiak ireki zituztenak.\nKV32 hilobiaren oinplanoa ez da errege hilobi batenaren tamainara heltzen, baina noble baten hilobiarena baino handiagoa da, bertan lurperatuta dagoen pertsonaren berebiziko garrantzia adierazten duena. XVIII. dinastian ohikoak diren beste hilobietan bezala, tokiak, sarrerako eskailera bat du, honen ondoren maldan dihoan pasabide bat, gero beste eskailera bat, eta azkenik jeisten ari den korridore bat. Erregina batena denez, hilobiak ez du hil putzurik, faraoiek garai hartan erabiltzen zutena, eta zuzenean kriptara pasatzen da, zati batean bakarrik industua dagoena, eranskin txiki bat duena, non KV47arekin talka gertatu zen. Erregeen haraneko 32. hilobiak, errege batena ez denez, ez du apaindurarik, bertan lurperatuta dagoen pertsona nor zen jakitea ezinezko bihurtuz duela gutxi arte.\nIndusketa.\nHilobi hau aurkitu zuen Victor Loret izan zen 1898an, \"Service des Antiquit\u00e9s\"ak zuzendua, nor tokia pixkatxo bat garbitu, planoak egin eta hilobia datatzera bakarrik mugatu zen. Lehen une batean piztu zuen interes urriak (KV34 eta KV35 hilobien aurkikuntzak KV32aren presentzia bigarren plano batetara pasatzea eragin zuen), Tutmosis III.aren familiako norbaitena edo Rejimra chatyarena zela pentsarazi zuen, garai hartakoa, baina zalantza askorekin aurkituko zen zeozer gehiago.\n2000. urterarte, MISR egitasmoarekin (Siptah-Ramses X.a Misioa), Basileako Unibertsitatearen aldetik, ez ziren berriz hasi beharrezko ziren hilobiaren garbitze lanak, azkenean, bertan lurperatuta zegoen pertsonaren izena aurkituz, sorpresa handiarekin, Erregeen Haranean hilobi propio bat izan zuten emakume urrietako bat. Ontzi kanopo kutxa baten hondakinek, Tiaa erreginaren nortasuna adierazi zuten, Amenofis II.a faraoiaren emazteetako bat, Amenofisen ondorengo izan zen Tutmosis IV.aren ama zena. Ez dago jakiterik KV32 hilobia lehenengokotik Tiaarentzat izan ote zen edo bere seme Tutmosis IV.a tronura igo zenean konpondu zen guztia. Edozein modutan, bertan lurperatua izan zen. Tiaaren momiari buruz ez dago ezer jakinik, baina, Erregeen Haranean lurperatua izan zenez, eta Tutmosis III.agandik gertu, honen momia salbatu delarik, posible da bere gorpua, ezkutalekuetako batean aurkitutakoetakoren bat izatea, eta oraindik identifikatu gabe daudenak."}
{"id": "79292", "revid": "58701", "url": "https://eu.wikipedia.org/wiki?curid=79292", "title": "Tiaa", "text": "Tiaa Dama, Amenofis II.a faraoiaren bigarren emazteetako bat zen (K.a. 1425 aldean) \"Errege Apaindura\" titulua zeramana. Oso gutxi jakin da emakume honi buruz. Dirudienez, bere jatorria umila zen, baita gortean zuen papera ere, honek, Amenofis II.arekin izan zuen semeak, Tutmosis IV.ak, noizbait tronura igotzeko itxaropen askorik ez izatea eragin zuelarik.\nTutmosis IV.a tronura igo zenean, honek, bere ama Tiaa \"Erregearen Ama\" eta zendutako Amenofis II.a faraoiaren \"Errege emazte Handia\" mailetara igo zuen. Honen ondoren, bere arrastoa historian galtzen da. Oso litekeena da Tiaa bere seme Tutmosis IV.aren erregealdiaren amaieran edo bere biloba Amenofis III.aren erregealdiaren hasieran hil izana, baina ez dago jakiterik bere lurperaketa tokia zein izan zen, Erregeen Haraneko KV32 hilobian bere izena aurkitu den arren."}
{"id": "79295", "revid": "23317", "url": "https://eu.wikipedia.org/wiki?curid=79295", "title": "Telmo Deun Arraun Kirol Elkartea", "text": "Telmo Deun Arraun Kirol Elkartea (eta aurrez Aita Mari Arraun Elkartea) Zumaiako (Gipuzkoa) arraun elkartea da. 1975eko abuztuaren 5ean sortu zen Aita Mari A.E. eta 2008an Telmo Deun A.K.E.-k haren tokia hartu zuen . \nBeste hainbat garaipenen artean Kontxako 3 bandera lortu dituzte zumaiarrek, gizonezkoek bi eta emakumezkoek bat; horrela, Zumaia izan zen historian gizonezkoen eta emakumezkoen Kontxako Banderak irabazi zituen lehenengo elkartea.\nZumaiarren aro onena 1980. hamarkadan izan zen, 1981 eta 1987 artean bereziki. Kontxako Banderak eta Espainia eta Euskadiko txapelketak irabazi zituzten. 1984an esate baterako jokaturiko 19 banderatatik guztiak irabazi zituzten. XXI. mendean TKE Ligan aritu izan da Zumaia hainbat denboraldiz.\n2005etik aurrera Zumaiako emakumezkoak ere trainerutan arraunean aritu dira. 2008an hirugarren egin zuten Kontxan eta 2012 eta 2013an Emakumezkoen bi Liga, Kontxa bat eta Zarauzko bi Ikurrina irabazi zituzten.\nUniformea.\nTaldearen kolorea gorria da eta traineruaren izena \"Telmo Deun\" da.\nHistoria.\nZumaiako traineruak, kluba sortu aurretik.\nElkartea sortu aurretik Zumaiako traineruek hainbat aldiz parte hartu izan zuten Kontxako Banderan. Gerra aurretik ohikoa izan zen zumaiarren parte hartzea, emaitza aipagarririk lortu ez bazuten ere. Lehenengo aldia 1920an izan zuen eta bost traineruren artean azkenak izan ziren, ondorengo urteak 1921, 1922, 1928, 1930 (Oikina izenarekin) eta 1932an. Bigarren aldia 50.hamarkadaren hasieran izan zen, 1951 eta 1954 artean urtero aritu ziren emaitzarik onena 1954ko hirugarren postua lortu zutelarik.\nAita Mari Arraun Elkartearen garai onenak.\n1968an, 1969an (hirugarren berriz ere) eta 1970. urtean Kontxako Banderan parte hartzeak animatuta 1975ean Aita Mari Arraun Elkartea sortu zuten zumaiarrek eta 1978an egin zuten debuta traineruetan. 1979an lortu zuen lehenengo garaipena Castron jokaturiko Gurutze Gorriaren aldeko estropadan. 1981ean irabazi zuen lehenengo bandera handia, Bilbo Hiriko Bandera, eta hemendik aurrera Euskal Herriko traineru handienetakoa bihurtu zen 1987rarte. Denboraldi gogoangarriak izan ziren 1983koa (Espainiako eta Gipuzkoako txapelketak eta Nerbioiko banderak), 1984koa (Jokaturiko 19 banderatatik guztiak irabazi zituenekoa, tartean bere lehenengo Kontxa eta Espainia, Euskadi eta Gipuzkoako txapelketak) eta 1987koa(13 banderaz jabetu zenekoa, Kontxa eta Espainiako txapelketa barne).\nAipatzekoa da 1983an Zumaia zela Kontxa irabazteko faboritoa, baina antolatzaileek modu ez argian Orio sailkatu izanagatik Kaiku, Castrok eta Zumaiak berak protesta gisa ez zuten parte hartu banderan. 1988 eta 1989an seina bandera eskuratu zituen baina maila dezente jaitsi zuen goraka zihoazen San Juan eta San Pedroren aurrean.\nXXI mendea.\n90. hamarkadan emaitza kaskarrak izan ondoren, 1992ko Kontxako 7. postua salbu, 2000. urtean Euskal Ligan bederatzigarren gelditu zen. 2001ean Getariarekin bat egin zuen, Paternina-Indaux eratuz (bakoitzaren babesleen izenak), eta izugarrizko denboraldia egin zuten, Kontxan bosgarren sailkatuz, Ligan laugarren, Gipuzkoako txapelketan bigarren eta A Ligakoa zen Plentziako Bandera irabaziz. 2002an berriz banatu ziren eta Zumaiak 15. egitea baino ez zuen lortu Ligan.\nTKE Liga sortu zenean Zumaia federazioaren Ligan gelditu zen. 2005ean 9 bandera irabaziz KAE Liga irabaztea lortu zuen eta ordutik aurrera TKE Ligan ari da. 2007an eta 2008an lorturiko zortzigarren postuak dira orain artean izan dituen onenak. \nTelmo Deun Arraun Kirol Elkartea.\n2008an ordea arazo ugari izan zituen Aita Mari Elkarteak eta bazkide batzuek \"Telmo Deun Arraun Kirol Elkartea\" eratu zuten, Eusko Jaurlaritzak Aita Mari A.E.-ren oinordeko hartzen duena. Haren kolore, egoitza eta materiala hartu zituen. Logotipoa zela eta hainbat eztabaida izan ondoren Aita Marik zuenaren antzekoa hartu zuen, Telmo Deun izena daramana.\nHurrengo urteetan jeitsiera play-off ugari jokatu zituen Zumaiak baina mantentzea lortu zuen. 2013an ere 11. postuan gelditu zenez play-offetara joan beharko izan zuen eta azkenean maila galdu zuen. 2014an eta 2015ean launa bandera irabazi zituen eta KAE 1 Ligako bigarren postua eskuratu zuen. 2014ko play-offean ez zuen igotzerik lortu baina 2015ean aukera estropada biak irabazita TKE Ligara itzuli zen, urtebeterako ordea. 2017an KAE Ligan 4. egin bazuen ere hurrengo urteetan bigarren eta hirugarren txandetan aritu da.\nB trainerua.\nZumaiarren arraun elkartea harrobiarekin lan handia egiten duen taldea da eta sarritan bi traineru atera ahal izan ditu, 2005ean, 2006an (Zarautzekin Urola Kosta osatuz), 2009an eta 2010an (KAE Ligako bigarren mailan hiru bandera irabazi eta ia lehenengo mailara igo zena).\nUrte pare bat lehorrean egon ondoren 2014an berriz osatu zuen trainerua eta KAE 2 Ligan aritu da 2016 arte. 2017rako ere izena eman zuen baina azken unean baja eman du.\nLigak:\nBanderak:\nEmakumezkoen trainerua.\nHastapenak.\n2005ean nesken lehenengo estropada (Txingudi Bandera) jokatu zenean Zumaiak Getariarekin batera hartu zuen parte. 2008 arte Getariarekin batera aritu zen eta 2009tik aurrera bera bakarrik, Ondarruko arraunlari batzuk hartuta, tartean patroia. Hasieratik Kontxako Banderaren finalean sartu zen eta 2011ean Kontxako lehenengo jardunaldia irabazi bazuen ere azkenean hirugarren postuarekin konformatu behar izan zuen.\nGarai onenak.\n2012 eta 2013 denboraldiak izan ziren zumaiarren urterik onenak, bietan Emakumezkoen Traineru Ligaz gain Gipuzkoako Liga eta Zarauzko Ikurrina irabazi baitzituen besteak beste. 2013an iritsi zen gainera aurreneko Kontxako Bandera, euskal talde batek lortu zuen lehenengoa.\n2014 denboraldian Ligarako sailkapena pasatu beharrik ez zuen izan. Aurreko urteetan baino motelago hasi zuen denboraldia baina abuztuaren bukaeran maila ona lortu zuen. Kontxako Banderan bigarren egin zuen, irabazlearengandik 3 segundu eskasera, eta Gipuzkoako Ligan ere bigarren amaitu zuen. 2015 denboraldia bikain hasi zuen. Gipuzkoako Ligako estropadak irabazi zituen eta Euskotren Ligarako arazorik gabe sailkatu zen. Baina denboraldiak aurrera egin ahala San Juan nagusitu zitzaion eta Euskotren Ligan bigarren eta Kontxan hirugarren postuan amaitu zuen. Euskadiko Txapelketa izan zen lortu duen garaipen aipagarriena. 2016 urtean ez zuen trainerua osatzerik lortu.\nEtenaren ondoren.\nHiru urte lehorrean egin ondoren 2019an itzuli zen trainerua. ETE Ligan bigarren egin zuen bost bandera irabazita, eta Kontxarako ere sailkatu zen. Play-offetan ordea ez zuen mailaz igotzerik lortu. 2020an Hibaikarekin lehia estua izan zuen play-offetarako postu baten bila baina puntu bakarraren aldeaz hirugarren egin zuen Ligan. Kontxako Banderarako bigarren aldiz jarraian sailkatzea lortu zuen.\n2023an ETE Ligan bigarren egin eta play-offak jokatzeko sailkatu zen. Bigarren egin zuen eta ez zen mailaz igo. Kontxako Banderarako ere sailkapena lortu zuen itsaso txarrarekin sailkapen estropadan laugarren denbora eginez. Azken sailkapenean zazpigarrena izan zen.\nBeteranoak.\nZumaia Arraun Elkartea izenarekin 2016an hasi zen lehiatzen ABE Traineruen Ligan eta aurreneko denboraldian hirugarren egin zuen. 2017an bigarrena izan zen eta baita Gipuzkoako txapelduna ere."}
{"id": "79296", "revid": "23317", "url": "https://eu.wikipedia.org/wiki?curid=79296", "title": "Hondarribia Arraun Elkartea", "text": "Hondarribia Arraun Elkartea Hondarribiko (Gipuzkoa) arraun elkartea da, 1960an sortua. Traineru, batel, trainerilla eta aulki mugikorrean lehiatzen du. 14 aldiz irabazi du Kontxako Bandera eta 3 aldiz TKE Liga. XXI. mendean traineru nagusietako bat da.\nHondarribiko traineruen lehenengo aipamenak XIX. mendekoak dira eta lehenengo Kontxako Bandera 1881. urtean irabazi zuten. Gaur egungo elkarteak harrobi lan handia egiten du eta B traineru indartsua du. Emakumezkoen trainerua ere badu, Emakumezkoen bandera zaharrena Hondarribian antolatzen da, eta traineruak Liga nagusian lehiatzen du.\nUniformea.\nTaldearen kolorea berdea da eta traineruaren izena 1920ko hamarkadatik aurrera \"Ama Guadalupekoa\" da.\nHistoria.\nHondarribia Arraun Elkartea 1960an sortu bazen ere, 1862koa da lehenengo aipamena Hondarribiaren traineru baten parte hartzeaz, Baionan irabazi zuelako estropada bat.\nXIX mendea.\nEstropada ugari jokatu zituen Hondarribiak XIX mendearen bukaeran. Kontxan aritu izan zen eta baita Lapurdiko estropadetan ere. 1862ko banderaz gaizn 1868an Donostiako eta Mutrikuko traineru banari nagusitu zitzaien. 1881ean irabazi zuen bere lehenengo Kontxako Bandera eta 1887an bigarren egin zuen. 1891ean eta 1892an Donibane Lohitzunen nagusitu zen eta 1893 eta 1895ean Miarritzen.\nXX mendearen lehen erdia.\n20. hamarkadan hasi zen berriz Donostian lehiatzen. 1925, 1928 eta 1933an bigarren gelditu zen. 1934ean Hondarribiko bi traineru eratu ziren, bata \"Hondarribia-Marina\" Marina auzokoa, eta bestea \"Hondarribia-Tierra\". \"Lurrekoak\" hobeto aritu baziren ere itsasaldekoen kolore berdea izan zen handik aurrera Hondarribiak erabiliko zuen kolorea.\nEspainiako Gerra Zibilaren ondoren urte onak bizi izan zituen Hondarribiak lau aldiz irabazi baitzuen Kontxako Bandera. Orio, Pedre\u00f1a eta Donostiako traineruak izan zituen lehiakide grai hartan. Be\u00f1ardo Elduaien patroiak 1947 eta 1948ko banderak eskuratu zituen. 1952 urtean bigarren egin zuen Kontxan, berriz ere Elduaien patroi zela, baina ordutik aurrera ez zuen jarraitasunik izan eta urte gutxi batzutan baino ez zuen trainerua atera.\nHondarribia Arraun Elkartea.\nHondarribitarren bigarren garai ona 60 hamarkadaren erdialdera iritsi zen berriz ere lau Kontxa eta Generalisimoaren bi Kopa irabazi zituzten Jose Angel Lujanbio patroi zutela. Berriz ere Pedre\u00f1a izan zuen aurkari eta lehia gogoangarriak izan zituzten bien artean. Ordutik aurrera Hondarribia ohikoa izan da estropada garrantzitsuenetan, baina XX mendean ez zuen beste titulurik eta Kontxako banderarik irabazi.\nXXI mendea.\nAzken garai ona XXI mendean iritsi da. Hirutan irabazi du Kontxako Bandera, 2005, 2013 eta 2018an. Hiruretan ere polemikaz jositako garaipenak izan ziren, aurreneko bietan epaileek lehenengo sailkatua kanporatu ondoren eta 2018an Zierbena eta Urdaibaien arteko istiluen ondorioz. TKE Liga eta hirutan eskuratu du. Euskadiko eta Gipuzkoako txapelketak eta bandera ugari ere irabazi ditu azken urte hauetan.\n2014an denboraldi bikaina osatu zuen. TKE Liga irabazi zuen tartean zazpi bandera eskuratuz eta Kontxako Banderan bigarren postuan gelditu zen. 2015 denboraldia ere bikaina egin zuen estropada gehienak irabaziz eta hirugarren aldiz Liga eskuratuz. Kontxako banderan ordea kale egin zuen eta lau segundu eskasengatik bigarren postuarekin konformatu behar izan zuen. 2016an uztaila bikaina egin zuen eta hiru txapelketak irabazi zituen. Abuztuan ordea Urdaibai nagusitu zitzaion eta Liga eta Kontxan bigarren postuan gelditu zen.\n2018 denboraldian ere goi goian egin zuen. Kontxako Bandera eta Euskadiko Txapelketa irabazi zituen eta baita hainbat bandera garrantzitsu ere, Zarautz eta El Corte Ingl\u00e9sekoak. Ligan bigarren postuan gelditu zen. 2019an bigarren Kontxako Bandera jarraian irabazi zuen eta 2020an hirugarrena. Hurrengo urtetan bigarren izatea egokitu zaio Ligan eta Kontxan. Getariako estropadan bigarren ziaboga istriborretik hartu izanagatik edukitako puntu galerak utzi zuen Liga garaipenik gabe. Aipatzekoa da 2014an eta 2015ean Liga irabazi ondoren hurrengo Liga guztietan bigarrena izan dela.\nPatroiak.\nHona hemen Kontxako Bandera irabazi duten patroien zerrenda:\nHondarribia B.\nHarrobiko lan ikusgarria egiten duen adierazlea da Hondarribia B trainerua, 1993tik aurrera urtero uretan izan dena, 1998an ezik, orduan Endaikarekin bat egin eta haren izenean aritu baitzen.\nHondarribiko B traineruak ere urte onak ezagutu ditu. 1995ean berak antolaturiko Hondarribiko Promozio Estropada irabazi zuen, 1996an etxekoaz gain Santanderko Bandera eta 1997an zazpi banderaz jabetu zen. Azkenik 1999an Euskal B Liga irabazi zuen. 2003tik aurrera KAE Ligako lehen mailan aritu da eta 2008an lortu zuen posturik onena, bosgarrena. 2012an maila galdu zuen.\n2013an bigarren egin zuen KAE 2. mailan eta lau bandera eskuratu zituen. Play-offa irabazi arren ez zen igotzeko tokirik izan. 2014an ligako laugarrena izan zen. 2015ean KAE 2 Ligako zortzi estropada irabazi zituen eta Ligako txapelduna gelditu zenez KAE 1 mailara igo zen. Hurrengo urtean arazorik gabe lortu zuen mantentzea, baina 2017an maila galdu zuen. 2021ean hirugarren egin zuen Ligan eta baita play-offetan ere. KAE 1 ligako bi talde TKE Ligara igo zirenez Hondarribia B-k ere mailaz igotzea lortu zuen.\nEmakumezkoen trainerua.\n2005ean Txingudi Bandera antolatu zuen elkarteak, hau izan zen emakumezkoek jokatu zuten lehenengo bandera. Ordutik aurrera Hondarribiko neskak lehian aritu dira eta etxeko bandera bitan irabazi dute, 2007 eta 2008an. 2008an oso urte ona izan zuten Euskadiko txapelketa ere irabazi zuten, gero baliogabetua izan zen arren, eta Kontxako finalean egon ziren. 2014 eta 2015 denboraldietan trainerurik ez zuen uretaratu baina 2016an itzuli egin zen.\n2017an lehorrean geratu ostean 2018an itzuli zen eta maila bikaina eman zuen, Euskotren Ligarako sailkatu baita lehen aldiz. 2019an hirugarrena izan zen Kontxako Banderan. Urte hartan play-offetan maila galdu zuen baina San Juanek Liga Nagusiari uko egin zionez 2019an ere maila gorenean aritu zen. Hurrengo urteetan ere laugarren egin zuen ligan eta 2020an play-offetan eutsi ondoren 2021ean maila galdu zuen. 2022an ETE Liga irabazi du eta Euskotren Ligara itzuli zen.\n2023an lehenengo txandako traineru onena izan zen eta bosgarren postuan amaitu zuen Euskotren Liga.\nArraunketa Olinpikoa.\nAzken urteetan Hondarribiak gogor ekin dio arraunketa olinpikoari. Euskal Herriko txapelketa ugari irabazi ditu.\nAntolaturiko estropadak.\nHondarribiak bi estropada antolatzen ditu urtero, alde batetik Hondarribiko Bandera eta bestetik KAE Ligako Hondarribiko Promozio Estropada. Hauetaz gain Txingudi Bandera izan zen emakumezkoentzako antolaturiko lehenengo estropada.\nAzkenik, negu aldean, Hondarribiko Traineru Jaitsiera ere antolatzen du urtero."}
{"id": "79297", "revid": "105290", "url": "https://eu.wikipedia.org/wiki?curid=79297", "title": "Parisko barrutiak", "text": "Parisko barrutiak (frantsesez \"Arrondissemets de Paris\") Frantziako hiriburua den Parisen banaketa administratiboa dira. Orotara, 20 daude.\nUdal barruti horiek (\"arrondissements municipaux\") ez dira departamendu barrutiekin (\"arrondissements d\u00e9partementaux\") nahasi behar, Frantziako 100 departamenduen banaketa administratiboak direnak. Parisko barrutiak departamenduen kantonamenduen parekoak baitira. Lyon eta Marseilla dira udal barrutitan banatuak dauden bakarrak, Parisekin batera.\nKasu honetan, hiri barrutiak dira (\"arrondissement municipaux\"). Ez dira departamenduetako barrutiekin nahastu behar, Frantziako 100 departamenduen banaketa administratiboak direnak. Barruti bakoitzaren zenbakia, Parisko posta kodeetan, azkeneko bi zenbakien bidez adierazten da.\nAntzinako barrutiak 1795eko urriaren 11n sortu ziren, baina 12 bakarrik ziren. 1859ko ekainaren 16ko legearekin, Thiers harresi barneko aldiriak bereganatu ziren. Horrela, hedadura aldatuta, 20 barruti sortu ziren, zenbaki sistema berriarekin. Horrela, kiribilean izendatu ziren, oraindik indarrean dirauena.\nBarrutiaren zenbakia posta kodeko azken bi zenbakitan agertzen da (75001tik 75020ra).\nDeskribapena.\n20 barrutiak kiribilean daude, erloju orratzen zentzuan, Ietik hasita, hiriaren erdian, Sena ibaiaren eskuinaldean.\nArrondissement edo barruti bakoitza, administratiboki, lau \"quartier\" edo auzotan banatzen da. Honela, Parisek 80 \"quartier administratif\" edo \"auzo administratibo\" ditu. Horietako bakoitzean, polizia-etxe bat dago.\nHistoria.\n1860 baino lehenago.\n1795eko urriak 11n, Paris, 12 barrutitan banatua izan zen. Mendebaldetik ekialdera jarri zitzaien zenbakia, Sena ibaiaren eskuinaldean 1etik 9ra eta 10etik 12ra ezkerraldean.\nBarruti bakoitza lau quartier edo auzotan banatzen zen, 1790ean ezarritako jatorrizko 48 auzoak zirenak.\n1860 ondoren.\n1860ko urtarrilak 1ean, Napoleon III.ak, gertuko herrien lurraldeak eransten ditu, eta honela, hiriaren mugak handitzen ditu. Hamabi barrutiak berrantolatuak izan ziren lurralde berri horiek eransten diren aldi berean, eta horiekin, gaur egungo 20ak sortzen dira.\nErregistro historikoei erreferentzia egiten zaienean (non garrantzitsua den antzinako sistema eta sistema berriaren artean ezberdintzea), antzinako barrutiak \"ancienne\" hitzarekin adieraziak dira: \"\"2\u00e8me ancienne\" edo \"8\u00e8me ancienne\"\" adibidez."}
{"id": "79298", "revid": "23317", "url": "https://eu.wikipedia.org/wiki?curid=79298", "title": "Sanpedrotarra Arraun Elkartea", "text": "Sanpedrotarra Arraun Elkartea Pasaiako Pasai San Pedro auzoko arraun elkartea da. 1958an sortu bazen ere, 1880an irabazi zuen lehendabizikoz Kontxako Bandera. Guztira 15 aldiz irabazi du Kontxako Bandera. \nKontxako lehenengo garaipena 1880. urtekoa du. 1927-1935 artean eta 1987-1997 artean izan zituen urrezko aroak. TKE Ligako ohiko elkartea izan bada ere azkenaldian KAE Ligan ari da, baina maila onean, hiru aldiz izan da Ligako txapelduna. 2024an TKE Ligan arituko da berriz.\nUniformea.\nTaldearen kolorea morea da eta traineruaren izena \"Libia\" da.\nHistoria.\nSanpedrotarra Arraun Elkartea 1958an sortu bazen ere traineru sanpedrotarrek historia handia izan dute aurretik ere.\nXIX. mendea.\nKontxako Banderako bigarren edizioa irabazi zuen 1880an. 1889an Kontxan bigarren egin zuen. Ondoren Bilbon hartu zuen parte eta bosgarrena izan zen. Hala ere Ondarroari desafioa egin zion eta 1890an Getaria eta Donostia arteko ibilbidean ondarrutarrak atera ziren garaile. Urte horietan sanpedrotarrek ia urtero hartu zuten parte Kontxan eta postu onak lortu ere bai, 1897ko bigarren postua eta 1899ko garaipena esate baterako.\nGerra aurrea.\nXX. mendea bikain hasi zuten sanpedrotarrek 1906an Kontxako bigarren bandera eskuratuz. 1917an ere beste garaipen bat izan zuen. Garai onena ordea 20 eta 30 hamarkadetan izan zuten, Kontxako sei bandera jarraian irabazi zituelarik \"Aita Manuel\"en kuadrilak, 1927an hasi eta 1932 arte. 1935ean azkenengo bandera bat eskuratu zuten.\nElkartearen hasiera.\n1957an arraunlari sanpedrotarrek Espainiako Batel Txapelketa irabazi zuten eta orduan Elkarte bat sortzea erabaki zuten. Hasieran batel eta trainerillatan aritu ziren Espainiako txapelketa ugari irabaziz eta ondoren trainerua uretaratu zuten berriz ere, 1971n Kontxako Banderan hirugarren postua lortuz.\nXX. mendearen bukaera.\nSanpedrotarra Arraun Elkartearen garai onenak 80. hamarkadaren erdialdera hasi ziren, 1986an Kontxan hirugarren egin ondoren 1987 eta 1999 artean Kontxako lau bandera, Espainiako lau txapelketa, Euskadiko 7 eta Gipuzkoako 8, Liga nagusi bat eta Euskal Herriko bandera onenak hainbat aldiz irabazi zituelarik. Bereziki aipagarriak izan ziren 1993ko denboraldia, 15 banderatik 13 irabazi zituena eta 1994ko denboraldia 17tik 16 irabazi zituena. 2000 urtean arraunlarien aldaketak etorri ziren eta trainerua ateratzea lortu bazuten ere maila nabarmen jaitsi zen.\nXXI. mendea.\nXXI. mendea behe mailako ligatan hasi zuten. 2006an ordea KAE Liga irabazi eta TKE Ligara igo ziren. 2009an TKE Ligako bigarren postua eskuratu zuten. Kontxako banderan ez du zorte handirik eduki, izan ere 2010, 2011 eta 2012an zortzigarren postuan gelditu baita sailkapen estropadan eta beraz ez du Banderan lehiatzerik lortu. 2013an azkenean lortu du sailkatzea eta bosgarren egin du.\nAzken denboraldietan ordea ligan erdialdean ibili izan da, tarteko estropada onak eginez ere bai. 2015ean Kontxako Banderarako sailkatu zen eta seigarren egin zuen. Hurrengo urteetan apal ibili da baina 2018an Kontxako Banderara sailkatzea lortu zuen. 2019 urtean jeitsiera play-offak jokatuko zituen, azkenarekin puntutan berdinduta gelditu zen arren. 2020an bigarren egin zuen KAE Ligan eta igoera play-offak jokatu zituen baina ez zuen igoera lortu. 2021 denboraldia ere bikain hasi zuen, lidertza ere izan zuen, baina denboraldi gorabeheratsuaren ondorioz laugarren amaitu du. 2022an KAE Ligako txapelduna izan zen baina play-offetan ez zuen lortu mailaz igotzea. 2023an bigarren aldiz jarraian irabazi zuen KAE Liga eta play-offetan TKE Ligara itzuli zen..\nPatroi historikoak.\nSanpedrotarren arteko patroi handienak Aita Manuel eta Juan Carlos Font\u00e1n izan dira dudarik gabe, hala ere lehenago izan ziren Kontxako Bandera irabazi zutenak ere.\nB trainerua.\n1990 eta 1995 artean sanpedrotarrek bigarren traineru bat uretaratu zuen eta Kalparra izena jarri zioten. Sei denboraldi horietan hainbat bandera irabazi zituen. 1991ean \"Descubridor bandera\" eta Donibane Lohizunekoan garaile izan zen, 1993an Traineru gipuzkoarrak promozionatzeko liga irabazi zuen (Pasaia eta Fortuna banderak barne) eta 1995ean bost bandera irabazi zituen:\nHamabost urte beranduago, 2010an berriz atera zuen bigarren trainerua San Pedrok. KAE 2 Ligan ari da eta emaitzarik onena 2013an izan zuen, Ligan zortzi bandera eskuratu zituen eta Ligako txapeldun gelditu zen. Urte bakarra egin zuen KAE 1 mailan baina 2015ean play-offetan berriz itzuli zen, oraingoan ere urte bakarrerako.\nSan Pedroko estropadak.\nSan Pedrok bi estropada antolatzen ditu Pasaiako Badian, alde batetik TKE Ligako San Pedroko Bandera eta bestetik KAE 2. mailako estropada.\nHauetaz gain 2009tik aurrera Pasaiako erlojupeko traineru estropada antolatu izan du martxoan."}
{"id": "79300", "revid": "1545", "url": "https://eu.wikipedia.org/wiki?curid=79300", "title": "Hondarribia Arraun Taldea", "text": ""}
{"id": "79301", "revid": "23317", "url": "https://eu.wikipedia.org/wiki?curid=79301", "title": "Elantxobe Arraun Elkartea", "text": "Elantxobe Arraun Elkartea Elantxobeko arraun elkartea da. 1988an sortu zuten. Gaur egun Busturialdea Arraun Elkartea osatu du Mundakarekin batera.\nElantxoberen izenean lorturiko garaipen aipagarriena 1998ko Bizkaiko txapelketa izan zuen. Ordutik aurrera traineruak osatzeko gehienetan beste arraun elkarte batzuekin bateratu behar izan du. Mundaka eta Bermeorekin batera Urdaibai proiektua sortu zuen baina hiruren arteko adostasunak ez zuen askorik iraun. 2001 eta 2003 artean Arkoterekin Bateratze sortu zuen eta 12 bandera lortzeaz gain Euskal Ligan aritu zen. Euskadiko Txapelketan hirugarren postu bat ere lortu zuen. 2018tik aurrera Mundakarekin Busturialdea eratu zuen eta KAE 1 Ligan ari da.\nHistoria.\nHistoria gorabeheratsua izan duen taldea da, izan ere Elantxobe herri txikia izanik arraunlari faltak bultzatuta sarritan egin behar izan du bat beste elkarte batzuekin, hala Bermeo eta Mundakarekin 1998an Urdaibai Arraun Elkartea sortuz, 2001 eta 2003 artean Arkoterekin Bateratze Arraun Elkartea sortuz, eta 2007tik 2009ra Mundakarekin Busturialdea Arraun Elkartea osatu zuen. Bederatzi denboraldi bakarrean egin ondoren, 2018an Busturialdea elkarketa berreskuratu zuten.\nElantxoberen urterik onena 1998a izan zen Bizkaiko Traineru Txapelketa irabazi baitzuen eta Traineruen Euskal Ligan 8. izan baitzen. 2001ean Arkoterekin elkartu eta lau estropada irabazi zituen eta 2002ean 11. izan zen Euskal Ligan eta 2003an hirugarren egin zuen Euskadiko Traineru Txapelketan. Busturialdea izenarekin aldiz mailarik baxuenetik hasi behar izan zuen eta lehenengo urtean KAE Ligako lehen mailara iritsi zenetik bertan mantendu zen 2011 denboraldian ezik. Urte hartan denboraldi bikaina egin zuen KAE Ligako 2. maila irabaziz. 2012an lortu zuen azken aldiko emaitzarik onena, KAE 1 Ligako laugarren postua.\nBerriz ere Elantxobe Arraun Elkartea izena hartuta, 2015ean hamaikagarrena izan zen eta maila galdu zuen. Ordutik KAE 2 Ligan ari da. 2018an Busturialdea Arraun Elkartea birsortu zuen.\nEmakumezkoen trainerua.\n2017 urtean emakumezkoen Isuntza eta Ondarroa trainerua osatu zen, Lea-Artibai izenarekin, eta bertara Elantxobeko lau arraunlari batu ziren. 2018an esperientzia errepikatu zuten.\nElantxobeko bandera.\nElantxobe Arraun Elkarteak antolaturiko KAE-1 ligarako estropada puntuagarria da. Irabazleak 2.160 euroko saria lortzen du."}
{"id": "79302", "revid": "23317", "url": "https://eu.wikipedia.org/wiki?curid=79302", "title": "Lekittarra Arraun Elkartea", "text": "Lekittarra Arraun Elkartea (2010 artean Isuntza Arraun Elkartea) Lekeitioko arraun elkartea da. 1977an sortu zuten Balerio Basozabal algortarrak eta Lekeitioko kuadrila batek. Orain TKE Ligan ari da.\nIsuntza Arraun Elkartea sortu aurretik arraunketa tradizio txikia izan zuen Lekeitiok. Klubak 1982an atera zuen trainerua lehenengoz eta 1986an Kontxako Banderara sailkatzea lortu zuen. 1999an sailkatu zen bigarren aldiz, oraingoz azken aldia. \nTKE Ligako lehen 3 denboraldietan izan zen. 2018an play-offetan igoera lortu eta ordutik TKE Ligan ari da.\nEmakumezkoen trainerua ere atera izan du.\nUniformea.\nIsuntza taldearen kolorea zuria izan zen eta marra urdin diagonala izan zuen elastikoan. Lekittarrak ere urdina eta zuria konbinatzen ditu elastikoan. Traineruaren izena \"Lekeittarra\" izan da beti eta zuria da. Azken urteetan babeslearen eraginez traineruaren aurrealdea kolore laranja deigarriz margoturik dauka eta traineru barrualdea ere laranja kolorekoa da.\nHistoria.\nXIX mendeko garaipenak.\nLekeitioko traineru baten lehenengo garaipena oso aspaldikoa da, izan ere 1855ean gertatu baitzen Baionan. 1888an Bilbon arraunean aritu izanaren idatzi bat ere badago.\nIsuntza Arraun Elkartea.\nAurrez esan bezala elkartea 1977an sortu zen eta 1982an atera zuen lehenengo aldiz trainerua, eta debuta Castro Urdialesko Portus Amanus estropadan izan zuen. 1984an iritsi ziren lehenengo garaipenak, etxean bertan San Antolin jaietan eta 15 egun beranduago El Corte Ingl\u00e9s Banderako bizkaitarren promozio sarian. 1985ean etxeko ABC banderan bakarrik hartu zuen parte berau irabaziz gainera. 1986an sorpresa itzela eman zuen Kontxako banderara sartzean. Hurrengo bi urtetan estropadarik ia ez eta 1989an berriz ere denboraldi osoa egin zuen Carasako Junta de Votoko bandera irabaziz. 90.hamarkadan urtero aritu izan da, eta tarteka Bandera txiki batzutan gailendu da.\n1996an Traineruen Euskal Ligan sartu zen eta goranzko joera hasi zuen. 1999an izugarrizko denboraldia egin zuen: Traineru bizkaitarren Ligan bigarren gelditu zen guztira bost estropada irabaziz eta batez ere Kontxara sartu zen oraingoz azkenengo aldiz. Bolada on horrek aurrera jarraitu zuen 2000an Traineruen Euskal Ligako seigarren postua eskuratu baitzuen eta baita liga nagusiko estropada bat irabazi ere, San Pedron hain justu, eta azkenik Bizkaiko txapelduna izan zen.\nXXI mendea.\nLiga nagusian lehiatzen jarraitu zuen, 2002 arte Euskal Ligan eta ondoren TKE Ligan 2005ean jaitsi zen arte. 2006an berriz igotzeko zorian egon zen, bigarren gelditu baitzen KAE Ligan, non hiru estropada ere irabazi baitzituen. Hurrengo urteetan beti geldituko zen lau onenen artean Ligako traineru indartsuetako bat zela erakutsiz.\n2013 urtean denboraldi bikaina osatu zuen. KAE Ligan bigarren postua eskuratu zuen eta bi bandera ere lortu zituen. Play-offetan ehunekoengatik ez zuen lortu TKE Ligara igotzerik, izan ere Bermeon 58 ehunekorengatik bi puntu galdu zituen eta Portugaleten 63 ehunenekorengatik ez zuen estropada irabazi. Hurrengo urteetan ere goialdean ibili zen eta 2018an bigarren egin ondoren play-offetan mailaz igotzea lortu zuen. \nHurrengo urtetan arazorik gabe mantendu da goren mailan baina 2022an 11. postua egin eta jeitsiera play-offak jokatu behar izan zituen. Estropada horietan arazorik gabe eutsi zion mailari, Bermeon lehenengo postua eta Portugaleten bigarrena lortu baitzuten; ondorioz, play-offeko sailkapen orokorrean lehenengo postua lortuta mantentzea lortu zuen. 2023ko TKE ligan erdiko txandan finkatu zen, zortzigarren eginez. Kontxako Banderara sailkatzear egon zen, Ondarroak hartu zion aurrea bi segundu eskasengatik.\nEmakumezkoen trainerua.\n2017 urtean emakumezkoen trainerua atera zuen, Lea-Artibai izenarekin. Isuntzako 9 arraunlarik, Ondarroako 9k eta Elantxobeko beste 4 arraunlarik bat egin zuten taldea osatzeko. 2018an formatua errepikatu zuten eta Bizkaiko txapelketan brontzezko domina lortu zuten. 2019tik aurrera Isuntza eta Ondarroa gai izan ziren traineru bana ateratzeko.\n2022an emakumezkoen junior taldeak Espainiako Trainerilla Txapelketa irabazi du. Talde nagusiak ordea ezin izan du trainerua osatu.\nAntolaturiko estropadak.\nEstropada ugari antolatzen ditu Isuntzak Lekeition. Garrantzitsuena Lekeitioko Bandera da, urte askotan \"El Correo-BBK\" izena izan zuena babesleak zirela eta. Irailean herriko jaietan Lekeitioko San Antolin Bandera antolatzen du.\nHonetaz gain ekainean eta Ligaz kanpo Lekeitio-ABC bandera antolatu izan zuen eta azken urteetan Isuntzaren Bandera jokatu da."}
{"id": "79303", "revid": "23317", "url": "https://eu.wikipedia.org/wiki?curid=79303", "title": "Algorta Arraun Taldea", "text": "Algorta Arraun Elkartea Getxoko Algorta auzoko arraun elkartea da, gaur egun Getxo Arraun Elkartearen barnean dagoena. \n1966ko azaroaren 26an sortu bazuten ere, Algortako traineruak jadanik bazebiltzan XIX. mendean Bilboko itsasadarrean. 1980. hamarkadaren hasieran maila handia lortu zuen eta birritan sailkatu zen Kontxako Banderara.\nHistoria.\n1894. urtekoa da Algortako traineru baten lehenengo aipamena. 20 eta 30. hamarkadako Abrako estropadetan ere parte hartu izan zuten inoiz algortarrek emaitza aipagarririk lortu gabe.\n1966koa da egungo klubaren sorrera eta hasieran batel eta trainerillei ekin zioten, Bizkaiko txapelketak lortuz, bateletan 1970 eta 1971ean eta trainerilletan 1971an ere. Harrobiko lan honek urte gutxi barru emango zuen fruitua, Kontxako Banderarako sailkapenarekin (1982 eta 1980) eta Espainiako Traineru Txapelketako bigarren postuarekin (1982) besteak beste. Garai hartan Bizkaiko hirugarren trainerua bihurtu zen, baina bere tostetan hasitako arraunlariak Kaiku eta Santurtzik fitxatu zituzten.. Horrela urte on batzuk pasa ondoren 1988an trainerua utzi beharra izan zuten arraunlari falta zela eta.\nOrdutik hona sarritan elkartu behar izan du beste klubekin trainerua uretaratzeko, hala Raspasekin 1998an \"Getxo Arraun Taldea\" sortuz , 2001ean Mundakarekin \"Algorta-Mundaka\" izenpean, edota 2003an Deusturekin \"Ibaizabal Arraun Elkartea\" eratuz. Gaur egun kluba egun desagertua da eta Getxo Arraun Elkartea izenarekin berragertu da. KAE Ligako bigarren mailan ari da.\nGetxoko Traineru Bandera sonatua antolatzen du urtero uztailaren 31ean.\nAntolaturiko estropadak.\nBi estropada antolatzen ditu urtero:"}
{"id": "79306", "revid": "336", "url": "https://eu.wikipedia.org/wiki?curid=79306", "title": "Epidemiak Euskal Herrian", "text": "Historian zehar hainbat epidemia izan dira Euskal Herrian. Nabarmenak dira izurri beltza, baztanga, tifusa, kolera eta Espainiako gripea; horiei tuberkulosia eta antzeko gaixotasun endemiko batzuk, eta XXI. mendeko 2009ko A gripearen pandemia eta COVID-19 pandemia Euskal Herrian gehitu behar zaizkie.\nGarai klasikoa.\nKristo ondorengo urteetan Mediterraneo inguruko herriak epidemietatik urrun mantendu ziren, eta horrek biztanleriaren gorakada bat eragin zuen. II. eta III. mendeetan, ordea, moteltze demografiko bat hasi zen, biruela, errubeola eta legenarra sartzearekin batera, malariaren ondorioen okertzea zela eta. Hala ere, lehen izurrite demografikoa VI. mendean hasi zen Bizantziar Inperioa eta Erromako Inperioan.\nIzurri beltza.\nIzurri Beltza da, ezbairik gabe, europar gehien hil dituen gaixotasuna. Zaila izaten da zehaztea, hala ere, noiz zen gaixotasun hau edo beste bat, soilik testu historikoei begira, zientzia medikoak ez zuelako aurrerapen handiegirik izan zehaztasun horiek emateko. Badakigu, ordea, XIV. mendearen bigarren erdialdetik XVIII. menderaino, lau mendez, ohikoa izan zela izurri beltza gurean. Nafarroako Artxiboan dagoen dokumentazio oparoa aztertuta, jakin daiteke Nafarroan 25 urte bete zituen edozeinek, lau mende horietan, ikusi zuela epidemiaren agerraldiren bat.\nBrontze Aroa.\n\"Yersinia pestis\" bakterioa arkakusoetara Brontze Aroan moldatu zirela uste da. Garai horretan Europa osoan lehen agerraldi ezaguna eman zen. Errusian gaixotasun honen ondorioz hil ziren hainbat arrasto aurkitu dira. Arabar Errioxako El Sotillo trikuharrian zeuden 13 gorpuetako bat izurri bubonikoaren ondorioz hil zela ondorioztatu da, Europako agerraldirik zaharrenetako bat.\n\"Pestis Justinianea\".\nAntzinaroaren amaieran, zorigaitz asko pilatu ziren Iberiar penintsulan, herri barbaroen inbasioak, gudak, oti izurriteek (k.o 578-579) eta lehorteek eragindako goseteak (k.o 625 eta 707-709), arabiarren inbasioa eta epidemia handien agerpena, adibidez, \"pestis inguinalis\", Justiniano I.a enperadorearen agintaldian (527-565) sarraskia eragin zuena Mediterraneoko herrialdeetan. Hau izan da izurri bubonikoaz dugun lehen erreferentzia.\nCesareako Procopio historialariaren arabera 540. urtean lehertu zen Etiopian izurritea, Egipton agertzeko udazken aldera eta 541ean Niloko Deltan, itsasorantz azkar hedatuz Mediterraneoko arroan eta Ekialde Hurbilean zehar. 542ko maiatzean Konstantinoplara iritsi zen eta lau hilabetetan 300.000 hildako eragin zituen, populazioaren %40-50, beste iturri batzuek ehuneko hau %33ra jaisten duten bitartean.\nEpidemia 544an aktibo mantendu zen eta VI. mendearen bigarren erdiko berragerpenetan birulentzia galtzen joan zen (558, 573-574, 591 eta 599). VI eta VII mendeetan zehar Europa osan hogei bat agerpen egon ziren azkenik desagertzeko. Bisigodoen garaiko Hispanian izurritea 542an agertu zen \"calamitatis miseriae\" izenpean, Toledo (573), Mediterraneoko kostaldean (588), Galiako Narbonan (693-694) eta beste eskualde askotan agerraldiak sorraraziz. Testu gutxi badaude ere, modu ez-zuzenean dakigu 540ko hamarkadan gogor eraso zuela Valentzian, eta litekeena da Hispania osoan zehar ere hala izatea, Europako gune askotan hedatu baitzen.\nHerio beltzarekin lehen kontaktua.\nMilurteko berrian Europako populazioak jasaten duen gorakada Asiako plaga berri batek suntsitu zuen: herio beltzak. Europan lehen aldiz Oiptchaq-eko Khan Handiaren gidaritzapean zeuden tropa mongoliarren artean agertu zen, setiaturik mantentzen zuten genovatarren Caffa (Krimea) hirira igaro zena, Itsaso Beltzaren kostaldean, 1346ean. Genovako itsasontziek Konstantinoplara eraman zuten gaixotasuna 1347an eta bertatik mendebaldeko Europara 1348aren hasieran.\nXIV-XVII mendeetan Europan klima aldaketa bat jazo zen, tenperatura hoztuz eta euriteak nagusituz, \"Izotz Aro Txikia\" deritzona sorraraziz. Nafarroako Erresumak XIV. mendean 250.000 biztanleko gainpopulazioa pairatzen zuen, honi lursailen suntsipena, gosetearen agerpena, krisi ekonomikoa, biolentzia eta hilkortasunaren handipen nabari bat gehitu zitzaiolarik. 1348ko udaberrian, Donejakue bidea jarraituz, Frantziatik sartu zen lehen fokua, kostatik Gipuzkoa eta Bizkaira hedatu eta Galiziaraino iritsi. Berthe ikerlaria hekatonbe batez mintzo da gosetea eta izurriteak eragindako kalteei dagokionean, goseak, izurriak eta sukarrak familien (\"fuegos\" naf. err.) %40 akabatu baitzituen. Benedictowen arabera hilkortasun tasa hau Nafarroako Erresuman %60-65era iritsi ahal izan zen.\nMonteano historialariaren ustez ordea Nafarroako populazioaren %50 hil zen urte hauetan, kokapenaren araberako ezberdintasun nabariak kontuan hartuz. Adibidez Anuen 10 familiatik 8 desagertu ziren Sakanan biztanleriaren heren bat hil zen bitartean. Anton Erkoreka mediku eta historialariaren arabera izurrite beltzak ez zuen gizarte klaseen artean ezberdintasunik egin, honen adierazle Iru\u00f1eko Katedraleko %50 kanonigoen heriotza tasa izan zelarik (43tik 24 hil ziren). Tasa hauek Euskal Herriko edozein lekutara aplikagarri dira, Arabako abandonaturiko herriek eta Bizkaiko herri garrantzitsuenak (Bermeo) jasan zuen biztanleriaren beherakada aztertuz gero. Cast\u00e1n eta Due\u00f1asen arabera datu horiek gehiegizkoak dira eta kalkulu matematiko baten bidez pentsatzen dute hildako kopurua Nafarroan %25 baino gutxiago izan zela.\nXIV. mendeko bigarren erdia berragerpen ugari egon ziren Nafarroako Erresuma 1361-1362, 1373-1374, 1382-1383, 1387 eta 1395 urteetan. Tolosaldean ere eragina izan zuen, krisi sakonarekin. Hasiera batean, gaixotasuna ezezaguna izateagatik, beldur handiarekin mugitu baina ez zen neurri berezirik hartu. XV. mendean hau aldatzen hasi zen: hiriak ixten ziren zaindariak ateetan jarrita, gertuko beste hirietara mezulariak bidaltzen ziren egoeraz interesatzeko eta kanpotarrei sarrera debekatzen zitzaien. Hala ere, hamar urtean behin erasan zuen izurriak 1530era arte, lasaitasun tarte bat eman zuela.. Azken erasoaldietako batek Bilbo jo zuen, 1521ean. Ohikoa zen bezala, aberatsenek ihes egin zuten eta Bilbok mediku bakarra erakartzea lortu zuen, Lekeition aurreko hilabeteetan lanean egon zen Gonzalo Bartolom\u00e9 Nieto izeneko mediku judu bat. Mediku hau Lekeitiora Donostiatik etorri zen, eta badakigu epaiketak izan zituela, Lekeition zegoela etxe askotako jantzi guztiak erre zituelako, eta herritik alde egin zuten aberatsenek esan zuten euren baimenik gabe kutxak ireki eta aurkitzen zuen guztia erre zuela. Ez dakigu gehiegizkoa den edo ez, baina garaiko kontakizunek diote 500 bat hildako izan zirela Lekeition. 1530eko erasoaldiak bereziki jo zuen Hernanin, inpaktu handiarekin bertako emakumeen gainean.\nXVI. mendea: ikuspegi berri bat.\n1530eko izurriaren ostean, urte lasai batzuk egon ziren, bereziki Nafarroa Garaian. Hamar urtean behin izurriaren mezuak jasotzen ziren, askotan Bartzelona, Zaragoza edo Gaskonian bazela, baina, oro har, erasoak gutxi izan ziren 1564ra arte. Hala ere, 1540an krisi txikia izan zen Baionan, urtebete iraun zuena gehienez.\nNafarroan berriro sartu zen izurria 1546an. Herri eta hiri guztiak itxita egon arren, eta mugimenduak guztiz mugatuak, Johanko Ekiat izeneko uztarroztar batek lortu zuen Uztarroze herrian sartzea, izurria zegoen herri batzuetako baseliza batzuetan egon eta gero. Laster hedatu zen herritik: Mendekoste egunean hasi zen eta hurrengo urteko otsailean hil ziren azkenak. Uztarrozek 300 bat familia zituen garai hartan, eta 270 pertsona inguru hil ziren. Agerraldi berrian egon ziren, urte horretan, Oibarren, Lapoblaci\u00f3nen eta Vianan, guztiak herri mugakideak.\nGarai honetan hasi ziren jada lehenengo neurri profilaktikoak hartzen. Izurria sortu zela jakin bezain pronto, herriak itxi eta izurria zegoen herri zein eskualdeetako pertsonei besteetan sartzea debekatzen zitzaien. Izurria sortzen zenean, gaixoa, bere familia eta kontaktua izan zutenak isolatzen ziren, batzuetan modu zuzenean: harresi bat eraikita euren kale edo auzoan. Guardak jartzen ziren itxialdi horiek egiten zirela ziurtatzeko eta janaria udalak berak ematen zien, segurtasun neurriak hartuta. Herri batzuetan, gainera, baselizak eta mendiko bordak gaitzen ziren, eta gaixoren bat egonez gero hara eramaten ziren, familia guztiarekin, herritik urrun inork kutsa ez zezaten. Garai hartan pentsatzen zen gaixotasunaren jatorria miasmak zirela (usai txarrak, ur ustelak...) eta, horregatik, garbiketak egitea ohikoa zen. Ohikoa zen ere hildakoen etxeak eta arropa guztiak erretzea, eta gaixoak sendatzen baziren, ez zitzaien baimentzen arropa berdinarekin bueltatzea.\nIzurri Atlantikoa.\nHurrengo 30 urteetan, agerraldi txikiren bat kenduta, lasaitasuna egon zen, harik eta 1596an \"Izurri Atlantikoa\" deitu dena hasi zen arte. Aurreko epidemia ia guztiak Mediterraneoari lotuta egon ziren, nahiz eta Euskal Herrian ohikoa izan Donejakue Bideari lotuta hastea. Kasu honetan Flandriatik Santanderrera iritsi zen \"Rodamundo\" itsasontzian egon zen jatorria. Bertara Castro Urdialesko Bartolom\u00e9 de San Juan izeneko bat sartu zen Calaisko portuan, eta hirira iristean azkar sakabanatu zen izurria Gaztelara eta Atlantikoko beste portuetara. Kantabriatik Bilbora iristea ekiditeko Bilbok bere ateak itxi eta merkantziak behatzeari ekion zion 1597-1598 urteetan. 1596ko abuztutik urrira Hondarribian izurria sartu zen, eta data berdintsuetan Pasaian. Pasaiara Donostiatik etorri zela zioen garai hartako apaizak, \"emakume arrain-saltzaile batzuek Castro [Urdialestik] zetozen oihal merke eta on batzuk erosi zituztelako, garesti eta txar atera direnak\". Garai horretan Alemaniatik etorritako bi bidaiarik egoeraren berri jaso zuten: Hernanin lo egin zutenean, hiria itxita zegoen izurriaren beldur. 1597ko urriaren 21ean Pasaiaz gain, Lezon eta Errenterian ere hedatuta zegoen, eta gatazka zegoen Lezoko ontziolan egiten ari ziren barkuetako langileak Errenteriara bidali nahi zituztelako baina han ez zituztelako hartzen. Gaixotasunaren berri gutuna bidali zuten Iru\u00f1era, azalpenekin. Hernaniko albiste baten arabera, 1598an emakume asko alargun eta pobreziak geratu ziren, eta lapurretan eta prostituzioan aritzen ziren herri kanpoan; 1601an horien aurkako neurriak agindu zituen udalak.\nJada 1598aren hasieran izurria Lekeitio, Soraluze, Bergara eta O\u00f1atira iritsi zela jakinda, herri gehienak gotortu ziren, baita Bilbo ere. Hala ere, urte horretako otsailean izurria Bilbora iritsi zen, eta urtebete egon zen hirian, harik eta 1599ko martxoan lehen agerraldi hori gelditu zen arte; baina atsedenik gabe, 1599ko udatik azarora bigarren bat egon zen. 1599an Legazpira iritsi zen, Mirandaola burdinolako familia osoa hil zen ama izan ezik. Herrien arteko mugak ixteak arazo larriak ekarri zituen elikaduran. Gipuzkoak, adibidez, Arabatik pasatzen zen gariaren beharra zuen; egoera ikusita, Arabak egoera probestu zuen gariarekin espekulatzeko, guardiak jarrita San Adriango baselizan. Bertatik pasatzen zen garia Segurara iristen zen, eta segurarrek, desesperazioaren ondorioz, gari lapurtu eta itzainak bahitzera iritsi ziren, gerora eurak erabakitako prezioan inguruko herriei salduz. Urte bereko udaran, kontrako egoera ezarri zen: Gipuzkoan foku gehienak desagertu ziren bitartean, Gasteizen eta Arbizun berriak sortu ziren. Orain Gipuzkoari garaua saldu nahi ez zioten lurralde horiek ziren janari eskasia zutenak, itzainek ez baitzuten bertatik pasa nahi Gipuzkoarako bidean. Hala ere, Seguran edo Azkoitian izan ziren foku berriak.\nIzurri Atlantikoa ez zen itzali guztia 1604ra arte, zortzi urtez; milioi erdi pertsona hil zituen Espainian. Ez dakigu zenbat pertsona hil ziren Euskal Herrian, baina badakigu kopurua ez zela txikia izan. Bilbok zituen bederatzi mediku eta zirujauetatik herena hil ziren. Hondarribian 219 pertsona hil ziren 1597ko abuztuaren 8tik urriaren 21era, eta Pasaian data berberen artean beste hainbeste (36 gizonezko eta 183 emakume). Pasaian izurriak jarraitu zuen eta herrian bizi ziren 807 biztanleetatik 364 hil ziren, %45,1. Lekeition gutxienez 500 pertsona hil direla esaten da dokumentazioan. Gainera, Izurri Atlantikoak Espainia zein euskal hiriak krisi ekonomiko larrian utzi zituen.\nAzken agerraldiak eta ondarea.\nEuropako azken agerpena Marsella eta Proventzan izan zen 1720ean. 300 urte hauetan zehar izandako heriotza-tasa altuari aurre egiteko herriak erlijio eta santuetan bilatu zuen laguntza, XVII. mendeko San Rokeren omenez eraikitako ermitek erakusten duten bezalaxe. Zenbait herritan gaur egundaino, gaixotasun honekin loturiko XVI. mendeko ohiturak mantendu dira, Laudion bezalaxe non abuztuaren 15ean San Rokeren eguna ospatzen den. Tuteran ere Santa Anari erreguak egin ostean, XV. mendean, izurria amaitu zela eta, jaia egun horretara mugitu zuten.\nBaztanga edo Nafarreria (XVIII).\nEuskal Herriak oparotasun aldi bat bizi izan zuen XVIII. mendean biztanleriaren gorakada jasanez, azken hamarkadan hazkuntza hau zerbait gelditu bazen ere. Beste herrialde batzuetan bezalaxe lehen erakunde zientifikoak agertzen hasten dira, horien artean nabarmenena Euskalerriaren Adiskideen Elkartea izan zelarik, garaiko gaixotasunen ikerketan berebiziko garrrantzia izan zutenak. Elkarte honetako aktek baztangaren lehen agerpenenak bildu zituzten, hala nola Pe\u00f1afloridako kondearen semeari eta beste zortzi umeei egindako lehen txertaketak 1771an. Baionan ere lehen inokulazioak 1771an egin ziren.\nHainbesteko arrakasta izan zuten txertaketa hauek non 1771. urtearen bukaerarako ez zegoen Euskal Herrian hiririk non ez zen txertaketa saiakuntzarik egin. Arrakasta azkar honen arrazoia umeen artean elgorri-nafarreriaren hilkortasun-tasa altuan aurki daiteke, Hegoaldean %15era iritsi zena zenbait agerralditan. Ez da harritzekoa beraz umeen labana deitu izana garai hartan.\nTifus exantematikoa (1793-1795).\nK. a. V. mendeko Xenofonte idazleak egin zuen tifus exantematikoaren lehen aipamena \"Anabasia\" lanean. Gerrarekin zuzenean erlazionatutako eritasun infekziosoa zen, soldaduek arropetan zeuzkaten arkakusoek hedatzen zutelako. Oso hilkortasun tasa handiak eragiten zituen gudarosteetan, adibidez 1812an Napoleon Bonapartek Errusia inbaditu zuenean. Irlandak 1846ean jasan zuen gosetean ere agertu zen. Ziurrenik historian heriotza gehien eragin duen gaixotasuna da.\nMuga herria izanik, Euskal Herriak zenbait tifus agerraldi pairatu zituen, armaden igarotzea zela-eta, hala nola Konbentzioaren Gerran (1793-1795) Frantziako armadarekin, eta Gasteizko setioan (1836) Britainia Handiko armada laguntzailearekin gertatu zen bezala. Konbentzioaren Gerran, tropa kontzentrazio handiak izan ziren Ipar Euskal Herrian, Nafarroa Garaian eta Gipuzkoan. 1794an, Nafarroa Garaiaren iparraldea eta Gipuzkoa gehiena inbaditu zituen Frantziako armadak. 1794-95eko neguan, tifus exantematiko epidemia larria jasan zuten lurralde horietan hedatutako guda-taldeek, ez-ohiko abiaduran hedatu zena.\nEspainiar armadaren ospitaleetan hilkortasun tasa %5 ingurukoa izan zen, eta askoz handiagoa inguruko biztanle zibilengana hedatu zelarik. Gipuzkoak, esate baterako, 114.304 biztanle zituen 1787an, eta 104.479 1799an. Ia %10eko jaitsiera hori tifusaren erruz gertatu zen hein handi batean.\nKolera (XIX).\nAsiako kolera endemikoa edo berezkoa den arren India XIX. menderen hasieran mundu osotik hedatzen hasi zen zazpi pandemia handi sortuz, Gangesetik gora igota Afganistanera eta, ondoren, Errusiara. Lehenak Asiari eragin bazion ere soilik (1827-1834), bigarren Europa osora hedatu zen Alemania eta Britainia Handira 1831ean iritsiz, Frantziara 1832an eta Iberiar Penintsulara 1833an. Eta hirugarrena (1839-1859) eta laugarrena (1863-1874) arinagoak izan baziren ere bosgarrena (1881-1896)\nAnton Erkoreka irakaslearen ustetan epidemiaren uhin bakoitzeko hilkortasun tasari dagokionez ezberdintasun nabariak egon ziren. 1833ko epidemia penintsulan sartu zen Portugaletik, ondoren Galizia, Andaluzia eta Extremadurara hedatu eta azkenik euskal probintzietara iristeko Karlistadetara borrokatzera abiatu ziren soldaduen bitartez. 1832an, hala ere, udalerri batzuk neurriak hartzen hasi ziren, Burundak osasuna zaintzeko neurriek erakusten duten bezala: ijitoen mugimendua galaraztea, eta lazareto bat eraikitzea Altsasutik gertu. 1834ean bigarren uhina Bartzelonatik hedatu zen mediterraneo osoko herrialdeetara eta hirugarrena 1847an Galiziatik, bertako gosetea dela hilkortasun tasa handia eraginez&lt;.\nNadalek bildutako datu ofizialak, bereziki 1833ko epidemiari dagokionez, Anton Erkorekaren arabera errealitatetik nahiko urrun egon ziren. 1860ean Espainian zeuden 15.649.000 biztanletik hauek izan ziren hildakoak:\nEskualde batetik bestera egon ziren ezberdintasunak ikusteko 1885eko epidemian Zaragoza eta Pontevedran izandako tasak alderatzea besterik ez dago, \u203032.93 eta \u20300.02 urrenez urren. Euskal Herriari dagokionez orain arte bildutako datuak nahiko zatikaturik daude:\nTuberkulosia (XIX-XX).\nAurreko mendearen bukaeran hasitako Industria Iraultzak aldaketa sakonak ekarri zizkion euskal gizarteari ere bai, bai eta osasun arloan ere. Izan ere, hirietan biztanleak pilatzeak, higiene ezak eta goseak \"izurri zuria\" erakarri zuten, tuberkulosia alegia. Bizkaian, euskal lurralderik industrializatuenean, gaitz hau endemikoa izan zen XIX. mendearen bukaeratik hurrengo mendearen erdialdera arte (estreptomizina eta beste sendagai batzuk sortzen hasi ziren arte). Esate baterako, Bilbon 1899tik 1904 arte tuberkulosiaren heriotza-tasa 4.1-5.1/100.000 biztanleko izan zen.\nTuberkulosiagatiko Bilboko heriotza tasa XIX. mendearen amaieran:\nEspainiako gripea (1918-1919).\nGaraiko datuen arabera \"Espainiako gripea\" delakoak 1918 eta 1919 artean 260.000-270.000 hildako inguru utzi zituen Espainian eta Frantzian 210 900-240 000. Ageri denez hilkortasun tasa nahiko ezberdinak izan ziren \u20307,3 Frantzian eta \u203012 Espainian. Edonola ere Espainian XX mendean heriotza gehien eragin zituen gertakaria izan zen, Espainiako Gerra Zibilarekin batera.\nEuskal Herrian, gripe izurrite honen heriotza-tasa 12.1/100.000 biztanleko izan zen eta nabarmentzekoa da 1918ko urria hilabeterik okerrena izan zela, gaztengan hilkortasunik altuena eraginez. Gainera, oro har gizartearen erdia kaltetuta izan zen, horien gutxienak soilik hil baziren ere. Tokian tokiko datu batzuk kontutan harturik, Orozkon (Bizkaia) heriotza-tasa \u203025,7koa izan zen eta Etxarri-Aranatzen (Nafarroa) \u203061,1ekoa. Mundu mailarekin alderatuz biztanleriaren %55ak jasan zuen gripe hau Euskal Herrian, baina heriotza tasa nabarmenki baxuagoa izan zen. \nMendearen amaieran, beste epidemia batek ederto astindu zuen gure lurraldea, hilkortasun handikoa izan zuena eta batez ere hiriguneetan eta nagusiki heroinarekin lotutakoa, HIESak alegia. 1980ko hamarkadan kalterik handienak sortu zituen, batik bat Bilbo Handian eta Donostialdean. Gaur egun geurean kontrolatuta badago ere, mundu mailan pandemiaz hitz egin dezakegu.\nHIESa.\nHIESaren eraginez Euskal Herrian lehenengo pertsona 1985ko apirilaren 25ean hil zen, Jos\u00e9 Ram\u00f3n Gonz\u00e1lez droga-kontsumitzaile ohia.\nA gripea.\n2009ko A gripearen pandemia edo txerri gripea A/H1N1 birusaren aldaera batek sorturiko txerri gripea izan zen. Mexikon, martxoaren 18an hasi zen, eta apirilaren 22an plazaratutako \"Reforma\" egunkariak Mexiko Hirian gertaturiko kasu batzuen inguruan informatu zuen. Lehen kasuak Mexikoko hiru zonaldetan (Mexiko Hiria, Mexikoko estatua eta San Luis Potosi) eta Amerikako Estatu Batuetako bi estatutan (Kalifornian eta Texasen) gertatu ziren, eta kasu gehienetan heldu gazteei eta osasungarriei erasan zien.\nEspainia eta Frantziako gobernuek ere adierazi zuten kasu batzuk aztertzen ari zirela, horietako bat Bilbon. Trinidad Jimenez Espainiako Osasun Ministroak 6 hilabetez gorako haurrei eta osasun egoera ahuleko pertsonei A/H1N1 gripearen kontrako txertoak ematea aurreikusi zuen abuztuaren 31n; beraz, Nafarroan eta Euskal Autonomia Erkidegoan ere aplikatzekoak. Eusko Jaurlaritzak 47 milioi ahoko maskara erosi zituen badaezpada. 2009ko azarorako, 5 pertsona hil ziren EAEn, Nafarroan eta Ipar Euskal Herrian, eta txertoak banatu ziren.\nCOVID-19.\n2019ko abenduan COVID-19 gaitza zuten lehen gaixoak atzeman ziren Wuhanen (Txinako Herri Errepublika), eta hilabete berean birusaren genoma bere osotasunean sekuentziatzea lortu zen. 2020ko urtarrilaren hasieratik aurrera hasi zen gaixotasuna eragiten zuen SARS-CoV-2 birusa hedapen nabaria gauzatzen, hasiera batean Txina barnean eta gerora, mundu mailan. Urtarrilaren bigarren erdian gertatu zen Txinatik kanpoko lehen tokiko kutsapena, Vietnamen eta urtarrilaren 22an, Bavarian (Alemania) Europako lehen tokiko kutsapena erregistratu zen. Garai horretarako zortzi mila kasutik gora baieztatu ziren Txinan. Txinako Herri Errepublikak gogor erantzun zion izurrite bihur zitekeen gaitzari, berrogeita hamar milioiko eskualdea, Wuhan hiriburu zuena, berrogeialdian ezarriz. Gainera, handik gutxira neurri zorrotzak hartu zituen Hubei probintziatik (epizentrotik) kanpoko beste lurralde ugaritan, hala nola, ikastetxeen itxiera, garraiobideen itxiera eta ekitaldi jendetsuen debekua.\nAlabaina, Txinak ez zuen gaitzaren hedapena gelditzea lortu eta otsailaren bukaeratik aurrera bereziki, munduko bost kontinente populatuetan gaitzak kalte handiak sortu zituen. Europa izan zen eragin handienetakoa jaso zuena; urtarrilaren 29an erregistratu zen Italiako lehen kasua eta handik hilabete eskasera 200 ziren kutsatuak herrialde hartan, gehienak Lombardian. Izan ere, Italia izan zen, hasiera batean behintzat, Europako foku nagusia, 2020ko martxoaren 10 baino lehen zortzi mila kasutik gora baitzituen eta 450 hildakotik gora. Neurri zorrotzak ezarri zituen gobernuak, hala nola, herrialdeko ikastetxe guztien itxiera (martxoaren 5ean) eta herrialdearen barne zein kanpo bakanketa (martxoaren 9an). Espainia (martxoaren 10ean 1600 kasutik gora), Frantzia (1412 kasutik gora, data berean) eta Alemania (1281 kasutik gora egun berean) izan ziren gaitzaren beste foku nabarmen batzuk, nahiz eta Europa guztira zabaldu zen. Iran, Hego Korea, Japonia eta Estatu Batuek ere kasu kopuru nabarmena eduki zuten, besteak beste.\nGaitza 2020ko otsailaren 28an iritsi zen Euskal Herrira, Gipuzkoan eta Araban erregistratu ziren lehen kutsatuak, bakoitzean bat. Hala ere, hedakuntza nabarmena martxoaren bigarren astetik aurrera hasi zela esan daiteke, Araba foku nagusi bihurtu zenean, martxoaren 9an 100 kasuak gainditurik. Egun horretan bertan hartu zuen Eusko Jaurlaritzak gaitzari aurre egiteko lehen neurri esanguratsua: Guardia, Bastida eta Gasteizko ikastetxe guztien itxiera, unibertsitatea eta haur-eskolak barne, hamabost egunez. Hego Euskal Herriko gainerako herrialdeetan eta Ipar Euskal Herrian polikiago hedatu zen gaitza, behintzat hasiera batean. 2020ko abenduaren amaieran 3.800 hildako baino gehiago eragin zituen gaixotasunak, txertaketa kanpaina hastear zela."}
{"id": "79307", "revid": "105290", "url": "https://eu.wikipedia.org/wiki?curid=79307", "title": "Kortrijk", "text": "Kortrijk (nederlanderaz; frantsesez \"Courtrai\" ) Belgikako iparraldeko hiria da, Mendebaldeko Flandrian dagoena. Belgikako hamargarren hiririk populatuena da. Leie edo Lys ibaiaren ertzean dago.\nHistoria.\nAntzinateko \"Curtracum\" herri erromatarraren inguruan eraiki zen Kortrijk hiria eta oso oparoa izan zen Erdi Aroan zehar ehungintzari esker. Frantsesek inbaditu zuten 1297. urtean baina flandriarren esku utzi behar izan zuten 1302. urteko guduan flandriarrek frantsesak garaitu ondoan. Flandriarrek urtero ospatzen dute Kortrijkeko garaipena.\nEkonomia.\nTurismoa eta industria (ehungintza) dira ekonomia jarduera nagusiak.\nOndarea.\nEraikuntza aipagarri ugari dira Kortrijk hirian: XIII. mendeko Ama Birjinaren eliza (XIII. mendeko kanpandorreak, XIV. mendeko kapera, Antoon van Dyck margolariaren obrak), San Martin eliza (XIV. mendea), Leie ibaiaren gaineko Broel zubia (alde banatan XIV. mendeko dorreak dituena), udaletxe gotikoa eta XIV. mendeko kanpandorrea.\nKirolak.\nKV Kortrijk da hiriko futbol talde nagusia."}
{"id": "79309", "revid": "6327", "url": "https://eu.wikipedia.org/wiki?curid=79309", "title": "Ailakkajarvi", "text": ""}
{"id": "79312", "revid": "56334", "url": "https://eu.wikipedia.org/wiki?curid=79312", "title": "Ram\u00f3n d'Andr\u00e9s", "text": "Ram\u00f3n d'Andr\u00e9s edo Ram\u00f3n de Andr\u00e9s D\u00edaz (Madril, Espainia, 1959ko Maiatzaren 28) hizkuntzalaria da, asturieraren ikasketa eta ikerketan jarduteagatik ezaguna.\nOhar biografikoa.\nAsturierazko herri idazle Manuel d'Andr\u00e9s Fern\u00e1ndez \"M\u00e1nfer de la Llera\"-ren semea da. Asturiasko Gij\u00f3n/Xixon hirian hazi zen, bere bizialdiaren gehientsua bizi zen lekuan. Espainierazko eta asturierazko Filologiako irakasle titularra da Oviedoko Unibertsitatean (Asturias), non asturiera gaitzat zuen lehen irakasgaia ematen hasi zen (1985) eta doktorego tesia irakurri zuen. Tesia asturierazko soziolinguistikari buruzkoa izan zen, lehena gai horretan eta hizkuntza horretan idatzitakoa (1988). Asturieraren arazo gramatikal, dialektologiko eta soziolinguistikoren gainean ikertu zuen batez ere. Hainbat dibulgazio lan burutu ditu liburu, saiakera eta prentsa-artikulutan.\nFernando \u00c1lvarez-Balbuena Garc\u00eda, Xos\u00e9 Miguel Su\u00e1rez Fern\u00e1ndez eta Miguel Rodr\u00edguez Monteavaro-rekin batera, ETLEN hizkuntza atlasaren egilekidea da (\"Estudiu de la Transici\u00f3n Lling\u00fc\u00edstica na Zona Eo-Navia, Asturies\", 2017), galaiko-portugesa eta astur-leonesaren arteko muga linguistikoari buruzkoa; horiometria dialektaleko ikerketa (bi eremuren arteko neurpen matematiko-estatistikoa) eta dialektometrikoa Salzburgoko Eskolaren arauera.\nArgitalpen garrantzitsuenak.\nBere libururik garrantzitsuenak hurrengoak dira: \"Allugamientu de los pronomes \u00e1tonos col verbu n\u2019asturianu\" (1993), \"Encuesta sociolling\u00fc\u00edstica nuna parroquia asturiana (Deva-Xix\u00f3n)\" (1993), \"Gram\u00e1tica pr\u00e1ctica de asturiano\" (1997), \"Vocabulariu asturianu de la mina\" (1997, Manuel d'Andr\u00e9sekin batera, \"Reivindicaci\u00f3n lling\u00fc\u00edstica: unes reflexones\" (2002), \"Cuestiones d\u2019asturianu normativu\" (3 liburuki, 2001-2003), \"Juicios sobre la lengua asturiana. Algunas cuestiones b\u00e1sicas acerca del debate ling\u00fc\u00edstico en Asturias\" (2002), \"Diccionario Topon\u00edmico del Concejo de Gij\u00f3n\" (2008); \"L'asturianu que vien. Observaciones y suxerencies sobre l'asturianu normativu y el so usu\" (2008), \"Palabres nueves n\u2019asturianu. Proyectu Observatoriu Asturianu de Neolox\u00eda y Terminolox\u00eda (AsturNeo). Informe de los a\u00f1os 2010, 2011 y 2012\" (2013), \"Franco nos diccionarios y otres impertinencies alredor del llinguaxe y les lling\u00fces\" (2013), \"Gram\u00e1tica comparada de las lenguas ib\u00e9ricas\" (2013), \"Estudiu de la Transici\u00f3n Lling\u00fc\u00edstica na Zona Eo-Navia, Asturies (ETLEN). Atles lling\u00fc\u00edsticu dialectogr\u00e1ficu - horiom\u00e9tricu - dialectom\u00e9tricu\", (2017), Fernando \u00c1lvarez-Balbuena, Xos\u00e9 Miguel Su\u00e1rez Fern\u00e1ndez eta Miguel Rodr\u00edguez Monteavaro-rekin; eta \"Averamientu a la llingua asturiana. Nivel universitariu\" (2019).\nBere artikuluen artean ondorengoak nabarmen daitezke: \u201cLos pronomes reflexivos \u00e1tonos n\u2019asturianu\u201d (1994), \u201cLa llingua asturiana na socied\u00e1\u201d (1995), \u201cLing\u00fc\u00edstica y socioling\u00fc\u00edstica en el concepto de dialecto\u201d (1997) eta \u201cL\u2019asturianu m\u00ednimu urbanu. Delles hip\u00f3tesis\u201d (2002), \"Pertinencia de lengua / dialecto en ling\u00fc\u00edstica, con un a\u00f1adido sobre el est\u00e1ndar\" (2015), \"Acerca de la clasificaci\u00f3n cient\u00edfica de la glotodiversidad\" (2016), \"El procesu d\u2019estandarizaci\u00f3n del asturianu\" (2018), \"Proyecto de Diccionario Geogr\u00e1fico Popular de Espa\u00f1a, de Camilo Jos\u00e9 Cela: materiales de Asturias\" (2019) eta \"Contacto de lenguas en Asturias: asturiano, \"amest\u00e1u\" y castellano\" (2020).\nBeste hainbat datu.\nAcademia de la Llingua Asturianako kide osoa da, eta bertan lan esanguratsuak egin zituen \"Normes Ortogr\u00e1fiques\", \"Gram\u00e1tica de la Llingua Asturiana\" eta \"Diccionariu de la Llingua Asturiana\" obretan. \"Caveda y Nava\" Fundazioko kidea eta bertako presidente ohia, Asturiasen hizkuntzaren alorrean adostasuna bilatzen duen erakundea.\nAsturierazko Filologia Mintegiko koordinatzailea da halaber, Oviedoko Unibertsitarearen ikerketa-taldea (\"Seminariu de Filolox\u00eda Asturiana\"). 2003-2007 gobernu-aldian Asturiasko Printzerriko Hizkuntz Politika Bulegoko zuzendaritzan ihardun zen. Era berean, Asturiasko Printzerriko Toponimia Aholku Batzarraren partaide da."}
{"id": "79313", "revid": "448", "url": "https://eu.wikipedia.org/wiki?curid=79313", "title": "Sanba dantza", "text": ""}
{"id": "79317", "revid": "119347", "url": "https://eu.wikipedia.org/wiki?curid=79317", "title": "Lijankij\u00e4rvi", "text": "Lijankij\u00e4rvi aintzira Finlandiako Enonteki\u00f6 udalerrian dagoen aintzira bat da. P\u00f6yrisj\u00e4rvi eta Tarvantovaara eremu basatien artean dago, Lepp\u00e4j\u00e4rvi herrixkaren ondoan. Nahiz eta aintzira ez dagoen babestutako eremu batean, bertan, hegazti babestu asko aurki daiteke; hala nola, borrokalariak, istingor arruntak, kuliska pikartak, mendebal-txori mokomeheak, laponiako berdantzak, elur-berdantzak, elur-hontzak, eper zuriak, txirri lepokodunak, zapelatz galtzadunak, larre-buztanikarak, mendi-txontak, negu-txirtak, papourdinak, txirritxo handiak, txoka gorriztak, urre txirri arruntak, ahate gorriztak, ahatebeltzak, beltxarga oihulariak, zerra txikiak eta antzara hankagorriztak, hankahoriak, muturzuriak eta nanoak.\nBeste ohiko biztanle batzuk azeri zuri eta gorriak, bisoi amerikarrak, elur-orein etxekotuak, erbinude arrunt eta zuriak, hartz arreak, ipar-katamotzak, jatunak eta otsoak dira .\nPaloj\u00e4rvi eta N\u00e4kk\u00e4l\u00e4j\u00e4rvi aintzirak iparraldean Lijankij\u00e4rvi aintziraren bizilagun nagusiak dira. Inguruko muinoen gailurretatik erortzen den urak betetzen du aintzira; bestalde, ateratzeko orduan, ura Palojoki ibairen bidez, K\u00f6nk\u00e4m\u00e4enora isurtzen da, azkenik, Botniako Golkoraino iristeko.\nAintzira oso ezaguna da arrantza munduan; izan ere, bertan, amuarrain marroi eta laponiako amuarrain artiko handienak arrantzatzera uda partean etorri ohi diren arrantzaleen kopurua handia da. Gutxi gorabehera, azarotik ekainera izoztua egon ohi da aintzira eta bertako uharte txikia zuhaizti txiki bilakatzen da lurzoru izoztuaren gainean."}
{"id": "79318", "revid": "12654", "url": "https://eu.wikipedia.org/wiki?curid=79318", "title": "Lijankijarvi aintzira", "text": ""}
{"id": "79321", "revid": "6327", "url": "https://eu.wikipedia.org/wiki?curid=79321", "title": "Lijankij\u00e4rvi aintzira", "text": ""}
{"id": "79323", "revid": "119347", "url": "https://eu.wikipedia.org/wiki?curid=79323", "title": "Kivij\u00e4rvi aintzira", "text": "Kivij\u00e4rvi aintzira, euskaraz hitzez hitz \"Harrizko aintzira\", Enonteki\u00f6 udalerri finlandiarrean dagoen aintzira bat da, Suediako Kiruna udalerritik pare bat km-ra dagoena. K\u00e4sivarsi Eremu Basatiaren mugan dago, Lappi osoko hegazti-espezie ugarienak aurki daitezkeen eremu basatiaren mugan, hain zuzen; aliota txikiak, antzara nanoak, belatz handiak, elur-hontzak, eskandinaviako lagopodoak, ipar-belatzak, ipar-kaskabeltzak, laponiako kaskabeltzak, marikoi isats-luzeak, negu txontak eta papourdinak dira, esaterako, aintzira inguruan aurki daitezkeen hegazti-espezie batzuk. Inguruko baldintza latzei probetxu ateratzea lortu duten animalia ugari dago ere; hala nola, azeri zuri eta gorriak, elur-oreinak, erbinude zuriak, eskandinaviako lagopodo eta lursaguak, ipar-katamotzak, jatunak, mendi lemingak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta otsoak dira.\nPeeraj\u00e4rvi aintzira iparraldean Kivij\u00e4rvi aintziraren bizilagun nagusia da. Inguruko muinoen gailurretatik, bereziki Ropivaara muinotik, erortzen den urak betetzen du aintzira; bestalde, ateratzeko orduan, urek, lur azpiko pasabideetatik K\u00f6nk\u00e4m\u00e4eno ibaira isurtzea lortzen dute, azkenik, Botniako Golkoraino iristeko.\nAintzira oso ezaguna da arrantza munduan; izan ere, bertan, amuarrain marroi eta laponiako amuarrain artiko handienak arrantzatzera uda partean etorri ohi diren arrantzaleen kopurua handia da. Gutxi gorabehera, azarotik ekainera izoztua egon ohi da aintzira eta bertako bost uharte nagusiak zuhaizti txiki bilakatzen dira lurzoru izoztuaren gainean."}
{"id": "79324", "revid": "56334", "url": "https://eu.wikipedia.org/wiki?curid=79324", "title": "Esther Larra\u00f1aga Galdos", "text": "Esther Larra\u00f1aga Galdos (Bergara, Gipuzkoa, 1955eko maiatzaren 15a -) euskal herritar politikaria da, Eusko Alkartasunako kidea. Eusko Jaurlaritzako Ingurumen eta Lurralde Antolamendu Sailburu ohia da.\nBiografia.\nZuzenbide ikasketak burutu zituen Euskal Herriko Unibertsitatean, eta ondoren Enpresa kudeaketan masterra egin zuen Deustuko Unibertsitatean.\n1987tik 1990era, Gipuzkoako Foru Aldundiko Kultura, Hezkuntza eta Turismo Saileko zuzendari nagusia izan zen.\n1990etik 1991ra, Eusko Legebiltzarreko legebiltzarkidea izan zen; 1991tik 1993ra, Diputatuen Kongresuko diputatua, eta 1995etik 2001era, Eusko Jaurlaritzako Lurralde Antolamendu, Etxebizitza eta Ingurumen Saileko Ingurumen sailburuordea. 2001etik 2005era Eusko Jaurlaritzako Justizia, Lan eta Gizarte Segurantza sailburuorde izan zen, eta, 2005etik 2009ra Lurralde Plangintza eta Ingurumena sailburua.\nEH Bildu koalizioa babesteko hainbat ekitaldi pubikotan parte hartu izan du.\n2022ko otsailaren 20an Gasteizko Europa biltzar-etxean egindako bileran Eusko Alkartasuna demokratizatzeko helburua duen talde eragileko bozeramaile aukeratu zuten aipatu alderdiko sektore kritikoko zenbait afiliatuk; mementu eta biltzar-etxe berean alderdiko sektore ofizialak Eba Blanco berraukeratu zuen alderdiko idazkari nagusi."}
{"id": "79325", "revid": "237", "url": "https://eu.wikipedia.org/wiki?curid=79325", "title": "Eusko Alkartasun", "text": ""}
{"id": "79327", "revid": "58701", "url": "https://eu.wikipedia.org/wiki?curid=79327", "title": "Bois de Vincennes", "text": " edo Vincennesko basoa Parisko berdegune nagusietako bat da, Bois de Boulognerekin batera. Ekialdean dago eta Parisko udalerriko zati da, 12. barrutian. Vincennes hiriari izena eman zion, parkearen iparraldeko mugan dagoena.\n995 hektareako hedadurarekin, Parisko berdegunerik handiena da.\nHistoria.\nVincennesko basoak bere jatorria, Frantziako erregeek bakarrik erabiltzen zuten ehizarako lurralde batean du, horrela, Filipe Augustoren erregealdian ezarria. Inguruan zenbait errege parke eraiki ziren (Vincennesko gaztelua barne), basoa, ibilaldiak egiteko egokitua egon aurretik, Luis XV.a Frantziakoaren erregealdian. Elezaharraren arabera toki honetan erabaki zuen San Luisek berriz justizia banatzea, haritz baten azpian.\nParlamentuko Frondan zehar, parke honetatik gertu erori zen segada batean Tankredo Rohangoa, bertan hil zutelarik, 1649an.\nFrantziar Iraultzan, basoa, maniobra militarren gune bihurtu zen. Landa lur asko husten dira eta eraikin militarrak eraikitzen dira.\nVincennesko basoa, bere gaur egungo itxurarekin, Napoleon III.aren agindupean egokitu zen, Jean-Charles Alphan ingeniaria eta Jean-Pierre Barillet- Deschamps arkitektoari esker, Parisko beste aldean zegoen Bois de Boulogneen kontrapuntu bezala, parke ingelesen antzera: zenbait zuhaitz birlandatu eta laku eta ibaien ibilguak hondeatu ziren.\n1900eko Parisko Olinpiar Jokoetako frogarik gehienak Vincennesko basoan ospatu ziren, hau, Parisera behin betiko 1929an bildu zelarik, baita gaztelua ere, Vincennes hirira itzuli zena 1934an\nEzaugarriak.\nInstalakuntzak.\nZenbait instalakuntzek erabiltzen dute Vincennesko basoa:\nLakuak.\nVincennesko basoak zenbait laku ere baditu, Marnetik abiatuta ibai sare batek hornituak:\nErrepideak.\nVincennesko basoa zenbait errepidek gurutzatzen dute, horietakoren bat, motordun ibilgailuak ibil daitezkeena.\nInguruko udalerriak.\nVincennesko basotik gertu zenbait udalerri daude. Parkearen ipar-mendebaldetik hasita eta erlojuen orratzen zentzuan, honako hauek daude:"}
{"id": "79328", "revid": "98220", "url": "https://eu.wikipedia.org/wiki?curid=79328", "title": "Tarzan the Ape Man (1932ko filma)", "text": "Tarzan the Ape Man (1932) filmak Edgar Rice Burroughs idazleak sorturiko Tarzan oihaneko heroiaren abenturak ditu kontakizun, \"Tarzan of the Apes\" eleberrian kontaturikoak hain zuzen, lauso bada ere. Antzezleak Johnny Weissmuller, Neil Hamilton, C. Aubrey Smith eta Maureen O'Sullivan izan ziren. Filma W.S. Van Dykek zuzendu zuen. 1959an eta 1981ean izen bereko ekoizpenak sortu zituzten.\nArgumentua.\nJames Parker (C. Aubrey Smith) eta Harry Holt (Neil Hamilton) Afrikara abiatu dira, elefanteen letaginen boliak aberastuko dituelakoan. Parkerren alaba xarmanta Jane ere (Maureen O'Sullivan) hara bertaratuko da. Harryk Jane du gogoko. Janek estreinakoz Tarzanekin (Johnny Weissmuller) topo egiten duenean beldur da, baina behin ezagututa, maitemintzen hasia da. Tribu batek aitaren taldea harrapatutakoan, Janek Tarzanen bila bidaliko du Cheeta."}
{"id": "79329", "revid": "6327", "url": "https://eu.wikipedia.org/wiki?curid=79329", "title": "Lijankijarvi", "text": ""}
{"id": "79339", "revid": "27333", "url": "https://eu.wikipedia.org/wiki?curid=79339", "title": "1900eko Udako Olinpiar Jokoak", "text": "1900eko Parisko Olinpiar Jokoak, aro modernoko Olinpiar Jokoetako II. edizioa izan zen. 1900eko maiatzak 14 eta urriak 28 artean ospatu zen, urte horretako Parisko Erakusketa Unibertsalean. 26 naziotako 1225 kirolarik parte hartu zuten (1206 gizon eta 19 emakume) 17 kirol eta 166 probatan. Esan bezala, Erakusketa Unibertsalean zehar ospatu ziren, eta, horren ondorioz, antolatzaileek, kirol probak bost hilabetetan zehar banatu zituzten.\nAro modernoko II. Olinpiar jokoak, Coubertin baroiaren herrian, Parisen antolatu zirenak, antolaketa negargarriagatik nabarmendu ziren, bere bost hilabeteko iraupenagatik (maiatzak 14tik urriak 28ra), eta Erakusketa Unibertsalaren barnean antolatu zirelako. Gaur egun, oraindik zalantzan jartzen da proba batzuen ofizialtasuna. Proba horietan 1225 kirolarik parte hartu zuten, lehen aldiz, emakumeek parte hartzen zutelarik, orotara 19 emakumek. 26 naziok parte hartu zuten 17 kiroletan, eta Frantzia, Erresuma Batua eta AEBak izan ziren domina zerrendaren buru.\nAro Modernoko II. Olinpiar Joko hauen zoritxarra, Erakusketa Unibertsalarekin batera antolatu izana da, Erakusketako komisarioak, Alfred Picardek, Coubertin baroiaren ideia erabat ezberdinak baitzituen. Olinpiar idealek inongo garrantzirik ez zutela uste zuen: guztiak, manifestazioen ikuskizunaren mende egon behar zuen, eta manifestazio edo ikuskizun motak ez zuen batere garrantzirik. Berdin zion kirol aktibitateak, globo erakusketa, zaku lasterketa edo uso mezulari lehiaketak izatea. Berdin zion lehiaketetan profesionalak eta afizionatuak nahastea, are gehiago, nahaste hau sustatzen zen, honela ikuslearen jakingura gehitzeko.\nCoubertin baroia, egoera hobetzen saiatu zen ekimen pribatuaren laguntzarekin, baina frantziar kiroleko hoberena kontrolatzen zuen federazioaz ahaztu zen, honek bere laguntza ukatu ziolarik. Honela, Erakusketa Unibertsalaz baliatu behar izan zuen, non aktibitate kopuru handiak, kirol lehiaketen garrantzia oso urritua uzten zuen, eta honela, ez zuten herriaren laguntzarekin kontatzen.\nAro Modernoko II. Olinpiar Joko hauek itzelezko nahas-mahasa izan zen, parte hartzaileetako askok olinpiar proba batean parte hartzen ari zirela ere ez zekiten, proba hauek, lehiaketa, jaialdi edo nazioarteko biltzar bezala aurkezten baitziren, elkarren arteko loturarik gabe, ez zegoen araudirik, eta, bazeuden, ezeztatu eta gutxi batzuen nahien arabera berregiten ziren.\nMende aldaketan zehar, publizitatea martxan jarri zen arren, Erakusketa Unibertsalak hain utzi zuen itzalean Olinpiar Jokoen II. edizio hau, kartel ofizialik ere ez zela egon. Lehiaketa zehatzei erreferentzia egiten dieten kartel batzuk baino ez dira kontserbatzen, Erakusketaren barnean, Olinpiar Jokoenak izan arren.\nNazio eta kirolen kopurua, aurreko Olinpiar Jokoekiko gorantz joan zen arren, 1896ko Atenasko Olinpiar Jokoekiko, II. edizio honen garrantzia askoz txikiagoa izan zen.\nKirolak.\n "}
{"id": "79340", "revid": "1545", "url": "https://eu.wikipedia.org/wiki?curid=79340", "title": "Konstantinoplako III. kontzilioa", "text": "Konstantinoplako III. kontzilioa edo Elizaren 6. Kontzilio Ekumenikoa 680ko azaroaren 7an hasi eta 681eko irailaren 16an amaitu zen. 300 gotzain inguruk parte hartu zuten bertan.\nKontzilio honen erabaki garrantzitsuena hau izan zen: Jesukristorengan bi borondate eta bi pertsona biltzen dira (jainkozkoa eta gizatiarra), baina ez daude elkarren arteko lehian; aitzitik, elkarren osagarri direla onartu zuten. Horrela monotelitismo izeneko doktrina (Jesukristok borondate bakarra zuela dioena) gaitzetsi zuten."}
{"id": "79341", "revid": "23317", "url": "https://eu.wikipedia.org/wiki?curid=79341", "title": "Espainiako Traineru Txapelketen emaitzak", "text": ""}
{"id": "79342", "revid": "105290", "url": "https://eu.wikipedia.org/wiki?curid=79342", "title": "Panheleniar Jokoak", "text": "Panheleniar Jokoak Antzinako Grezian ospatzen ziren, lau kirol jaialdi ezberdinen taldeari ematen zitzaion izena da. Lau kirol jaialdi hauak, honakoak ziren: Olinpiar Jokoak, Pitiar Jokoak, Nemear Jokoak eta Istmoar Jokoak. Olinpiar jokoak ziren garrantzitsu eta ospetsuenak, lau urtetik behin ospatuak Elisetik gertu, Zeus jainkoaren omenez. Pitiar Jokoak ere lau urtetik behin ospatzen ziren, Delfosetik gertu, Apolo jainkoaren omenez. Nemear Jokoak, hauek ere lau urtetik behin ospatuak, Nemean ospatzen ziren, Zeusen omenez. Istmoar Jokoak, Poseidonen omenez, Korinton ospatzen ziren, hauek ere lau urtetik behin.\nJokoak, Olinpiada bezala ezagutzen den lau urteko epe bakoitzean ospatzen ziren. Antzinako Grezian, olinpiada, denbora neurri bat zen. Epe honetan, ospatzen ziren lehenak, Olinpiar Jokoak ziren, lehen urtean ospatzen zirenak, bigarren urtean zehar, hilabete ezberdinetan, Nemear Jokoak eta Istmoar Jokoak ospatzen ziren, hirugarren urtean, Pitiar Jokoak, eta, laugarren urtean, berriz ospatzen ziren Istmoar eta Nemear Jokoak. Ondoren, zikloa errepikatu egiten zen, berriz Olinpiar Jokoekin hasiz. Honela, jokoak, atletak, guztietan parte hartzeko moduan antolatuta zeuden.\nParte hartzaileak greziar mundu osotik etor zitezkeen, baita Anatolia eta Espainiako greziar kolonietatik ere. Baina parte hartzaileek oso aberatsak izan behar zuten, entrenamendua, garraioa, ostatua eta ordaindu beharreko beste kontu batzuk ordaintzeko. Gainera, emakumeek eta greziarrak ez zirenek, azken kasu honetan, Neron erromatar enperadorea bezalako salbuespenekin, debekatuta zuten parte hartzea.\nJoko bakoitzeko kirol nagusiak gurdi lasterketak, borroka olinpikoa, boxeoa, pankrationa, \"stadion\"a beste oinezko lasterketa batzuekin batera eta pentatloia ziren (hau, borroka, stadion, luzera jauzia, xabalina jaurtiketa eta disko jaurtiketa probez osatua). Gurdi lasterketetan izan ezik, gainontzeko probetan partehartzaileak biluzik zihoazen.\nOlinpiar Jokoen idatzizko historia K.a. 776an hasten da, baina, benetan, askoz lehenago sortu ziren. Beste hiru jokoak K.a. VI. mendean sortu ziren."}
{"id": "79344", "revid": "119347", "url": "https://eu.wikipedia.org/wiki?curid=79344", "title": "Marsuj\u00e4rvi", "text": "Marsuj\u00e4rvi aintzira Enonteki\u00f6 udalerri finlandiarrean dagoen aintzira bat da, Raittij\u00e4rvi sami herrixkatik hurbil dagoena. K\u00e4sivarsi Eremu Basatian dago, Lappi osoko hegazti-espezie ugarienak aurki daitezkeen eremu basatian, hain zuzen; aliota txikiak, antzara nanoak, belatz handiak, elur-hontzak, eskandinaviako lagopodoak, ipar-belatzak, ipar-kaskabeltzak, laponiako kaskabeltzak, marikoi isats-luzeak, negu txontak eta papourdinak dira, esaterako, aintzira inguruan aurki daitezkeen hegazti-espezie batzuk. Inguruko baldintza latzei probetxu ateratzea lortu duten animalia ugari dago ere; hala nola, azeri zuri eta gorriak, elur-oreinak, erbinude zuriak, eskandinaviako lagopodo eta lursaguak, ipar-katamotzak, jatunak, mendi lemingak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta otsoak dira.\nYlimm\u00e4inen aintzira Marsuj\u00e4rviren bizilagun nagusia da. Aatsajoki ibaiko urak betetzen du aintzira; bestalde, ateratzeko orduan, urek, lur azpiko pasabideetatik L\u00e4t\u00e4seno ibaira isurtzea lortzen dute, azkenik, Botniako Golkoraino iristeko. Gutxi gorabehera, azarotik ekainera izoztua egon ohi da aintzira.\nAintzira oso ezaguna da arrantza munduan; izan ere, bertan, amuarrain marroi eta laponiako amuarrain artiko handienak arrantzatzera uda partean etorri ohi diren arrantzaleen kopurua handia da."}
{"id": "79345", "revid": "105290", "url": "https://eu.wikipedia.org/wiki?curid=79345", "title": "Barsa", "text": "Barsa edo Barca, Euskal Herriko mitologiaren dibinitatea Akitania erromatarraren garaian Pirineo aldean.\nBerari buruzko inskripzioa Saint-Bertrand de Commingesen inguruan topatu omen zuten, Garona Garaia eskualdean.\nEz dago berari buruzko ezaugarrien berri."}
{"id": "79346", "revid": "12654", "url": "https://eu.wikipedia.org/wiki?curid=79346", "title": "Marttaj\u00e4rvi aintzira", "text": ""}
{"id": "79347", "revid": "12654", "url": "https://eu.wikipedia.org/wiki?curid=79347", "title": "Melaj\u00e4rvi aintzira", "text": ""}
{"id": "79351", "revid": "4352", "url": "https://eu.wikipedia.org/wiki?curid=79351", "title": "Zenbaki natural", "text": ""}
{"id": "79352", "revid": "105290", "url": "https://eu.wikipedia.org/wiki?curid=79352", "title": "Hars\u00fcd\u00fcrra", "text": "Hars\u00fcd\u00fcrra mendilerroa Zuberoa eta Nafarroa Behera artean dagoen mendilerro bat da. Bere punturik altuena Arthanolatze mendia da, 1.531 metrorekin."}
{"id": "79354", "revid": "105290", "url": "https://eu.wikipedia.org/wiki?curid=79354", "title": "Mendilatz", "text": "Mendilatz Mendebaldeko Pirinioetan dagoen mendia da, izen bereko mendilerroan kokatuta dagoena, Iratiko oihanaren mendebaldean, Orbaizetako lurretan.\nAbiapuntuak.\nOrbaizetako olatik ordu bat eta 45 minututan gutxi gora-behera irits daiteke tontorreraino."}
{"id": "79355", "revid": "119347", "url": "https://eu.wikipedia.org/wiki?curid=79355", "title": "Marttaj\u00e4rvi", "text": "Marttaj\u00e4rvi aintzira Enonteki\u00f6 udalerri finlandiarrean dagoen aintzira txikitxo bat da. Norvegiako mugatik eta Kaura aintziratik hurbil dago, Tarvantovaara Eremu Basatian; ondorioz, babestuta dago. Bertan eta inguruko zuhaiztietan hegazti kopuru eta espezie anitz aurki daiteke; ipar-belatzak, eskandinaviako lagopodoak, arrano beltzak eta txirri hankalaburrak, esaterako. Inguruko baldintza latzei probetxu ateratzea lortu duten animalia asko dago ere; hala nola, azeri zuri eta gorriak, elur-oreinak, erbinude zuriak, lursaguak, ipar-katamotzak, jatunak, mendi lemingak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta otsoak dira.\nKaura iparraldean da Marttaj\u00e4rviren bizilagun nagusia. Ura lurpeko pasabideetan barrena, Puussasjoki eta Uijajoki ibaiek osatzen duten Hietajoki ibaira iristen da. Hau, K\u00f6nk\u00e4m\u00e4enora isurtzen da Kaaresuvanto herriaren parean, azkenik, Bothniako Golkoan bukatzeko. Arrantza ez da oso ospetsua aintzira honetan, baina laponiako amuarrain artiko, amuarrain marroi eta izokin asko aurki daiteke bertan.\nAintziraren hegoaldean, izen gabeko uharte handitxo bat dago."}
{"id": "79356", "revid": "119347", "url": "https://eu.wikipedia.org/wiki?curid=79356", "title": "Melaj\u00e4rvi", "text": "Melaj\u00e4rvi aintzira Enonteki\u00f6 udalerri finlandiarrean dagoen aintzira bat da, Norvegiako Kautokeino udalerritik pare bat km-ra eta Raittij\u00e4rvi sami herrixkatik hurbil dagoena. K\u00e4sivarsi Eremu Basatian dago, Lappi osoko hegazti-espezie ugarienak aurki daitezkeen eremu basatian, hain zuzen; aliota txikiak, antzara nanoak, belatz handiak, elur-hontzak, eskandinaviako lagopodoak, ipar-belatzak, ipar-kaskabeltzak, laponiako kaskabeltzak, marikoi isats-luzeak, negu txontak eta papourdinak dira, esaterako, aintzira inguruan aurki daitezkeen hegazti-espezie batzuk. Inguruko baldintza latzei probetxu ateratzea lortu duten animalia ugari dago ere; hala nola, azeri zuri eta gorriak, elur-oreinak, erbinude zuriak, eskandinaviako lagopodo eta lursaguak, ipar-katamotzak, jatunak, mendi lemingak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta otsoak dira.\nHegoaldean dagoen Guoskatj\u00e1vri aintzira \"'Melaj\u00e4rvi\"ren bizilagun nagusia da. Inguruko muinoen gailurretatik erortzen den urak betetzen du aintzira; bestalde, ateratzeko orduan, urek, lur azpiko pasabideetatik L\u00e4t\u00e4seno ibaira isurtzea lortzen dute, azkenik, Botniako Golkoraino iristeko.\nAintzira oso ezaguna da arrantza munduan; izan ere, bertan, amuarrain marroi eta laponiako amuarrain artiko handienak arrantzatzera uda partean etorri ohi diren arrantzaleen kopurua handia da. Gutxi gorabehera, azarotik ekainera izoztua egon ohi da aintzira eta bertako hiru uharte nagusiak zuhaizti txiki bilakatzen dira lurzoru izoztuaren gainean."}
{"id": "79357", "revid": "219", "url": "https://eu.wikipedia.org/wiki?curid=79357", "title": "Mendizar", "text": "Mendizar Mendebaldeko Pirinioetan dagoen mendia da, Iratiko oihanaren mendebaldean, Orbaizetako lurretan.\nIrabiako uharka gertu dago kokatuta, ekialderantz, eta Errozate tontorra iparralderantz."}
{"id": "79358", "revid": "59723", "url": "https://eu.wikipedia.org/wiki?curid=79358", "title": "Jaime Murray", "text": "Jaime Murray (Essex, Ingalaterra, Erresuma Batua, 1976ko uztailaren 21a - ) aktore ingelesa da. Ezaguna da \"Hustle\" telesailean Stacie Monroeren paperagatik eta \"Dexter\" telesailean Lila pertsonaiaren papera egiteagatik.\nEssexen jaioa, Billy Murray aktore ingelesaren alaba da. Filosofia eta psikologia ikasten hasi zen Londresko Ekonomia Eskolan baina ikasketak utzi zituen eta Antzezpen Eskolan ikasteari ekin zion. 2000. urtean graduatu zen."}
{"id": "79361", "revid": "119347", "url": "https://eu.wikipedia.org/wiki?curid=79361", "title": "N\u00e4kk\u00e4l\u00e4j\u00e4rvi", "text": "N\u00e4kk\u00e4l\u00e4j\u00e4rvi aintzira Finlandiako Enonteki\u00f6 udalerrian dagoen aintzira bat da. P\u00f6yrisj\u00e4rvi Eremu Basatiaren ondoan dago, N\u00e4kk\u00e4l\u00e4 sami herrixkaren ertzean. Nahiz eta aintzira ez dagoen babestutako eremu batean, bertan, hegazti babestu asko aurki daiteke; hala nola, borrokalariak, istingor arruntak, kuliska pikartak, mendebal-txori mokomeheak, laponiako berdantzak, elur-berdantzak, elur-hontzak, eper zuriak, txirri lepokodunak, zapelatz galtzadunak, larre-buztanikarak, mendi-txontak, negu-txirtak, papourdinak, txirritxo handiak, txoka gorriztak, urre txirri arruntak, ahate gorriztak, ahatebeltzak, beltxarga oihulariak, zerra txikiak eta antzara hankagorriztak, hankahoriak, muturzuriak eta nanoak.\nBeste ohiko biztanle batzuk azeri zuri eta gorriak, bisoi amerikarrak, elur-orein etxekotuak, erbinude arrunt eta zuriak, hartz arreak, ipar-katamotzak, jatunak eta otsoak dira .\nPaloj\u00e4rvi mendebaldean eta Tuorkottaj\u00e4rvi aintzira iparraldean N\u00e4kk\u00e4l\u00e4j\u00e4rvi aintziraren bizilagun nagusiak dira. Inguruko muinoen gailurretatik erortzen den urak betetzen du aintzira; bestalde, ateratzeko orduan, ura N\u00e4kk\u00e4l\u00e4joki ibairen bidez, Ounasjokira isurtzen da, azkenik, Botniako Golkoraino iristeko.\nAintzira oso ezaguna da arrantza munduan; izan ere, bertan, amuarrain marroi eta laponiako amuarrain artiko handienak arrantzatzera uda partean etorri ohi diren arrantzaleen kopurua handia da. Gutxi gorabehera, azarotik ekainera izoztua egon ohi da aintzira eta bertako zortzi uharteek zuhaizti txiki bilakatzen dira lurzoru izoztuaren gainean."}
{"id": "79362", "revid": "336", "url": "https://eu.wikipedia.org/wiki?curid=79362", "title": "Julie Benz", "text": "Julie Benz (Pittsburgh, Pennsylvania, Ameriketako Estatu Batuak, 1972ko maiatzaren 1a - ) aktore estatubatuarra da. 2006an telesailetako emakumezko bigarren aktore onenaren Satellite saria irabazi zuen \"Dexter\" telesailean Rita Bennetten papera antzezteagatik."}
{"id": "79363", "revid": "105290", "url": "https://eu.wikipedia.org/wiki?curid=79363", "title": "Bascei-Andoss", "text": "Bascei-Andoss, euskal mitologiako jainkosa edo jainkoa; Akitania erromatarrraren garaian Pirineo aldean.\nBassique edo Bassion\u00e9 haranean aurkitu da berari buruzku inskripzioa, erdialdeko Pirinioetan. Bachos toponimoak zer ikusirik izan dezake antzineko dibinitate honeki. Kontutan hartu beharrekoak dira ere erdi aroko Vaxoio eta Baxosium eta beste jainko baten izena; Vaxus. Baliteke biek lotuta egotea.\nEz dago bere ezaugarriei buruzko berririk.\nEtimologia.\nZenbait ikerlarientzat, Bernardo Estornes Lasa barne, jainkosaren izenaren lehendabiziko zatia \"Bascei\" \"Baskei\" euskaldunekin zer ikusirik izan dezake. Bigarren zatia Andoss emakumezkoa den dibinitate baten seinalea da.\nIkerlari guztiak ez daude ados azken honekin ere, eta \"Andoss\" hau \"andios\" edo \"handiarekin\" lotzen dute.\nBeste aldetik esan beharra dago inskripzioa topatutako lekua, Bassione, beste esanhaiaren adierazgarri izan daitekela, \"Baso\" edo Basa-rena, basoarekin zer ikusirik izango lukeen dibinitate bat. Basa-acei-Andoss?, zeren eta ezin ahaztu Pirinioetan nahiko zabalduta egon zen beste dibinitate akitaniarraren izena; Aceio edo \"Akeio\". Baliteke beraz Basa-Aceio-Andoss izenaren aurrean aurkitzea.\nInskripzioak.\n\"Deo / Bascei A/ndosso / Andox/us / v(otum) s(olvit) l(ibens) m(erito)\""}
{"id": "79364", "revid": "219", "url": "https://eu.wikipedia.org/wiki?curid=79364", "title": "Errozate", "text": "Errozate Mendebaldeko Pirinioetan dagoen mendia da, Iratiko oihanaren mendebaldean, Ezterenzubi eta Lekunberri arteko magan.\nHarpea kobazuloa mendigunearen azpian dago kokaturik."}
{"id": "79365", "revid": "56334", "url": "https://eu.wikipedia.org/wiki?curid=79365", "title": "Izei", "text": "Izei pinazeoen familiaren \"Abies\" generoaren zuhaitz-espezieen izen arrunta da, 45-55 espezie barne hartzen dituena. Izeiak hosto iraunkorrekoak dira eta hostoak erregularki bertizilatuak dituzte, adaburu konikoa edo piramidala eratzen dutelarik. Hostoak linealak, lauak edo ez oso maiz subtetragonalak dira. Azpikaldean 2 lerro estomatiko eta 2 kanal, marginal edo zentral dituzte, erretxinadunak. Kono ar axialak ugariak dira adarren azpikaldean, zeinak 5 eta 25 cm artean neurtzen duten. Estrobiloak tenteak dira, zilindrikotik oboidera izan daitezkeelarik eta soilik adaburuaren goiko aldean kokatzen dira. Ezkatak erorkorrak dira eta erraki zurkararen lehenengo urtean desartikulatzen dira. Bere haziak hegaldunak dira. \n\"Abies\" generoko espezieak beren hostoen tamaina eta antolaketa, konoen itxura eta tamaina, brakteak luzeak eta zabalduak edo motzak eta konoaren barnean ezkutatuak dauden arabera identifikatzen dira.\nZedroekin estuki ahaidetuak daude.\nIzeidia da zuhaitz hauek osatzen duten basoa.\nTaxonomia.\nGeneroa Philip Millerrek deskribatu zuen eta \"The Gardeners Dictionary-\"n publikatu zen (Laugarren edizioa vol. 1. 1754).\nSailkapena.\nNahiz eta izei izena izan, Douglas izeia (\"Pseudotsuga menziesii\") eta izei gorria (\"Picea abies\") ez dira genero honetakoak.\nGuztira hamar sekzio ditu:\nBanaketa.\nEuropan.\nNagusiki Europako ekialde, mendebalde, hegoalde eta erdialdeko eskualde menditsuetan kokatzen dira. Tarte nagusia 52\u00baN iparraldean (Polonia) eta 40\u00baN hegoaldean (Grezia) 5\u00baE mendebaldean (Mendebaldeko Alpeak) eta 27\u00baS ekialdean (Errumania eta Bulgaria) kokatzen da. Forma isolatuan Frantzian (Mazizo zentrala eta Pirinioetan), Espainiako iparraldean (Pirinioetan) eta Italian (Calabria). Altitudeari dagokionez, Polonia eta Errumania inguruan 135m-tik 1.350m-tara aurki daitezke, eta Italia inguruan 325m-tik 2.100m-tara, Bulgarian 2900m-tara aurkitu daitezkeelarik. Hedapen nagusiko zonan aldiz, 500-800m-ko altitudeak hartu ohi dituzte.\nEuskal Herrian.\n\"Abies alba\" (izei zuria) da Euskal Herrian aurki dezakegun Abies generoko espeziea. Europako erdialde eta hegoaldeko mendietako espeziea izaki, Penintsula Iberiarrean Piriniotara mugatzen da, Nafarroaraino iritsiz. Iratiko oihana da, gaur egun, bere banaketaren hegomendebaldeko muga.\nErabilerak eta ekologia.\n\"Abies\" generoko izei gehienen egurra beste konifero-espezieena baino kaskarragoa kontsideratzen da eta askotan kontratxapatuen fabrikazioan eta eraikuntzan pulpa gisa erabiltzen da. Ebaki ondoren egur honek ez dituenez ezaugarri erresistenterik erakusten ez intsektu eta ez usteltzearen aurrean, orokorrean barneko zurgintzan erabiltzen da, hala nola, ateen eta hauen markoen fabrikazioan. Moztu ondoren, egurrak kanpo-ingurunearekin kontaktuan 12-18 hilabete inguru irauten ditu, klimaren arabera.\nEgur bigun, arin, sendo eta erretxina gutxikoa da; eraikuntzan, ebanisterian eta musika-tresnen erresonantzia-kutxak egiteko erabiltzen da. Hostoak destilatuz gatz eta baltsamoak ekoizten dira eta enbor-azala, bere tanino edukiagatik, larruak ontzeko erabili izan da.\nKaukasoko izeia (\"A. nordmanniana\"), izei noblea (\"A. procera\") eta izei balsamikoa (\"A. balsamea\") oso ezagunak dira gabonetako zuhaitz gisa, izan ere, orokorrean etxe barneko giro-baldintzapean hosto lurrintsu eta ez oso erorkorrak dituztenez, oso egokiak kontsideratzen baitira xede honetarako. Asko lorategiak apaintzeko zuhaitz gisa ere erabiltzen dira, batez ere Koreako izeia (\"A. koreana\") eta \"Abies fraseri\", zeinak kono koloretsuak ekoizten dituzten, baita banako gazteenetan (1-2m-ko altuera dutenetan).\nLepidoptero batzuen larbak izei hauetaz elikatzen dira. Hala nola, \"Chionodes abella\" (Koloradoko izei batean aurkitua), \"Epirrita autumnata, Korscheltellus\" (izei balsamikoaren izurrite bat), \"Ectropis crepuscularia, Eupithecia subfuscata, Erannis defoliaria, Panolis flammea,\" eta \"Cydia illutana\" (izei arruntaren konoen ezkatez elikatzen direnak) eta \"C. duplicana\" (izei arruntaren azalaz elikatzen dena) bezalako sitsak."}
{"id": "79367", "revid": "1491", "url": "https://eu.wikipedia.org/wiki?curid=79367", "title": "Basurde", "text": "Basurdea (\"Sus scrofa\") mammalia klaseko eta suidae familiako ugaztuna da. 90-150 cm inguru neurtzera irits daiteke eta 80 kg inguruko pisua pisatzera.\nIa mundu osoan zabalduta dagoen ugaztun horrek txerriaren antza handia dauka. Espeziea leku batzuetan galduta dago, gizakiak hil duelako \u2013adibidez, Britainiar Uharteetan. Beste batzuetan, aldiz, gizakiak berak eraman du, hala nola, Ameriketara eta Ozeaniara. Gehienak Afrikako iparraldean, Europan eta Asian bizi dira. Ingurune guztietan bizi da, baldin eta basoak badaude; horiek beharrezkoak ditu, eguna gordeta igarotzeko.\n\"Sus scrofa\" animaliak azpiespezieok ditu:\nEzaugarriak.\nTxerriak bezala, buru handia eta begi txikiak ditu. Belarriak handi samarrak ditu eta musu luzea. Musuaren amaieran, sudur-zuloak eta kailu zapal bat dauka. Emeak arrak baino txikiagoak dira eta musu luzeagoa dute.\nOso animalia sendoa da. Zurden artean gorputz osoa estaltzen dion ile fina dauka. Aurreko hankak atzekoak baino txikiagoak dira eta laurak oso sendoak. Hankaren amaieran bi behatzdun apatxa daukate. Buztan zuzena dute, txerriarena ez bezala.\nHaien gorputzeko atal ikusgarrienetako bat letaginak dira. Beheko masailekoak oso luzeak dira (20 cmraino irits daitezke) eta goiko masailekoak, laburragoak. Arrek borrokarako erabiltzen dituzte, baina emeenak ez dira hain luzeak. Orojaleak dira, hau da, denetarik jaten dute: sustraiak, fruituak, karraskari txikiak, intsektuak, haratustelak etab. Oso usaimen ona dute eta lur azpiko janaria usaintzeko gaitasuna dute.\nUgalketa.\nEmeak azaro edo abenduan araldian sartzen dira eta orduan arra, bakarti bizi izan dena, hurbiltzen da emeen taldera. Garai honetan borroka latzak egoten dira arren artean emeak ernaltzeko. Lau hilabetera 2-6 kume jaiotzen dira. Kumeok amaren esnea hiruzpalau hilez hartuko dute eta urtebetera arrak taldetik joan egiten dira. Kumeek bizkar aldean marra batzuk dituzte eta haiei esker errazago egiten zaie etsaiengandik ezkutatzea. Sei hilera, kumeak gorrixkak dira eta heldutasun sexuala bi urterekin iristen zaie. Hemeretzi urte arte bizi daitezke.\nEmeek taldea bideratzen dute.\nBanaketa.\nMunduko lau haizeetara joz gero, basurdearen berri izan dezakegu. Salbuespenak salbuespen, oso espezie hedatua da: adibidez, Afrikako zona ekuatoriala eta hegoaldea basurderik gabeko gune zabal nabariak dira. Hala ere, bertan haren ahaideak (fakokeroak) topa daitezke. Siberia iparraldeko muturreko klimari aurre egiteko ere ez da gai.\nEuropan, mendialdeetan hedatuen dago eta Eskandinabiar penintsula eta Britainiar Uharteak salbu, kontinente osoan zehar hedapen zabala du. Euskal Herriari gagozkiolarik, mendialde eta basoetan oso hedatua da; baserri inguruetako baratzak ugari diren zonetan ingurune aberats eta segurua du.\nEuskal Herrian.\nEuskal Herrian bizi dira bereziki, nekazaritza-lurrak gero eta utziagoak daudelako. Asko daudenez, nekazaritza lurretan sekulako triskantzak egiten dituzte.\nZientzialariek Iberiar penintsulan bi basurde klase bereizi dituzte: Euskal Herrikoa \"Sus scrofa castillanus\" espeziekoa da, nahiz eta oso argi ez egon azpi espezie horren eta Europan dagoenaren (\"Sus scrofa scrofaren\") arteko ezberdintasuna.\nMendi eta baso inguruetan bizi da bereziki gurean. Iberiar penintsulan \"Sus scrofa baeticus\" eta \"Sus scrofa castilianus\" azpiespezieak bizi dira (bigarrena, iparraldean).\nHabitata.\nBaso eta ingurune sastrakatsuak ditu gogoko basurdeak. Egunez animalia ezkutaria da, eta beharrezko zaio ingurune itxi eta babestu samarra. Hala ere, itsasotik hurbil ere bizi da eta ingurune irekietara osteratxoak egiteko zale ere bada.\nBizimodua.\nOso animalia taldekoia da eta ez du lurraldetasunarengatiko edota bestela mugarekiko inolako lehiaketarik egiten. Egunez sedentario samarrak izaten dira; gauez, aldiz, 2-15 km egiteko gai dira. Trosta arinez mugitzen dira normalean eta larrialdi kasuan abiadura azkartzeko gai diren arren, ez dira esprinta luzaroan mantentzeko gai.\nEmez eta kumez osatutako talde txikietan migratzeko joera dute: bertan 20 animalia inoiz ibili izan dira baina, orokorrean, ez dira dozena erditik pasatzen. Arrak taldeen periferian bizi dira, eta araldian taldera jotzen dute. Osterantzean bakartiak izaten dira, nahiz eta batzuetan ar zaharrak beste ar gazte baten konpainian ikusi izan diren arren.\nOrokorrean, behin-behineko ezkutalekuez baliatzen da. Hala eta guztiz ere, kumaldiaren amaieran pertz erako oheak osatzen ditu zuhaitz edota sastraken gerizpean. Bertan izaten ditu kumeak, bizitzako lehen egunetan ezkutatuta eta amaren begirada zorrozpean bizi direnak.\nEspezieen arteko elkarrekintzak.\nBasurdeak basoko ekosisteman ez du etsai naturalik; are gehiago, ekosistemaren dominatzaileetako bat da. Basurdea mugagabe hedatu da eta leku askotan gehiegizko populazioa dela eta, arazoak eragin ditu baratze eta flora basatian. Horrexegatik, ehizaldiak antolatu izan dira, ekosistemaren orekarako, basurde populazioa kontrolatzea beharrezkoa baita.\nBasurdea heraldikan.\nEuskal Herrian zein munduan barrena basurdea maiz erabili da ikur gisa herri eta hiri zein deituren armarrietan.\nGastronomia.\nGure inguruan, basurdearen okela eta harekin egindako hestebeteak erabiltzen dira, txerrikia askoz ohikoagoa bada ere."}
{"id": "79369", "revid": "512", "url": "https://eu.wikipedia.org/wiki?curid=79369", "title": "Muotkaj\u00e4rvi (argipena)", "text": "Muotkaj\u00e4rvi hauetako bat izan daiteke:"}
{"id": "79371", "revid": "23317", "url": "https://eu.wikipedia.org/wiki?curid=79371", "title": "TKE Ligako 2008ko denboraldia", "text": "2008ko TKE Ligakoa San Miguel Ligaren seigarren denboraldia zen. Ekainaren 29an hasi zen Zaragozako Nazioarteko Erakusketan eta irailaren 21ean amaitu zen Portugaleteko El Corte Ingles Banderan. Urdaibaik irabazi zuen .\nSailkapena.\nJaitsiera/Igoera play-offa.\nPlay-offa egin ondoren, Laredo eta Arkotek maila galdu zuten, Meira eta Kaiku, berriz, 2009ko TKE Ligan egongo dira.\nAzkenean, diru kontuengatik, Cabo da Cruzek ez du 2009ko TKE Ligan parte hartuko eta Arkote ariko da hurrengo urtean, bere partez ."}
{"id": "79373", "revid": "105290", "url": "https://eu.wikipedia.org/wiki?curid=79373", "title": "Zoiolagana", "text": "Zoiolagana Nafarroako mendi bat da, 1152 metroko garaiera duena eta Andiako mendilerroan dagoena. Elimendi edo Artesa izeneko menditik gertu dago, mendi honengandik lepo batek banatzen duelarik. Bi tontor hauek Infernuko Labarra deritzon labarra uzten dute mendebaldean.\nAbiapuntuak.\nAbiapunturik interesgarriena Iturgoienetik da, Infernuko labarra igoz Ingiria izeneko tokiraino, non behera botata dauden Argi\u00f1anoko bordak. Sanguein mendebaldean eta Zoiola ekialdean uzten dituen toki honek ibilbide erraz bat ahalbidetzen du bi mendi hauetara, baita Artesa edo Elimendira ere. Ibilbide sinpleagoak abiatzen dira Argi\u00f1anotik, Bidaurretik, Genbetik edo Munarritzetik.\nArgi\u00f1anotik, bide zabal batek muino kate luzea jarraitzen du, bere mendebaldeko aurpegitik Elimendi mendia inguratuz eta Zoiola lepora iritsiz, Elimendi eta Zoiolagana artean dagoena, bi tontorrez osatuta dagoena, 1152 eta 1147 metrora. Mendia, bere hegoaldeko aurpegitik igotzen da. Oso antzekoa da Bidaurretik edo Genbetik doazen ibilbideak. Hegoaldeko aurpegian, Elimendiren parean kokatuz, mendi honetara igotzeko aukera ere izango da, hona, Zoiola lepotik ere hel daitekeelarik."}
{"id": "79376", "revid": "1545", "url": "https://eu.wikipedia.org/wiki?curid=79376", "title": "Urup", "text": "Urup (; , ) Kurileen uhartediko errusiar sumendi-uharte bat da. Bere hedadura, 1450 kilometro karratutakoa da, Kuril uhartediko laugarren uharterik handiena delarik. Hegoaldeko Kuril uharteen taldean dago.\nGeografia.\nUrup uhartea honako koordenatu geografiko hauetan dago:\nIpar-ekialdean, Txirpoi eta Brat Txirpojev uharteak daude, Urup itsasarteak bananduak, eta, hego-mendebaldean, hedaduraz, uhartediko uharterik handiena den Iturup uhartea dago, Vries itsasarteak banandua.\nAdministratiboki Sakhalingo oblastak kontrolatzen du."}
{"id": "79377", "revid": "119347", "url": "https://eu.wikipedia.org/wiki?curid=79377", "title": "Paloj\u00e4rvi aintzira", "text": "B\u00e1loj\u00e1vri edo Paloj\u00e4rvi aintzira Finlandiako Enonteki\u00f6 udalerrian dagoen aintzira bat da. P\u00f6yrisj\u00e4rvi eta Tarvantovaara eremu basatien artean dago, Paloj\u00e4rvi herrixkaren ondoan. Nahiz eta aintzira ez dagoen babestutako eremu batean, bertan, hegazti babestu asko aurki daiteke; hala nola, borrokalariak, istingor arruntak, kuliska pikartak, mendebal-txori mokomeheak, laponiako berdantzak, elur-berdantzak, elur-hontzak, eper zuriak, txirri lepokodunak, zapelatz galtzadunak, larre-buztanikarak, mendi-txontak, negu-txirtak, papourdinak, txirritxo handiak, txoka gorriztak, urre txirri arruntak, ahate gorriztak, ahatebeltzak, beltxarga oihulariak, zerra txikiak eta antzara hankagorriztak, hankahoriak, muturzuriak eta nanoak.\nBeste ohiko biztanle batzuk azeri zuri eta gorriak, bisoi amerikarrak, elur-orein etxekotuak, erbinude arrunt eta zuriak, hartz arreak, ipar-katamotzak, jatunak eta otsoak dira .\nLijankij\u00e4rvi hegoaldean eta N\u00e4kk\u00e4l\u00e4j\u00e4rvi aintzira ekialdean Paloj\u00e4rviren bizilagun nagusiak dira. Inguruko muinoen gailurretatik erortzen den urak betetzen du aintzira; bestalde, ateratzeko orduan, ura Palojoki ibairen bidez, K\u00f6nk\u00e4m\u00e4enora isurtzen da, azkenik, Botniako Golkoraino iristeko.\nAintzira oso ezaguna da arrantza munduan; izan ere, bertan, amuarrain marroi eta laponiako amuarrain artiko handienak arrantzatzera uda partean etorri ohi diren arrantzaleen kopurua handia da. Gutxi gorabehera, azarotik ekainera izoztua egon ohi da aintzira eta bertako hiru uharteak zuhaizti txiki bilakatzen dira lurzoru izoztuaren gainean."}
{"id": "79378", "revid": "536", "url": "https://eu.wikipedia.org/wiki?curid=79378", "title": "Nemea", "text": "Nemea (grezieraz \u039d\u03b5\u03bc\u03ad\u03b1) Peloponesoko antzinako hiri bat zen, Nemea ibaiaren haranean zegoena.\nKleonasen lurraldearen zati zen, Argolidan, gaur egun Korintiako prefektura bat delarik. Hiri honen hondakinetatik gertu, gaur egun, Iraklion herria dago, Nemea Berria kilometro batzuk mendebalderago dagoen bitartean.\nNemea ospetsua da greziar mitologian, bere basoetan lehoi ospetsu bat bizi zelako, Heraklesek hil zuena bere hamabi lanetako bat bezala. Hiri hau Io bertan behi bihurtua izan zelako ere aipatzen da.\nNemeak Nemear Jokoak hartzen zituen K.a. 573tik gutxienez, hirian Zeus jainkoari sagaraturiko santutegian. Joko hauek sagaratu zitzaizkiolako Zeusek \"Nemear\" epitetoa jasotzen zuen, Heraklesekin banatzen zuena, jokoen sortzailea, tradizioaren arabera. Argoseko biztanleek sakrifizio solemne bat egiten zioten Zeusi joko hauetan zehar, eta horregatik, tenpluko apaizetako bat aukeratzeko eskubidea zegokien.\n1979an estadio bat eta K.a. IV. mendeko tenplu bat aurkitu zen, lehenagoko baten hondakinen gainean altxatua, antzinagoko honetatik, harresietako bat bakarrik kontserbatzen delarik."}
{"id": "79379", "revid": "23317", "url": "https://eu.wikipedia.org/wiki?curid=79379", "title": "TKE Ligako 2009ko denboraldia", "text": "2009ko TKE Ligakoa San Miguel Ligaren zazpigarren denboraldia izan zen.\nSailkapena.\nCastrok 13 bandera lortu zituenez, denboraldi batean gehien bandera lortutakoaren TKE Ligako errekorra izan zuen.\nJaitsiera/Igoera play-offa.\nPlay-offa egin ondoren, Meira eta Arkotek maila galdu zuten, San Juan eta Astillero, berriz, 2010eko TKE Ligan egongo dira."}
{"id": "79380", "revid": "119347", "url": "https://eu.wikipedia.org/wiki?curid=79380", "title": "Pasmaj\u00e4rvi (Enonteki\u00f6)", "text": "Pasmaj\u00e4rvi aintzira Finlandiako Enonteki\u00f6 udalerrian dagoen aintzira bat da. P\u00f6yrisj\u00e4rvi eta Pulju eremu basatien artean dago, Peltovuoma herriaren ertzean. Nahiz eta aintzira ez dagoen babestutako eremu batean, bertan, hegazti babestu asko aurki daiteke; hala nola, txirri antzeko hegaztiak (urre txirri arruntak esaterako), borrokalariak, kuliska pikartak, zingira-hontzak, mirotz zuriak, eskandinaviako lagopodo ospetsuak, ahatebeltzak, ahatebeltz hegalzuriak, murgilari handiak, zerra txikiak, hego mugimendu motzak egiten dituzten belatz txikiak eta arrano beltzak.\nBeste ohiko biztanle batzuk azeri zuri eta gorriak, bisoi amerikarrak, elur-orein etxekotuak, erbinude arrunt eta zuriak, hartz arreak, ipar-katamotzak, jatunak eta otsoak dira .\nPeltoj\u00e4rvi mendebaldean Pasmaj\u00e4rvi aintziraren bizilagun nagusia da. K\u00e4kk\u00e4l\u00f6joki ibaitik datorren urak betetzen du aintzira; bestalde, ateratzeko orduan, ura Ylijoki ibaiaren bidez, Ounasjokira isurtzen da, azkenik, Botniako Golkoraino iristeko.\nAintzira oso ezaguna da arrantza munduan; izan ere, bertan, amuarrain marroi eta laponiako amuarrain artiko handienak arrantzatzera uda partean etorri ohi diren arrantzaleen kopurua handia da. Gutxi gorabehera, azarotik ekainera izoztua egon ohi da eta bertako bost uharteek zuhaizti txiki dirudite lurzoru izoztuaren gainean."}
{"id": "79381", "revid": "512", "url": "https://eu.wikipedia.org/wiki?curid=79381", "title": "Paloj\u00e4rvi (argipena)", "text": "Paloj\u00e4rvi hauetako bat izan daiteke:"}
{"id": "79382", "revid": "1105", "url": "https://eu.wikipedia.org/wiki?curid=79382", "title": "Pasmaj\u00e4rvi", "text": ""}
{"id": "79384", "revid": "1105", "url": "https://eu.wikipedia.org/wiki?curid=79384", "title": "Pasmaj\u00e4rvi aintzira", "text": ""}
{"id": "79385", "revid": "105290", "url": "https://eu.wikipedia.org/wiki?curid=79385", "title": "Pankration", "text": "Pankration (grezieraz \u03a0\u03b1\u03b3\u03ba\u03c1\u03ac\u03c4\u03b9\u03bf, \"Pagkratio\", \"indar guztiak\" = \u03c0\u1fb6\u03bd, \"pan\", \"\"guztia\" + \u03ba\u03c1\u03ac\u03c4\u03bf\u03c2, \"kratos\" \"indar\" edo \"botere\"\") edo pankrazioa, antzinako Olinpiar Jokoetako lehiketa bat zen.\nKirol hau, boxeoa eta borrokaren arteko konbinaketa bat zen, neurri bateraino, gaur egungo arte martzial mistoetan pentsarazten duena.\nGreziarrek, honen asmakuntza, Teseori ematen zioten, Minotauroari aurre egin zionean, edo Heraklesi, Nemeako lehoiaren aurka borrokatu zuenean.\nUkabilkadak onartzen ziren, borrokalariek, euren eskuak, himanteekin biltzen ez zituzten arren. Gutxi gora-behera, guztia zegoen onartuta. Zapalketak hankekin, belarrondokoak, etab... Ugaltze-aparatua ere ez zen errespetatzen.\nKirolariez trufa eginez, Galeno mediku ospetsuak sari bat eman zion asto bati zapalketetan nabarmentzen zelako. Zangotraba jartzea, aurkaria hartu eta bere aurka botatzea oso ohikoa zen. Aurkariari sabelean ostiko bat jotzea bezalako erasoak, duela gutxi arte gaur egungo kirol guztien arauen aurka zihoana, erabat onartuak zeuden. Baita artaziarena egitea ere, honela, sabelaldea hankekin lotuta izanik, bi eskuak libre geratzen baitziren aurkaria itotzeko. Taktika hau izan zen, hain zuzen ere, Figaliako Arrikion txapeldun olinpikoa hil zuena olinpiar jokoen 54. edizioan, K. a. 564an. Polidamas Eskotusakoa txapeldun olinpikoa izan zen proba honetan K. a. 408an, 93. edizioan.\nKolpeak aurpegian, zanpaketa edo itotze harrapaketak egitea, gorputz adarrak euren tokitik ateratzea edo apurtzea ere arrakasta handiko teknikak ziren.\nArauek zigortzen zuten gauza bakarrak, horzka egiteak, begiak ateratzea eta hatzak aurkariaren aho edo sudurrean sartzea zen.\nPausaniasek honako hau aipatzen du Sizioneko Sostratosi buruz:\n\"Lisandroren irudiaren ondoan, Sizioneko Sostratos pankrazio borrokalariarena dago, Akrokersites ere deitua. Hau, beti, lehenik aurkariaren hatzak harrapatzen saiatzen zen, apurtzeko. Eta egiten jarraitzen zuen, bere aurkariak borroka uzten zuela nabaritzen zuen arte. Garaipena lortu zuen Nemeako lehiaketetan, hamabi guztira, hiru garaipen Olinpian eta beste bi Pitiar Jokoetan\".\nMesinako Leontiskosek ere teknika hau erabiltzen zuen.\nPankrazioan, borroka perpendikularraren arauak erabiltzen ez zirenez, borrokak, borrokarietako batek etsitzen zuen arte irauten zuen, hatz bat jasoz adierazten zena.\nBoxeoa edo borrokan bezala, kirol honetan gazte eta helduentzako maila ezberdinak zeuden.\nPankrazioan koroa lortzea, aurretik \"ephedros\" izan gabe, garaipen nabarmengarritzat jotzen zen. Hau izan zen Publio Kornelio Aristion erromatarraren kasua, aurreko borrokaren garaile bezala, ondoren, berehala, nekatutako aurkari baten aurka borroka egin behar izan baitzuen, hau da, zozketa bidez kanpoan geratu zen aurkari baten aurka.\nKontrakoa dirudien arren, pankrazioa ez zen boxeoa bezain basatia. Horregatik agertzen zen lehen programan."}
{"id": "79389", "revid": "105290", "url": "https://eu.wikipedia.org/wiki?curid=79389", "title": "Diospolis Parva", "text": "Diospolis Parva, Goi Egiptoko VII. nomoaren hiriburuaren greziartutako izena izan zen, Denderatik gertu zegoena.\nHiriak, K. a. I. milurtekoan gune kultural garrantzitsua izan behar zuen, esaten denez, Tales Miletokoak, Pitagorasi, Egiptora bidaiatu eta Diospolis Parva eta Menfiseko apaizekin hezteko gomendatu baitzion.\nDiospolis Parvan gurtzen zen jainkosa Neftis izan zen. Hirian, Bat jainkosa ere gurtzen zen, beranduago Hathor jainkosarekin bat egina.\nArkeologia gunea.\nHarresi bat kontserbatzen da, adobez egina, Ptolomeotar dinastiaren garaikoa.\nNekropolia, 900 hilobi baino gehiagorekin, honako garai hauetakoak: Badariarra, Amratiarra (Naqada I), Gerzearra (Naqada II) eta Semaniarra (Naqada III) Flinders Petrieren arabera."}
{"id": "79390", "revid": "1545", "url": "https://eu.wikipedia.org/wiki?curid=79390", "title": "\u00cdrguite", "text": "\u00cdrguite () Darr\u00e9u Asturiasko gazte erakunde independentistak 2006ko hasieratik argitaratzen duen aldizkaria da, bere nazio bozeramalea izan nahi duena.\nLehenengo zenbakien argitaraldia mila alekoa izan da. Eduki kultural eta politikoak dauzka eta elkarrizketa eta iritzi artikuluak aurki daitezke bertan.\nZenbait tabernatan, Darr\u00e9uren saltokietan eta bere webgunean aurki daiteke.\nBigarrena da argitaratutako azken zenbakia eta hurrengo hilabeteotan kalean izango da hirugarrena."}
{"id": "79393", "revid": "96586", "url": "https://eu.wikipedia.org/wiki?curid=79393", "title": "Goya Toledo", "text": "Gregoria Micaela Toledo Mach\u00edn, Goya Toledo izen artistikoz, (Arrecife, Lanzarote, Kanariak, 1969ko irailaren 24a - ) aktore eta modelo kanariarra da.\n1999an Goya sarirako hautagaia izan zen Emakumezko aktore errebelazio onenaren kategorian \"Marar\u00edan\" filmagatik.\nJoaqu\u00edn Sabinaren \"...y nos dieron las diez\" bideoklipan agertu zen."}
{"id": "79396", "revid": "1545", "url": "https://eu.wikipedia.org/wiki?curid=79396", "title": "Arm\u00e9e R\u00e9volutionnaire Bretonne", "text": "Arm\u00e9e R\u00e9volutionnaire Bretonne edo ARB () bretainiar erakunde armatu independentista da. Bretainia Frantziaren menpe gelditu zen 1524an eta badauka kultura eta hizkuntza propioak. 1789an berezko legedia ukatu zitzaion Bretainiari, eta hizkuntza debekatua izan zen.\n1963an Front de Lib\u00e9ration de la Bretagne (\"Bretainiako Askapen Frontea\") sortu zen Frantziaren Bretainiarekiko jarrera salatzeko asmoz. 1966an ekintza armatuak hasi zituzten eta ARB sortu zen ekintza hauetaz arduratzeko. Batzuetan Emgann talde antikapitalista eta independentista ARBrekin lotu nahi izan da.\nARBren helburuak sinbolikoak baino ez dira izan, eta uste da 200 eraso baino gehiago lotu daitezkeela erakundearekin, hauetako bakar batean biktimak izan direlarik: 2000n lehergailu bat zartarazi zuten Queverteko McDonald's jatetxe batean, zerbitzari bat hilez. Helburuen aldaketa ETArekin egin omen zuten itunari egotzi zitzaion. Era berean, eraso honek euren jarrera antiamerikar eta alterglobalistarekin azaldu zuen.\n1999ko irailean ETA eta ARB erakundeetako kideek osatutako komando batek lehergai lantegi bat eraso zuten Plevinen, zortzi tona Titadyne dinamita baino gehiago lapurtuz.\nARBren helburuak euskal eginkari bati azaldutako ideian oinarritzen dira:\nFrantziar estatuak biolentziarekiko zero-tolerantzia politika mantentzen du. McDonalds'eko erasoarekin lotutako kideen azken epaiketek zigor handien emaitza izan zuten."}
{"id": "79397", "revid": "499", "url": "https://eu.wikipedia.org/wiki?curid=79397", "title": "ARB", "text": ""}
{"id": "79398", "revid": "96586", "url": "https://eu.wikipedia.org/wiki?curid=79398", "title": "Juliette Lewis", "text": "Juliette L. Lewis (Los Angeles, Kalifornia, Ameriketako Estatu Batuak, 1973ko ekainaren 21a - ) aktore eta abeslari estatubatuarra da. Juliette and the Licks rock taldean abesten du.\nGeoffrey Lewis aktorearen alaba da."}
{"id": "79399", "revid": "96586", "url": "https://eu.wikipedia.org/wiki?curid=79399", "title": "Edgar Rice Burroughs", "text": "Edgar Rice Burroughs (1875eko irailaren 1a \u2013 1950eko martxoaren 19a) Ameriketako Estatu Batuetako idazlea izan zen, abentura nobela (oihana, zientzia-fikzioa, westerna) ondo asko landu zuena, eta ezaguna egin zuen, batez ere, Tarzan pertsonaia sortzeak. Horrek eman zion ospea. John Carter ere Burroughsen asmakizuna izan zen.\nBizitza.\nChicagoko \"Harvard School\"en aritu zen ikasle eta bertan Grezia eta Erromako mundu klasikoa ezagutu zuen. Abeltzain ibili zen gerora hainbat urtez; soldadu ere Ameriketako Estatu Batuetako zalditerian, eta halamoduzko zenbait lanetan. Aldi batean pulp deritzon literatur generoko lanak irakurri zituen sutsuki, eta hori izan zen itxura baten idazteko akuilua. Horrela 1912an, eta Normal Bean gaitzizena erabiliz \"Under the Moons of Mars\" aldiriko kontakizuna hasi zen ateratzen \"The All Story\" aldizkarian. Idazteari bete-betean ekin zion ordutik aurrera: urte bereko urrian Tarzan of the Apes eleberria kaleratu zuen, oihaneko heroia ezagutarazi zuena. Zientzia fikzioa ere lanerako eremu izan zuen, eta horren gainean \"Barsoom\" deritzon planetari buruzko seriea da ezaguna (berori Marte zitekeen); baita \"Amtor\" (Artizar) planetari buruzkoa ere.\nTarzanek erabateko arrakasta izan zuen argitaratu eta gutxira. Idazleak berak ondo maitu zuen zelan atera etekin haindiena pertsonaiari, eta komikietan eta zineman izan zezakeen erabilera egile eskubideei dagokienez loturik utzi zuen aldez aurretik. 1923an Burroghsek berak \"Edgar Rice Burroghs, Inc.\" enpresa sortu zuen eta bertatik ekin zion lanak inprimatze eta banatzeari.\nBigarren Mundu Gerran gerra-kazetaria izan zen, ia 70 urte bazituen ere. Gerra amaitutakoan, Encinora, Kaliforniara, joan zen bizitzen, eta bihotzekoak jota hil zen 1950ean.\nMarteko krater batek Burroghs du izena, idazlearen omenez."}
{"id": "79405", "revid": "10891", "url": "https://eu.wikipedia.org/wiki?curid=79405", "title": "Audrey Tautou", "text": "Audrey Justine Tautou (Belmont, Puy-de-D\u00f4me, 1976ko abuztuaren 9a - ) aktore frantziarra da."}
{"id": "79414", "revid": "23317", "url": "https://eu.wikipedia.org/wiki?curid=79414", "title": "TKE Ligako 2007ko denboraldia", "text": "2007ko TKE Ligakoa San Miguel Ligaren bosgarren denboraldia zen.\nSailkapena.\nJaitsiera/Igoera play-offa.\nPlay-offa egin ondoren, Mecosek maila galdu zuen, Arkotek mantendu eta Tiran igo zen."}
{"id": "79416", "revid": "23317", "url": "https://eu.wikipedia.org/wiki?curid=79416", "title": "TKE Ligako 2006ko denboraldia", "text": "2006ko TKE Ligakoa San Miguel Ligaren laugarren denboraldia zen.\nSailkapena.\nJaitsiera/Igoera play-offa.\nPlay-offa egin ondoren, Donibaneko Arraunlariek maila galdu zuten, Laredok mantendu eta San Pedro igo zen."}
{"id": "79421", "revid": "336", "url": "https://eu.wikipedia.org/wiki?curid=79421", "title": "KV31", "text": "KV31 Egiptoko Luxor hiri inguruan dagoen Erregeen Haranean dagoen egiptoar hilobi bat da. Oso gutxi ezagutzen da hilobi honi buruz, baina, dirudienez, XVIII. dinastian datatua dago.\nKokapena.\nErregeen Haraneko 31. hilobia, haranaren hegoaldean dago, KV30 eta KV32 arteko erdi bidean. Hilobi honetatik gertuen dagoen errege hilobia, KV34a da, Tutmosis III.a faraoiarena, honek, KV31 zein inguruko hilobi guztiak XVIII. dinastiakoak direla pentsarazten duelarik, Tutmosis III.aren erregealdiaren amaiera eta Amenofis III.aren erregealdiaren hasiera artekoak.\nKV31ri buruz gaur egun dakigun gauza bakarra, errege nekropolian eginiko hainbat eta hainbat nobleen lurperaketetako bat dela da, garaiko pertsonaia garrantzitsuenek bakarrik gozatzen zuten pribilegioa. Espero zen bezala, sarrerako putzu txiki bat dago, putzu honen sakonera zehatza ezagutzen ez delarik. Honen ondoren, ohikoena, kamera bakarra aurkitzea izango litzateke, non hildakoa egongo litzatekeen. Tokia, erabateko ziurtasunez, apaindu gabekoa izango litzateke.\nIndusketa.\nGiovanni Battista Belzoni italiarrak aurkitu zuen KV31 hilobia 1817an, Belmore Kondearentzat lanean ari zenean. Gizon honek, bere geldiezinezko aktibitatearen ondorioz, denbora gutxian, hilobi mordoa aurkitu zituen (zalantzarik gabe, ezagunena KV17 hilobi ederra da). Urrutira joan gabe, KV30 eta KV31 hilobien lanak aldi berean egin ziren, Belmore Kondeak British Museumari emandako sarkofagoa, bi hilobietatik zeinetik datorren adieraztea erabat ezinezkoa delarik, beharbada, jatorrizko jabearena izango zena.\nXIX. mendearen amaieran Victor Loretek bere esistentzia ziurtatu zuen arren, ordutik hona, ez da gehiago ezer jakin KV31 hilobiari buruz. Bere kokapena ezagutzen da, baina, gaur egun, hondakin mordo batek estaltzen du, hil putzua, apenas metro beteko sakonera duen zulo batean bihurtzen duena. Tokia aurkitu eta garbituko duen espedizio baten zain (une honetan, putzutik haratago zer ote dagoen ez dago jakiterik), zain jarraitu beharko da."}
{"id": "79422", "revid": "336", "url": "https://eu.wikipedia.org/wiki?curid=79422", "title": "Iturup", "text": "Iturup (; ; lehen Etrof eta Jetorup deitua) Kurileen uhartediko errusiar uharte bat da. Bere hedadura 3.200 kilometro karratutakoa da, uhartedi osoko uharterik handiena delarik. Kuril uharteetako gatazkaren ondorioz, Japoniak bereak bezala aldarrikatzen dituen lau uharteetako bat da. Hegoaldeko Kuril uharteen taldean dago.\nGeografia.\nIturup uhartea honako koordenatu geografiko hauetan dago:\nIpar-ekialdean Urup uhartea dago, Vries itsasarteak banandua, eta hego-mendebaldean Kunaxir uhartea, Ekaterina itsasarteak banandua.\nAdministratiboki, Sakhalingo oblastean dago."}
{"id": "79423", "revid": "23317", "url": "https://eu.wikipedia.org/wiki?curid=79423", "title": "TKE Ligako 2005eko denboraldia", "text": "2005eko TKE Ligakoa San Miguel Ligaren hirugarren denboraldia zen.\nAstillero auzia.\nHondarribian Telefonica Bandera jokoan ari zela, Astilleroren zenbait arraunlariei eskatu zieten doping aurkako kontrol bat egitea. Hauek ezetz esan eta antolatzaileek Ertzaintza deitu zuten. Hori zela eta, TKEren Batzarrak Ligatik bota zuen kluba. Auzia epaitegietan bukatu eta 2008ko urtarrilean Euskal Autonomia Erkidegoko Epaitegi Gorenak Astilleroren alde egin zuen.\nSailkapena.\nJaitsiera/Igoera play-offa.\nPlay-offa egin ondoren, Isuntza eta Koxtapek maila galdu zuten eta Zarautz eta Zumaia igo ziren. Astilleroren ordez, Laredo sartu zen."}
{"id": "79424", "revid": "105290", "url": "https://eu.wikipedia.org/wiki?curid=79424", "title": "Amorro", "text": "Amorro Nafarroako mendi bat da, Andiako mendilerroan dagoena. Bere garaiera, 1348 metrokoa da, eta Beriain menditik gertu dago, ekialdean Ira\u00f1eta mendatea eta mendebaldean Uharte Arakil mendatea dituelarik. Andia mendilerroko begiralekurik apartenetakoena da. 900 metro inguruko goitiera du.\nAbiapuntuak.\nIra\u00f1etatik, Ira\u00f1etako mendateko bidetik igotzen da toki honetaraino, Satrustegi eta Beriain mendien artean dagoen larredia. Toki honetatik erlaitz harritsua jarraitu behar da eskumatarantz lehen tontor batetara heltzeko. Ia jaitsierarik gabe, ibilaldia jarraitzen da Amorro mendiaren tontor bikoitzerantz.\nBeste aukera bat Uharte Arakiletik abiatzea da, izen bereko mendatera igo, hortik Beriain mendira eta Amorro mendirantz desbideratu, berriz jaisten hasi aurretik."}
{"id": "79425", "revid": "103793", "url": "https://eu.wikipedia.org/wiki?curid=79425", "title": "San Martiko osina", "text": "San Martiko osina, edo beste izenez Lepineux leizea Larra-Belaguako Mendigunean dagoen osin bat da, Nafarroako iparrekialdean. Modelatu karstikotik eratorria, munduko osin sakonenetako baten parte da (San Martiko Harria - Gouffre des Partages), 1410 metrorekin, baina, uste denez, bere galeria sareak, 125 kilometroko luzera izan dezake. Osinaren barnean, La Verna gela dago, 700 metro inguruko sakoneran."}
{"id": "79426", "revid": "336", "url": "https://eu.wikipedia.org/wiki?curid=79426", "title": "Jelling", "text": "Jelling Danimarkako Vejle udalerrian dagoen herrixka bat da, Jutlandiako penintsulan. Hasiera batean, Danimarkako hiriburu bikingoa izan zen. Gaur egun, herrixka bat da.\nJellingen dago Gorm Zaharra eta bere emazte Thyra Daneboden tumulua, Harald I.a Norvegiakoaren gurasoak, honek, toki berean, monasterio kristau bat ere eraiki zuelarik.\nHaraldek, Jellingeko Harriak ere eraiki zituen, non, honako inskripzio hau agertzen zen:\nAdierazpen hau \"Danimarkaren Bataiatzea\" bezala ezagutzen da. Jellingeko Harriak, harrian eginiko Danimarkako inskripzio runikorik ezagunenak bezala jotzen dira."}
{"id": "79429", "revid": "23317", "url": "https://eu.wikipedia.org/wiki?curid=79429", "title": "TKE Ligako 2004ko denboraldia", "text": "2004ko TKE Liga San Miguel Ligaren bigarren denboraldia izan zen.\nPartaideak.\nGuztira, hamabi elkartek hartuko dute parte TKE Ligako bigarren denboraldian. Kantabriak hiru ordezkari izango ditu, Galiziak beste horrenbeste (Pontevedrako bi eta Coru\u00f1ako bat) eta Euskal Herriak, azkenik, sei (lau gipuzkoar eta bi bizkaitar) .\nEstropadak.\n2004ko txapelketa hemeretzi estropadek osatu zuten, nahiz eta hauetatik hamabost baino ez izan puntuagarriak. Azken bi estropadetan, hurrengo denboraldian TKE Ligan egoteko play-offa jokatu zen Arkote, Ciudad de Santander, Isuntza eta Tir\u00e1n ontzien artean.\nSailkapena.\nJaitsiera/Igoera play-offa.\nPlay-offean lau elkartek hartu zuten parte; alde batetik, TKE Ligako azken bi sailkatuak (Isuntza eta Tir\u00e1n) eta, bestetik, Federazio Ligako denboraldia aurreneko bi postuetan amaitzea lortu zuten bi ontziak (Arkote eta Ciudad de Santander kantabriarra).\nPortugaleten eta Laredon ospatu ziren bi estropadetan, Tir\u00e1n eta Arkote izan ziren nagusi; baina, puntuen kontaketa egin ostean, bi ontzi bizkaitarrak izan ziren 2005eko TKE Ligarako txartela lortu zutenak (Isuntza eta Arkote bera). Tir\u00e1nek, bestetik, maila galdu zuen ."}
{"id": "79430", "revid": "23317", "url": "https://eu.wikipedia.org/wiki?curid=79430", "title": "TKE Ligako 2003ko denboraldia", "text": "2003ko TKE Liga San Miguel Ligaren lehenengo denboraldia izan zen.\nPartaideak.\nGuztira, hamabi elkartek hartuko dute parte TKE Ligako lehenengo denboraldian. Kantabriak hiru ordezkari izango ditu, Galiziak beste horrenbeste (Pontevedrako bi eta Coru\u00f1ako bat) eta Euskal Herriak, azkenik, sei (lau gipuzkoar eta bi bizkaitar) .\nEstropadak.\n2003ko txapelketa hemezortzi estropadek osatu zuten, nahiz eta hauetatik hamabost baino ez izan puntuagarriak. Azken bi estropadetan, hurrengo denboraldian TKE Ligan egoteko play-offa jokatu zen Isuntza, Trintxerpe, Ur-kirolak eta Zarautzen artean.\nSailkapena.\nJaitsiera/Igoera play-offa.\nPlay-offean lau elkartek hartu zuten parte; alde batetik, TKE Ligako azken bi sailkatuak (Isuntza eta Zarautz) eta, bestetik, Federazio Ligako denboraldia aurreneko bi postuetan amaitzea lortu zuten bi ontziak (Trintxerpe eta Ur-Kirolak gipuzkoarrak).\nPortugaleten eta Getxon ospatu ziren bi estropadetan, Isuntza Arraun Elkartea izan zen nagusi eta taldeak maila eustea lortu zuen. Bestetik, norgehiagoka bizia izan zen bigarren eta hirugarren postua erabakitzeko Trintxerpe eta Zarautzen artean. Azkenik, lehenengo ontziak 2004ko TKE Ligarako postua irabazi zuen ."}
{"id": "79431", "revid": "512", "url": "https://eu.wikipedia.org/wiki?curid=79431", "title": "Carmen Blanco", "text": "Carmen Blanco Garc\u00eda (Lugo, Galizia, 1954ko maiatzaren 12a) idazle galiziarra da."}
{"id": "79432", "revid": "119347", "url": "https://eu.wikipedia.org/wiki?curid=79432", "title": "Luxor", "text": "Luxor (arabieraz \u0627\u0644\u0623\u0642\u0635\u0631 Al-Uqsur), Egiptoko hiri bat da, antzinako Tebasen hondakinen gainean eraikia, Antzinako Egiptoko Inperio Berriko eta Goi Egiptoko IV. nomoaren hiriburua izan zena. Nilo ibaiaren ekialdeko ibarrean dago, \"lehen ur-jauzia\" delakotik, (Asuanetik) 200 kilometro iparraldera. Bere biztanleria, 2006ko azken erroldaren arabera, 451.318 biztanlekoa da.\nIzen egiptoarra: Uaset. Izen greziarra: Tebas. Izen arabiarra: Al-Uqsur.\nGeografia.\nNilo ibaiaren haranean dago, ibaiaren ertzean. Ibaia baino ehunka metro batzuk haratago, landaretza desagertu eta basamortua hedatzen da, bi alboetara. Mendebaldeko ibarrak erliebe oso malkartsua du. Klima, epela eta lehorra da, eta udan, tenperatura 40\u00batik gorakoa da\nHistoria.\nLuxor, antzinako Uaset (antzinako egiptoarren arabera) edo Tebas (greziarren arabera) hiriaren zati da, Homerok \"Ehun ateen hiria\" deitua, bere harresietan zuen ate mordoagatik. Arabiarrek Al-Uqsur deitzen diote \"Jauregien Hiria\", bere eraikin ederrengatik, jauregitzat hartuak.\nAntzinako Egiptoko tenplu handien hiria da (Luxor eta Karnak), eta mendebaldeko ibarreko nekropoli ospetsuena, non Egiptoko Inperio Berriko faraoi eta nobleak lurperatu ziren, Erregeen Haran eta Erreginen Haran ospetsuak.\nEgiptoko Antzinako Inperioaren hasieran, Egiptoko hiriburua Menfis zen. Tebasek hartzen du Menfisen lekukoa Egiptoko hiriburu bezala K. a. 2050 inguruan, XI. dinastian, 1500 urtez, Antzinako Egiptoren hiriburua izan zelarik.\nArkeologia guneko monumentu eta tokiak.\nLuxorreko Tenplua.\nLuxorreko tenplua Inperio Berrian eraikia izan zen. Karnakeko tenpluarekin etorbide (dromos) baten bidez lotua zegoen, esfingeak alboan zituelarik. Nagusiki, bi faraoik eraiki zuten: Amenofis III.a (barnealdea eraiki zuen) eta Ramses II.ak, tenplua amaitu zuena. Beste faraoi batzuk ere lagundu zuten ingurua edertzen, apaindura, eraikuntza txikiago, baxuerliebe eta beste aldaketa batzuekin. Horien artean Akenaton, Tutankamon, Horemheb, Nektanebo I.a eta Alexandro Handia daude.\nTenplua, dromosekin, bi obelisko handirekin, sarrerako atearen albo banatan zeudenak (horietako bat Parisera eraman zen eta bertako Konkordiaren Plazan altxatua izan zen 1833an), eta bi eseritako estatua handirekin osatuta zegoen, azken hauek, pilonoen aurrean, Ramses II.a faraoia irudikatzen dutenak.\nPatio handi bat du, prozesio kolomadia, ataria, gela hipostiloa, Mut, Khonsu eta Amon-Minen gelak, jaiotza gela, ofrenda gela, harrera gela, txaluparen santutegia eta beste zenbait santutegi.\nLehen patioaren ipar-ekialdean, duela mende asko, meskita bat eraiki zen, gaur egun bere zerbitzuak ematen dituena, tokiaren izaera erlijiosoa mantentzen duelarik.\nKarnakeko Tenplua.\nKarnakeko tenplua, Antzinako Egipton, bereziki Egiptoko Inperio Berrian, eragin gehien izan zuen gune erlijiosoa izan zen. Tenplu nagusia, Amon jainkoaren gurtzari eskainia zegoen, baina beste egiptoar tenplu batzuetan bezala, beste jainko/sa batzuk ere gurtzen ziren.\nMultzo hau, munduko gune erlijioso ezagunik antzinakoena da. Aire libreko museo erraldoi bat da, Antzinako Egiptoko kulturaren arrasto garrantzitsuak erakusten dituena. Egiptoko bigarren tokirik bisitatuena da Gizako Piramideen ondoren. UNESCOk Gizateriaren Ondare izendatua dago, antzinako Tebaseko beste hondakin batzuekin batera.\nErregeen Harana.\nErregeen Harana, Inperio Berrian zehar, faraoiak hipogeoetan lurperatzen ziren tokia zen. Hemen lurperatuak izan ziren XVIII., XIX. eta XX. dinastiatako faraoiak, baita erregina batzuk, printzeak, nobleak eta animaliak ere.\nErreginen Harana.\nErreginen Haranean, XIX. eta XX. dinastietako erregina eta printzeak lurperatuak izan ziren, lehenagokoak ere aurkitu diren arren. Erregeen Haranaren hego-mendebaldean dago, Luxorren parean, Nilo ibaiaren mendebaldeko ibarrean, eta Erregeen Harana baino toki txikiagoa eta kalitate kaxkarragoko harrizkoa da \"Ta Set Neferu\" \"edertasunaren tokia\" izen egiptoarra jaso zuen, eta, arabieraz, gaur egungo \"Biban el-Harim\" da.\nMemnoneko Kolosoak.\nMemnoneko kolosoak, Amenofis III.a faraoiaren bi harrizko estatua erraldoi dira, Luxorretik mendebaldera daudenak, Medinet Habutik gertu.\nMemnoneko kolosoak, bi estatua biki dira, Amenofis III.a faraoia eserita irudikatzen dutenak. Kuartzita blokeetan tailatuak daude, bereziki Giza eta Gebel el-Silsilako harrobietatik ekarria, Asuan iparraldean, baita harrizko oinarriak ere. Estatua hauen garaiera 18 metrokoa da.\nEkonomia.\nLuxorreko ekonomia, Egiptoko hiri askorena bezala, turismoari oso lotuta dago. Bertako biztanle asko, nekazariak ere badira.\nGarraiobideak.\nLuxorrek nazioarteko aireportu bat du.\nBerriki eraikitako zubi batek, Luxorren erdialdetik kilometro batzuetara, bi ibarren arteko komunikazioa errazten du, tradizionalki, ibaia baltsetan zeharkatzen baitzen.\nTren zerbitzu batek egunean bi aldiz lan egiten du, bata goizez eta bestea gauez, Luxorreko tenplutik milia batetara dagoen geltokian har daitezkeenak. Helmugak, beste batzuen artean, Asuan eta Kairo dira."}
{"id": "79435", "revid": "512", "url": "https://eu.wikipedia.org/wiki?curid=79435", "title": "Almaz\u00e1n", "text": "Almaz\u00e1n (arabieraz, gune indartua) Soriako udalerria da."}
{"id": "79437", "revid": "9249665", "url": "https://eu.wikipedia.org/wiki?curid=79437", "title": "Eva Argi\u00f1ano", "text": "Eva Argi\u00f1ano Urkiola (Beasain, Gipuzkoa, 1960ko apirilaren 4a) sukaldari eta telebista aurkezlea da.\nPostreetan aditua, bere anaia Karlos Argui\u00f1anoren Zarauzko jatetxean lan egiten du.\nBiografia.\nHamasei urte zituela lanean hasi zen aitak zabaldu eta anaiak gidatutako jatetxean. Ikasketak bukatu eta gero, hainbat ikastaroei esker bere teknika hobetzea lortu zuen. Beranduago, bere anaiaren jatetxeko gozogintzako buru bihurtu zen.\n1991n, TVE 1eko \"La cocina de cada d\u00eda\" saioan egin zuen debuta anaiaren programako gozogintza atalean eta, 1998.urtean Argentinako Canal Treceko \"Karlos Argui\u00f1ano en tu cocina\" saioan ere aritu zen.\n2006an, LaSextan bere saioa lortu zuen: \"Hoy cocinas t\u00fa\" izenekoa eta 2009. urtera arte zuzendu zuen saioa. Telebista kate berean \"Las tentaciones de Eva\" saioa ere aurkeztu zuen 2007an.\n2009 eta 2010 urtetan zehar, Hogarutil telebista katean \"Navidades con Eva y Enrique\" (Enrique Fleischmann-ekin batera) eta \"Desayunos y meriendas de Eva Argui\u00f1ano\" aurkeztu zituen. 2011 eta 2013an, \"Cocina con sentimiento\" reality saioa aurkezu zuen Nova telebista katean.\u200b\n2013.urteko apirilaren 18an Larrialdietako zaintza bereziko unitatean artatu zuten, Donostiako Ospitalean. Izan ere, bihotzekoa eman zion eta ospitaleratu egin zuten. Aste bete igaro ondoren, Donostiako Poliklinikara eraman zuten eta bertan bihotzeko ebakuntza egin zioten."}
{"id": "79441", "revid": "512", "url": "https://eu.wikipedia.org/wiki?curid=79441", "title": "Angelita Alfaro", "text": "Angelita Alfaro Vidorreta (Cervera del Rio Alhama, 1941) euskal sukaldari eta idazlea da.\nBiografia.\nErrioxan jaioa bada ere, gaztetik bizi da Iru\u00f1ean. Nafarroako sukaldaritzan aditua da.\nIdazteari ekin ez ezik zenbait saio ere aurkeztu ditu \"Canal Cocina\" telebista katean."}
{"id": "79445", "revid": "23317", "url": "https://eu.wikipedia.org/wiki?curid=79445", "title": "Club de Gimnasia y Esgrima La Plata", "text": "Club de Gimnasia y Esgrima La Plata Argentinako futbol taldea da, 1887ean La Plata (Buenos Airesko probintzia) hirian sortutakoa."}
{"id": "79448", "revid": "336", "url": "https://eu.wikipedia.org/wiki?curid=79448", "title": "Khonsu", "text": "Khonsu, ilargi jainkoa egiptoar mitologian, medikuntzarekin lotua gaixoen babesle bezala, eta \"izpiritu txarrak\" uxatzen zituena. Lurraren emankortasuna ere irudikatzen zuen, ugalkortasunaren boterea eta jaiotzak. Denboraren igaroarekin lotu zen.\nIzen egiptoarra: Khonsu (\u1e2bnsu) (beste idazkera batzuk: \"Khonshu, Chonsu, Khensu, Khons\").\nAa1:N35:O34-M23-G43-G7\nIkonografia.\nGizon bizarduna ibiltze posizioan (Antzinako Inperioa), momia itxurako ume batean bihurtzen dena, ilgora eta ilargi diskoaz koroatua, uraeus eta alboko mototsarekin, gaztetasunaren ezaugarri bezala, Uas zetro bat darama, Djed pilarea, ankh, \"heqa\" (bastoia) eta \"nenekh\"arekin (maiala), eta, batzuetan, menat lepokoa darama paparrean edo eskuetan.\nBelatz burudun gizon bezala ere irudikatu zen, ilargi diskoa eta ilgorarekin koroatua, baita beste aldaera batzuekin ere, babuino bezala (ilargi jainkoa), zezen edo zezen bikoitz bezala (bere ugalkortasun aktibitatean eta Duatean).\nMitologia.\nPiramideetako Testuetan agertzen da izaera oldarkorreko eta jainko krudel bezala, jainkoak elikatzeaz arduratzen dena ere baden arren, baita faraoiari ehizan laguntzeaz ere, eta jeinu gaiztoen aurka babesle bezala agertzen da. Khonsu, ilargi jainko bat da, zerutik bidaiatzen duena bere txalupan.\nSinkretismoa.\nIah jainkoarekin batzen da, bere itxura berria eta ilargi funtzioak hartuz. Posible da Inperio Ertainean Gebelein eta Tebasen sartu izana, Osiris, Ptah, Hathor eta Toten ezaugarriak hartuz, Inperio Berrian sendotuz, tokiko mitologian barneratuz. Iparraldean, Herishef izan zitekeen Khonsuren forma bat.\nEpitetoak.\n\"Gaztetasunaren giltzarria\", \"Zeharkatzen duena\" edo \"Bidaiaria\" (ilargi jainko bezala) epitetoak ematen zaizkio.\nGurtza.\nBere tenplu nagusia Karnaken dago, Amonen tenpluaren barruti barnean.\nIzen teoforoak.\nBere izena, Tebasen Amonen Apaiz Goren izan zen Diedkhonsuefankh bezalako pertsonaien izenen zati da."}
{"id": "79450", "revid": "201", "url": "https://eu.wikipedia.org/wiki?curid=79450", "title": "Pankrazio", "text": ""}
{"id": "79451", "revid": "105290", "url": "https://eu.wikipedia.org/wiki?curid=79451", "title": "Keopsen eguzki txalupa", "text": "Keopsen eguzki txalupa edo Khufu ontzia Antzinako Egiptoko tamaina handiko ontzi bat da, lubaki batean lurperatu zena, Gizako multzoan, Gizako Piramide Handiaren oinean, K. a. 2500 inguruan. Ziur aski, Keops faraoiarentzat eraikia izan zen, Egiptoko Antzinako Inperioko IV. dinastiako bigarren faraoia izan zena. 1954an aurkitu zuen Kamal el-Mallakhek.\nFuntzioa.\nOntzi honen historia eta funtzioa ez dira zehatz ezagutzen. Eguzki txalupak erritu ontziak ziren, Raren bidez eguzkiak zeruan zehar egiten duen zikloa \u2014bizitzaren eta heriotzaren zikloa\u2014 sinbolizatzen zutena. Baina, kasu honetan, ontzi honek, uretan erabili izanaren zeinuak ditu, eta posible da hil ontzi honek, faraoiaren gorpu baltsamatua Menfisetik Gizara eraman izana, Nilo ibaian zehar, edo Keopsek \"erromesaldi ontzi\" bezala erabili izana, toki sakratuak bisitatzeko, eta lurperatua izatea, heriotzaren ondorengo bizitzan erabilia izateko.\nZenbait adituren ustetan, eguzki ontzi honek, itsas zabaleko ezaugarriak ditu, gorantz altxatutako branka batekin, itsasoko olatuak gainditzea ahalbidetzen ziona.\nHistoria.\nKeopsen eguzki txalupa 1954an aurkitu zuen Kamal el-Mallakhek. Piramideko hegoaldeko aurpegitik hondakin batzuk kentzen ziren bitartean, lubaki bat ezkutatzen zutela ziruditen bi harri lauza handi aurkitu ziren. Egiptoko gobernuak indusketa honi buruz interes handirik agertu ez zuen arren, Kamalen ekinak, Keopsen eguzki txalupa aurkitzea posible egin zuen. Zedro zurez egina, bere aparailu guztiekin, arraun, soka eta kabinarekin aurkitua izan zen. 1224 zatitan desmuntatua zegoen. Urteetako lanen ondoren, zati guztiak elkarlotzea lortu zen. Ontziak, 45 tonako karga eramateko gai izango zena, 43,4 metroko luzera, 5,6 metroko zabalera eta 1,5 metroko sakonera du. Eguzki txaluparen kaskoaren zurezko taulak, soken bidez lotuak daude, eta ez iltzatuak. Bere berritzean zehar, hamar urte baino gehiago iraun zuena, soka berriak erabili behar izan ziren, baina zurezko taulen %95a, jatorrizkoak dira. Berritua, 1982tik erakusten da, aurkitu zen toki berean dagoen museoan, Gizako Piramide Handiaren hegoaldean.\nPiramide Handiaren ondoan, eguzki txalupen bost lubaki aurkitu dira, eta beste bost Kefrenen piramidetik gertu."}
{"id": "79452", "revid": "201", "url": "https://eu.wikipedia.org/wiki?curid=79452", "title": "Jonsu", "text": ""}
{"id": "79453", "revid": "119347", "url": "https://eu.wikipedia.org/wiki?curid=79453", "title": "Peltoj\u00e4rvi", "text": "Peltoj\u00e4rvi aintzira Finlandiako Enonteki\u00f6 udalerrian dagoen aintzira bat da. P\u00f6yrisj\u00e4rvi eta Pulju eremu basatien artean dago, Peltovuoma herriaren ertzean. Nahiz eta aintzira ez dagoen babestutako eremu batean, bertan, hegazti babestu asko aurki daiteke; hala nola, txirri antzeko hegaztiak (urre txirri arruntak esaterako), borrokalariak, kuliska pikartak, zingira-hontzak, mirotz zuriak, eskandinaviako lagopodo ospetsuak, ahatebeltzak, ahatebeltz hegalzuriak, murgilari handiak, zerra txikiak, hego mugimendu motzak egiten dituzten belatz txikiak eta arrano beltzak.\nBeste ohiko biztanle batzuk azeri zuri eta gorriak, bisoi amerikarrak, elur-orein etxekotuak, erbinude arrunt eta zuriak, hartz arreak, ipar-katamotzak, jatunak eta otsoak dira .\nPasmaj\u00e4rvi ekialdean Peltoj\u00e4rvi aintziraren bizilagun nagusia da. K\u00e4kk\u00e4l\u00f6joki ibaitik datorren urak betetzen du aintzira; bestalde, ateratzeko orduan, ura Ounasjoki ibaiaren bidez, azkenik, Botniako Golkoraino doa.\nAintzira oso ezaguna da arrantza munduan; izan ere, bertan, amuarrain marroi eta laponiako amuarrain artiko handienak arrantzatzera uda partean etorri ohi diren arrantzaleen kopurua handia da. Gutxi gorabehera, azarotik ekainera izoztua egon ohi da eta bertako hiru uharteek zuhaizti txiki dirudite lurzoru izoztuaren gainean."}
{"id": "79454", "revid": "69297", "url": "https://eu.wikipedia.org/wiki?curid=79454", "title": "2008ko Bizkaiko Bertsolari Txapelketa", "text": "2008ko Bizkaiko Bertsolari Txapelketa urriaren 12 eta abenduaren 20 bitartean ospatu zen. 37 bertsolarik hartuk zuten parte eta guztira 5 kanporaketa, 3 finalaurreko eta finala ospatu ziren. 2008ko edizioaren leloa \"Bota\" izan zen. Finala abenduaren 20an Bilbao Exhibition Centreen ospatu zen eta Jon Azpillaga bertsolariak jantzi zion txapela Igor Elortza irabazleari.\n2008ko abenduaren 11an, 2008ko Bizkaiko Bertsolari Txapelketaren webguneak, webgunerik ikusgarrienaren Buber Saria irabazi zuen.\nParte-hartzaileak.\n37 bertsolarik hartuko dute parte, horien artean 2006ko edizioaren zortzi finalistetatik zazpik, aurreko edizioan parte hartu ez zuten Igor Elortza eta Unai Iturriaga bertsolariak eta udaberrian ospatutako Eskualdeetako Txapelketetan sailkatutako 28 bertsolariak.\nSaioak.\nKanporaketak.\nMendexa.\nMendexako kanporaketa herriko frontoian izan zen, 2008ko urriaren 12ko 17:30etan.\nZeanuri.\nZeanuriko kanporaketa herriko frontoian izan zen, 2008ko urriaren 18ko 17:30etan.\nMuskiz.\nMuskizko kanporaketa herriko kultur etxean izan zen, 2008ko urriaren 25eko 17:30etan.\nLarrabetzu.\nLarrabetzuko kanporaketa herriko frontoian izan zen, 2008ko azaroaren 2ko 17:30etan.\nZaldibar.\nZaldibarko kanporaketa herriko frontoian izan zen, 2008ko azaroaren 9ko 17:30etan.\nFinalaurrekoak.\nGernika-Lumo.\nGernika-Lumoko saioa lehenengo finalaurrekoa da. 2008ko azaroaren 23ko 17:30etan ospatu zen Jai Alai frontoian. Finalaurreko honetan 6 bertsolariek hartu zuten parte, horietatik 3 automatikoki sailkatutako Fredi Paia, Ibon Ajuria eta Iratxe Ibarra bertsolariak izan ziren. Gainontzekoak, Muskizeko kanporaketako irabazlea, eta kanporaketetako bat irabazi ez zutenen artean lehenengo eta bosgarren puntuaziorik onenak zituzten bertsolariak ziren.\nMarkina-Xemein.\nMarkina-Xemeingo saioa bigarren finalaurrekoa da. 2008ko azaroaren 30eko 17:30etan ospatu zen herriko frontoian. Finalaurreko honetan 6 bertsolariek hartu zuten parte, horietatik 2 automatikoki sailkatutako Onintza Enbeita eta Arkaitz Estiballes bertsolariak ziren. Gainontzekoak, Mendexa eta Larrabetzuko kanporaketetako irabazleak, eta kanporaketetako bat irabazi ez zutenen artean hirugarren eta seigarren puntuaziorik onenak zituzten bertsolariak ziren.\nGetxo.\nGetxoko saioa hirugarren finalaurrekoa izan zen. 2008ko abenduaren 7ko 17:30etan ospatu zen Getxoko karpan. Finalaurreko honetan 6 bertsolariek hartu zuten parte, horietatik 2 automatikoki sailkatutako Xabier Paya (2006ko txapelduna) eta Etxahun Lekue bertsolariak ziren. Gainontzekoak, Zaldibar eta Zeanuriko kanporaketetako irabazleak, eta kanporaketetako bat irabazi ez zutenen artean bigarren eta laugarren puntuaziorik onenak zituzten bertsolariak ziren.\nFinala.\nBarakaldo.\nFinala Barakaldon ospatu zen, Bilbao Exhibition Centreen, 2008ko abenduaren 20ko 17:30etan. Lau mila lagundik gora batu ziren finala ikusteko."}
{"id": "79466", "revid": "371", "url": "https://eu.wikipedia.org/wiki?curid=79466", "title": "2010eko Olinpiar Jokoak", "text": ""}
{"id": "79474", "revid": "23317", "url": "https://eu.wikipedia.org/wiki?curid=79474", "title": "Laredo Remo Club", "text": "Laredo Remo Club (euskaraz: \"Laredoko Arraun Kluba\") Laredoko (Kantabria) arraun taldea da. TKE Ligan aritutakoa, gorria bere kolorea eta \"La Pejinuca\" bere traineruaren izena.\nTosta finkoan, mota guztietako kategorian hartzen du parte: bateletan, trainerilletan eta traineruetan.\nHistoria.\nKluba 1975 eta 1981 artean aritu zen, emaitzarik onena 1978ko Bilbo Hiriko Banderan hirugarrena izanda. Geroztik ez zuten trainerua atera 2003 arte.\n2005ean Federazio Ligan laugarrena izan zen eta TKE Ligako Astillero zigortua izatean haren tokia hartu zuen liga gorenean. Hiru denboraldi bertan egin ondoren 2008an maila galdu zuen eta hurrengo zazpi denboraldietan ez zuen trainerurik osatu. 2016an Kantabriako estropadetan trainerua uretaratu zuen eta 2017an KAE 2 Ligan sartu zen. 2019an berriz ere lehorrean utzi du trainerua.\n2022an Kantabriarren arteko estropadatan hartu zuen parte, Ligaz kanpo, eta emaitza txukunak lortu zituen, El Corte Ingl\u00e9s Banderako laugarren postua esate baterako."}
{"id": "79476", "revid": "8712607", "url": "https://eu.wikipedia.org/wiki?curid=79476", "title": "Orce", "text": "Orce Granadako probintziako (Espainia) udalerria da. 2007an 1.383 biztanle zituen. Almer\u00edako probintziarekin muga egiten du.\nOrce udalerriko Venta Micena izeneko herrian, giza aztarnategi garrantzitsua aurkitu zuen Josep Gibert arkeologoak 1982an."}
{"id": "79477", "revid": "23317", "url": "https://eu.wikipedia.org/wiki?curid=79477", "title": "Club de Remo Cabo da Cruz", "text": "Club de Remo Cabo da Cruz (euskaraz: \"Cabo da Cruz Arraun Elkartea\") Boiro udalerriko (Coru\u00f1a) Cabo de Cruz herriko arraun taldea da. TKE Ligan ibili zen 2008 arte. eta 2014an itzuli da.\nTosta finkoan, mota guztietako kategorian hartzen du parte: bateletan, trainerilletan eta traineruetan. Tosta mugikorrean ere aritutakoa, bertako Esmeralda Santos Maceiras edo Marcos Garc\u00eda Treus Espainiako selekzioarekin aritu izan ziren Munduko Txapelketetan.\nUniformea.\nElastikoak eta trainerua gorriak dira. Traineruaren izena \"Cabo da Cruz\" da.\nHistoria.\n1979ko irailaren 9an sortua, 1990eko hamarkada arte Galiziako lehiaketetan hartu zuen parte, A Coru\u00f1ako probintziako traineru nagusia izan zelarik, honen adierazgarri 1980 eta 1985 arteko txapelketa probintzial guztiak irabazi izana. 1992 eta 1993an ezin zuen trainerua atera baina azken urte honetan Udal Arraun Eskola eraiki eta kluba berpiztu zen.\n2003an TKE Liga sortu zenean, Cabo de Cruz bertan hasi zen lehiatzen eta 2004an Hondarribiako Bandera ere lortu zuen. 2009 urtean TKE Ligan parte hartzeari uko egin zion arazo ekonomikoak zirela eta, baina kirol maila mantendu zuen Galiziako Liga irabaziz. 2010 eta 2011ean hirugarrena izan zen Ligan.\n2013an Galiziako Ligan bigarren egin ondoren play offak jokatu eta berriz ere TKE Ligara igotzea lortu zuen. Harrobiarekin lan handia egiten duen taldea da eta urte honetan bigarren taldea osatu zuen, \"N\u00e1utico de Boiro\" izenarekin, Galiziako B Ligan bigarren postuan gelditu zena.\n2014ko denboraldia bikaina osatu zuen. Galiziako Txapelketa irabazi zuen berriz, TKE Ligako ohorezko txandan aritu zen eta laugarren postua eskuratu zuen bukaeran. Kontxako Banderarako ere sailkatu zen bosgarren aldiz, azkenean 7. postua eskuratu zuen. Hurrengo urteetan Ligan postu lasaietan ibili ondoren 2018an berriz sailkatu zen Kontxako Banderarako eta aurrenekoz ohorezko txandan aritu zen. Hurrengo urteetan TKE Ligako erdiko txandan aritu da eta 2020 eta 2021eko Kontxan ere sartu zen. 2022an denboraldi gorabeheratsu baten ondoren bi segundugatik ez zen Donostiako Banderarako sailkatu.\nHarrobi lanetan ari den kluba da. Bigarren trainerua Galiziako B Ligako onenetakoa izan zen eta nesketan Liga nagusian sartzea lortu zuen 2016an. Hurrengo urteetan bigaren txandan egonkortu da. 2018an berriz sailkatu zen Kontxarako eta 5. postua lortu zuen. Azken urteetan hainbat alditan sailkatu da Kontxako Banderarako. Galiziako elkarterik indartsuena da, hala gizonezkoetan nola emakumezkoetan.\nB trainerua.\n2013an bigarren trainerua atera zuten Club N\u00e1utico Boiro izenarekin Galiziako Traineruen B Ligan aritzeko, baina gaur egun Cabo da Cruz B izenaz ezagutzen da. \nLehen urtean B mailako bigarren postua eskuratu zuen. Harrobi lan horri esker talde nagusiak TKE Ligara igo eta 2014an denboraldi bikaina egin zuen. 2015ean lehorrean egon ondoren 2016an berriz atera zuen bigarren trainerua eta bi estropada irabazita bigarren egin zuen. 2018an B Liga irabazi eta 2019tik aurrera A mailan ibili da urtetik urtera postuak hobetuz. 2021eko denboraldian hirugarrena izan zen.\nEmakumezkoen trainerua.\nInoiz jokatu den aurreneko emakumezkoen traineru estropada irabazi zuen Cabo da Cruzek, Hondarribian 2005ean jokatu zen Txingudi Bandera hain zuzen ere. Ordutik ez du trainerurik atera 2014an berriz animatu diren arte. Galiziako ligan hartu du parte eta Euskotren Ligarako sailkapen estropadan ere aritu zen baina ez zuen sailkatzerik lortu.\n2015ean trainerua uretaratu zuen berriz baina Traineru Ligarako sailkapen estropadan laugarren egin zuenez ez zen artu. Kontxako sailkapen estropadan ere bosgarrena izan zenez ez zen sailkatu. Galizian ordea nagusi izan zen, txapelketa irabazi zuen eta baita galiziar ligako estropada guztiak ere. 2016an berriz saiatu eta lortu zuen Emakumezkoen Traineru Ligan sartzea. Ligan zein Kontxan laugarren egin zuen. 2017an ordea denboraldi apala egin zuen.\n2018an Pueblarekin bat egin zuen A Pobra-Cabo izena hartuz, baina ez zuen lortu Euskotren Ligara (9.) edo Kontxara (8.) sartzerik eta bigarren egin zuen Galiziako Ligan. \n2019an berriz ere bakarrean osatu zuen trainerua eta Galizian bigarren bada ere estropada bat irabazi zuen, txapelduna izan zen Mecos-en etxean hain zuzen ere. 2020an Galiziako Liga irabazi zuen sei estropadatatik bost irabazita eta Galiziako txapelduna ere izan zen, baina ez zuen Kontxako Banderara sartzerik lortu. 2021ean laugarren aldiz irabazi zuen Galiziako Liga, bigarrena jarraian. 2022an bosgarrenez irabazi zuen Galiziako Liga eta hurrengo urtean Euskotren Ligan arituko da. Denboraaldia borobiltzeko Kontxako Banderara sailkatu da bigarren aldiz.\nSD Rias Baixas.\n2012 artean beste klub batzuekin batera S.D. Rias Baixas taldea osatu zuen. Patroi nagusia izan zen Laura Hermo bera ere Boirokoa da. Hauek dira lorturiko emaitza nagusiak:"}
{"id": "79478", "revid": "1545", "url": "https://eu.wikipedia.org/wiki?curid=79478", "title": "Club de Remo Cabo de Cruz", "text": ""}
{"id": "79479", "revid": "6327", "url": "https://eu.wikipedia.org/wiki?curid=79479", "title": "Pihtsusj\u00e4rvi aintzira", "text": ""}
{"id": "79480", "revid": "23317", "url": "https://eu.wikipedia.org/wiki?curid=79480", "title": "Sociedad Deportiva Tir\u00e1n", "text": "Sociedad Deportiva Tir\u00e1n (euskaraz: \"Tir\u00e1n Kirol Elkartea\") Moa\u00f1a udalerriko Tir\u00e1n parrokiako (Pontevedra) arraun taldea da. TKE Ligan ibili izan da eta Espainiako Txapelketak irabazi izan ditu. \nUniformea.\nTxuri-urdinak dira bere koloreak eta 2012 denboraldian \"Balea\" izan zen Tiranen traineruaren izena. Gaur egun \"Mar do Con\" trainerua erabiltzen dute.\nHistoria.\nKlubaren sorrera.\nTir\u00e1n auzoak ohitura zuen arraun munduan, izan ere 1961ean Espainiako Traineruen Txapelketa lortu zuen. 1979tik aurrera, arraunketak berpizkundea izan zuen Galizia aldean eta auzoan \"Club de Remo San Juan de Tir\u00e1n\" eta \"Nosa Se\u00f1ora Dos Remedios de Tir\u00e1n\" elkarteak sortu zituzten. Elkarte biak \"Sociedad Deportiva Tiran\" elkartean batu ziren 1993an.\nAurreneko tituluak eta TKE Ligan.\n1996 eta 1997an, berriro Espainiako Traineruen Txapelketa lortu zuten eta 1996an Kontxako Banderan parte hartu eta bigarrenak izan ziren. Urte hauetan Galiziako ontzi handiena izan ziren, beren auzoko diren Meirakoei aurre hartuaz.\n2003. urtean TKE Ligaren sortzaileak izan ziren, baina bigarren denboraldian Ipar-mendebaldeko Traineruen Ligara jeitsi ziren jeitsiera faseko estropadan helmugako balizan gaizki sartzeagatik. Urte eskas batzuk pasa ondoren 2007. urtean Galiziarren liga irabazi eta berriz TKE ligara igotzea lortu zuten. Ordutik bertan ari dira, eta urtetik urtera sailkapenean gora egin dute. 2012 denboraldian bikain aritu ziren, ligan laugarren eta Kontxako banderan hirugarren egin baitzuten.\n2013ko denboraldirako tripulazioaren erdia aldatu zuten eta traineru irregularra izan zen. Hala ere TKE Ligan bosgarren postua lortu zuten eta honetaz gain bi bandera eskuratu dituzte. Denboraldia biribiltzeko hirugarren aldiz jarraian sailkatu ziren Kontxako Banderarako. Aipatzekoa ere bada Galizian nagusi izan zirela azken sei urtetatik Galiziako bost txapelketa irabazi dituztela.\n2015ean berriz itzuli ziren Kontxara eta 2016an errepikatu zuten, bietan zazpigarren postuarekin konformatu behar izan zuten. 2016an ordea arraunlari batek positibo eman zuen estropada ondorengo kontrolean eta urtebete beranduago deskalifikatua izan zen. Ligan erdialdean ibili zen hurrengo urteetan, 2015ean zazpigarren, 2016an seigarren eta 2017an berriz ere zazpigarren. 2017an berriz ere Kontxan aritu zen, hamalaugarren aldiz.\nZiklo berri bat.\n2018 denboraldian taldea eraberritu zuen baina Ligan azken postuan gelditu eta maila galdu zuen. 2019an bigarrena izan zen Galiziako ligan eta 2020an garaipena lortu zuen Samertolameu auzokoarekin puntutan eta estropada kopurutan berdinduta. Ligako azken estropada irabazi izanak eman zion Ligako garaipena. Play-offetan TKE Ligara itzuli zen, urtebeterako ordea.\n2023. urtean etxean antolatu zuen Espainiako Txapelketa eta irabaztear egon zen, Ares txapeldunak 18 ehunenekoren aldeaz garaitu baitzuen.\nEmakumezkoen trainerua.\n2014an trainerua osatzea lortu eta Galiziako Ligan hirugarren postuan gelditu zen. 2015ean ez zuen trainerurik atera.\n2019an berriz osatu du trainerua eta Galiziako Ligan ari da. Espainiako Txapelketan ere hartu zuen parte eta hirugarrena izan zen hiru traineruren artean. 2020an Galiziako Ligan Cabo da Cruzekin lehia estuan aritu zen eta estropada bat irabazi zuen. Bigarren amaitu zuen azkenean. 2022ko Ligan laugarren egin zuen arren, Chapelak (2.a) eta Mugardos-A Cabanak (3.a) Euskotren Ligari uko egin ziotenez, kupoengatik bera igo zen mailaz. Bi urtetan permanentzia bermaturik du."}
{"id": "79481", "revid": "56334", "url": "https://eu.wikipedia.org/wiki?curid=79481", "title": "Enkarterriko billano", "text": "Enkarterriko billanoa (monta\u00f1esez: \"mezo\") Euskal Herriko bertako txakur arraza bat da. Gaur egun bere zabalpen gunerik garrantzitsuena Bizkaiko Enkarterrietan badago ere, Arabako iparraldera zabaltzen da ere.\nZakur honen banaketa Kantabriako ekialdera zein Burgosko probintziaren iparrera heltzen da aldi berean, hau da, gutxi gorabehera behi montxinaren banaketarekin bat dator.\nArraza honen erabilera ohikoa mendiko behiak zein behi suharrak gobernatzeko izan bada ere, gaur egun indarra dauka ere zakur Billanoak ehiza larria harrapatzeko erabilera ere, basurdea bereziki. Nahiko ospe eta estimua hartu dute lantegi honetan azken hamarkadetan.\n1997 urtean sortu zen Enkarterriko Billanoaren Elkarte Nazionala, eta 2003. urtetik arraza-izendapen ezagutua du EAEn. Hala ere, billanoa ez dago Nazioarteko Federazio Zinologikoaren nazioarteko arraza sailkapenean. Elkarteak 2020an egindako errolda batean, 319 animalia zertifikatutako zerrenda egin zuen, zeinetarik 81 ugaltzeko gauza ziren.\nEtimologia.\n\"Billano\" edo \"Villano\" hitz erromantzea da, enkarterriko hizkerarena (Monta\u00f1era), eta txakurrei dagokienez, ganaduak gobernatzeko txakurra esan nahi du. Zakur hauek mendiko azienda harrapatu eta \"villetara\", hau da, hiribilduetara, eramaten zuten bertan saldu edo hiltzeko. Handik billano izena.\nBeste zenbait izen hauexek dira: Alano, Chato eta Mezo.\nEusko Jaurlaritzaren izendapenetan, 2003ko araudian \"Enkarterriko villanoa\" zeritzon arrazari. 2014ko ebazpenetan. euskarazko zein gaztelaniazko agindu ofizialetan, izen \"elebakarra\" dute arrazek, eta \"Villano de las Encartaciones\" zeritzon orduko zerrendan. 2018ko ebazpen batean, azkenik, \"Enkarterriko billanoa\"\".\"\nJatorria.\nArgi dagoena zera da; historikoki mendiko behiak gobernatzeko, hau da, Betizuak, Behi Montxinak, Landetako behiak, arraza zaharreko Piriniar behiak zein Terre\u00f1ak , billano edo bere antzeko zakur motak egon direla Euskal Herrian, antza Erromatarren garaietatik behintzat.\nEnkarterrietan zakur alanoak eta \"antzinako billanoa\" delako arrazaekin egiten zuten behi montxinen harrapaketa.\nBat hozka zakurra zen, eta bertakoek \"Txatoak\" edo \"Hozka zakurrak\" deitzen zituzten. Beste izena \"Alanoak\" zen, nahiz eta gorde diren deskribapenen arabera gehiago eduki dogoen ezaugarriak alanoenak baino.\nAnimalia handiak ziren, 40 edo 50 Kilokoak, barreatua edo marraduna(egungo billanoak bezala), muturra oso motza (Hau, jakina, ez dator bat alanoen ezaugarriekin) eta atzera igota. Horrela, goiko ezpaina ez zitzaion ahoan kabi\u0106tzen, eta ez zion ondo ixten. Hau horrela, ezpain hori modu batean tolesten zen non zakurra erlajatuta zegoenean, lerde ugari zeriola animaliari.\nAnimalia indartsu eta ausarta zen, bere lanerako espeziala, horretarako sena handiarekin, hala ere desabantaila nabarmen bat zeukan, seguraski belaunaldien hautaketaren ondorioz, muturrez motzegia zen, eta korrika luzetan arnasa hartzeko arazoak zeuzkan. Arazoak zeuzkan 50 edo 60 metro baino gehiago korrika biziza egiteko harrapakinaren atzetik. Hau dela eta, \"Txato\" hauek bertatik bertara askatu behar zitzaien basa-behiei.\nOhikoa zen, egun billanoekin egiten den moduan, bat edo bi hilabetekin txakur-kumeari belarriak moztea. Hau horrela, belarriak tentetzen zitzaizkien oso era berezi batean.\nUne batean abelzainek erabaki zuten bi zakur arraza elkarrekin gurutzatzea arraza erabilgarriago lortzeko. Alde batetik \"antzinako billanoak\" ez ziren hozka zakurrak, eta ezin zuten betabereak harrapatu. Alanoak haien aldetik ezin zuten abereak jazarri eta behar izanez gero bereiztu. Gainera behia edo zezena ez baldin bazuten aurreneko aukeran harrapatzen, oso ahalmen gutxi zuten, haien buruaren egitura dela eta harnasa hartzeko arazoak direla eta, jazartzeko.\nJoan den mendearen erdialdean Enkarterriko abelzainak hasi ziren bi arraza nahasten egungo billanoa lortzeko, bere bi ahaideen ezaugarri onak beregatu dituena.\nArraza berri bat lortu zuten (bi arraza zaharretan oinarriturik), baina beste bi zakur arraza galdu ziren.\nArrazaren eredua.\nEz dago barietaterik \u00abEnkarterriko villanoa\u00bb txakur arrazan.\nArrazaren ezaugarri morfologikoak.\nnabarra edo marraduna.\nemanez.\njarrera du beti, eta oso mugikorra da. Bai geldi dagoenean eta bai mugitzen denean, alboetarantz higikortasun\nhandia du. Geldi dagoenean, kurbaren behealdea belaunburuen pare edo geratzen da. Mugitzen denean, bizkar-gerrialdeko lerroaren luzapen gisara altxatzen da, igitai-itxura inoiz galdu gabe, geldiunean baino irekiagoa bada ere.\nperfektua dute eta oso bananduta daude. Sorbalda laburra eta gihartsua da, askea, eta 45.\u00ba-ko inklinazioa du.\nUkondoa txikia eta markatua da. Besaurrea luzea da. Oso lodia izan ez arren, lokailu eta hezur sendoak ditu. Karpoa ez da nabarmena. Metakarpoa luzea da, iabertikala, besaurrearen luzapena balitz bezala, eta ezproi garatua du.\nAzala lodiera ertainekoa da, sendoa eta malgua. Gorputzari atxikitzen zaio, hezurren erliebeak eta giharren planoak nabarmenduz.\ncm emeetan.\ndiametroa: 2/3. Burezurraren luzera / aurpegiarenluzera: 5/4 arretan eta 1/1 emeetan.\nEz dago pisuaren batez besteko estandarrik. Beraz, askotariko neurriak onartzen dira, hazkuntzaren eta beste\ninguruabar batzuen araberakoak.\nIzaera eta portaera.\nGuztiz orekatua da, esanekoa, alaia eta oso maitekorra jabearekin, indartsua, azkarra eta behar bezain haserrekorra\nabereak erabili behar dituenean. Ezezagunen aurrean zuhur eta fidagaitz agertzen da, erne eta serio begiratzen die, baina bere indarrak ematen dion lasaitasunarekin.\nBizkor eta arin mugitzen da. Gorputz-adarrak eroso eta nahi beste luzatzen ditu, lurretik gehiegi altxatu\ngabe.\nAsko hitz egin da billanoen ustezko agresibitateaz, baina orohar zakur orekatuak dira, etxeko jendearekin maitakorrak eta beste txakurrekin talde-lanetan ohituak.\nBehien harrapaketan ordea, ausartak eta oldakorrak azaltzen dira.\nGuztiz gezurrezkoa da beraz, billanoak tradizionalki zakur borroketan erabiliak izan direla.\nBasa-behien harrapaketa zakurrekin.\nZakur behi harrapatzaileen arrasto ugari topa daiteke agiri zaharretan zein artean. Elizetako kapitelak, erromatar garaiko harri landuak...\nEnkarterrietan eta inguruetan aspaldi-aspalditik dator behi montxinak txakurrekin harrapatzeko ohitura. Lehenik, seguruen, betizuak harrapatzen zituzten antzeko txakurrekin. Horren adibide Euskal Herriko zenbait elizetan agertzen diren zezen eta txakurren arteko borroken irudiak. Behi erdi basati horiek harrapatzeko garaia urritik abendura zen, horregatik garai hori \"octubrada\" deitzen zuten. Alde bakoitzean montxinak harrapatzeko ohitura jakin batzuk izaten ziren: Karrantzan oinez joaten ziren, eta Turtziozen zaldiz.\nGarai batean aurrenekoak parte hartzen behien harrapaketan lehen aipatutako \"antzinako billanoak\" ziren. Hauek arrasto eta hozka zakurrak ziren, ilaje ilunekoak, eta egungoak baino txikiagoak. Beraien lana harrapatzeko aukeratutako behia samaldatik bereiztea zen, eta ehiztariak zain zeuden tokiraino bultzatzea.\nOrduan, behia gertu zegoenean, zakur alanoak askatzen zituzten. Zakur arraza hau egun iraungita dago. Batzuen ustez, Enkarterriak izan ziren zakur arraza mitiko haren azken gunea Iberiar penintsulan. Dena den aipatua geratu da lehen ere Enkarterriko \"txato\" horiek gehiago zutela \"dogo\" aldetik alanoetatik baino.\nEnkarterritarrek \"txatoak\" eta \"hozka zakurrak\" izenekin ezagutzen zituzten.\n\"Txatoak\" antzinako billanoak baino askoz astunagoak ziren, burua askoz handiago zuten ere, eta beraiek ziren behia harrapatu eta geldiarazten zutena."}
{"id": "79482", "revid": "336", "url": "https://eu.wikipedia.org/wiki?curid=79482", "title": "Heraklesen hamabi lanak", "text": "Heraklesen hamabi lanak (erromatar mitologian Herkulesen hamabi lanak), antzinako pasadizo sorta bat dira, geroagoko narrazio batek elkarrekin lotuta aurkezten dituenak, Heraklesek egin behar izan zuen penitentziari buruz. Heraklesek zenbait animaliarekin aurrez aurre borroka egite horrek aditzera ematen du tradizioa agian greziar literatura eta ekialdeko gaiak baino lehenagokoa dela. \"Kontu irekia da antzinako greziarrek lehoi bat bizirik ikusteko aukerarik izan ote zuten, baina lehoiaren irudiaren migrazioa eta honen aurkako borroka eszenak arkeologikoki ondo dataturik daude\", Ugarit eta Itun Zaharreko zazpi burudun sugea ere argudio gisa erabilita. Hamabi lanen ziklo finkoaren ezarpena, beharbada K. a. 600 inguruan Peisandros Rodaskoak idatzi eta gaur egun galduta dagoen olerki epiko bati egozten zioten greziarrek.\nGorde diren moduan, Heraklesen lanak ez dira toki bakar batean bilduta aurkitzen, baizik eta iturri asko erabiliz berregin behar dira. Itxuraz, lanok era batera baino gehiagotara interpreta litezke, baina nolanahi ere haietako sei Peloponeson gertatzen dira, Olinpiaren berreskaintzearekin amaituz, eta beste seiek, sekuentzia bereko zatiak, heroia askoz urrunago eraman zuten. Eredua beti bat eta bera da: Herakles hiltzera edo konkistatzera bidalia zen, edo Hera jainkosaren ordezkari zen Euristeorentzat animalia edo landare magikoren bat bilatzera. \"Aukeratutako toki guztiak, aurretik, Heraren gotorlekuak eta Beste Mundurako sarrerak ziren.\nGarai helenistikoan Heraklesen lanak Zodiakoko zeinuekin lotu ziren.\nOinarrizko istorioa.\nZeusek Alkmena haurdun utzi ondoren (gerora Herakles jaioko da) Pertseoren etxean jaiotako hurrengo semea errege bihurtuko zela adierazi zuen. Herak, hau entzun ondoren, Euristeo bi hilabete lehenago jaioarazi zuen, Pertseoren etxekoa baitzen, Herakles bezala, eta hau, berriz, hiru hilabete beranduago jaioarazi zuen. Zeus, gertatutakoaz ohartu zenean, haserretu egin zen, baina, hala ere, berak esandakoak hor jarraitu zuen.\nHerak eragindako eroaldi batean, Heraklesek bere seme propioak hil zituen, baita bere ilobetako bi ere, bere eskuekin. Bere senera etorri eta egin zuenaz ohartu zenean, mundutik bakartu zen, lurralde basatietan. Bere anaia Ifiklesek aurkitu zuen, eta Herakles Delfoseko orakulua bisitatzeko konbentzitu zuen. Ekintza lazgarri horrengatik penitentzia bezala, Delfoseko Sibilak, Euristeok agindutako hamar lan bete beharko zituela esan zion. Euristeo errege izateko eskubidea lapurtu ziona eta gehien gorrotatzen zuena zen.\nLanak.\nLanak burutzeko Heraklesek sarritan lagun bat zeraman aldean (eromeno bat), batzuen ustez Lizimnio eta beste batzuen ustez bere iloba Iolao. Hamar lan egin behar zituela suposatzen zen arren, laguntza honengatik, beste bi bete behar izan zituen. Euristeok ez zituen aintzat hartu hidraren lana (non Iolaok lagundu zion) eta Augiasen ukuiluena (trukean ordaindu ziotelako, edo, beste bertsio batzuen arabera, lana urak egin zuelako), eta beraz, guztira hamabi bete zituen.\nLanen ordena tradizionala honako hau da:\nSan Jeronimoren Kronikoiaren arabera Heraklesek, bere lanak, K. a. 1246an bete zituen.\nEsanahi sekretua.\nHitzez hitzeko itxurazko esanahiaren azpian greziar mitoek ezkutuan tradizio mistiko bat izan ohi zutenez, Heraklesen lanak bide izpiritualaren ikur gisa interpreta litezke. Hau bereziki nabarmena da hamaikagarrenean, non Herakles fruitu magikoa ematen duen sagarrondoa dagoen lorategira doan. Sagarrondoa biziaren zuhaitza da, herensuge batek eta ahizpa batzuek zaindutakoa: erraz ezar daiteke paralelismoa Edengo lorategiaren elezahar biblikoarekin, non suge batek Zientziaren Zuhaitzaren fruitua jatera animatzen zuen, ongia eta gaizkiaren ezagutza ematen zuena. Heraklesen azken hiru lanak, heriotzari buruzko metaforatzat hartzen dira.\nIstorioen jatorria.\nKokapen geografikoa.\nEuren balizko jatorriaren edo formalduak izan ziren tokien arabera, lan gehienak Arkadia barnean edo honen mugetan gertatzen dira, edo gutxienez berarekin modu esanguratsuan lotuta daude.\nZodiakoarekiko lotura.\nAstrologo askoren ustez, hamabi lanak zodiakoko hamabi zeinuetan zehar eginiko ibilbidea da, baina beste hurrenkera batean egina."}
{"id": "79483", "revid": "59723", "url": "https://eu.wikipedia.org/wiki?curid=79483", "title": "Herri Ametsa Ikastola", "text": "Herri Ametsa Ikastola Donostiako ekialdean kokaturiko ikastola da, Ulia mendiko Mendiola baserriaren ondoan: 1966. urtean sortu zen eta gaur egun guraso-kooperatiba batek kudeatzen du.\nIrakaskuntza.\nUrte batetik hamasei urte bitarteko haur eta gazteak hezten ditu D ereduan."}
{"id": "79485", "revid": "6327", "url": "https://eu.wikipedia.org/wiki?curid=79485", "title": "Enkarterriko Villanoa", "text": ""}
{"id": "79486", "revid": "6327", "url": "https://eu.wikipedia.org/wiki?curid=79486", "title": "Billano Txakurra", "text": ""}
{"id": "79487", "revid": "512", "url": "https://eu.wikipedia.org/wiki?curid=79487", "title": "P\u00f6yrisj\u00e4rvi", "text": "P\u00f6yrisj\u00e4rvi hauetako bat izan daiteke:"}
{"id": "79490", "revid": "23317", "url": "https://eu.wikipedia.org/wiki?curid=79490", "title": "KAE Liga", "text": "KAE Liga Kantauriko Arraun Elkarteak sortutako arraun liga da. Bertan TKE Ligan sartu ez diren elkarteak aritzen dira arraunean bi mailatan banatuta. 2006an sortu zen Federazioaren Ligak ordezkatuz. Bi lehenengoek TKE Ligara igotzeko promozioa jokatzen dute denboraldiaren bukaeran. Getariako Arraun Elkarteak lau aldiz irabazi du lehen mailako liga.\nHistoria.\n2003. urtean TKE Liga sortu zenean gainontzeko traineruak B Liga batean sartu ziren, Federazioaren Liga deitu zena, gerora KAE Ligaren oinarri izango zena. Liga hauetan ere lehenengo bi taldeek TKEra igotzeko promozio estropadak jokatu zituzten.\n2006ko martxoaren 29an Bilbon Kantabria eta Euskadiko Autonomia Erkidegoko kluben artean \"Asociaci\u00f3n de Remo del Cant\u00e1brico - ARC\" erakundea sortu zen, KAE Ligako antolatzailea izango zena.\nTraineruen Liga Galiziarrarekin batera, arraunketaren bigarren maila da, TKE Ligan aritzeko sortuak. Estropadak ekainetik abuztura egiten dituzte eta taldeak bi multzotan daude: KAE-1 eta KAE-2 izenekoak. Esate baterako, bi multzoak batera hartuta 27 elkarte eta 500 arraunlari baino gehiago aritu ziren 2008 urtean. Irailean igoera play-offak jokatzen dira.\nCOVID-19 pandemiaren erruz 2020 denboraldiaren amaieran ez zen play-offik jokatu eta horren ondorioz 2021 denboraldian 13 talde izan ziren lehian. Denboraldiaren amaieran 12. eta 13. postuan gelditu zirenak zuzenean jaitsi ziren. Hurrengo denboraldian aurreko sistemara itzuli zen.\nKAE Ligaren historian parte hartu duten klubak.\n2006 urtetik aurrera KAE Ligan parte hartu duten kluben zerrenda. Maila bakoitzean egin duten denboraldi kopurua ageri da taulan, bai eta lorturiko posturik onena ere."}
{"id": "79491", "revid": "12654", "url": "https://eu.wikipedia.org/wiki?curid=79491", "title": "Riimmajavri aintzira", "text": ""}
{"id": "79492", "revid": "119347", "url": "https://eu.wikipedia.org/wiki?curid=79492", "title": "Espainiako Lurreko Armada", "text": "Espainiako Lurreko Armada, Espainiako lehorreko segurtasunaz arduratzen den indar armatuetako armada da. Egoitza nagusia, Madrilen dauka, \"Cibeles\" estatuaren pareko jauregian.\nAntolaketa.\nLurreko Armada, 1126/2008, 416/2006 Errege Dekretuen arabera antolatzen da. Egoitza Nagusia Madrilen du, aldiz, Akademia Militarra Zaragozako hirian."}
{"id": "79494", "revid": "12654", "url": "https://eu.wikipedia.org/wiki?curid=79494", "title": "Salttij\u00e4rvi aintzira", "text": ""}
{"id": "79496", "revid": "512", "url": "https://eu.wikipedia.org/wiki?curid=79496", "title": "Puebla de Don Fadrique", "text": "Puebla de Don Fadrique (edo La Puebla de Don Fadrique) Granadako probintziako (Espainia) udalerria da. 2007an 2.554 biztanle zituen. Albacete, Murtzia eta Almer\u00edako probintziekin muga egiten du."}
{"id": "79497", "revid": "23317", "url": "https://eu.wikipedia.org/wiki?curid=79497", "title": "San Nikolas Arraun Taldea", "text": "San Nikolas Arraun Taldea Portugaleteko arraun elkartea da, 1917an sortu zena. 2017 denboraldian \"Portugalete-Mendeurrena\" izena eraman zuen.\nPortugaleten estropada ugari jokatu izan dira eta jokatzen dira eta beraz arraun tradizio handiko herria izan da. Klubak historia luzea du, ez ordea palmares handia. 2010ean KAE Ligan zegoela proiektu handia abiatu eta urterik urte TKE Ligara iritsi zen. 2013an Kontxako Banderarako sailkatu zen sailkapen proba irabaziz eta sailkapen nagusian laugarren egin zuen. Bost urte TKE Ligan egin ondoren 2016an maila galdu eta azken urtetan maila oso apalean ari da.\nHistoria.\nHasierako estropadak.\n1892an Portugaleteko traineru bat lehian aritu zen kofradien arteko estropada batean. 20ko hamarkadan hainbat estropada jokatu zituen, Portugaleten bertan jokatzen baitziren urtero Bizkaiko estropada garrantzitsuenak. 1917an bigarren postua lortu zuen Santurtziren atzetik, eta Portugalete Futbol Club izenarekin estropadetan aritu zen 1925 eta 1935 artean, garaipena 1929an lortuz. Garai hartako maila onaren erakusgarri 1926an Kontxako Banderan parte hartu izana, zazpigarren gelditu bazen ere.\n80ko hamarkada.\n1980ko hamarkadan maila polita eman zuen, Kontxako Banderarako bi aldiz sailkatu zelarik, 1981 eta 1985ean hain zuzen ere. Urte dezente emaitza aipagarririk izan gabe, 1997 eta 1998an Euskal Ligan sartu zen, lehenengoan 12. eta bigarrenean 10. eginaz.\nLigak.\n2007an hiru bandera lortu zituen, KAE Ligako 2. mailan bigarren postuan gelditu eta lehen mailara igo zelarik. 2009an taldeko azkena gelditu eta behera jaitsi zen berriro. Hala ere 2010an denboraldi bikaina egin zuen sei bandera irabazi eta KAE Ligako bigarren mailan nagusitu zelarik. 2011 urtean KAE Ligako Lehen mailan garailea izan zen 9 bandera irabaziz eta ordutik TKE Ligan ari da.\n2013an denboraldi bikaina osatu zuten. Ligan seigarren egin zuten eta 28 urteren ondoren Kontxako Banderarako sailkatu ziren beren historian hirugarren aldiz, eta nola sailkatu gainera, sailkapen estropada irabaziz hain zuzen ere. Azkenean 4. postua eskuratu zuten.\nGainbehera.\n2014an aurrera pausua emango zuela espero zen baina aurreko urteko mailan ibili zen, bigarren txandan. Kontxan zein Ligan 6. egin zuen. Ziklo baten amaiera iritsi zitzaion ordea, lehendakaria eta entrenatzailea aldatu zituen. Aurrekontu apalagoarekin ekin zion eta 2015eko denboraldian asko nabaritu zen, eta hurrengo bi ligatan 11. postuan gelditu zen. 2016ko play-offetan maila galdu zuen. Hurrengo denboraldian klubaren mendeurrena ospatu arren kirol emaitzak oso eskasak izan ziren eta KAE 2 Ligara jaitsi zen. 2023an bigarren egin zuen Ligan eta play-offak irabazita KAE 1 mailara itzuli zen.\nB trainerua.\n2017 denboraldirako bigarren traineru bat atera zuen Portugaleterekin batera eta \"Portu-Deustu\" izenaz aritu zen. Trainerua eta koloreak Deusturenak eramango zituen. 2019an esperientzia errepikatuko dute.\nEmakumezkoen trainerua.\nPortugaletek 2017an atera zuen trainerua eta urtarrilean bertan lehen bandera irabazi zuen, etxean jokaturikoa. 2022an lortu du berriz trainerua osatzea.\nAntolaturiko estropadak.\nSan Nikolas Arraun Taldeak hainbat estropada antolatzen ditu bere uretan. Bi handiak izan dira, Nerbioiko Sari Handia eta El Corte Ingles Bandera, eta bestetik Portugaleteko Bandera. Azken urteetan TKE Ligako Ambilamp Bandera ere jokatu da Portugaleteko uretan, baina hau Kaikuk antolatu izan du.\n2012tik aurrera Portugaleteko traineru jeitsiera antolatzen du abenduko hirugarren asteburuan. 2017an Portugaleteko Emakumezkoen Bandera sortu du."}
{"id": "79498", "revid": "12654", "url": "https://eu.wikipedia.org/wiki?curid=79498", "title": "Seitavuopio aintzira", "text": ""}
{"id": "79499", "revid": "1781", "url": "https://eu.wikipedia.org/wiki?curid=79499", "title": "La Puebla de Don Fadrique", "text": ""}
{"id": "79500", "revid": "1781", "url": "https://eu.wikipedia.org/wiki?curid=79500", "title": "Puebla de don Fadrique", "text": ""}
{"id": "79501", "revid": "1781", "url": "https://eu.wikipedia.org/wiki?curid=79501", "title": "La Puebla de don Fadrique", "text": ""}
{"id": "79502", "revid": "512", "url": "https://eu.wikipedia.org/wiki?curid=79502", "title": "Nerpio", "text": "Nerpio Albaceteko probintziako udalerria da. Granada, Murtzia eta Jaengo probintziekin muga egiten du."}
{"id": "79504", "revid": "23317", "url": "https://eu.wikipedia.org/wiki?curid=79504", "title": "Portugaleteko Uri Urena Bandera", "text": "Portugaleteko Uri Urena Bandera Portugaleten egiten den estropada da, egun KAE-1 Ligarako estropada puntuagarria dena. Antolatzailea Portugaleteko San Nikolas Arraun Taldea da eta irabazleak 2.160 \u20ac lortzen ditu.\nLehenengo edizioa 1982an egin zuten eta Kaiku zen irabazlea. Estropadaren denborarik onena Urdaibaik egin zuen 1999an: 18'21\"07.\n2018tik aurrera bi jardunalditara jokatzen da estropada. Horretaz gain emakumezkoetan ETE Ligaren historiako aurreneko estropada jokatu zen 2018an."}
{"id": "79506", "revid": "1491", "url": "https://eu.wikipedia.org/wiki?curid=79506", "title": "Ander Lipus", "text": "Ander Lipus, jaiotzez I\u00f1igo Ibarra Lizundia, (Markina-Xemein, 1971ko azaroaren 1a -) abangoardiako antzerkilari, bufoi eta aktore bizkaitarra da. Gutxienez bost aldiz jaso du Donostia Antzerki Saria.\nBizitza.\nMarkinan jaioa, berak dioenez bere lehenengo teatro-esperientzia 'monagilo' egitearena izan zen herriko hainbat elizatan. Ikasle txarra eta ume ipurterre edo ipurdiarina izan zen. Jon Lopategiren ikaslea izan zen bertso-eskolan, eta 12 urte zituela ondo aritzen zen bertsotan.\nAntzerki-ikasketak Madrilen.\nMadrilgo William Layton Antzerki Laborategian egin zituen lehen ikasketak. Madrilen zazpi urtez lanean egon ondoren (\u201cLa doble Inconstancia\u201d, Miguel Narros, \u201cEl manuscrito encontrado en Zaragoza\u201d, Francisco Vidal, \u201cDuelos\u201d, Javier Garcimart\u00edn, e.a), Bilbora itzuli eta beste artista batzuekin Mina espazioa sortu zuen. Harrezkero, bere ibilbidea antzerki ikerketa eta esperimentaziora bideratu zen.\n\"Antzerkiola Imaginarioa\" taldearen sorkuntza.\n1998an Antzerkiola Imaginarioa taldea sortu eta aktore eta zuzendari lanetan aritu zen. Antzerki-antropologian aditua, zenbait ikastaro eta antzerki eskoletan irakasle izan da. Antzerkiola Imaginarioarekin sortutako lan aipagarrienak: \u201c8 olivetti poetiko\u201d eta Anderground Trilogiako Bakarrizketak (\u201cArdoaz\u201d, \u201cMinutu bakarra\u201d eta \u201cMis rarezas dir\u00edas t\u00fa\u201d), \u201cYuri Sam (otoitza)\u201d eta \u201cAu revoir! Triunfadoreak\u201d.\nBeste talde batzuk.\nBeste zenbait antzerki talderekin ere egin du lan: Txalo-k ekoiztutako \u201cEmaztea kapelarekin nahastu zuen gizona\u201d, Ramon Bareak zuzendua; \u201cBadum Mundua\u201d haurrendako musikala idatzi eta zuzendu Hortzmuga taldearekin; Martxel Mariscal-en \u201cEzequiel\u201d lana Sagarroi rock taldearekin; \u201cZeta\u201d Hika Teatroa. \u201cPutzuak lehortzen\u201d Agerre Teatroa.\n2002-2006 urte tartean herriz-herriko antzerki-antropologia proiektua zuzendu zuen: \u201cRitos, gure azken lur zatia\".\nHuts teatroa\nArtedrama Plataforma.\nArtedrama Arte Eszenikoen Plataforma ekintza, drama, antzerkia eta artearen lengoaiak ikertu eta sortzeko bokazioarekin sortu zuen 2007an Ander Lipusek.\nHortik sortu da gero ArteDrama Euskal Laborategia (ADEL), arte eszenikoetan euskaraz aritzen direnen topagunea; aktore, zuzendari, antzerkigile zein antzerkizaleentzat urtero zabaltzen den gunea. Euskal Herriko arte eszenikoetan murgilduta eztabaidak, jakintza eta elkartrukeak sustatzeko asmoarekin biltzen dira urtero.\nIndiako antzerki-dantzak.\n1999an Keralara (India) joan zen kathakali antzerki-dantzak ikasteko, Kalamandalam Haridasan guruarekin. 2004an berrio joan zen dantza horiek hobeto ikastera eta Krishnadas gururekin Kalarypayattu borroka-arteak ikasteko. 2005ean Donostia antzerki saria irabazi zuen \"Yuri Sam\" antzezlana ikasketa horien fruitua da.\nAntzerki/bertsolaritza.\nTxikitan bertsoak egiten ikasi zuen Jon Lopategik antolatzen zituen bertso-eskolatan. Besteak beste, bertsolari hauek ere aritu zen bertso-eskola haietan: Unai Iturriaga, Igor Elortza, Onintza Enbeita, Iratxe Ibarra, Aritz Lopategi, Etxahun Lekue, Arkaitz Estiballes, Xabier Paya... baita Josu Goikoetxea gai-jartzaile eta idazlea, eta Zihara Enbeita irakasle, gai-jartzaile eta epailea ere.\nGeroago bertsolaritzaren munduan, 2007ko B ertso Eguna eta \"Bertsotranpak\" ekimenetan parte hartu zuen.\nErreferenteak.\nAnder Lipusek berak esanda, hauek izan dira bere erreferenteak: Lieraturan Uxue Alberdiren \"Jenis Joplin,\" Eider Rodriguezen \"Bihotz handiegia\"eta Virginie Despentesen \"\"; antzerki-teorian eta hausnarketan Roberta Carreriren \"Tracce. Training e storia di un'attrice dell'Odin Teatret\" (\"Rastros, Training e historia de una actriz del Odin Teatret\") eta Oier Guillanen \"Zauri Bolodia\"; bertsogintzan Jon Maiaren \"Berriak jaio ginen\"; antzerkian Dejabu Panpin Laborategiaren \"Linbo Planeta\", Xake produkzioak-en \"Lur\", eta Ttak eta Kamikas kolektiboek elkarlanean sortutako \"Agur eta Dolore\". \"Heimebane\" norvegiar telesailaz eta Darren Araonofskyren \"Requiem for a dream\". E\u00f1aut Castagnet eta Ximun Fuchsen \"Non\" filma eta Koldo Almandozen \"Oreina\" filma.\nKolaborazioak irratian.\nHainbat irratsaio sortu ditu,\nKolaborazioak aldizkarietan.\nAldizkari eta egunkarietan ere kolaborazioak egin ditu (Berria, Argia, \"Mineral\", \"Ekintza Zuzen\", \"Zenbat Gara\", \"Mediaz\", \"Artez\", \"Nabarra\"...).\nHitzaldiak eta ikastaroak.\nUdako Euskal Unibertsitatearekin hitzaldiak eta ikastaroak eman ditu gai hauen inguruan:\nKanpo loturak.\nBloga: ISPILU DRAMATIKOA - Ander Lipus-en eskutik\nhttps://web.archive.org/web/20100621035105/http://www.artedrama.com/ispiludramatikoa/"}
{"id": "79507", "revid": "336", "url": "https://eu.wikipedia.org/wiki?curid=79507", "title": "Portugaleteko Bandera", "text": ""}
{"id": "79508", "revid": "23317", "url": "https://eu.wikipedia.org/wiki?curid=79508", "title": "Ondarroa Arraun Elkartea", "text": "Ondarroa Arraun Elkartea Ondarroako arraun taldea da. 1921ean \"Club Deportivo Aurrera\" sortu zen eta 1973an gaur egungo kluba. \nXIX. mendearen amaieran estropada eta desafio handiak jokatu zituzten ondarrutarrek eta 1898an eta 1926an Kontxako Bandera bana irabazi zuten. \n57 urtetako hutsunearen ondoren 1983an uretaratu zen berriz Ondarroako traineru bat. 1990. hamarkadan traineru indartsua osatu zuen eta hirutan sailkatu zen Kontxako Banderara. Posturik onena bosgarrena izan zuen. Ligak sortu zirenean KAE Ligan aritu zen, baina 2016an igoera lortu eta ordutik TKE Ligako trainerua izan da.\nEmakumezkoen trainerua ere badu ETE Ligan eta bi aldiz izan da Bizkaiko txapelduna.\nKoloreak.\nOndarrutarrek Aurrera K.E.-ren koloreak hartu zituzten, gorria eta urdina. Ondarroaren trainerua zuria da eta \"Antiguako Ama\" izena du.\nHistoria.\nXIX mendeko banderak.\nOndarroa itsas-herria denez, antzinakoak dira arraun munduan izandako balentriak. Adibidez, 1865ean Bilbon emandako bandera egun Ondarroako Arrantzaleen Kofradian dago, bai eta Donostian irabazitako beste bandera bat ere. Aipatzea merezi du Kontxako Banderaren lehen edizioan Ondarroak parte hartu zuela Donostia eta Orioren atzetik hirugarren gelditu zelarik. XIX mendeko Bilboko bandera zaharretan beti hartu izan zuten parte Ondarroako traineruak eta 1887an txapeldun izan zen. 1888an Bilbon jokaturiko estropadetan Bermeoko bi traineruren atzetik egin ondoren sanjuandarrek desafiua bota eta Getaria eta Donostia arteko ibilbidean ondarrutarrak izan ziren nagusi 15 segundotako alde txikiaz. Bilboko egunkari batek 'Kantauriko garaitezinak' izendatu zituen ondarrutarrak eta donostiarrek hori ezin onartu eta desafio berria jo zieten ondarrutarrei. 1890ko abenduaren 2an Donostia - Ondarroa traineru desafioa jokatu zuten eta donostiarrak nagusitu ziren.\n1897an Bilbon Bermeotarrekin desafioa galduta 1898an Kontxako Banderan hartu zuen parte eta Donostiarrekin jokaturiko finalean ondarrutarrak izan ziren nagusi Manuel Beitia patroi zela \"Flora\" traineruan. Garai honetako azkenengo garaipena 1902koa da Bilbon gertatua.\n20. hamarkada: Club Deportivo Aurrera.\n1921ean fundaturiko Club Deportivo Aurrera gaur egun futbolean eta saskibaloian aritzen bada ere, 1925 eta 1926an bi estropada handi irabazi zituen Portugaleten, Erregearen Kopa eskuratu zuelarik. Arrakasta honekin animatuta Donostiara jo eta Kontxako Bandera herrira ekarri zuten. Juan bautista Beitia zen patroia eta \"Antiguako Ama\" traineruaren izena.\nOndarroa Arraun Elkartea.\nOndarroa Arraun Elkartea 1973an sortu zen eta hasierako hamarkadan batel eta trainerilletan aritu zen. 1974an esate baterako Bizkaiko txapeldunak izan ziren ondarrutarrak txalupa bietan.\nOndarroako traineru bat uretan berriz ikusteko ordea 57 urte pasatu behar izan ziren 1926 hartatik. 1983an izan zen Getxoko Ikurri\u00f1ean. 1993an lehenengo garaipena, Lekeitioko San Antolin jaietan eta bolada on bati hasiera eman zion elkarteak, traineru bizkaitarrik onena bihurtuz Urdaibairen sorrera arte. 1994ean Asier Lopez donostiarra fitxatu zuen patroi eta bost garaipen lortu zituen, tartean Bizkaiko Txapelketa, eta gainera Kontxako Banderarako sailkatu zen. 1995ean Kontxan eta Euskal Ligan bosgarren eta hiru garaipen, Bizkaiko txapelketan \"sorpresaz\" Santurtziren atzetik gelditu zen arren. 1996an laugarren Euskal Ligan, Bizkaiko Txapeldun eta seigarren Kontxan, bere orain arteko azkenengo sailkapenean. 1997an Traineruen Euskal Ligan ez aritzea erabaki zuen eta sortu berri zen Traineru bizkaitarren Liga irabazi zuen, bi estropadatan gailendu zelarik. Bizkaiko Txapelketa ere irabazi zuen.\n1998an arraunlari eskasia zela eta ez zuen trainerurik atera eta 1999an bizkaitarren ligan aritzea baino nahiago izan zuen Euskal Ligan aritu. Hala ere ez zuen maila onik erakutsi, laugarren izan baitzen Euskal B Ligan. ordutik aurrera emaitza kaxkarrak, eta TKE Liga sortu zenetik ere berdin, ez baita inoiz goiko mailan aritu.\nLigak.\n2006tik aurrera KAE Ligan ari da arraunean eta urtetik urtera maila igotzen ari da; 2013an KAE 1 mailan seigarren gelditu zen, 2014an laugarren eta 2015ean hirugarren postuan bukatu zuen liga. 2016an denboraldi bikaina burutu zuen; KAE 1 Liga irabazi zuen eta play-offetan TKE Ligara igo zen.\nTKE Ligako lehenengo denboraldian bigarren txandan egonkortu eta zortzigarrena izan zen Ligan. 2018an ere bigarren txandan ari da eta Euskadiko Txapelketan hirugarren postua eskuratu zuen. Kontxako Banderarako ordea ez zuen sailkatzerik lortu, bi segundugaitik izan bazen ere. 2019 denboraldian erdiko txandan aritu zen eta 23 urteren ondoren Kontxako Bandera jokatzeko sailkatu zen, nola sailkatu ere, sailkapen estropada irabaziz. Ez du ordea zorteko estropada izan, 2018, 2020 eta 2021ean zortzigarren egin baitzuen sailkatze estropadan, eta ondorioz ez baitzen sailkatu.\n2022ko TKE Ligan 9. postuan amaitu zuen baina bosgarrenez Kontxako Bandera jokatzeko sailkatzea lortu zuen. 2023an arazo handirik gabe lortu zuen TKE Ligan mantentzea eta bigarrenez jarraian sailkatu zen Kontxako Bandera jokatzeko. Bigarren jardunaldian ordea deskalifikatu egin zuten traineruaren osaketaren dokumentua epez kanpo entregatzeagatik.\nEmakumezkoen trainerua.\n2017 urtean emakumezkoen trainerua atera zuen, Lea-Artibai izenarekin. Isuntzako 9 arraunlarik, Ondarroako 9k eta Elantxobeko beste 4 arraunlarik bat egin zuten taldea osatzeko. 2018an formatua errepikatu zuten eta Bizkaiko txapelketan brontzezko domina lortu zuten.\n2019an Isuntza eta Ondarroa gai izan ziren traineru bana ateratzeko eta ordutik aurrera horrela jarraitu dute. Ondarroak 2020an aurreneko garaipenak lortu zituen, Bizkaiko txapelketa eta ETE Ligako azken bandera, Castro Urdialeskoa. Kontxako Banderara sartzear ere egon ziren baina 8. postuan gelditu ziren sailkapen estropadan.\nAntolaturiko estropadak.\nUrtero bi estropada antolatzen ditu: Ondarroako Bandera, Ligarako baliagarria dena, eta Antiguako Ama estropada, aurredenboraldikoa."}
{"id": "79511", "revid": "23317", "url": "https://eu.wikipedia.org/wiki?curid=79511", "title": "Getxo Arraun Elkartea", "text": "Getxo Arraun Elkartea Getxoko arraun taldea da, 2007an Algorta Arraun Taldearen lekukoa hartu zuena.KAE Ligan ibili izan da eta geheinetan bigarren mailan. Urte batzuetan ez du lortu trainerua ateratzerik. \nBeteranoen traineru indartsua du. ABE Liga lau aldiz irabazi du eta Euskadiko txapelduna ere izan da.\nKoloreak.\nAlgortaren antzeko koloreak hartu ditu, gorri ilunagoa bihurtuz. Traineruaren izena \"Goizeko izarra\" da.\nHistoria.\nAlgorta Arraun Taldea.\nAlgortako traineruak 1980. hamarkadaren hasieran maila handia lortu zuen eta birritan sailkatu zen Kontxako Banderara. 1990. hamarkadan ordea arraunlari eskasiak bultzatuta beste elkarte batzuekin bat egin behar izan zuen trainerua uretaratzeko. Aipagarriena 1998an Raspas del Embarcadero areatarrarekin egin zuenekoa, \"Getxo Arraun Taldea\" sortu eta bi traineru osatu zituzten. Urtebeteko proiektua baino ez zen izan. Arraunlarien eskasiak jarraitu zuen eta 2001ean Mundakarekin batera eta 2003an Deusturekin batera lortu zuen trainerua uretaratzea.\nGetxo Arraun Elkartea.\n2007an Getxoko Udalak bultzatutako proiektu honen helburua Getxo udalerriak dituen bi taldeak Algorta eta Raspas batzea zen eta hauen ordez Getxo Arraun Elkartean biak batzea. Algortako Arraun Taldea proiektuan sartu eta Getxo Arraun Elkartea izatera pasatu zen, Raspasekoek ordez bere izenarekin jarraitzea erabaki zuten, eta batez ere arraunketa olinpikoan zentratu dira azken urteetan. \n2007an KAE Ligako bigarren multzoan hasi zen eta 2009an hirugarren gelditu zenez igoera fasea jokatu eta 2010an KAE Ligako lehen mailan aritu zen baina 2011ean berriz ere maila galdu zuen. 2016. urtean amilibiak eskaintzen zuen traineru berria erostea erabaki zuten.\n2019an KAE 2 Ligan hirugarrena izan eta play-offetan mailaz igotzea lortu zuen, urtebeterako ordea.\nEmakumezkoen trainerua.\nGetxok ez du inoiz emakumezkoen trainerurik osatu baina ontzi txikietan garaipenak lortu ditu.\nBeteranoak.\nABE Traineruen Ligaren sortzaileetako bat izan zen eta dagoeneko lau aldiz irabazi du liga.\nAntolaturiko estropadak.\nBi estropada antolatzen ditu urtero:"}
{"id": "79512", "revid": "23317", "url": "https://eu.wikipedia.org/wiki?curid=79512", "title": "Raspas del Embarcadero", "text": "Club de Remo Raspas del Embarcadero, ezagunagoa Raspas izenaz, Getxoko Areeta auzoko arraun taldea da, 1969an sortu zena. \nTraineruetan emaitzarik onenak 1990. hamarkadaren bukaeran lortu zituen 1997an Ligako traineru bizkaitar onena izateraino. Azken urteetan aulki mugikorrean zentratu da gehiago eta Raspaseko arraunlariek domina ugari eskuratu dituzte Espainiako eta Nazioarteko txapelketatan.\nUniformea.\nKolorea arrosa du elastikoetan eta \"Areatarra\" traineruan.\nHistoria.\nTraineruak.\n1934. urtean Areetako arraunalriez osaturiko \"Sociedad de Remo del Embarcadero\" izeneko elkarte batek parte hartu zuen Abrako estropadetan. 1945. urtean jokaturiko lehenengo Espainiako Trainerilla Txapelketa irabazi zuten areetarrek.\nGaurko elkartea 1969an sortua da, baina 1980ko hamarkadaren erdira arte ez zuen lortu trainerua uretaratzea. Urterik onenak 90. hamarkadaren erdialdera ezagutu zituen. 1994. urtean Oskar Mujikak gidaturik Euskal B Liga irabazi zuen (baita bere lehenengo 4 estropadak ere) eta hurrengo hiru urtetan Traineruen Euskal Ligan aritu zen emaitza txukunak lortuz, 1997ko 8. postua kasu, bizkaitarrik onena izanik. Urte berean Bizkaitarren arteko ligan bigarren gelditu zen Ondarroaren atzetik. Garai haietan Dalia Bandera antolatu izan zuen uztailean. \nHurrengo urtean Algortarekin bat egin eta \"Getxo Arraun Taldea\" sortu zuten, kolore urdinduna, eta bi traineru atera ahal izan zituzten, baina ez zuten esperotako emaitzarik izan. Arraunlari eskasiaren ondorioz 1999an ez zuen trainerurik atera eta horrela jarraitu zuen 2005 arte.\n2007an Getxoko Udalak Algorta eta Raspasen arteko elkarketa bultzatu zuen Getxo Arraun Elkartea sortuz, baina Raspasek bere bidean jarraitzea erabaki zuen. Azken urteetan KAE Ligako bigarren multzoan ibili da baina 2014an atera zuen azkenekoz trainerua.\nAulki mugikorra.\nAulki mugikorrean ordea indartsu dabil. Raspasen elkartu dira Bilboko itsasadarrean aulki mugikorra egin nahi duten arraunlariak eta azken urteetan Espainiako txapelketatan domina ugari lortu dituzte, bai eta Espainiako selekzioarekin Nazioarteko txapelketatan ere; esate baterako Virginia D\u00edaz, Izaskun Etxaniz eta Esther Briz arraunlariek.\nAntolaturiko estropadak.\n90. hamarkadan Dalia Saria antolatu zuen. Azken urteetan KAE 2 Ligako Areetako Bandera antolatzen du, beti ere trainerua uretaratzen duenean."}
{"id": "79513", "revid": "23317", "url": "https://eu.wikipedia.org/wiki?curid=79513", "title": "Illunbe Kirol Elkartea", "text": "Illunbe Kirol Elkartea, ezagunagoa Trintxerpe izenaz, Pasaiko Trintxerpe auzoko arraun taldea da. \n1990. hamarkadaren amaiera eta XXI. mendearen hasieran puntako trainerua izatera iritsi zen. 2000. urtean Kontxako Banderan bigarren egin zuen eta 2003an Euskadiko Txapelketa irabazi zuen. Azken urteetan trainerua ateratzeko arazo handiak izan ditu. \nUniformea.\nElastiko zuria marra horizontal urdinarekin eta traineru urdina. Traineruak hainbat izen izan ditu: \"Trintxerpe\", \"Azkuene\", \"Paco Rabanne\"...\nHistoria.\nKluba sortu aurretik Trintxerpeko traineruak aritu izan ziren noizbait Kontxako Banderan, 1949, 1959, 1961 eta 1962an hain zuzen ere, emaitza aipagarririk gabe.\nIllunbe Kirol Elkarteak, 1987an sortuak, urte asko eman zituen arraunketaren goiko mailan. Lau alditan egon zen Kontxako Banderan, birritan Ohorezko Txandan.\n1990an uretaratu zuen lehen aldiz trainerua baina estropada bakarra jokatu zuen. Hala ere 2006 arte urtero aritu izan zen trainerutan, bandera ugari lortuz eta Liga nagusietan postu onak eginez gainera. 1998an Kontxako Banderan hirugarren egin zuen, Ligan eta Espainiako Txapelketan bosgarren, eta gainera bost bandera irabazi zituen. 2000a ere urte bikaina izan zen Kontxako bigarren postuaz gainera Ligan seigarren bukatu baitzuen. 2003an Federazioaren Ligan egon arren Euskadiko txapeldun bihurtu zen, bai eta bere ligako 8 bandera irabazi ere.\nTKE Ligan bi urte egin zituen baina 2007an ez zuenez trainerurik atera zerotik hasi behar izan zuen 2008an. 2009an KAE Ligako bigarren mailan, bi bandera irabazi zituen eta PLAY OFFa irabaziaz, KAE ligako lehen mailara igo zen. Baina, hurrengo urtean ezin izan zuen maila mantendu eta KAE 2ra bueltatu zen.\n2012an KAE Ligako bigarren mailan txapeldun izan zen eta lehen mailara igo zen. 2013an 5. postuan amaitu zuen liga eta 2014an zazpigarren. Arazo ekonomikoak direla medio, 2015.urtetik ez zuen trainerurik uretaratu txapelketa ofizialetan.\nSei denboralditan kale egin ondoren 2021ean itzuli da."}
{"id": "79518", "revid": "336", "url": "https://eu.wikipedia.org/wiki?curid=79518", "title": "Ifikles", "text": "Greziar mitologian, Ifikles (, \"Iphikl\u1ec5s\") Anfitrion eta Alkmenaren semea eta Heraklesen anaiorde bikia da, denbora batez bere abenturetan lagundu ziona.\nMitoa.\nIfikles ez du Homerok aipatzen bere epopeiatan, hauetan, aldiz, Heraklesen jaiotzari buruzko baldintzak bai aipatzen direlarik. Lehen aldiz, \"Emakume Katalogoa\"n agertzen da, heroiaren anaiorde bezala, Herakles Zeusen seme eta Ifikles Anfitrionena direlarik. Ferezidesek ez du xehetasun gehiagorik ematen, baina, \"Heraklesen Ezkutua\"k, seme bat ematen dio, Iolao (beranduago bere osabaren abenturakidea izango dena), eta honela aipatzen du bere patua:\n\"(Ifiklesek) bere etxea eta gurasoak utzi zituen, Euristeori erruduna eramateko. Gaixoa! Beranduago sakon auhendatzen du eta bere akatsa deitoratzen du, baina akats hau konponezina da\".\nHeraklesen Ezkutua v. 90-93.\nErreferentzia hau azalezina da, beranduagoko iturriek, Ifikles lagun leiala dela baitiote, bere anaiaren ondoan borroka eginez hila izan zena, ezberdintasun nabarmenak gora-behera. Honela, Pausaniasek, Heraklesen Augias eta eleartarren lehen espedizioan molionidarrek zauritzen dute, gero Feneon, Arkadian hilez. Feneoko biztanleek, urtero, bere hilobiaren gainean, heroi bezala ohoratzen zuten. Aldiz, Diodoro Sikulo eta Apolodorok diotenez, borrokan hiltzen da Heraklesek Lazedemoniako errege den Hipokoonteren hariak zigortzeko egin zuen espedizioan.\nBeste alde batetik, Apolodorok informazio pixka bat gehiago ematen du: Honela, Ifikles adierazten du Kalidongo basurdearen ehiztarien artean. Heroiari, Alkatooren alaba zen Automedusarekin lehen ezkontza bat ematen dio, ezkontza honetatik Iolao jaioko zelarik, eta ondoren, beste ezkontza bat Kreonteren \"alabetako gazteena\"rekin, Tebasen alde bere anaia Heraklesekin batera borrokatu izanagatik sari bezala. Ezkontza hau jada ziurtatzen zen Moskori ematen zaion \"Megara\"n, non, neskatxak, Pirra izena duen."}
{"id": "79519", "revid": "4169", "url": "https://eu.wikipedia.org/wiki?curid=79519", "title": "Somasj\u00e4rvi", "text": "Som\u00e1j\u00e1vri, Somasj\u00e4rvi edo Som\u00e1\u0161j\u00e1vri aintzira Finlandia eta Norvegia artean dagoen aintzira bat da; Enonteki\u00f6 eta Kautokeino udalerrien artean, hain zuzen. Alde finlandiarrean aintziraren %65a dago (1,75 km\u00b2) eta norvegiarrean aldiz, gainontzekoa. Enonteki\u00f6n iparren dagoen aintzira da, eta K\u00e4sivarsi Eremu Basatian dago, Lappi osoko hegazti-espezie ugarienak aurki daitezkeen eremu basatian, hain zuzen; aliota txikiak, antzara nanoak, belatz handiak, elur-hontzak, eskandinaviako lagopodoak, ipar-belatzak, ipar-kaskabeltzak, laponiako kaskabeltzak, marikoi isats-luzeak, negu txontak eta papourdinak dira, esaterako, aintzira inguruan aurki daitezkeen hegazti-espezie batzuk. Inguruko baldintza latzei probetxu ateratzea lortu duten animalia ugari dago ere; hala nola, azeri zuri eta gorriak, elur-oreinak, erbinude zuriak, eskandinaviako lagopodo eta lursaguak, ipar-katamotzak, jatunak, mendi lemingak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta otsoak dira.\nPitsusj\u00e4rvi aintzira, Halti muinoa eta Pitsusk\u00f6ng\u00e4s ur-jauzia Somasj\u00e4rviren bizilagun nagusiak dira. Zuzenean Eskandinaviako mendietatik datorren [urak betetzen du aintzira; bestalde, ura, Valtijoki ibaiaren bitartez kanporatzen da. Gutxi gorabehera, azarotik ekainera izoztua egon ohi da aintzira.\nAintzira oso ezaguna da arrantza munduan; izan ere, bertan, amuarrain marroi eta laponiako amuarrain artiko handienak arrantzatzera uda partean etorri ohi diren arrantzaleen kopurua handia da."}
{"id": "79520", "revid": "44986", "url": "https://eu.wikipedia.org/wiki?curid=79520", "title": "Denderako zodiakoa", "text": "Denderako zodiakoa deitua, Antzinako Egiptoko baxuerliebe ezagun bat da, Egiptoko Dendera hiriko Hathor jainkosaren tenpluan Osiris jainkoari eskeinitako kamera baten pronaosaren sabaian zizelkatua. Dirudienez, Taurus eta Libra konstelazioekin bat datozen irudiak ditu. Kamera hau, Ptolomeotar dinastiaren amaiera aldera datatua dago, eta bere pronaosa Tiberio erromatar enperadorearen erregealdian gehitua izan zen. Honek, Jean-Fran\u00e7ois Champollion egiptologo frantses ospetsua, erliebea, zuzen, aro grekoerromatarrean datatzera eraman zuen, baina bere garaikideetako askok, Egiptoko Inperio Berrian egina izan zela adierazi zuten. Gaur egun onartuena den data, K. a. 50 da, garai horretan ikus zitezkeen posizioetan zeuden izar eta planetak adierazten baititu. Erliebea, beranduagoko sistema astronomikoentzako oinarria izan zenaren teoria proposatu da. Louvreko Museoan dago, Parisen.\nDeskribapena.\nZodiakoa, planisferio edo izar mapa bat da, proiekzio plano zehatz batean, zerrendako 12 konstelazio zodiakalak erakutsiz, 36 \"hamarkada\" eratuz, hamar egunekoa bakoitza, eta planetak. \"Hamarkada\" hauek, lehen magnitudeko izar multzoak dira. Hauek, antzinako egiptoar egutegian erabiliak izan ziren, 30 egun inguruko ilargi zikloetan oinarritzen dena, eta Sothis, Sirius izarraren heliakalaren igoeran.\nZodiakoaren bere irudikapena zirkulu eran, bakarra da Antzinako Egiptoko artean, tenplu bereko pronaosa apaintzen duten laukizuzen formako zodiakoak askoz ohikoagoak direlarik.\nZeru arkua, emakume forma duten lau zeru zutabek eutsitako disko batek irudikatzen du. Emakume horien artean, belatz burudun izpirituak daude. Lehen eraztunean, 36 izpirituk, egiptoar urteko 360 egunak irudikatzen dituzte.\nBarneko zirkuluan, konstelazioak daude, zodiakoko zeinuak erakutsiz. Hauetako batzuk, ohiko moduan irudikatuak daude, Aries, Taurus, Scorpius edo Capricornus, adibidez, gehienetan, baina, orientazio ezberdinarekin antzinako Grezian eta ondoren mendebal-arabiar eboluzioak adierazten zuenarekin alderatuz. Beste batzuk, berriz, Egiptoko ohiko moduan agertzen dira, Aquarius bezala, uholdeen jainkoa den Hapi bezala irudikatua, bertatik ura irteten den bi edalontzi eusten.\nHistoria.\nEgiptoko napoleondra kanpainan, Vivant Denonek zodiako zirkularra eta laukizuzenak marraztu zituen. 1802an, napoleondar espedizioaren ondoren, Denonek, tenpluaren sabaiko zenbait irarlan argitaratu zituen bere \"Voyage dans le Basse et la Haute Egypte\"n. Hauek, eztabaida handia sorrarazi zuten zodiakoaren datari dagokionez, milaka urteetatik mende gutxi batzuetara zihoana, baita planisferio bat edo irudikapen astrologiko bat ote zen ere. Louis Charles Antoine Desaixek, hau ere espedizioko kide izan zena, erliebea Frantziara bidaltzea erabaki zuen, eta honela, 1820an, S\u00e9bastien-Louis Saulnier antigoaleko gauzen banatzaileak Jean Baptiste Leloraine igeltsero maisuari, zodiako zirkularra, bereziki lan horretarako diseinaturiko erremintekin ateratzearen lana eman zion. Pieza, azkenik, 1821ean iritsi zen Parisera, eta, hurrengo urtean Louis XVIII.a Frantziakoak jarri zuen Errege Liburutegian. 1964an, Liburutegi Nazionaletik Louvreko Museora eraman zen.\nZodiakoari buruzko polemikaren barnean, \"Denderako Kontua\" deitua, Joseph Fourier (zodiakoaren konposaketa K. a. 2500ean kalkulatu zuena), Thomas Young, Jean-Fran\u00e7ois Champollion eta Jean-Baptiste Biot bezalako pertsonak zeuden. Johann Karl Burckhardt eta Jean-Baptiste Coraboeufek, lagina aztertu ondoren, antzinako egiptoarrek ekinokzioen prezesioa ezagutzen zutela adierazi zuten. Champollionek, beste batzuen artean, zodiako erlijioso bat zela uste izan zuen, eta Tiberio, Klaudio, Neron eta Domiziano enperadoreen izenak deszifratu zituen, eta erliebea, Egipto erromatarren agindupean zegoen garaian datatu zuen."}
{"id": "79526", "revid": "137486", "url": "https://eu.wikipedia.org/wiki?curid=79526", "title": "Sotkaj\u00e4rvi", "text": "Sotkaj\u00e4rvi aintzira, Finlandiako Enonteki\u00f6 udalerriaren bihotzean dagoen aintzira txiki bat da. Muotkaj\u00e4rvi eta Ounasj\u00e4rvi aintziren eta Hetta eta Muotkaj\u00e4rvi herrixken ondoan dago, Suediako mugatik hurbil. Neguan, bertako ura izoztu egin ohi da, eta izotz-arrantza egiteko asmoarekin gerturatzen den arrantzale asko dago. Laponiako amuarrain artiko handiak amuarrain marroiak eta izokinak dira nagusi aintzirako arrainen artean.\nPallas-Yll\u00e4stunturi Parke Nazionaletik hurbil dago, non herrialde osoko hegazti-espezie gehienak duten habia , eta uda partean, 150 hegazti-espezie ezberdin baino gehiago batzen diren basoetan. Batetik, negua bertan igarotzen duten eper zuriak, eskinosoak, kaskabeltz borealak eta mokokerrak daude; eta bestetik, udaberri partean etortzen diren buztanzuri eta elur-berdantza dotoreak .\nUgaztun handi asko dago ere; hartz arreak, ipar-katamotzak, jatunak, otsoak eta altze nagusiak esaterako .\nAintzira oso txikia da inguruko aintzirekin alderatuta, eta ura, Palojoki ibaiaren bitartez K\u00f6nk\u00e4m\u00e4eno ibaira iristen da, bertatik Bothniako Golkora joateko."}
{"id": "79527", "revid": "336", "url": "https://eu.wikipedia.org/wiki?curid=79527", "title": "Sirius", "text": "Sirius (\"Canis Maiorraren Alfa\" izenaz ere ezaguna), Lurretik ikusita, gaueko zeruko izarrik distiratsuena da, -1,46 magnitudekoa, Canis Maior konstelazioan kokatua. Haren magnitudea B bandan (iragazki urdina) -1,46 da, eta V bandan (iragazki berdea), -1,47.\nIzar zuri bat da, 8,7 argi urteko distantziara dagoena: gure Eguzkitik hurbileneko bosgarren izarra. Bere abiadura erradialagatik, 7,6 km/s-ko, 27360 km/h-ko abiadan gerturatzen ari dela kalkula daiteke: hain handia den balio hau, bere mugimendu propioa eta Eguzkiaren Esne Bide inguruko mugimendu orbitalaren konbinaketagatik sortzen da.\nIzar hau, izatez, elkarrekin doazen bi izarrez osatuta dago, grabitate indarragatik lotuak, espiral formako ibilbide bat deskribatuz. Izar hauen orbitan gertatzen diren perturbazio batzuk direla eta, hirugarren izar bat egon daitekeela uste da (Sirius C), gure eguzkiaren masaren %20a duena, M5-9 espektro motakoa, eta Sirius A izarraren inguruko 6 urteko orbita eliptikoa duena, eta, beraz, sistema hirukoitza osatuz. Gorputz hau oraindik ez da ikusia izan, eta eztabaida dago benetan existitzen den edo ez.\nFriedrich Besselek, 1844an, Sirius eta Prozionen posizioak eta euren itxurazko noraezeko mugimendua aztertuz, Siriusen izar lagunaren orbita marraztu zuen, Sirius B edo \"Zakurkumea\" deitutako nano zuri bat. Siriusen lagun hori ustekabean behatu zuen 1862an Alvan Graham Clark objektibo astronomikoen egile ospetsuak, Washingtoneko Ontzi Behategirako amaitu berri zuen teleskopioa Siriuserantz zuzentzen ari zenean: aurkitu zen lehen nano zuria izan zen, bere magnitudea 8,44 da eta bere espektro mota DA.\nSiriusen masa, gure eguzkiarena baino 3,5 aldiz handiagoa dela uste da, eta bere lagunarena eguzkiarenaren antzerakoa. Aldiz, Sirius B izarraren bolumena Lurrarena bezalakoa da, eguzkiarena baino 40.000 aldiz txikiagoa. Hortaz, bere dentsitatea eguzkiarena baino 40.000 aldiz handiagoa da eta hau Lurrarena baino 1,4 handiagoa denez, Siriusen lagunaren dentsitatea, 60.000 kg/dm\u00b3ko dentsitate harrigarria ematen du emaitza bezala, hau da, material honen litro bakar batek, 60.000 kiloko masa izango luke.\nSirius kultura desberdinetan.\nSiriusen sistema eztabaida antropologikoko gaia ere izan da. Dirudienez, Sirius B izarra, Afrikako dogon etniak ezaguna zuen, zientziak 1844an aurkitu aurretik, Marcel Griaule eta Germaine Dieterlen antropologo frantziarrek diotenez, dogonen tradizioak 1931 eta 1952 bitartean aztertuta. Beharbada, Sirius B izarraren datu zehatzagoak, XX. mendean toki hartan ezarri ziren misiolariek sartu zituzten. Aipatzekoa da, orobat, dogonek, ustezko Sirius C izarraren existentzia ere deskribatu dutela aspaldidanik.\nMaiar egutegian, urtea uztailak 26an hasten da, noiz Eguzkiak eta Siriusek aldi berean argitzen duten.\nJoanne Kathleen Rowling idazlea, Sirius izarraren izenean inspiratu zen (zakur izarra bezala ere ezaguna, dagoen konstelazioaren izenagatik), Harry Potterren bere sagako pertsonaietako bat, Sirius Black, izendatzeko."}
{"id": "79528", "revid": "336", "url": "https://eu.wikipedia.org/wiki?curid=79528", "title": "Kunaxir", "text": "Kunaxir (; ; edo \u30af\u30ca\u30b7\u31fd, \"Kunasir\") Kurilak uhartediko errusiar uharte bat da. Bere hedadura 1490 kilometro karratutakoa da, uhartedi osoko hirugarren uharterik handiena delarik. Japoniak berea bezala aldarrikatzen duen lau uharteetako bat da, Kuril uharteetako gatazkaren ondorioz. Hegoaldeko Kurilak uharteen taldean dago.\nUhartea, Yuzhno-Kurilsk raionaren zati da, honen gune administratiboa Sakhalingo oblasteko Yuzhno Kurilsk hiri motako finkapena delarik.\nGeografia.\nKunaxir uhartea honako koordenatu geografiko hauetan dago:\nIpar-ekialdean, uhartediko uharterik handiena den Iturup dago, Ekaterina itsasarteak banandua, hego-ekialdean, Jabomai eta Xikotan uharteak, Hegoaldeko Kurilen itsasarteak bananduak, eta, mendebaldean, Hokkaido uharte japoniarra, Kunaxir itsasarteak banandua."}
{"id": "79529", "revid": "6327", "url": "https://eu.wikipedia.org/wiki?curid=79529", "title": "Riimmaj\u00e1vri aintzira", "text": ""}
{"id": "79536", "revid": "201", "url": "https://eu.wikipedia.org/wiki?curid=79536", "title": "Eskuadra Mossoak", "text": ""}
{"id": "79542", "revid": "201", "url": "https://eu.wikipedia.org/wiki?curid=79542", "title": "Moliere", "text": ""}
{"id": "79545", "revid": "870743", "url": "https://eu.wikipedia.org/wiki?curid=79545", "title": "Champagne", "text": ""}
{"id": "79546", "revid": "512", "url": "https://eu.wikipedia.org/wiki?curid=79546", "title": "Skopje", "text": "Skopje (, ahoskatua; ) Ipar Mazedoniako Errepublikako hiriburua eta hiri nagusia da, herrialdearen biztanleriaren laurdena baino gehiago barne hartzen duelarik. Era berean, herrialdeko gune politiko, kultural, ekonomiko eta akademiko nagusia da. Hirian garapen azkarra jasan zuen Bigarren Mundu Gerraren ondoren, baina geldialdia izan zuen honek 1963an izandako lurrikararen ondorioz.\nGeografia.\nSkopje Ipar Mazedoniaren iparraldean kokatuta dago, Skopjeko eskualde estatistikoan. Hiria Vardar ibaiak zeharkatzen du, Egeo itsasoan itsasoratzen delarik. Hiria 255 metroko garaieran kokatuta dago, eta 1.854 km\u00b2-ko azalera du.\nKlima.\nHiriko klima kontinentala da, uda bero eta negu hotzekin.\nAuzoak.\nSkopjeko hiria 10 auzoek osatzen dute:\n1 . Centar \n2 . Gazi Baba\n3 . Aerodrom\n4 . \u010cair\n5 . Kisela Voda\n6 . Butel\n7 . \u0160uto Orizari\n8 . Karpo\u0161\n9 . Gjor\u010de Petrov\n10 . Saraj\nHiri senidetuak.\nSkopje ondorengo hiriekin senidetuta dago:"}
{"id": "79547", "revid": "336", "url": "https://eu.wikipedia.org/wiki?curid=79547", "title": "2008ko EPELen lau eta erdiko txapelketa", "text": "2008ko Lau eta erdiko Pilota Txapelketa 2008an Eskuzko Pilota Enpresen Ligak antolatutako Lau eta erdiko Pilota Txapelketa da. Bertan Asegarce eta ASPE enpresetako pilotariek parte hartu zuten. BBK-k babestua.\nHogei pilotarik, lau taldetan banatuak, bi partidaka kanporaketa egin zuten taldeko buruaren aurka jokatzeko. Talde bakoitzean sailkatutakoak guztiak guztien kontra ligatxoa jokatzen dute eta bi onenak finalera igaro ziren.\nEmaitzak.\nKanporaketak.\nA Taldea.\nA taldearen burua Martinez de Irujo da.\nB Taldea.\nB taldearen burua Tit\u00edn III.a da.\nC Taldea.\nC taldearen burua Barriola da.\nD Taldea.\nD taldearen burua Olaizola II.a da."}
{"id": "79548", "revid": "23317", "url": "https://eu.wikipedia.org/wiki?curid=79548", "title": "Elantxobeko Bandera", "text": "Elantxobeko Bandera Elantxoben egiten den estropada da, egun KAE-1 Ligarako estropada puntuagarria dena. Antolatzailea Elantxobeko Elantxobe Arraun Elkartea da eta irabazleak 2.160 \u20ac lortzen ditu.\nLehenengo edizioa 1988an egin zuten eta Zumaia zen irabazlea. Estropadaren denborarik onena Oriok egin zuen 2006an: 19'42\"31."}
{"id": "79552", "revid": "48990", "url": "https://eu.wikipedia.org/wiki?curid=79552", "title": "Kazeta.eus", "text": "Kazeta.eus Ipar Euskal Herriko euskarazko agerkari elektronikoa da. Mediabaskekin batera Naiz atarian dago.\n2008ko urrian sareratu zen."}
{"id": "79554", "revid": "23317", "url": "https://eu.wikipedia.org/wiki?curid=79554", "title": "Donibane Ziburuko Estropada", "text": "Donibane Ziburuko Estropada edo Donibane Lohizuneko Bandera Ipar Euskal Herrian egiten den estropada da. Egun KAE-2 Ligarako estropada puntuagarria bada ere, 90. hamarkadan bandera garrantzitsua izan zen, Tiranekin indarrak neurtzeko aukera egokia baitzen. Donibane Lohizuneko Ur Joko Arraun Taldea elkarteak antolatzen du.\nAzken urteetan jarraitasunik ez du izan. KAE 2 Ligako taldeek hartu izan dute parte, saririk gabe eta puntuaketarik gabe. 2018an ordea bultzada berria eman zitzaion, Lapurdiko A.T. KAE 1 Ligan ari zela aprobetxatuz, eta emakumezkoen estropada ere antolatu zen lehen aldiz. 2020an Getxon jokatu zen COVID-19 pandemiaren eraginez.\nAurrekariak.\nXIX. mendearen bukaera aldera hainbat estropada jokatu izan ziren Lapurdiko estropada zaharrak izenarekin ezagutzen direnak. Estropada haietan hondarribitarrak nagusitu ziren.\nXX. mendera itzuliz, 1972an Donibane Lohizuneko Sari Nagusia jokatu zen lau traineruren artean eta Lasarteko Michelinek irabazi zuen.\nBeranduago, 1990 urtean Iparralde Bandera izenarekin estropada bat jokatu zen Donibane Lohizunen sei traineruren artean, tartean Ur Joko antolatzailea. Bertako sailkapena honako hau izan zen:"}
{"id": "79555", "revid": "1545", "url": "https://eu.wikipedia.org/wiki?curid=79555", "title": "Donibane Lohizuneko Bandera", "text": ""}
{"id": "79556", "revid": "105290", "url": "https://eu.wikipedia.org/wiki?curid=79556", "title": "Ur Joko Arraun Taldea", "text": "Ur Joko Arraun Taldea Donibane Lohizuneko arraun taldea da. KAE-2 Ligan izandakoa, gorria da bere kolorea eta \"Ipar Haizea\" bere traineruaren izena. Gaur egun Lapurdiko Arraun Taldea osatu du probintziako beste arraun taldeekin batera.\nTosta finkoan, mota guztietako kategorian hartzen du parte: bateletan, trainerilletan eta traineruetan.\nHistoria.\n1911an sortu zen tosta mugikorrean aritzeko. Hamarkada bat geroago trainerua atera zuten, Gipuzkoako traineruekin aritzeko.\n1996an berriro trainerua lortu eta arraunari ekin zioten Gipuzkoako txapelketan. Ez du ordea jarraitasunik lortu eta hainbat urtetan lehorrean gelditu behar izan du. 2005ean Koxtaperen B taldearekin batera osatu zuen ontzia eta bi bandera irabazi zituzten. 2006. denboraldia izan zen trainerua atera zuen azken urtea.\n2017 denboraldirako, Lapurdiko Arraun Taldearen sorreran parte hartu zuen, Angeluko Ibaialde arraun taldearekin batera, Iparraldeko arraunlariak traineru batean bateratuta lehiatzeko bidea izan zezaten.\nAntolaturiko estropadak.\nElkarteak Donibane Lohizuneko Bandera antolatzen du."}
{"id": "79558", "revid": "58701", "url": "https://eu.wikipedia.org/wiki?curid=79558", "title": "Txikoria", "text": "Txikoria (\"Cichorium intybus\") lore urdin, urdin argi edo zuriak dituen zuhaixka antzeko belar bizikorra da. Landare basati eran bizi da bide ertzetan. Baratzeetan produktu zeharo desberdinak ekoizten dituzten bi aldaera lantzen dira: \"Cichorium intybus var. sativum\" hostoak ekoiztu eta kafearen ordezko gisa erabiltzen den txikoria disolbagarria sortzeko erabiltzen da, eta \"Cichorium intybus var. foliosum\" sustraiak landu eta endibia deitzen den barazkia ekoizteko erabiltzen da. Bestalde, ez da espezie hau \"Cichorium endivia\" espeziearekin nahastu behar, azken hau osterzuria da."}
{"id": "79559", "revid": "1712", "url": "https://eu.wikipedia.org/wiki?curid=79559", "title": "Endibia", "text": ""}
{"id": "79560", "revid": "119347", "url": "https://eu.wikipedia.org/wiki?curid=79560", "title": "Ur-Kirolak", "text": "Sociedad Na\u00fatica Deportiva Ur-Kirolak (euskaraz \"Ur Kirolak Itsas Kirol Elkartea\") Donostiako arraun talde bat da, 1922an sortua.\nHistoria.\n1922ko urriaren 13an sortu zen Ur-Kirolak. Hasieran iola batean hasi ziren, eta luzaro aulki mugikorrari ekin zion, urte askotan Espainiako txapelketa ugarik lortuta. Esan daiteke aitzindaria izan zela Ur-Kirolak aulki mugikorreko arraunean inguru honetan, eta luzaro erreferente nagusia izan zen.\nTostako arraunketan, mota guztietako kategorietan hartu izan du parte: bateletan, trainerilletan eta traineruetan.\n1982an uretaratu zuten trainerua, eta lehen aldiz parte hartu zuten Kontxako Banderan, nahiz eta 1955eko Donostiako traineruak Ur-Kirolakeko arraunlariak izan zituen. Emaitzarik onena 1983an lortu zuen, bigarren izan baitzen Orioren atzetik, edizio polemiko batean.\n2007an Donostiarra traineru bateratua ateratzeko hitzarmena sinatu zuen, arraun-klub berriaren partaide izanez.\n2009an, Ur-Kirolakek emakumeen trainerua eratu zen, eta lehen aldiz parte hartu zuten Emakumezkoen Kontxako Banderan, lehen jardunaldian (kanporaketan).\nTostako arraunketako palmaresa.\nKontxako Bandera.\n\u00b9\nAulki mugikorreko palmaresa.\nUr-Kirolakek domina eta txapelketa ugari irabazi ditu bere historia luzean zehar. Adibidez, 700 dominatik gora lortu ditu aulki mugikorreko Espainiako txapelketan.\nAzpimarratzekoa da 1959an lorturiko balentria: urte horretan senior mailako lau kategoria nagusietan Espainiako txapelketa lortu zen: 8+, 4+, 2+ eta 1x modalitateetan. Ez da ahaztu behar, bestalde, Ur-Kirolakeko 8+ ontzia aritu zela 1960ko Erromako Joko Olinpikoetan Espainiako selekzio gisa. Azkenik, azpimarratzekoa da arraunketa olinpikoan hain garrantzitsua izan zen Felix Erdozia ere klub honetatik sortua izan zela.\nGaraipen nagusiak:\nAntolaturiko estropadak.\n90. hamarkadan Urumea ibaian eta Miko babeslearen izenean Urumeako Bandera antolatu izan zuen. Estropada bitxia zen, izan ere aurretik sprint estropada joatzen baitzen parte hartzaileen artean."}
{"id": "79561", "revid": "15795", "url": "https://eu.wikipedia.org/wiki?curid=79561", "title": "Espainiako Traineruen Txapelketa", "text": ""}
{"id": "79565", "revid": "105290", "url": "https://eu.wikipedia.org/wiki?curid=79565", "title": "Baratze-kardu", "text": "Baratze-kardua (\"Cynara cardunculus\") Asteraceae familiako orburuaren antzeko landare belarkara bat da. Izatez, orburuaren aldaera bat kontsideratzen dute zenbait adituk. Jatorriz Mediterraneokoa da, eta antzinatik landatu izan da elikagai gisa. Argentinan, Kalifornian eta Australian izurrite bilakatu da.\nSasoi hotz luzea behar izaten du hazteko (bost hilabete ingurukoa), baina hala ere, izozteek kalte egiten diote.\nErabilerak.\nBaratze-kardua barazki oso estimatua izan da betidanik, baina XIX. mendetik askoz gutxiago jaten da. Bere loreak jan egin daitezke, orburuaren kasuan bezala, baina gehienetan zurtoinak erabiltzen dira sukaldaritzan, egosita normalean. Nafarroako Erriberako elikagai tipikoa da. Askotan arbendolekin saltsa batekin batera prestatzen da, baina menestretan ere erabiltzen da.\nBerriki, biodiesela ekoizteko iturri gisa erabiltzeko saioak egin dira."}
{"id": "79567", "revid": "336", "url": "https://eu.wikipedia.org/wiki?curid=79567", "title": "Kardu", "text": "Kardua Asteraceae familiako hainbat espezieri ematen zaien izena da, oro har hosto konposatuak, lore more-urdinkarak eta fruitu arantzatsua dutenak. Landare belarkarak dira, nahiz eta tamaina handikoak izatera irits daitezkeen. Arantzak dauzkate hostoetan, zurtoinean eta infloreszentziako brakteetan. Infloreszentzian loreak kapitulu trinkoak osatuz bilduta daude.\nKardu espezierik tipikoenak \"Carduus\" eta \"Cirsium\" generoetakoak dira. Kardu jangarriak, berrriz, \"Cynara\" generokoak dira. Azken talde honetan baratze-kardua (\"Cynara cardunculus\") eta orburua (\"Cynara scolymus\") daude.\nEspezieak.\nHona hemen espezie batzuk:\nEtimologia.\n\"Kardu\" hitza latineko \"card\u016dus, -i\" hitzetik dator, zentzurik zabalenean, hau da, Carduus generoa bakarrik ez ezik, hainbat familiatako landare batzuk ere hartzen ditu barruan (Asteraceae, Dipscaceae, Umbelliferae eta abar). Badirudi hitzak ez duela jatorri indoeuroparra, baizik eta gaur egungo Tunisia izan zitekeen Afrikako probintzia latinoa (Kartago izan zena), non \"cerda\" edo \"cherda\" hitzak \"arnika\" kardua izendatzeko erabiltzen zen; hitz horren jatorria amazigera edo puniera litzateke, hizkuntza horietan \"krd\" erroaren esanahia \"ziztatu\" da, eta \"cardus\" eta \"carduus\"-era eboluzionatuko zuen, aldi berean, bere erabilera beste landare arantzadunetara hedatuko zen. Plinio Zaharrak,bere Naturalis Historia-n (19, 54, 152, 153), \"cardus\" hitza erabili zuen orburuak eta karduak izendatzeko, batez ere Kartagon eta Kordoban hazitakoak aipatuz (\"... Cardinals apud Carthaginem Magnam Cordubamque ... \u00bb), \"c\u01d0n\u0103ra hitzaren\" ordez, klasikoagoa zena, aipatutako probintziako jatorria indartuz.\nHortik eratortzen dira hainbat hizkuntza eta dialektotako hitz baliokideak, batez ere europarrak: \"chardon\" frantsesez, \"tcherdon\" flandrieraz, \"kardono\" Ido hizkuntzaz, \"cardi\" italieraz, \"card\" katalanez, \"karduo\" Esperantoan, \"cardo\" portugesez, \"kardu\" euskaraz eta abar.\nKardua Eskozia eta Lorrenako lore nazionala da."}
{"id": "79569", "revid": "90204", "url": "https://eu.wikipedia.org/wiki?curid=79569", "title": "Zonbi", "text": "Zonbiak vudu-kulturan agertzen diren izaki batzuk dira, azti batek hildako bat magiaren bitartez berpiztean sortutakoak. Izaki hauek aztien esklaboak izango lirateke. Gaur egun, zonbi deitzen zaie hil ostean berpiztutako izaki guztiei.\nLiteraturan, bideo-jokoetan eta zineman asko aurki dezakegu zonbien presentzia.\nZonbiak zineman.\nZonbien filmak beldurrezko generoaren barnean azpigenero bat dute, zonbi generoa edo ez-hildako generoa, hain zuzen. Honen barruan, hainbat eta hainbat pelikula aurki ditzakegu: batzuk eleberrietan oinarrituak, beste batzuk bideo-jokoetatik zinera eramanak... adibidez, zenbait izenburu:"}
{"id": "79570", "revid": "201", "url": "https://eu.wikipedia.org/wiki?curid=79570", "title": "Zombie", "text": ""}
{"id": "79573", "revid": "58701", "url": "https://eu.wikipedia.org/wiki?curid=79573", "title": "Cascada", "text": "Cascada alemaniar eurodance musika talde bat da. Beren kanta ezagunena \"Everytime we Touch\" da, eta hari esker lortu dute famatu izatea, bereziki Europan eta Estatu Batuetan. Hiru musikarik osatzen dute talde hau: Natalie Horlerrek, DJ Manianek, eta Yann Pfeifferrek (azken hau Yanou ezizenaz ezaguna)."}
{"id": "79574", "revid": "4235", "url": "https://eu.wikipedia.org/wiki?curid=79574", "title": "Sirio (izarra)", "text": ""}
{"id": "79578", "revid": "201", "url": "https://eu.wikipedia.org/wiki?curid=79578", "title": "Sirius (izarra)", "text": ""}
{"id": "79580", "revid": "512", "url": "https://eu.wikipedia.org/wiki?curid=79580", "title": "Dogon (herria)", "text": "Dogonak Mendebaldeko Afrikan dagoen Maliko etnia bateko kideak dira. Guztira 300.000 direla kalkulatu da. Bandiagarako Amildegietatik Niger ibaiaren bihurgunearen hego-mendebalderaino hedatzen den lurraldean bizi dira, baina batzuk Burkina Fasoren iparraldean daude. Dogonak, batez ere, artatxiki nekazariak eta errementariak dira. Ospetsuak dira beren eskultura eta kosmogoniagatik.\nDogon hizkuntzaz hitz egiten dute, zenbait dialektotan banatuta. Hizkuntza sekretu bat ere badute, sigi so delakoa, \"Maskaren Elkarteko\" kideek bakarrik erabil dezaketena. Dogonek lotura dute bozo etniarekin \"txantxaren ahaidetasuna\" edo Sanankuya izeneko gizarte ohituraren bidez. Dogonek eta bozoek elkarri trufa egiten diote baina, era berean, elkarri laguntzera beharturik daude.\nDogonen mitologia, eta ufologia modernoa.\nUfologia sasi zientzia hedatu-hedatuan diharduten hainbatek honako hau diote, Marcel Griaule antropologoaren lanean oinarriturik:\nBesteak beste, esplikatzen dute ezagutza horiek estralurtar izakiek eman zizkietela.\nZientzialariek diote istorio hori guztia engainua besterik ez dela. Robert Todd Carrollek adierazi du Sirius izar sistemari buruzko jakintzen iturririk probableena gaur egungo lurtar iturriak direla, eta dogon etniako kide interesatuei eman zietela; eta aurreiritziz jokatzen duten zenbait afrikar aditu sinesberak mito berriak asmatu dituztela. James Obergekk ere gogor kritikatu du dogonek beren jakintza estralurtarrengandik jaso duten ideia; aitzitik, aipatu du dogonek harreman handia izan dutela Mendebaldeko Europako esploratzaile, bidaiari eta misiolariekin, bai eta Frantziako Armadako kideekin ere; izan ere, hainbat dogon Frantziako Armadan aritu ziren, Bigarren Mundu Gerran. Noah Broschek, \"Sirius Matters\" bere liburuan, adierazi du dogonek izango zutela harremanik, 1893an, dogonen lurraldean bost asteko espedizioa egin zuten astronomoekin. Astronomoak 1893ko apirilaren 16ko eguzki eklipsea aztertzera joanak ziren. Obergek, orobat, nabarmendu du dogonen mitoek badituztela hainbat eta hainbat akats, hala nola Jupiterren ilargi kopuruarena, Saturno eguzkitik urrunen dagoen planeta izatearena, eta Saturno planeta eraztundun bakarra izatearena."}
{"id": "79583", "revid": "119347", "url": "https://eu.wikipedia.org/wiki?curid=79583", "title": "Tuenti", "text": "Tuenti gazteei zuzendu eta web 2.0an oinarritutako gizarte-sare zerbitzu bat da. Bertan, tuenti-orri pribatua eskura daiteke izena eman ondoren. Behin tuenti-orria lortuta, mugarik gabe argazkiak igo, norberaren blogean testua idatzi eta besteen tuenti-orrietan edota argazkietan iruzkinak jar daitezke besteak beste. 14 milioi erabiltzaile baino gehiago ditu gaur egun.\nTuenti-orriaren pribatutasun-maila aukera daiteke: lagunek bakarrik ikusi ahal izatea, lagunek eta haien lagunek ikusi ahal izatea, edota pertsona guztiek ikusi ahal izatea.\nHan, pertsonak oso erraz aurki daitezke: izen-abizenen bidez, duten lana edota doazen eskolaren izena bilatuz, bizilekua bilatuz, martxara irteten diren zonaldeen bidez, lagunen lagunen bidez, e.a.\nTuenti beta pribatu bat zen 2011ko azaroaren 14ra arte: dagoeneko erregistratuta dagoen norbaitek e-posta bitartez gonbidapen bat bidali behar zuen bertan sartu nahi izanez gero. Sartzean, 10 gonbidapen ematen ziren, Tuenti ez duten beste lagun batzuei gonbidatzeko.\nTuentik Tuenti M\u00f3vil izeneko telefonia mugikorreko operadore birtual bat du, Movistarren sarea erabiltzen duena.\nZugaz.com izan zen honen pareko zerbait euskaraz egiteko lehen ahalegina, 2009. urtean. Goiena komunikazio zerbitzuek egin zuten, Deba Goiena aldekoak."}
{"id": "79584", "revid": "4334", "url": "https://eu.wikipedia.org/wiki?curid=79584", "title": "Tuenti.com", "text": ""}
{"id": "79585", "revid": "105290", "url": "https://eu.wikipedia.org/wiki?curid=79585", "title": "Mendebaldeko Afrika", "text": "Mendebaldeko Afrika Afrikako mendebaldeko lurraldea da. Herrialde hauek hartzen ditu:\nTxad, Mauritania eta Mendebaldeko Sahara ere, batzuetan, Mendebaldeko Afrikako zatitzat hartzen dira.\nMuga kolonialak, lurraldeko gaur egungo herrialdeen muga bihurtu dira. Kasu batzuetan, muga hauek etniak herrialde ezberdinen artean banatzen dituzte.\nGeografia.\nMendebaldeko Afrika, paisaia, biolurralde eta kultura dibertsitate handiko tokia da. Mendebaldean eta hegoaldean, Ozeano Atlantikoa du muga, eta iparraldean, Saharako basamortua. Ekialdean, muga ez da hain zehatza, orohar, ekialdeko mugatzat Kamerun mendia eta Txad lakuaren arteko lerroa hartzen da.\nBestela, Niger, Senegal eta Volta ibaiak eskualde honetan kokatuta daude, besteak beste."}
{"id": "79586", "revid": "105290", "url": "https://eu.wikipedia.org/wiki?curid=79586", "title": "Espainiako Lurreko Armadaren antolaketa", "text": "Uztailaren 4ko 1126/2008 Errege Dekretuaren arabera, Espainiako Lurreko Armada honela antolatuta dago:\nAldiz, Indarra, honela azpibanatzen da 416/2006 Errege Dekretuaren arabera:"}
{"id": "79587", "revid": "336", "url": "https://eu.wikipedia.org/wiki?curid=79587", "title": "Nukualofa", "text": ""}
{"id": "79588", "revid": "4334", "url": "https://eu.wikipedia.org/wiki?curid=79588", "title": "Amessenger", "text": ""}
{"id": "79591", "revid": "105290", "url": "https://eu.wikipedia.org/wiki?curid=79591", "title": "Xat", "text": "Xat.com webguneak txat kutxa bat egiteko aukera ematen dizu. Txat kutxa hau zure webgunean jar dezakezu, HTML kode baten bidez. Atzealdeko irudia, koloreak, tamaina, hizkuntza... zure gustura alda ditzakezu.\nHonelako kuxtak web txikietan aurkitzea erraza izaten da. Gainera, erabiltzaileek bidaltzen dituzten mezuak ez dira galtzen, eta egun batetik bestera jasota geratzen dira. Hau oso praktikoa da jabea konektatuta ez badago mezuak uzteko.\nTxat kutxez gain, beste zenbait gauza sor ditzakezu bertan: inkestak, \"quiz\"-ak (galdera bat eta lau erantzun: aukeratu erantzun zuzena), argazki-presentazioak, e.a.\nWebgunea ingelesez dagoen arren, txat kutxen zerbitzua duela gutxi euskaratua izan da."}
{"id": "79592", "revid": "4334", "url": "https://eu.wikipedia.org/wiki?curid=79592", "title": "Xat.com", "text": ""}
{"id": "79593", "revid": "10891", "url": "https://eu.wikipedia.org/wiki?curid=79593", "title": "Sirius (argipena)", "text": "Sirius honakoa izan daiteke:"}
{"id": "79594", "revid": "4334", "url": "https://eu.wikipedia.org/wiki?curid=79594", "title": "Elcano", "text": ""}
{"id": "79595", "revid": "58701", "url": "https://eu.wikipedia.org/wiki?curid=79595", "title": "Bandiagarako amildegiak", "text": "Bandiagarako amildegiak Dogon herrialdean, sabana eta Niger ibaiaren lautadaren artean, 200 kilometroan zehar hedatzen diren hareharrizko labarrak dira. Geologia, arkeologia eta etnologiaren aldetik dituen ezaugarriak direla eta, Mendebaldeko Afrikako toki hunkigarrienetako bat da. Gehiena Maliko Mopti eskualdean dago eta hego-mendebaldeko muturra Burkina Fason. 1989an UNESCOk Gizateriaren Ondare izendatu zuen.\nAmildegiak babesleku naturalak izan ziren dogon etniarentzat. Harearrizko horma malkartsuek babesa eta aterpe ematen zuten, dogonen etxeak bikain ezkutatzen zituztelako. Buztin, lasto eta behi gorotzezko nahasketa batez eginak, urrunera ia nabariezinak ziren, eta oraindik ere hala dira. Mimetismo hori, ez ustekabekoa liskar toki batean, oso egokia zen. Amildegiko horma garaienen gainean eraikiak baitziren, etxe hauetara arroketan gora eskalatzen bakarrik hel zitekeen (kasu batzuetan oraindik ere hala da). Han eta hemen harkaitz sakabanatuak dituen lurralde honek zaildu egin zien zalditeria taldeei bertan bizi zirenak esklabu hartzea. Amildegiaren tontorretik ikuspegi pribilegiatua zegoen eta mehatxua zetorrela garaiz ikus zitekeen, oraindik eragotzia izan zitekeenean edo bere eragina gutxitua.\nHistoria.\nBandiagarako lehenbiziko biztanleak Toloyak izan ziren, K. a. III. eta II. mendeetan. Sanghatik hurbil dagoen harpe batean herri honen aztarnak aurkitu dira: buztinezko aletegiak, zeramika eta landare arrastoak.\nXI. mendean Telem herria iritsi zen. Ehiztari, arrantzale eta biltzaileak ziren eta amildegian eraiki zituzten beren etxeak. Nekropolietan hildakoentzako eskaintzak jartzen zituzten. XIV. mendean, Maliko Inperioaren hedapen garaian, Dogonak amildegira iritsi ziren islametik ihesi. Orduan Telemak hegoalderantz ihes egitera behartuak izan ziren.\nTelemak bizi ziren leizezuloak dira dogonentzako leku sakratuenak eta horietan dituzte hilobiak. Toki iritsiezinetan eraikiak izan ziren eta eskalatzaile trebeenak baino ezin ziren bertara ailegatu, baobabaren zuntzez eginiko sokak erabiliz."}
{"id": "79596", "revid": "15795", "url": "https://eu.wikipedia.org/wiki?curid=79596", "title": "Bio", "text": ""}
{"id": "79597", "revid": "6327", "url": "https://eu.wikipedia.org/wiki?curid=79597", "title": "Pitsusj\u00e4rvi aintzira", "text": ""}
{"id": "79598", "revid": "336", "url": "https://eu.wikipedia.org/wiki?curid=79598", "title": "Alkmena", "text": "Greziar mitologian, Alkmena (antzinako grezieraz \u0386\u03bb\u03ba\u03bc\u03b7\u03bd\u03b7 \"Alkm\u00ean\u00ea\" \"ilargiaren boterea\"), emakume hilkor bat zen, Mizenasko Elektrion erregearen alaba eta Anfitrionen emaztea.\nHeraklesen ama izan zen Zeusekin, nork bere senarraren itxura hartu zuen hau kanpoan zegoen bitartean, eta Ifiklesen ama ere izan zen, kasu honetan Anfitrionekin. Alkmena Heraklesetaz haurdun zegoenean, Hera jainkosa, Zeusen arreba eta emazte jeloskorra, Herakles jaio ez zedin saiatu zen. Bere ideia Galantisek zapuztu zuen, Alkmenaren zerbitzariak, nork Herari esan zion jada ume bat izan zuela. Herak erbinude bihurtu zuen.\nAlkmena herakliden arbasotzat hartua eta Tebas eta Atenasen gurtua izan zen.\nAnfitrionetaz banandu ondoren, Radamantisekin ezkondu zen, Beozian."}
{"id": "79599", "revid": "336", "url": "https://eu.wikipedia.org/wiki?curid=79599", "title": "Arrisku biologiko", "text": "Arrisku biologikoa edo Bioarriskua gizakiaren osasunarentzako arrisku mota bat da, organismo baten edo organismo batetik deribatutako substantzia baten presentzia batek sortua. Animalientzako kaltegarriak diren organismoak ere arrisku biologikotzat jo daitezke. Gehienetan, arrisku biologikoa mikroorganismo, birus edota jatorri organikoko toxina batek eragiten du.\nUnicode sisteman, bioarrisku ikurra U+2623 da (\u2623).\nAgente bioarriskutsuak garraiatzeko, UN zenbakiz sailkatzen dira:\nArrisku mailak.\nEstatu Batuetako gaixotasunen kontrolerako eta prebentziorako zentroak (CDC) zenbait gaitz klasifikatzen ditu, lau maila ezberdinetan. Lehenengo mailan arrisku gutxien planteatzen duten gaixotasunak klasifikatzen dira, eta laugarrenean, arrisku handiena planteatzen dutenak."}
{"id": "79600", "revid": "201", "url": "https://eu.wikipedia.org/wiki?curid=79600", "title": "Bioarriskua", "text": ""}
{"id": "79601", "revid": "201", "url": "https://eu.wikipedia.org/wiki?curid=79601", "title": "Biohazard", "text": ""}
{"id": "79602", "revid": "201", "url": "https://eu.wikipedia.org/wiki?curid=79602", "title": "Ez-hila", "text": ""}
{"id": "79603", "revid": "4169", "url": "https://eu.wikipedia.org/wiki?curid=79603", "title": "Termisj\u00e4rvi", "text": "Termisj\u00e4rvi aintzira Enonteki\u00f6 udalerri finlandiarrean dagoen aintzira bat da, Raittij\u00e4rvi sami herrixkatik eta Norvegiako mugatik hurbil dagoena. K\u00e4sivarsi Eremu Basatian dago, Lappi osoko hegazti-espezie ugarienak aurki daitezkeen eremu basatian, hain zuzen; aliota txikiak, antzara nanoak, belatz handiak, elur-hontzak, eskandinaviako lagopodoak, ipar-belatzak, ipar-kaskabeltzak, laponiako kaskabeltzak, marikoi isats-luzeak, negu txontak eta papourdinak dira, esaterako, aintzira inguruan aurki daitezkeen hegazti-espezie batzuk. Inguruko baldintza latzei probetxu ateratzea lortu duten animalia ugari dago ere; hala nola, azeri zuri eta gorriak, elur-oreinak, erbinude zuriak, eskandinaviako lagopodo eta lursaguak, ipar-katamotzak, jatunak, mendi lemingak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta otsoak dira.\nAilakkaj\u00e4rvi eta Pitsusj\u00e4rvi aintzirak Termisj\u00e4rviren bizilagun nagusiak dira. Zuzenean Eskandinaviako mendietatik datorren urak betetzen du aintzira; bestalde, ura, Dierpmesjohka ibaiaren bitartez kanporatzen da. Gutxi gorabehera, azarotik ekainera izoztua egon ohi da aintzira.\nAintzira oso ezaguna da arrantza munduan; izan ere, bertan, amuarrain marroi eta laponiako amuarrain artiko handienak arrantzatzera uda partean etorri ohi diren arrantzaleen kopurua handia da."}
{"id": "79604", "revid": "119347", "url": "https://eu.wikipedia.org/wiki?curid=79604", "title": "Tuolpaj\u00e4rvi", "text": "Tuolpaj\u00e4rvi aintzira Finlandiako Enonteki\u00f6 udalerrian dagoen aintzira bat da. P\u00f6yrisj\u00e4rvi Eremu Basatiaren mugan dago, Ounasj\u00e4rvi aintziratik eta Hetta hiriburutik hurbil. Nahiz eta aintzira ez dagoen babestutako eremu batean, bertan, hegazti babestu asko aurki daiteke; hala nola, borrokalariak, istingor arruntak, kuliska pikartak, mendebal-txori mokomeheak, laponiako berdantzak, elur-berdantzak, elur-hontzak, eper zuriak, txirri lepokodunak, zapelatz galtzadunak, larre-buztanikarak, mendi-txontak, negu-txirtak, papourdinak, txirritxo handiak, txoka gorriztak, urre txirri arruntak, ahate gorriztak, ahatebeltzak, beltxarga oihulariak, zerra txikiak eta antzara hankagorriztak, hankahoriak, muturzuriak eta nanoak.\nBeste ohiko biztanle batzuk azeri zuri eta gorriak, bisoi amerikarrak, elur-orein etxekotuak, erbinude arrunt eta zuriak, hartz arreak, ipar-katamotzak, jatunak eta otsoak dira .\nTuolpaj\u00e4rviren aldameneko aintzira nagusia hegoaldean dagoen Vuontisj\u00e4rvi da. Vaikkojoki ibaitik datorren urak betetzen du aintzira; bestalde, ateratzeko orduan, ura Vaikkojoki eta Vuontisjoki ibaien bidez, Ounasjokira isurtzen da, azkenik, Botniako Golkoraino iristeko.\nAintzira oso ezaguna da arrantza munduan; izan ere, bertan, amuarrain marroi eta laponiako amuarrain artiko handienak arrantzatzera uda partean etorri ohi diren arrantzaleen kopurua handia da. Gutxi gorabehera, azarotik ekainera izoztua egon ohi da aintzira eta bertako bi uharteek zuhaizti txiki bilakatzen dira lurzoru izoztuaren gainean."}
{"id": "79606", "revid": "119347", "url": "https://eu.wikipedia.org/wiki?curid=79606", "title": "Tuorkottaj\u00e4rvi", "text": "Tuorkottaj\u00e4rvi aintzira Finlandiako Enonteki\u00f6 udalerrian dagoen aintzira bat da. P\u00f6yrisj\u00e4rvi Eremu Basatiaren ondoan dago eta N\u00e4kk\u00e4l\u00e4 sami herrixkatik hurbil. Nahiz eta aintzira ez dagoen babestutako eremu batean, bertan, hegazti babestu asko aurki daiteke; hala nola, borrokalariak, istingor arruntak, kuliska pikartak, mendebal-txori mokomeheak, laponiako berdantzak, elur-berdantzak, elur-hontzak, eper zuriak, txirri lepokodunak, zapelatz galtzadunak, larre-buztanikarak, mendi-txontak, negu-txirtak, papourdinak, txirritxo handiak, txoka gorriztak, urre txirri arruntak, ahate gorriztak, ahatebeltzak, beltxarga oihulariak, zerra txikiak eta antzara hankagorriztak, hankahoriak, muturzuriak eta nanoak.\nBeste ohiko biztanle batzuk azeri zuri eta gorriak, bisoi amerikarrak, elur-orein etxekotuak, erbinude arrunt eta zuriak, hartz arreak, ipar-katamotzak, jatunak eta otsoak dira .\nPaloj\u00e4rvi mendebaldean eta N\u00e4kk\u00e4l\u00e4j\u00e4rvi hegoaldean Tuorkottaj\u00e4rvi aintziraren bizilagun nagusiak dira. Inguruko muinoen gailurretatik erortzen den urak betetzen du aintzira; bestalde, ateratzeko orduan, ura N\u00e4kk\u00e4l\u00e4joki ibairen bidez, Ounasjokira isurtzen da, azkenik, Botniako Golkoraino iristeko. Gutxi gorabehera, azarotik ekainera izoztua egon ohi da aintzira.\nAintzira oso ezaguna da arrantza munduan; izan ere, bertan, amuarrain marroi eta laponiako amuarrain artiko handienak arrantzatzera uda partean etorri ohi diren arrantzaleen kopurua handia da."}
{"id": "79607", "revid": "119347", "url": "https://eu.wikipedia.org/wiki?curid=79607", "title": "Vuomaj\u00e4rvet", "text": "Vuomaj\u00e4rvet aintzirak Enonteki\u00f6 udalerri finlandiarrean dauden aintzira multzo bat dira. P\u00f6yrisj\u00e4rvi Eremu Basatiaren barnean dago, P\u00f6yrisj\u00e4rvi aintziratik hurbil. Bertan, hegazti babestu asko aurki daiteke; hala nola, borrokalariak, istingor arruntak, kuliska pikartak, mendebal-txori mokomeheak, laponiako berdantzak, elur-berdantzak, elur-hontzak, eper zuriak, txirri lepokodunak, zapelatz galtzadunak, larre-buztanikarak, mendi-txontak, negu-txirtak, papourdinak, txirritxo handiak, txoka gorriztak, urre txirri arruntak, ahate gorriztak, ahatebeltzak, beltxarga oihulariak, zerra txikiak eta antzara hankagorriztak, hankahoriak, muturzuriak eta nanoak.\nBeste ohiko biztanle batzuk azeri zuri eta gorriak, bisoi amerikarrak, elur-orein etxekotuak, erbinude arrunt eta zuriak, hartz arreak, ipar-katamotzak, jatunak eta otsoak dira .\nP\u00f6yrisj\u00e4rvi iparraldean Vuomaj\u00e4vet aintziren bizilagun nagusia da. P\u00f6yrisjoki ibaiak zeharkatzen ditu aintzirak iparraldetik hegoaldera, beraz, ibaiaren betebidea eta hustubidea bera da.\nAintzirak oso ezagunak dira arrantza munduan; izan ere, bertan, amuarrain marroi eta laponiako amuarrain artiko handienak arrantzatzera uda partean etorri ohi diren arrantzaleen kopurua handia da. Gutxi gorabehera, azarotik ekainera izoztua egon ohi da eta bertako uharte bakarrak, Turvekammi uhartean zehazki, zuhaizti txiki bilakatzen da lurzoru izoztuaren gainean."}
{"id": "79608", "revid": "105290", "url": "https://eu.wikipedia.org/wiki?curid=79608", "title": "Vuontisj\u00e4rvi aintzira (Enonteki\u00f6)", "text": "Vuontisj\u00e4rvi edo Vuottesj\u00e1vri aintzira Finlandiako Enonteki\u00f6 udalerrian dagoen aintzira bat da. P\u00f6yrisj\u00e4rvi Eremu Basatiaren eta Vuontisj\u00e4rvi herriaren ertzean dago, Ounasj\u00e4rvi aintziratik eta Hetta hiriburutik hurbil. Nahiz eta aintzira ez dagoen babestutako eremu batean, bertan, hegazti babestu asko aurki daiteke; hala nola, borrokalariak, istingor arruntak, kuliska pikartak, mendebal-txori mokomeheak, laponiako berdantzak, elur-berdantzak, elur-hontzak, eper zuriak, txirri lepokodunak, zapelatz galtzadunak, larre-buztanikarak, mendi-txontak, negu-txirtak, papourdinak, txirritxo handiak, txoka gorriztak, urre txirri arruntak, ahate gorriztak, ahatebeltzak, beltxarga oihulariak, zerra txikiak eta antzara hankagorriztak, hankahoriak, muturzuriak eta nanoak.\nBeste ohiko biztanle batzuk azeri zuri eta gorriak, bisoi amerikarrak, elur-orein etxekotuak, erbinude arrunt eta zuriak, hartz arreak, ipar-katamotzak, jatunak eta otsoak dira .\nAldameneko aintzira nagusiak Tuolpaj\u00e4rvi, iparraldean, eta Ounasj\u00e4rvi, mendebaldean, dira. P\u00f6yrisjoki ibaitik datorren urak betetzen du aintzira; bestalde, ateratzeko orduan, ura Vuontisjoki ibaiaren bidez, Ounasjokira isurtzen da, azkenik, Botniako Golkoraino iristeko. Gutxi gorabehera, azarotik ekainera izoztua egon ohi da aintzira.\nAintzira oso ezaguna da arrantza munduan; izan ere, bertan, amuarrain marroi eta laponiako amuarrain artiko handienak arrantzatzera uda partean etorri ohi diren arrantzaleen kopurua handia da."}
{"id": "79609", "revid": "105290", "url": "https://eu.wikipedia.org/wiki?curid=79609", "title": "Alto de las Bordas Viejas", "text": "Alto de las Bordas Viejas deritzona, Nafarroako mendi bat da, Andiako mendilerroan dagoena. Hiru tontortxoz osatuta dago: Iparraldekoa, hiruretatik garaiena, 1265 metrorekin, erdialdean beste bat, askorik nabarmentzen ez dena, 1259 metroko garaieran dagoena eta beste bat hegoaldean, 1262 metrokoa. Tradizionalki, orain Alto de las Bordas Viejas deritzona, Trekua deitu izan da, hura, dagokion toponimoa delarik. Trekua lepo bat da, muinoaren hegomendebaldean dagoena.\nAbiapuntuak.\nIbilbide labur bat Go\u00f1itik abiatzen da, Go\u00f1ibar haranari izena ematen diona, ospetsua euskal folklorean Teodosio Go\u00f1ikoa jauna bertakoa zelako. Mendiko herrixka honetara Irurtzunetik heltzen da, Ollarango harana eta Artetako mendatetik. Go\u00f1itik, San Migelen ermitaranzko bidea hartzen da. Toki honetan bidea uzten da pagadian sartzeko, pixkana-pixkana, galtzen doan bidezidor batek zeharkatzen duena. Bastagillerena eta Obiarena bordetatik gertu irtetzen da, nondik Go\u00f1iko Altuetako muinora igotzen den. Basoa atzean utziz, aurreko tontorrak igarotzen dira, tontor nagusira igotzeko\nLizarragako mendatetik, ibilbidea luzea da, baina, goitierari dagokionez, oso erosoa. Sarasa lautada igarotzen da, Usabide, Eskalaborro eta Pe\u00f1a Blanca haitzen gainean, Bordas Viejas de Atazabaleko muino zabalaren aurrean kokatzeko. Toki honetan interesgarria da eskumatarantz desbideratzea, Trekua lepora iritsi, eta bertan dagoen trikuharria ikusteko, oso gertu Trekuaren benetako tontorra geratzen delarik. Ezkerretik, hegoaldeko tontorrera iristen da, eta, erdialdeko tontorretatik igaroz, tontor nagusira iristen da."}
{"id": "79610", "revid": "90799", "url": "https://eu.wikipedia.org/wiki?curid=79610", "title": "Euskal antzerkigintza", "text": "Euskal antzerkigintza, euskal antzertia edo euskal teatroa Euskal Herrian literatura arlo horretan egiten den jarduera da, eta, euskaraz, hizkuntza horretan egiten dena bakarrik eman dezake aditzera. Euskal antzerkigintzak fase historiko desberdinak izan ditu, pastoralen manikeismo tradizionaletik hasi eta nazioarteko ikus-entzunezkoen eragin zuzena duten joeretaraino.\nHistoria.\n1494. urteko estreinako aipamenetik, Europa osoan bezala, euskal antzerkigintza Kristautasunari estu lotuta ibili zen, eta bereziki landu ziren Eguberriaren eta Aste Santuaren gaiak. Euskal antzerkigintza XVIII. mendean hasi zen kristau mundutik aldentzen; Ilustrazio garaia zen, eta Euskalerriaren Adiskideen Elkarteak eta elkarte haren sortzaile Frantzisko Xabier Munibek bultzada handia eman zioten euskal antzerkigintzari. Hala ere, XIX. mende arte, ez zen osatuko aldentze hori.\n1915ean, antzerkigintza berpiztuko zuen Euskal Iztundea jaio zen Donostian. Antzerki eskola baten modukoa zen Euskal Iztundea, baina hori baino gehiago ere izan zen: antzerkiaren inguruan zebilen jendearen bilgunea, baita obrak sortzekoa, entseguak egitekoa... ere. Iztundea zuzentzeko katedra lortzen lehena Toribio Altzaga izan zen; hainbat motatako testuez gain, batez ere antzerki lanak idatzi zituen (osorik euskaraz idatzitako lehena, \"Aterako gera\" (1888)). Euskal Iztundeak sustatutako lanak Donostia eta Gipuzkoa osora hedatu ziren, baita Bizkaira ere gero, Resurrecion Maria Azkueren eskutik.\nKatalina Eleizegi \u00abeuskal antzerki modernoaren ama\u00bb-tzat hartu izan da. 1916an estreinatu zuen \"Garbi\u00f1e antzezlana.\" Ongi ezagutzen zuen Euskal Herria; bazter askotan ibilia zen, eta kultura handiko emakumea zen.\n1936ko gerra osteko urteetan, frankistek Euskal Iztundea itxiarazi zuten, eta Altzaga Ondarretan kartzelan sartu.\nXX. mendean, Francisco Francoren diktadurak euskal kulturari ezarritako errepresioak etenaldi larria ekarri zuen. Frankismoa bukatu aurretik, ordea, Euskal Herrian kultura mugimendu bizi eta indartsua sortu zen antzerki talde amateurren inguruan. Gabriel Aresti izan zen, 1960ko hamarkadan, euskal antzerkiaren berritzaile, gazteen antzerki taldeekin eta antzezleekin zuzeneko harremana zuela. Boterearen arbitrariotasunari eta Euskal Herriko moral tradizionalari aurka eginez, tradizioaren eta abangoardismoaren arteko sintesia egin zuen; \"herri antzerki iraultzailea\" egin zuela esan izan da. Xabier Letek dioenez, Arestiren \"Beste mundukoak eta zoro bat\" antzezlanarekin hasi zen euskal antzerkigintza berria.\nGaur egun, euskarazko literatura-generoetarik atzenduena dugu antzerkia.\nKronologia.\nDonostia Antzerki Sarian parte hartu duten antzezlanak urtero estreinatzen den euskarazko eskaintzaren erreferentzia fidagarria izaten da: 2021eko antzezlanak, 2020ko antzezlanak, 2019ko antzezlanak, 2018ko antzezlanak, 2017ko antzezlanak, 2016ko antzezlanak.\nSortzaileak eta antzezleak.\nAktoreak.\nAktore ezagunen artean, antzerkiaren arloan honako hauek aipatzekoak ditugu, besteak beste: Ramon Agirre, Ainhoa Aierbe, Anjel Alkain, Nagore Aranburu, Loli Astoreka, Klara Badiola, Juan Jos\u00e9 Ballesta, Ramon Barea, Olatz Beobide, Sara Cozar, Kike Diaz de Rada, Karra Elejalde, Antton Etxeberria, Isidoro Fernandez, Manex Fuchs, Ximun Fuchs, Ane Gabarain, Mireia Gabilondo, Aitziber Garmendia, Mikel Garmendia, Miren Gojenola, Asier Hormaza, I\u00f1ake Irastorza, Miren Ibarguren, Elena Irureta, Mikel Laskurain, Niko Lizeaga, Ander Lipus, Garbi Losada, Koldo Losada, \u00c1lvaro de Luna, Aitor Mazo, Mikel Martinez, Gorka Otxoa, Martxelo Rubio, Paco Sagarzazu, Jose Ramon Soroiz, Patxo Telleria, Oscar Terol, Carlos Sobera, Kandido Uranga..."}
{"id": "79611", "revid": "219", "url": "https://eu.wikipedia.org/wiki?curid=79611", "title": "F.T.I.", "text": ""}
{"id": "79612", "revid": "512", "url": "https://eu.wikipedia.org/wiki?curid=79612", "title": "Cenomaniar", "text": "Cenomaniarra (batzuetan ere Zenomaniar moduan idatzita, nahiz eta zuzena ez izan) Kretazeoko estaietako bat da. Orain dela 99,6 \u00b1 0,9 Ma eta 93,5 \u00b1 0,8 Ma artean hedatu zen. Aurreko estaia Albiarra izan zen eta ondoren etorriko zena Turoniarra. Kretazeo Berantiarreko lehenengo estaia izan zen."}
{"id": "79613", "revid": "61925", "url": "https://eu.wikipedia.org/wiki?curid=79613", "title": "Esquilacheren aurkako matxinada", "text": "Esquilacheren aurkako matxinada 1766an, Karlos III.a Espainiakoa errege zela, Madrilen egindako matxinada izan zen. Gutxi gorabehera 40.000 lagun matxinatu zirela kalkulatu da.\nFinantzetako idazkari Leopoldo Esquilachek bultzatuta, madrildarren janzkerari buruzko lege bat onartu zen, eta horrek piztu zuen matxinada; Kapa luzea eta hego zabaleko kapela aldatzeko legea egin zuten, gaizkileak ezagutzeko oztopo zirela argudiatuz, eta horien ordez, kapa laburragoa eta hiru puntako kapela erabiltzeko agindua ezarri zuten. Hala ere, benetako arrazoiak bestelakoak izan ziren: gosea, lehengaien prezio altuak eta Karlos III.ak ekarritako ministro atzerritarrari herritarrek zioten mesfidantza.\nEsquilacheko markesa erbesteratzean amaitu zen matxinada."}
{"id": "79614", "revid": "336", "url": "https://eu.wikipedia.org/wiki?curid=79614", "title": "Zenomaniar", "text": ""}
{"id": "79615", "revid": "512", "url": "https://eu.wikipedia.org/wiki?curid=79615", "title": "Turoniar", "text": "Turoniarra Kretazeoko estaietako bat da. Orain dela 93,5 \u00b1 0,8 Ma eta 89,3 \u00b1 1,0 Ma artean hedatu zen. Aurreko estaia Cenomaniarra izan zen eta ondoren etorriko zena Coniciarra. Kretazeo Berantiarreko bigarren estaia izan zen.\nIzena Alcide d'Orbignyk jarri zion Frantziako Tours hirian oinarriturik."}
{"id": "79616", "revid": "512", "url": "https://eu.wikipedia.org/wiki?curid=79616", "title": "Coniaciar", "text": "Coniaciarra (batzuetan ere Koniaziar moduan idatzita, nahiz eta zuzena ez izan) Kretazeoko estaietako bat da. Orain dela 89,3 \u00b1 1,0 Ma eta 85,8 \u00b1 0,7 Ma artean hedatu zen. Aurreko estaia Turoniarra izan zen eta ondoren etorriko zena Santoniarra. Kretazeo Berantiarreko hirugarren estaia izan zen.\nConiaciarra Euskal Herrian.\nArabako mendebaldeko lur eremu zabalan garai honetako dira."}
{"id": "79617", "revid": "23317", "url": "https://eu.wikipedia.org/wiki?curid=79617", "title": "Club de Remo Ciudad de Santander", "text": "Club de Remo Ciudad de Santander (euskaraz: \"Santander Hiriko Arraun Kluba\") Santanderreko arraun talde ohia da. Tosta finkoan, mota guztietako kategorian hartzen zuen parte: bateletan, trainerilletan eta traineruetan.\nUniformea.\nKamiseta zuria eta urdina dauka eta \"Virgen del Mar\" trainerua zuria da.\nHistoria.\nElkartea 1988an sortu zen Pedre\u00f1atik etorritako arraunlariekin. Urterik onenak berehala ezagutu zituen Kontxako banderara bi aldiz sailkatzean eta Kantabriako txapelketak irabaztean. Bereziki aipagarria izan zen 1993 urteko denboraldia, hurrengo urteko Ligarako egin zen sailkapenean laugarren postuan gelditu baitzen, Kontxara sailkatu eta Espainiako Txapelketan hirugarrena izateagatik.\n90. hamarkadaren azken urteetan arraunlari eskasiak bultzatuta beste klubekin elkartu zen, 1997an Santo\u00f1arekin eta 2001eta 2002an La Marucarekin.\nFederazio Ligak eratu zirenean igoerako play-offetan sartu zen lehen bi urteetan, 2003 eta 2004ean, baina ez zuen TKE Ligara igotzea lortu. Azken urteetan KAE 2 Ligan ibili ondoren 2011ean ez zuen trainerurik atera ahal izan eta taldea desegin zen. 2012an Club de Remo Santanderrek hartu zuen haren lekua.\nAntolaturiko estropadak.\nCiudad de Santanderrek antolatzen duen estropada nagusia Santanderko Bandera da."}
{"id": "79618", "revid": "512", "url": "https://eu.wikipedia.org/wiki?curid=79618", "title": "Santoniar", "text": "Santoniarra Kretazeoko estaietako bat da. Orain dela 85,8 \u00b1 0,7 Ma eta 83,5 \u00b1 0,7 Ma artean hedatu zen. Aurreko estaia Coniaciarra izan zen eta ondoren etorriko zena Campaniarra. Kretazeo Berantiarreko laugarren estaia izan zen.\nICSaren arabera \"Cladoceramus undulatoplicatus\" inozeramido bibalboaren agerpenarekin hasi zen garaia. Buakera \"Marsupites testudinarius\" krinoidearen desagerpenarekin markatzen da."}
{"id": "79619", "revid": "23317", "url": "https://eu.wikipedia.org/wiki?curid=79619", "title": "Club de Remo Pontejos", "text": "Club de Remo Pontejos (euskaraz: \"Pontejos Arraun Kluba\") Marina de Cudeyoko Pontejos auzoko arraun taldea zen. Egun KAE Ligan aritutakoa, \"Jose Luis Valdueza\" zen bere traineruaren izena.\nTosta finkoan, mota guztietako kategorian hartu izan du parte: bateletan, trainerilletan eta traineruetan.\nHistoria.\nElkartea 1964ko apirilaren 18an sortu zuten baina 1994 arte ez zuen trainerua atera. Zuzendaritza taldeko kide batzuk ez zuten begi onez ikusi trainerua atera eta eliteko taldea bihurtzea eta 1995ean taldea banatu eta harrobiarekin lan egingo zuen talde berria osatu zuten, Club de Remo San Pantale\u00f3n.\nCR Pontejosek aurrera jarraitu zuen bere traineruaren proiektuarekin eta emaitzak onak izan zituen, hainbat bandera irabazi eta txapelketa garrantzitsuak jokatuz, hala Espainiako txapelketak eta KAE Ligak. Urterik onenak 2005, 2006 eta 2007 izan ziren, bandera ugari irabazi eta Kantabriako txapelketan hirugarren egiteaz gain KAE Ligako seigarrena izan baitzen bi aldiz. 2008an, arazo ekonomikoak zirela eta ezin izan zuen KAE Ligan parte hartu eta desegin zen.\nGaur egun Ligetan parte hartzen ez duen arren kantabriarren arteko estropadetan aritzen da, Kantabriako txapelketan ere bai.\nBeteranoak.\n2012an sortu zuen trainerua eta urte berean ABE Traineruen Ligan bigarren postua lortu zuen, 2013an errepikatu zuena. Arraunlari beteranoekin osaturiko traineru kantabriar bakarra izan da urte hauetan eta podiumetik gertu ibili da urtero."}
{"id": "79622", "revid": "105290", "url": "https://eu.wikipedia.org/wiki?curid=79622", "title": "Eskalaborro", "text": "Eskalaborro Nafarroako mendi bat da, Andiako mendilerroan dagoena, 1228 metroko garaiera duena. Gertu daude Pe\u00f1a Blanca, Usabide eta Alto de las Bordas Viejas mendiak.\nAbiapuntuak.\nDorraotik abiatuta eta San Pedroko ermitatik igaroz, Lezitza labarrarekiko paraleloa den labar txiki batetatik igotzen da. Aitzorrotz eta Eskalaborro amildegietatik igaroz, Elordia mendatera iristen da. Pagomotxeta igotzen da, eta Lurgorriko portara jeisten da, Eskalaborrotik banatzen gaituena. Gailurretik jarraituz Aitzorrotzera iris daiteke.\nElordiko portu inguruan, Elordiko harria izeneko zutarria dago, bi metro baino gehixeagoko garaiera duena, eta, esaten denez, hemen utzi zuten jentilek."}
{"id": "79623", "revid": "336", "url": "https://eu.wikipedia.org/wiki?curid=79623", "title": "Xikotan", "text": "Xikotan (; ; ) Kurileen uhartediko errusiar uharte bat da. Bere hedadura 250 kilometro karratutakoa da. Kuril uharteetako gatazka dela eta, Japoniak bere bezala aldarrikatzen dituen lau uharteetako bat da. Hegoaldeko Kuril uharteetako taldean dago.\nGeografia.\nXikotan uhartea honako koordenatu geografiko hauetan dago:\nIpar-mendebaldean Kunaxir uhartea dago, Hegoaldeko Kurilen itsasarteak banandua, eta, hego-mendebaldean, Jabomai uharteak, Spanberg itsasarteak bananduak.\nAdministratiboki Sakhalingo oblastak kontrolatzen du."}
{"id": "79625", "revid": "688", "url": "https://eu.wikipedia.org/wiki?curid=79625", "title": "Arvydas Sabonis", "text": "Arvydas Romas Sabonis (Kaunas, Lituania, 1964ko abenduaren 19a - ) saskibaloi jokalari ohia da. 2,20 m garaierarekin, inoiz munduan egon den pibot jokalaririk onenetarikoa da aditu askoren ustez. 2011 urtetik NBAko Hall of Fame ezaguneko kidea da.\nHasierako urteak (1981-1987).\nSabonis 1982ko Caliko (Kolonbia) munduko saskibaloi txapelketan eman zen ezagutzera. 17 urterekin saskibaloi munduko aditu, entrenatzaile eta jarraitzaile guztien begiradak bereganatu zituen saskibaloian jokatzeko zituen dohain berezi eta fisikoei esker. Txapelketa horretan urrezko domina lortu zuen Sobiet Batasunarekin. 1983an Nantesen (Frantzia) jokatu zen Europako txapelketan brontzezko domina irabazi zuen, Sobiet Batasunean denen gainetik nabarmenduz. Urte horretan munduko junior txapelketan zilarrezko domina eskuratu zuen. 1985ean, Alemanian jokatu zen Europako txapelketan, urrezko domina irabazi zuen eta txapelketako jokalaririk onena izan zen. Adituen esanetan Italiaren aurka, final erdietan, jokatu zuen partida saskibaloilari batek inoiz jokatu duen partidarik onenetarikoa izan da. Hori ez zen selekzioarekin 1985ean lortu zuen urrezko domina bakarra, Koben jokatutako Joko Unibertsitarioetan urrezko dominarekin itzuli zen etxera. Sabonisen arrakasta, bere ibilbideko hasierako urte horietan, ez zen selekzio mailara murriztu. Zalgiris Kaunas taldearekin 1981ean fitxatu zuen eta Sobiet Batasunako ligan Moskuko TSKA taldearen nagusitasuna amaitu zuen, 1985, 1986 eta 1987ko ligak irabaziz. Sabonisen saskibaloirako dohain eta arrakastek berehala izan zuten oihartzuna AEBetan. NBAko hainbat talderen interesa piztu zuen eta 1985eko fitxaketetan, Atlanta Hawks taldeak 4. errodnan aukeratu zuen, baina hori guztia ezerezean geratu zen, artean oso gaztea zelako, 21 urte besterik ez zituen. 1986an, berriro aukeratu zuten fitxaketetan: Portland Trail Blazers taldeak aukeratu zuen 1. errondako 24. postuan. Haatik, ezin izan zuen jokatu NBAn politika zela medio, kontuan izanik jokalari sobietarra zela eta Sobiet Batasunetik kanpoko liga batean ezin zuela jardun.\nBaina hori ez zen bere ibilbidean izan zuen arazo bakarra. 1984an ezin izan zituen Los Angeleseko Olinpiar Jokoak jokatu Sobiet Batasunaren boikotarengatik. 1985. eta 1986. urteetan saskibaloiko Errekopa eta Europako Kopako finalak jokatu zituen, hurrenez hurren, eta biak ere galdu. Batik bat gogoangarria izan zen Jugoslaviako Zagrebeko Cibonaren aurka galdu zuen finala 1986an eta Drazen Petrovicekin izan zituen gorabeherak. Bien arteko lehia ez zen horretara mugatu eta Sabonisek mendekua hartzeko aukera izan zuen, urte horretan bertan, Madrilen jokatu zen munduko txapelketako final erdietan, Drazen Petrovicen Jugoslavia kaleratuz partida amaiera ikusgarri batean. Finalean berriz, David Robinson pibot ezaguna jokalaria zuen, AEBen aurka galdu eta gero, zilarrezko dominarekin konformatu behar izan zuen.\nHala ere, gorabehera guztien artean zerbait nabarmentzekotan, bere ibilbide guztia baldintzatu zuen lesioa azpimarratu behar da. Bere lehenengo urte horietan jokatu zituen gehiegizko partida eta zaintza eskasari esker Akilesen orpoa hautsi zuen 1987an, 18 hilabete saskibaloira jokatu gabe igaro zituelarik. Urte horretan Portlandera joan zen lesioa sendatzera eta bertako medikuek, jendearen ustearen aurka, Sabonisek berriz saskibaloira jokatzea lortu zuten, nahiz eta ezin izango zuen lehengo maila fisikoan jokatu inoiz.\nSabonisen itzulera (1988-1989).\n1988ko Udako Olinpiar Jokoaketan itzuli zen. 18 hilabete jokatu gabe eta lesionatuta egon ondoren, haren inguruan ikusmin handia sortu zen. Lehen partidan Jugoslaviaren aurka galdu zuten eta Sabonisen egoera fisikoa ez zela lehengoa erraz antzeman zen baina, txapelketa aurrera joan ahala, inork espero ez zuena gertatu zen. AEBen kontra Sobiet Batasunak final erdietan lortu zuen garaipenak saskibaloiaren historia aldatu zuen, NBAko jokalari profesionalei Joko Olinpikoetan parte hartzeko ateak ireki zizkielako. Porrot horren erantzule nagusia Arvydas Sabonis izan zen saskibaloiaren historiara igaro den partidan. Bide batez, Madrilgo Munduko Txapelketako arantza ateratzea lortu zuen David Robinson eta enparauan aurrean. Finalean Drazen Petrovic, Toni Kukoc eta Vlade Divacen Jugoslaviaren kontra Sabonisek, Sobiet Batasuna ordezkatuz, urrezko domina irabazi zuen, bere ibilbide oso eta oparoko garaipenik handiena.\n1988-1989 denboraldian, Zalgiris Kaunasen jokatu zuen, baina emaitzak ez ziren espero bezain onak izan. Ligan, bigarrenak izan ziren Kieveko Stroitel talde ukrainarraren aurka finala galdu ostean. Nahiz eta Sabonisek estatistikoki denboraldi bikaina egin, Errekopan ere huts egin zuen eta ongi hasi zen urtea gaizki amaitzeko 1989an Zagreben (Kroazia) jokatu zen Europako Txapelketan, sobietarrek brontzezko dominarekin konformatu behar izan zuten eta berriro lesionatu zen: hori oso golpe latza izan zen Sabonisentzat eta bere ibilbideko momenturik txarrenak pasa zituen bigarren aldi horretan.\nSabonis Espainian (1989-1995).\nForum Valladolid (1989-1992).\n80. hamarkadaren bukaeran eta 90. hamarkadaren hasieran, azken urteotako aldaketa politiko eta sozial garrantzitsuenen lekuko izan zen mundua eta nola ez, saskibaloia. Berlingo harresia erortzeak zuzenean eragin handia izan zuen saskibaloian eta are gehiago Sabonisen bizitzan: lituaniarra izanik, SESBean jokatzeari uko egin zion eta Perestroikari esker, atzerrian jokatzeko aukera izan zuen.\n1989-1990 denboraldian, Valdemaras Homicius lagun eta herrikidearekin batera, Valladolideko Forum Filateliko taldeak fitxatu zuen. Horrek izugarrizko aldaketa ekarri zuen talde txiki horri, jaitsiera postuetan ibiltzetik kanporaketak jokatzera pasa zelako. ACB ligak, Drazen Petrovicen martxa eta gero, izar berri bat aurkitu zuen.\nHiru urte egin zituen eta hiruretan Forum final laurdenetara sartzea lortu. 6., 7. eta 8. postuetan; baina 1992an Il Mesaggero di Romaren kontra, Korac Kopan jokatu zituzten final erdiak aipatu behar dira. Talde italiarrak diru askoren bitartez Dino Radja edota Ricky Mahorn bezalako izar handiak fitxatu zituen. Hala ere, nahiz eta Forum talde apal eta txikia izan eta final erdiak galdu, maila horretako talde handi eta dirudunari aurre egitea lortu zuten, Sabonisen lanari esker: hark taldean egin zituen zenbaki estatistikoak ACB ligako onenak izan ziren eta horrek ahalbideratu zuen Europako talde handi batek Sabonis fitxatzea.\nReal Madril (1992-1995).\n1992an Real Madrid taldeak Arvydas Sabonis fitxatu zuen, baina hori baino lehenago oso gertaera garrantzitsua gertatu zen: SESBa desegin eta Lituaniak independentzia lortu zuen. Horrek Sabonisi aukera eman zion saskibaloian jokatzeko, bere herrialdea ordezkatuz. 1992ko ekainean, Zaragozan, jokatu zen aurreolinpiarretan Lituania, Sabonis eta Sharunas Marciulonisen gidaritzapean, 1992. urteko Bartzelonako Olinpiar Jokoak jokatzeko sailkatu zen, Drazen Petrovic, Toni Kukoc, Dino Radja eta Velimir Perasovicen Kroaziari irabazita.\nBartzelonako Olinpiar Jokoetan Lituaniak brontzezko domina eskuratu zuen, Sobiet Batasuna ohia ordezkatuz joan zen taldeari partida erabakigarria irabaziz. Sabonisi domina hori irabazteak poz izugarria eman zion, horrek, Lituania bezalako herri txiki batentzat, esan nahi zuen guztiarengatik. Sabonisek maila ezin hobea eman zuen Jokoetan zehar.\nOlinpiar Jokoak amaitu eta gero, Real Madril talde espainiarrarekin hasi zen. Real Madrilek ACB ligan nagusi izateari utzi zion 1986an eta, F.C. Bartzelona eta Badalonako Juventut izan ziren talderik indartsuenak azken sei urteetan, baina Sabonisen etorrerarekin hori aldatu egin zen. Real Madrilek, Forumek ez bezala, txapelketak irabazteko aukera ematen zion eta alderantziz, Sabonisen bidez beste jokalariekin lortu ezin zituen garaipenak lortzeko beta zuen Real Madrilek. Ez batak eta ez besteak ez zuten aukera huts egin eta hiru urteren buruan bi ACB liga, Errege Kopa bat eta Euroleague bat lortu zituzten. Garaipen horiek lortzeko bidea ez zen erraza izan: lehen urtean ACB liga eta Errege Kopa irabazi zituzten baina, Euroleaguen Sabonisek berriro huts egin zuen, Bozidar Maljkovicen gidaritzapean zegoen Limoges talde frantziarraren kontra, Atenasen jokaturiko Lauko Finalean. Bestetik, saskibaloiko Real Madril taldea ekonomikoki ez zegoen unerik hoberenean eta hiru urtean taldea asko ahuldu zen. Momentu horretan, Sabonisen benetako balioa frogatu zen: 1994-1995 denboraldian izugarrizko urtea egin zuen eta azkenean Real Madrilek eta berak Euroleaguea irabazi, Zaragozan jokatu zen Lauko Finalean, eta azkenik Sabonisek Europan geratzen zitzaion txapelketa garrantzitsuena irabazteko aukera izan zuen eta azken arantza kentzekoa.\nHala ere, urte liluragarri hori ez zen hor amaitu. Kontuan izanik, Europa txikia geratu zitzaiola hamar urte lehenago eman ezin izan zuen pausoa eman zuen. Portland Trail Blazers talde estatu batuarrak fitxatu zuen eta 31 urterekin NBAn jokatzeko aukera suertatu zitzaion. Denboraldia biribiltzeko, 1995. urteko Europako Txapelketan, Lituaniaren selekzioarekin, zilarrezko domina irabazi zuen, inoiz jokatu den partidarik eta finalik eder, zirraragarri eta hoberenetariko batean, Vlade Divac, Pedrag Danilovic, Dejan Bodiroga, Alexandar Djorjevic, Zoran Savic eta Zjerko Paspaljen Jugoslavia izugarriaren kontra galdu ondoren. Sabonisek, beste behin, txapelketa bikaina jokatu zuen.\nNBAko abentura (1995-2003).\n1995-1996.\nAskok zalantzan jartzen zuten Sabonisek NBAn arrakasta izango zuela. Kontutan izanik, Sabonisen baldintza fisikoak ez zirela kirolari batentzat egokienak, lesioa zela medio, aditu batzuk pentsatzen zuten NBAko erritmoa gehiegizkoa izango zela Sabonisentzat. Sabonis berriro, erronka berri baten aurrean zegoen eta ez zuen hutsik egin bere inguruan sortu ziren zalantza guztiak uxatuz.\nKontuan izanik bere egoera fisikoa, taldeko entrenatzaileak, P.J. Carlesimok, programa berezi bat ezarri zion Sabonisi. Ez zen hasierako bostekoan irteten, eta bigarren eta laugarren laurden erabakigarriak jokatzen zituen, 24 minutu jokatuz. Liga aurrera joan ala, Portland Trail Blazers taldeari ez zitzaizkion gauzak ongi ateratzen ari eta P.J. Carlesimok Sabonisen programa aldatu behar izan zuen. Sabonis hasierako bostekora pasa zen eta taldean gauzak goitik behera aldatu ziren. Sabonisen gidaritzapean eta bere lanari esker, taldeak denboraldia oso ongi amaitu zuen eta playoffetarako sailkatzea lortu zuten. Apirilean hilabeteko rookierik hoberena izendatu zuten eta liga erregularrean 14,5 puntu eta 8,1 aldaratze eskuratu zituen 24,2 minutu, soilik, jokatuz. Playoffetan Karl Malone eta John Stockton bikote miragarriaren Utah Jazz taldearen kontra kalera joan ziren, lehengo errondan, baina 5 partidak jokatuz eta beti bezala Sabonisen erakustaldi berri batekin. Guztira, 23,6 puntu eta 10,2 aldaratze eskuratu zituen 35,4 minututan. NBA denboraldia amaitzeko, urteko bigarren rookie onenaren saria jaso zuen nahiz eta lehenengoa merezi aditu batzuen ustez, baina kontutan izanik 31 urte zituela jokalari beterano bati ematen ez ziren ausartu. 6.garren jokalari onenaren bigarren saria ere jaso zuen Toni Kukoc jokalari kroaziarraren atzetik. Urte horretan, 1996. urteko Atlantako Olinpiar Jokoetan, Sabonisek berriz Lituaniako selekzioarekin, bigarren aldiz, brontzezko domina lortu zuen. Hau Sabonisek Olinpiar Jokoetan lortzen zuen 3garren domina izan zen.\n1996-1997.\nSabonisen NBAko bigarren urtean, Portland Trail Blazersera jokalari berriak etorri ziren baina gauzak berdin jarraitu zuten. Emaitzak antzekoak izan ziren. Playoffetara sartu zen taldea eta 1. errondan kalera joan ziren Shaquille O'Nealen Los Angeles Lakersen kontra. Sabonisek denboraldi honetan, aurrekoan bezala, 24 minutu jokatzen zituen partiduko 13,4 puntu eta 7,9 aldaratze lortuz. Aipatzekoa da denboraldi honetan, gero urteetan errepikatu zen kirol lehia berri bat sortu zela Sabonis eta Shaquille O'Nealen artean. O'Neal ordurako munduko pibotik onena zen eta Sabonisentzako erronka berri bat.\n1997-1998.\nHirugarren urtean Portland Trail Blazersek entrenatzailez aldatu zuen. P.J. Carlesimoren ordez Mike Dunlevy fitxatu zuten. Mike Dunlevyrekin Sabonisek minutu gehiago jokatu zituen, 32 partiduko, eta ondorioz estatistikoki ere gorakada egin zuten Sabonisen zenbakiek, 16 puntu eta 10 aldaratze. Estatistikoki bere NBAko ibilbideko zenbakirik hoberenak lortu zituen, baina taldeak berdin jarraitu zuen. Urte honetan ere, playoffetan 1. errondan kaleratuak izan ziren eta aurreko urtearen moduan Los Angeles Lakersen aurka. Sabonisek, berriz egin behar izan zion aurre Shaquille O'Nealen haize erauntsiari emaitza eskasak lortuz.\n1998-1999.\n1998-1999 denboraldia, NBAren historian, lockoutaren urtea izango da. Jokalarien grebarengatik liga erregularraren 82 partida jokatu beharrean, 50 bakarrik jokatu ziren. Urte honetan, Portland Trail Blazersen mailak gorakada nabarmena izan zuen. Taldeak aurreko urteetan baino sendotasun handiagoa erakutsi zuen liga \"motz\" honetan eta garaipen ehunekoak gora egin zuen nabarmen, %55aren portzentajea izatetik %70 izatera pasa ziren. Gorakada horretan Sabonisek zer esan handia izan zuen. Taldean ez zegoen jokalari bat besteengandik bereziki nabarmentzen zenik, baina Sabonis zen taldeko erreferentzia nagusietako bat, 27 minututan 12,1 puntu eta 7,9 aldaratzerekin. Guzti honengatik, Portland Trail Blazers mendebaldeko finala jokatzeko sailkatu zen, oraingo honetan, Karl Malone eta John Stocktonen Utah Jazz taldea kaleratuz. Finalean, Tim Duncan izar berriaren eta David Robinson \"lagun zaharraren\" San Antonio Spursen kontra kalera joan ziren.\nBestetik aipatu behar da, kontuan izanik denboraldia motza izan zela eta urte horretan bertan Zalgiris Kaunasek Euroleaguea irabazi zuela, lituaniar jokalari gazte berrien eskutik, Sabonis azkenekoz Lituaniarekin, Frantzian jokatu zen Eurobasketa jokatzera animatu zen. Txapelketa bikaina egiten ari zirenean (gero txapelduna izan zen Italiaren aurka garaipen erraza lortu zuten) ezustean, final laurdenetan, Espainiak kaleratu zituen, Sabonisi egindako defentsa bikainari esker.\n1999-2000.\nUrte bat lehenago, ikusi zen Portland Trail Blazers lana ongi egiten ari zela, hobetu zutela eta NBAko eraztuna irabazteko hautagaietako bat zela. Baina, arazo baten aurrean zegoen. Sabonis zahartzen ari zen eta Bob Witsitt, General Managerak bazekien Portland Trail Blazersen aukerak Sabonisen eskutik pasatzen zirela. Bob Witsittek bere inguruan talde garaile bat egin zuen, horretarako izarrak izan ziren eta izaten jarraitzen zuten jokalari beteranoak fitxatu zituzten, Michael Jordanen alboan, Chicago Bullsen, 6 eraztun irabazi zituen Scotie Pippen, Atlanta Hawksen izarra izan zen Steve Smith edota Seattle Supersonicsen urte onak egin zituen Detlef Scrempf jokalari alemaniarra besteak beste. Gainera, taldean beste urteetako jokalari askok jarraitu zuten. Adituen arabera, inoiz egon den talderik hoberenetarikoa bildu zen Sabonisen inguruan. Hala ere, arazo bat zegoen, taldea beteranoegia zen eta zalantzan zegoen nola iritsiko ote ziren momentu erabakiorretara.\nLiga erregularrean oso ongi ibili ziren, nahiz eta ez izan onenak. Hor Sabonisek 25,6 minututan 11,8 puntu sartu eta 7,8 aldaratze hartu zituen. Urte horretan, liga erregularreko talderik onena, Shaquille O'Neal eta Kobe Bryanten gidaritzapean, Los Angeles Lakers izan zen. Beraz, playoffetara begira, Los Angeles Lakers vs Portland Trail Blazers, Shaquille O'Neal vs Arvydas Sabonis, Kobe Bryant vs Scotie Pippen, norgehiagokak mahai gainean zeuden eta ez zuten hutsik egin. Biak mendebaldekoak izaki, konferentziako finala jokatu zuten, inoiz NBAko historian ahaztuko ez den finala. Joko, jokalari eta mailaren aldetik, ikusi den finalik ikusgarrienetako eta historikoenetako bat jokatu zuten. Shaquille O'Neal urte horretan egon zen mailan, historian, saskibaloilari gutxi egon dira. Sabonisen erronka izugarria, ezinezkoa zen. Hala eta guztiz ere, Sabonisek, Shaquille O'Neal geratzeko, egin zituen lanak defentsan ikustekoak izan ziren. Azkenean 7. partidura iritsi eta garaipena Portland Trail Blazersen esku zegoenean, taldea azken laurdenean, blokeatuta geratu zen eta 17 puntutako errenta ezerezean geratu zen, historian egon den partida bukaerarik harrigarrienetako batean. Gauzak honela, Los Angeles Lakersi bidea libre geratu zitzaion eta NBA irabazi zuten. Portland Trail Blazersek eta Sabonisek aukera historikoa galdu zuten NBA irabazteko.\n2000-2001.\nSabonis berriro saiatu zen NBAko liga irabazten, baina taldeak ez zuen aurreko bi urtetako mailan jokatu. Liga erregularrean ez zituzten hainbeste garaipen lortu, nahiz eta ongi ibili eta playoffetarako erraz sailkatu. Sabonisen estatistikak zerbait jaitsi ziren. Minutu gutxiago jokatzen zituen 21 partidako eta 10,1 puntu eta 5,4 aldaratze hartu zituen. Playoffetako 1. errondan, berriro ere, Los Angeles Lakersen harresiaren kontra jo zuen Portland Trail Blazersek eta taldeari neke fisikoa eta batik bat psikologikoa nabaritu zitzaion. Urte honetan, Sabonisek urte baterako erretiroa hartu zuen.\n2002-2003.\nHandik bi urtera, NBAn azkenekoz jokatzera animatu zen egin zioten diru eskeintza onari esker. Baina egoera ez zen bera, Maurice Cheeks zen entrenatzaile berria eta taldean aurpegi berriak zeuden. Partidako 15 minutu besterik ez zituen jolasten, baina minutu horietan ematen zuen maila ezin hobea zen. 6,1 puntu eta 4,6 aldaratzerekin denboraldi txukuna egin zuen eta Portland Trail Blazersek playoffetara sailkatzea lortu zuen arazorik gabe eta denboraldi ona eginez. Playoffetan, Dirk Nowitzki alemaniarraren Dallas Mavericksen kontra kalera joan ziren 1. errondan. 7. partidan joan ziren kalera eta Sabonisek, beste behin oso ongi jokatu zuen taldeko hoberena izan zelarik. Hor amaitu zen Sabonisen ibilbidea NBAn.\nSabonisen azken lezioa (2003-2004).\nSaskibaloia utzi baino lehenago, Sabonisek azken urtean Lituaniako ligan jokatu zuen, bere etxeko Zalgiris Kaunas taldean. Hasi zen taldean amaitu zuen bere ibilbidea. 2003-2004 denboraldian Zalgiris Kaunasek Euroleaguea ere jokatu zuen eta ikusmina sortu zen 39-40 urteko Sabonis zaharrak, 9 urte geroago Europan, nola jokatzen zuen ikusteko. Denak harri eta zuhur utzi zituen. Bere azken lezioa izan zen. Izugarrizko txapelketa egin zuen eta jokatu zuen pabiloi guztietan txalo zaparrada jaso zuen. Hori izan zen, Europak inoiz eman duen historiako saskibaloilari onenetako bati, zaleek egin zioten omenaldia. Lezioak non nahi eman zituen, Moskun, Malagan, Bolonian, Tel Aviven eta beste hainbat lekutan. Azkenean, liga erregularreko jokalari baliotsuena izan zen. Ez zen jokalari onenena hor bakarrik izan, Top 16an ere jokalari baliotsuenaren saria irabazi zuen. Final laurdenetan Tel Aviveko Maccabiren kontra kalera joan ziren, baina Tel Aviven saskibaloi zaleek erraz ahaztuko ez duten partidan. Urte horretan, Sharunas Jaskevicius lituaniarraren Maccabi oso ongi jokatzen ari zen eta faboritoa zen txapelketa irabazteko. Hala ere, Final Fourera sartzeko azken pausoa eman behar zuten eta Zalgiris Kaunas garaitu. Denek pentsatzen zuten garaipena erraza izango zela baina, ez zen horrela izan. Sabonisen gidaritzapean Zalgiris Kaunas Tel Aviveko Maccabi kaleratzekotan egon zen, Zalgiriseko jokalari batek jaurtiketa libre erabakiorrak huts egin zituen arte. Gero Final Fourean israeldarrak geldiezinak izan ziren eta Euroleaguea irabazi zuten. Sabonisek erretiro hartu baino lehenago Lituaniar liga irabazi zuen Lietuvos Rytas Vilniuseko taldearen aurka eta horrela Sabonisek lasai garaipen batekin esan zion agur saskibaloiari.\nBere jokoaren ezaugarriak.\nBere garaipen eta estatistiken gainetik, Sabonis jokalari berezia izan da bere jokatzeko eragatik. Historian zehar, garaipen gehiago edo estatistika hobeak dituzten jokalariak egon badira. Baina, garaipenak, estatistika eta saskibaloian jokatzeko modua hain ongi uztartzen dituen jokalari gutxi egon dira, hainbeste ezaugarri dituen jokalaririk ez baita inoiz egon. Erasoan zein defentsan bikaina zen. Fisikoki dohai ezin hobeak zituen jokalaria, bere garaian, Europan ohikoa ez zen indarra eta abiadura zituen 2,20 metroko saskibaloilaria izan zen. Horrek europar saskibaloian izugarrizko iraultza ekarri zuen.\nHala ere, Sabonis zerbait izan baldin bada eta hitz batean definitu behar bada, haren jokatzeko era da: saskibaloiaren artista izan zen. Pase bikainak egiteko gaitasun berezia garatu zuen. Ohikoa zen, adibidez, Sabonis begiratu gabe, bizkar emanda, botearekin paseak ematen ikustea. Jokoa ikusteko eta ulertzeko dohai berezia zuen. Besteek ikusten ez zituzten zuloak ikusten zituen erasoan eta hortaz baliatzen zen bere eskumutur bikainari esker pase liluragarri, eder horietako bat emateko. Eskumuturra ez zuen bakarrik paseak emateko erabiltzen, baizik eta 4 edo 5 metrotik jaurtiketak sartzeko ere bai. Nork ez zuen Sabonis hiruko jaurtiketak sartzen ikusi? Horretan ere trebea zen. Denetarik egiten zuen: jokoa inork ez bezala irakurtzeaz, ongi jaurtitzeaz etapase zoragarriak emateaz gain, defentsan jokalari gogorra zen. Garaieraz handia zen, baina hori ez zen aitzakia jokalari osoa izateko.\nHasierako urteetan, gaztea zelarik eta lesio famatua baino lehenago, Sabonis jokalari azkarra, fina eta salto boteretsuak egiteko gai zen. Horrek puntuak sartzeko, aldaratzeak hartzeko eta txapela beldurgarriak jartzeko aukera ematen zion, defentsan zein erasoan nabarmenduz. Bestetik, kontuan izan behar da, Sabonis gaztetxoa zenean joko antolatzailea zela. Horrek lagundu zion gero, paserako zuen gaitasuna garatzen. Horrela, aditu guztiak harri eta zuhur utzi zituen Sabonisen koordinazioak, fisikoak eta bere dohain bereziekin batera, saskibaloira jokatzeko zuen erraztasunak. Erraztasun horrek bazuen, bere jokoan, alde txar bat. Askok esaten zuten Sabonisek mutiritasun puntu batekin jokatzen zuela. Horrek ez zion laguntzen bere gaitasun guztiak azalaratzen. Hala ere, Sabonisen jokatzeko erak Europako saskibaloian iraultza ekarri zuen. Ez zen, fisikoa eta saskibaloirako gaitasun innatoak edo jaiotzetikakoak horrela uztartzen zituenik inoiz ikusi. Baina, lesio madarikatua etorri zen.\nLesioa eta gero, Sabonis ez zen izan inoiz lehengoa. Gizendu egin zen, abiadura moteldu zuen eta salto egiteko gaitasuna galdu. Guzti horrek bere jokoan eragina izan zuen. Bere lesioaren ondoren, Sabonisek saskibaloira jokatzea miraria izan zen eta jokatzeko era moldatu behar izan zuen egoera berrira egokituz. Sabonisek hor frogatu zuen batik bat kirol honetarako zuen jaiotzetikako gaitasuna. Kontuan izanik fisikoki ez zela lehengoa bere jokoa aldatu zen eta bere benetako balioa ikusteko aukera izan zen. Lehen ez bezala, bere kiloen bitartez abantailak sortzen ikasi zuen, lehen arraroa zen Sabonis bizkarrez jokatzen ikustea. Gero, handiagoa zegoela aprobetxatuz bere tamaina ezin hobeto aprobetxatzen ikasi zuen eta erasoan bi puntu, ia beti ziurtatzen zituen. Defentsan, bere aurkariak kikiltzen edo uzkurtzen zituen huts egiteak behartuz. Eta nola ez, bere saskibaloiaren jakinduria guztiaz baliatzen hasi zen. Lehen pase onak ematen zituen baina hemendik aurrera hasi zen bere saskibaloi lezioak ematen, jokoa sortuz, zuloak eraginez eta pase zoragarriak emanez, taldeko joko antolatzailea bailitzan. Era guztietako paseak eta asistentziak ematen zituen.\nBere jokatzeko erak mundu guztia liluratu zuen eta saskibaloiaren historian erantzunik gabeko galdera bat geratu zaigu. Zer izango zen, Sabonis lesionatu ez eta bere heldutasunera baldintza fisiko hoberenean iritsi izan balitz? Seguruaski Europako saskibaloiaren historiako jokalaririk onenetako baten aurrean egon beharrean, Munduko historiako jokalari onena izateko hautagai baten aurrean geundeke."}
{"id": "79626", "revid": "119347", "url": "https://eu.wikipedia.org/wiki?curid=79626", "title": "Zabalgoitia hotela", "text": "Zabalgoitia hotela Artziniegan (Araba) dagoen eraikina da. Juan Zabalgoitiak eraikiarazi zuen 1906an, Artziniegan 1861ean jaio eta Mexikon abeltzaintzan dirutza handia egin zuen indianoak. Proiektuaren egile, berriz, Mario Cami\u00f1a arkitektoa izan zen, Art Nouveau estiloaren eta, horren barruan, sezesionismo vienarraren jarraitzaile nagusienetako bat Bizkaian. Hain zuzen ere, joera horretakoa da eraikin hau, Euskal Herrian den erakuslerik gorenetako bat.\n2005eko martxoaren 21ean, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nEtxearen bolumena 21 metroko zabalera eta 15 metroko sakonera duen oinplano angeluzuzen batean oinarritzen da eta eraikinak hamaika bat metroko garaiera du. Bolumen horretatik, hiru fatxadetan, erdian, beste horrenbeste bolumen ateratzen dira, oinplanoaren ardatz nagusiak nabarmentzeko. Bolumen horiek desberdinak dira kasu guztietan: fatxada nagusikoa (HM) eta albo batekoa (HE) sendoagoak dira eta, horietan, baoen proportzioa handiagoa da, begiratoki antzekoak baitira, duten orientazio eguzkitsuarekin bat. Atzekoa, berriz (IE), presentzia gutxiagokoa da, eta baoak txikiagoak dira. Bolumen irten horiek ez dira atxikitako eraikinak, izan ere, fatxadaren material eta konposizio-elementu berberak dituzte. Aipatutako guztiaren estalkia oso konplexua da, teilatu-hegal handiekin. Lau isurkiko estalkia du oinarri, eta horri bolumen irtenak estaltzen dituzten faldoiak atxikitzen zaizkio. Erremate gisa, sabai-leiho bat du erdian, diseinu geometrikoko gailurreria duena, vienar erara.\nFatxada.\nFatxadaren konposizioari dagokionez, etxeak lau solairu ditu, behekoa, basamentu sendo baten itxura duena, beste bi solairu eta estalkipea. Beheko solairua zerbitzurako da, eta hori argi ikusten da beste solairuak ez bezalako tratamendua duelako: paramentua inklinatuta dago, ezponda baten antzera; solairu horretan bao/horma proportzioa txikiagoa da, eta harriaren tratamendua ere desberdina da. Goiko solairuetan, aitzitik, bao/horma proportzioa oso handia da, bereziki orientazio onena duten fatxadetan, batez ere, goitik beherako bao handiak daudelako, solairu biak lotzeko. Solairu biak hartzen dituzten bao jarraitu horiek zurezko arotzeriaz ixten dira eta, horietako asko, baita irudi geometrikodun burdinazko karelez ere, dena vienar estiloan. Hainbat elementu fintasun handiz landutako silarriz eginak daude: eskantzuak, basamentuko zokaloa eta inposta, goiko solairuetako baoen ingurua eta beheko ate-leihoburuak. Goiko solairuetan, horma-atalak tirolesa batez estalitako harlangaitzez ixten dira. Hori desagertu egiten da fatxada nagusian, bao handiak irekitzen baitira. Fatxada nagusi horretan, eskailera inperial bat dago, basamentuak sortzen duen koska gaindituz, lehenengo solairuan dagoen sarrerara eramaten duena.\nBarnealdea.\nEraikinaren egitura karga-hormez egina dago. Etxearen barruan bi daude, fatxada nagusiko eta atzeko fatxadako hormen paraleloak. Bi horma zentral horiek solairuak hiru hormartetan banatzen dituzte: zabalena sarreratik gertuen dagoena da, eta estuena erdikoa. Handienean, orientaziorik onena duenean (HM), etxeko espazio nobleenak edo garrantzitsuenak daude: ataria, egongelak, jantokia eta logela nagusiak. Erdiko hormartean pasabideak daude. Atzekoan, azkenik, nahastuta daude zerbitzuko espazioak eta logela eta eskailerak. Dena dela, ardatz zentral batek egitura hau zeharkatzen du zut, eta ardatz horren inguruan antolatzen dira etxeko ibilbideak: kanpoko eskailera inperiala igota, albo batetik atariaurre batera iristen gara, eta hortik, hurrenez hurren, atarira, atartera eta eskailerara, ardatzaren beste muturrean. Barrukoa, zurezko eskailera inperial bat da, altuera bikoitzeko espazioa hartzen duena eta koloredun beiratedun hiru leihok argiztatzen dutena. Eskailera horrek goiko solairuko erdiko zerrenda hartzen duen beste atarte batera eramaten gaitu. Gune hori sabai-leihoaren argia iragazten duen beirate handi baten bitartez argiztatzen da goiko aldetik, eta egur eta beirazko ateen bitartez bereizten da eskaileretatik.\nBarruko espazio eta konposizio-elementuak bat datoz fatxaden kalitatearekin. Nabarmentzekoak dira hormak erdiraino estaltzen dituzten zurezko panelak, sabaietako eskaiola-lanak eta beirateak. Paneletan forma geometrikoak erabiltzen dira, leku batetik bestera desberdinak. Eskaiolei dagokienez, era askotako elementuak daude (plafoiak, erlaitzak, moldurak...), denak joera Art Nouveau edo eklektikoen aldakiak. Beirateak eskaileraren espazioan eta goiko atartean erabiltzen dira, eta Amadeo Deprit beiragile bilbotarrak 1907an egindako proiektu baten emaitza dira, arte-balio handikoak.\nLursaila ixten duen burdin sareak ere vienar estiloko diseinua du, eta forma kubikoko pilare handi sendoak ditu ertzetan."}
{"id": "79628", "revid": "201", "url": "https://eu.wikipedia.org/wiki?curid=79628", "title": "Zombi", "text": ""}
{"id": "79629", "revid": "1491", "url": "https://eu.wikipedia.org/wiki?curid=79629", "title": "Maskarada (antzerki taldea)", "text": "\"Maskarada\" antzerki taldea izan zen, Bilbon eta 1980an sortutakoa, hamarkada hartan erreferentziazkoa izandakoa. Izan ere, euskaraz maila profesionalean apustua egin zuen lehendabizikoa izan zen.\nHasiera.\nLehenengo lanak umeentzat egin zituzten: \"\"Logalea zeukan ekilibristaren kasua\", \"Jimmy Pottolo eta zapataria\" eta \"Danbor magikoa\"\".\nArrakasta.\n1983an \"Tira jira bira\" kale ikuskizuna egin ondoren, hurrengo urtean arrakasta eskuratu zuten Dario Fo italiarraren lan baten egokitzapenarekin, \"Pistolaren begi zuri-beltzak\" alegia, Bilboko Campos Eliseos Antzokian estreinatutakoa. Hain zuzen ere, modu profesionalean eta euskaraz egindako lehen antzezlana izan zen.\nEmaitza hauek lortu eta gero, 1985ean beste estreinaldi arrakastatsua egin zuten, \"Gastibeltzaren karabinak\" lanarena, Marc Legasseren eleberriatik Bernardo Atxagak eta Oskorrik moldatutakoa.\nAzkenik, 1986an \"Harrizko Aresti hau\" aurkeztu zuten, Atxaga eta Oskorriren laguntzarekin berriro ere, eta 1987an Edorta Jimenezek idatzitako \"Gernika 16:30 BSO\" muntaketa handiko ikuskizuna.\n1988an Kontrabaxua monologoa jarri zuten martxan arrakasta handiarekin, aktore bakarra Mikel Martinez zela.\n1996an Oskorriren \"Landalan\" diskoaren kontzertuetan parte hartzen zuten.\nKrisialdia.\nHurrengo lanak xumeagoak izan ziren, eta gaztelaniaz ere egiteari ekin zioten (\"La importancia de llamarse Ernesto\").\nApurka-apurka taldea desegiten joan zen.\nTaldekideak.\nMikel Martinez, Patxo Telleria, Aitor Mazo, Carlos Panera, eta Aitzpea Goenaga taldekideen artean egon ziren. Jokin Oregi ere azken urteetan."}
{"id": "79630", "revid": "336", "url": "https://eu.wikipedia.org/wiki?curid=79630", "title": "Mizenas", "text": "Mizenas (grezieraz \u039c\u03c5\u03ba\u1fc6\u03bd\u03b1\u03b9 \"Myk\u00eanai\") greziar zibilizazioaren gune nagusienetako bat zen K.a. 2. milurtekoan, Greziako mendebaldearen zati handi bat domeinatzen zuen gotorleku militar bat. K.a. 1600 eta K.a. 1100 artean dagoen greziar historiaren garaiari mizenastarra deritzo, garai horretan Mizenas nagusi izatearen ohoretan. Nabarmendu beharrekoa da garai honetako biztanleek, euren buruari, akaiar deitzen ziotela, eta Greziar Heroikoak dira.\nTokia, gaur egun aztarnategi arkeologikoa, Atenasetik 90 kilometro hego-mendebaldera dago, Peloponeso penintsularen ipar-ekialdean. Garai historiko honetako arrastoak aurkitu dira Tirinto, Pilos, Orkomeno, Iolko eta Glan.\nHistoria.\nMizenasko akropolia edo \"hiri garaia\", uste denez, gotortua izan zen jada K.a. 1500ean, garai horretan dataturiko \"korridore hilobiek\" adierazten duten bezala.\nK.a. 1350 inguruan, akropoliko muinoko eta beste hurbileko muino batzuetako gotorlekuak, \"ziklopearra\" deritzon estilo batean berreraiki ziren. Estilo honen izenaren zergatia, erabili ziren harri blokeen tamaina zen. Hain handiak ziren, ezen geroagoko garaietan, Ziklope zeritzen begi bakarreko erraldoien lanaren fruitu zirela uste izan zen. Harresien atzean, oraindik horien zatiak ikus daitezkeenak, jauregi monumentalak eraiki ziren.\nGeroagoko garaietan, mizenastarrek alde batera utzi zituzten \"korridore hilobiak\" eta euren erregeak \"tholoi\" deritzen hilobi zirkular handietan lurperatzen hasi ziren, sarri, muinoen magalean. Handiena, Heinrich Schliemann arkeologo alemaniarrak aurkitu zuen, 1876an eginiko indusketetan. Askoz lehenago arpilatua, ez zen hilobia zela ohartu, eta Atreoren altxorra izena jarri zion.\nGeroagoko aurkikuntzek, Mizenasen, K.a. 3. milurtekotik jendea bizi zela adierazi dute, zibilizazio aurrehelenikoko jendea.\nMizenastar bizitzan eragin handia zuen erlijioak: geroagoko greziar panteoia, garai hauetan eratzen hasten da, greziarrek ekarritako jainko indoeuroparrekin: Zeus, Hera, Poseidon, Artemisa, Atenea, Hermes, Ares eta Dioniso. Santutasuna eta hildakoekiko beldurra adibideak dira, giza sakrifizioak egiten zizkieten jainkoei, Piloseko taulatxoen arabera, dena dela, dirudienez, errez identifika daiteke zibilizazio minoikoko Jainkosa Ama Handia, Potnian berpiztua, da-pu-ri-ti-jo (Labirintoko dama) tituluarekin.\nLehoien Atea, Mizenasko eraikinik ezagun eta bereizgarriena da, eta K.a. 1250 inguruan eraikia izan zen. 3 metro inguruko garaierako bi lehoi arrapala irudikatzen ditu. Garai horretan, Mizenas hiri oparoa zen, bere botere politiko, militar eta ekonomikoa, Kreta, Pilos (Peloponeso mendebaldean), Atenas eta Tebasera hedatzen zelarik.\nBaina, K.a. 1200ean, botere hau beherantz joaten hasi zen, eta, azkenik, deuseztua geratu zen doriarren ustezko inbasio baten ondoren. Tisameno, Mizenasko azken erregea, bere tropen buru hil zen gatazkan zehar. Dena dela, gaur egun, historialari batzuk, zalantzan jartzen dute inbasio hori benetan gertatu izana.\nMizenastar boterearen oroitzapenak, greziarren buruan jarraitu zuen hurrengo mendeetan zehar, eta Aro Iluna bezala ezagutzen zen. Homerori emandako Iliada eta Odisea olerki epikoek, mizenastar garaiaren oroitzapena mantendu zuten. Olerki horietan, Agamemnon, Mizenasko erregea, greziarren buruzagi bezala agertzen da Troiako Gerran.\nGarai klasikoaren hasieran, Mizenas berriz populatua izan zen, lehenago izan zuen garrantzia berreskuratu ez zuen arren. Mizenasek, Termopiletako gudua eta Plateako guduan borrokatu zuen Mediar Gerratan.\nK.a. 468an, Argoseko tropek Mizenas garaitu eta bere biztanleak kanporatu zituzten.\nHeleniar eta erromatar garaian, Mizenasko hondakinak, ikuskizun turistikoa ziren, gaur egun diren bezalaxe, eta herri txiki bat hazi zen \"merkataritza turistikoa\" probesteko. Baina, Erromatar Inperioaren azken garaietan, tokia utzia izan zen.\nIndusketak.\nMizenasen lehen indusketak, Pittakis arkeologo greziarrak egin zituen, 1841ean, Lehoien Atea aurkitu eta berrituz. 1874an, Heinrich Schliemannek, tokira iritsi eta indusketa osoago bat egin zuen. Schliemannek, Homeroren istorioak benetakotzat hartzen zituen, eta, beraz, liburu horietan oinarritu zen bere indusketetarako."}
{"id": "79631", "revid": "201", "url": "https://eu.wikipedia.org/wiki?curid=79631", "title": "Arrisku biologikoa", "text": ""}
{"id": "79633", "revid": "201", "url": "https://eu.wikipedia.org/wiki?curid=79633", "title": "Bioarrisku", "text": ""}
{"id": "79636", "revid": "1491", "url": "https://eu.wikipedia.org/wiki?curid=79636", "title": "Deabru Beltzak", "text": "\"Deabru Beltzak\" kale antzerki taldea da, Iturrialde auzoan (Bilbo) egoitza daukana baina munduan zehar oso sarritan dabilena. Izan ere, euskal talderik nazioartekoena dugu.\n1996an sortu ondoren hamar antzezlan egin dituzte, tartean umeentzako lanak daudelarik. Hain zuzen ere, azkenak \"Nora zoaz, Txanogorritxu?\" izenburua dakar eta publiko gazteenari begira egin dute, besteak beste Bixente Martinezen laguntzarekin.\nIkuskizunetan, hitzik gabe, musika, argi eta suekin jolasten dute, deabruenak ematen dituzten janzkera beltz eta makillatutako aurpegiekin beti ere. \n3.000 ekitaldi eginez, 80 ekitaldi berezi antolatu dituzte, 50 hiritan jaien zuzendaritza artistikoaz arduratu dira, munduko 35 talderekin aritu dira lankidetzan eta erankunde hauekin kolaboratu dute: Eusko Jaurlaritza, Ministerio Espa\u00f1ol de Educaci\u00f3n, Cultura y Deporte, Bilboko Udaleko Kultura Saila, Gouvernement du Qu\u00e9bec, Le Moulin Fondu, Le Forneau, Leioako Umore Azoka, Fest\u2019Arts Libourne, Fira de Teatre al Carrer de T\u00e0rrega, Arriola Kultur Aretoa, Chalon dans la Rue, Lekeitioko Nazioarteko Kale Antzerki Jaialdia, Portal 71 producciones culturales, Bizkaiko Foru Aldundia\u2026etc 5 kontinente eta 35etik gora herrialdetan egin dute lan, Euskal Herriko talderik nazioartekoena bilakatuz.\nKideak.\nEuskal Herriko hainbat antzerki taldetatik zetozen aktoreek sortu zuten 1taldea. Garbitxu eta Zesar A. Ogara kide nagusiak dira, taldea antolatzen dutenak, eta haiekin batera Katrin Schlegel, Raul Soriano, Gorka Goikoetxea, Asier Etxaniz, Aitor Villar, Alain D\u00edez, Aitor Fernandino eta Olatz Pagalday kide edo kolaboratzaile dituzte.\nLekeitioko Kale Antzerki Jaialdia.\nLekeitioko Kale Antzerki Jaialdiaren sustatzaileen artean \"Deabru Beltzak\" taldea dugu, Euskal Herri mailan mota honetako festibalik garrantzitsuena dena."}
{"id": "79637", "revid": "1491", "url": "https://eu.wikipedia.org/wiki?curid=79637", "title": "Antzerkiola Imaginarioa", "text": "Antzerkiola Imaginarioa (gaztelaniaz \"F\u00e1brica de Teatro Imaginario\" edo F.T.I.) Bilbon eta 1998an sortutako antzerki taldea da, abangoardioako lanak eskaini izan dituena. 2009an bukatu zuen ibilbidea eta 2010 urtean Khea Ziater sortu zuten.\nAnder Lipus antzerkigile eta aktorea taldeburua izan da, eta egoitza Bilbo Zaharra auzoan egon da.\nTaldekideen artean, Jon Gerediaga gidoilaria eta Miren Gazta\u00f1aga aktorea ditugu."}
{"id": "79642", "revid": "56334", "url": "https://eu.wikipedia.org/wiki?curid=79642", "title": "Lekeitioko Kale Antzerki Jaialdia", "text": "Lekeitioko Kale Antzerki Jaialdia kostaldeko herri bizkaitar hartan urtero 1989tik uztailaren lehen hamabostaldian burututako nazioarteko festibala da, itzal handikoa eta Euskal Herriko garrantzitsuena arlo honetan.\n\"Deabru Beltzak\" taldea jaialdiari estuki lotuta dago.\nHistoria.\n1979. urtean Lekeitio herrian \u201cTopaketak\u201d antolatu ziren. Antzerki topaketa haietan Danimarka, Italia eta Euskal Herriko taldeak bildu ziren euskal antzerki independentearen mugimenduari hasiera ematen. Horrela, Lekeitio da kale-antzerki garaikidearen hastapenaren lekukoa.\nHamar urte beranduago, 1989an, antzerkizale talde batek topaketa horietan bizi izandako esperientzia berreskuratzea eskaini zion udalari. Horrela sortu zen Lekeitioko Kale-Antzerki Nazioarteko Jaialdiaren aurreneko edizioa. Aurrekontu apal batekin jaialdiak hasierako urratsak eman zituen eta egitarauan ehun hankapaluen bilkura bat nabarmendu zen.\nJaialdia aitzindaria zen, Euskal Herrian kale-kultur arlo honetan lehenengoa baitzen. Kale eta plazetan oinarria izanda ere, zeruan, itsasoan, hondartzan\u2026 ere aurkitu du antzezlekua.\nBigarren jaialdiak, 1990an, munduari zabaldu zion atea, Frantzia eta Laponiako bi talde gonbidatuz. Nazioarteko joera hau urtez urte handitzen joan da. Gaur, bost kontinentetako taldeak Lekeitioko plazatik igaro dira. Togo, Ghana, Mozambike, Quebec, Argentina, Kuba, Txile, Bali, Turkia, Txekia, Italia, Alemania, Portugal, Errusia, Frantzia\u2026 izan dira jaialdian. Penintsulako eremu guztietatik ere hamaika antzerki talde hurbildu dira Lekeitiora. Honez gain, euskal antzerki talde ugarik hartu du jaialdia estreinatzeko plaza. Jaialdiak berak ekoizpen propioak estreinatu ditu aldizka, arrakasta handiz bai parte hartze aldetik, bai kalitate aldetik.\nItzal luzeko nazioarteko taldeak izan dira Jaialdi honetan: Royal de Luxe, Ilotopie, Plasticiens Volants, Trans Express Europa\u2026"}
{"id": "79643", "revid": "201", "url": "https://eu.wikipedia.org/wiki?curid=79643", "title": "Sabonis", "text": ""}
{"id": "79669", "revid": "6327", "url": "https://eu.wikipedia.org/wiki?curid=79669", "title": "Iparraldeko Bertsulari Xapelketa", "text": ""}
{"id": "79670", "revid": "119347", "url": "https://eu.wikipedia.org/wiki?curid=79670", "title": "2008ko Iparraldeko Bertsolari Txapelketa", "text": "2008ko Iparraldeko Bertsulari Xapelketa edo 2008ko Iparraldeko Bertsolari Txapelketa Iparraldeko Bertsulari Xapelketaren lehenengo edizioa izan da. Urriaren 18 eta azaroaren 15 bitartean ospatu zen. 16 bertsolarik hartu zuten parte eta guztira 3 finalaurreko eta finala ospatu ziren. 2008ko edizioaren leloa \"Ereiteko tenorea\" izan da. Finala Donibane Lohitzuneko Jai Alai pilotalekuan ospatu zen azaroaren 15ean.\nOrdura arte, Ipar Euskal Herriko bertsolariek urteetan zehar Nafarroako Bertsolari Txapelketan parte hartu izan zuten.\nAmets Arzallus izan da txapelduna, Sustrai Colina txapeldunorde eta Miren Artetxe hirugarren sailkatu direlarik.\nParte-hartzaileak.\nBertsolariak.\nOrotara 16 bertsolari izan dira Iparraldeko lehen txapelketan. Mixel Aire 64 urterekin eskarmentu handiena duena izan da. Gainerakoei dagokionez, batez bestez 21 urteko adina dute.\nSaioak.\nFinalaurrekoak.\nDonibane Garazi.\nDonibane Garaziko saioa lehenengo finalaurrekoa izan zen. 2008ko urriaren 18ko 17:00etan ospatu zen herriko zineman.\nLuhuso.\nLuhusoko saioa bigarren finalaurrekoa izan zen. 2008ko urriaren 25eko 17:00etan ospatu zen herriko salan eta 400 bertsozale inguru gerturatu ziren saioa ikustera.\nUrdi\u00f1arbe.\nUrdi\u00f1arbeko saioa hirugarren eta azken finalaurrekoa zen. 2008ko azaroaren 2ko 17:00etan ospatu zen herriko salan, 200 bat lagun hurbildu zirela.\nFinala.\nDonibane Lohitzune.\nFinala Donibane Lohitzunen ospatu zen, Jai Alai pilotalekuan, 2008ko azaroaren 15eko 17:00etan. 1.500 bat lagun bertaratu ziren."}
{"id": "79671", "revid": "1105", "url": "https://eu.wikipedia.org/wiki?curid=79671", "title": "2008ko Iparraldeko Bertsulari Xapelketa", "text": ""}
{"id": "79683", "revid": "1491", "url": "https://eu.wikipedia.org/wiki?curid=79683", "title": "Jean Mixel Bedaxagar", "text": "Jean Mixel Bedaxagar, (Urdi\u00f1arbe, Zuberoa, 1953ko uztailaren 7a) euskal kantaria da. Kantuari ekin baino lehenago, dantzari ibili zen, eta hiru zuloko txirula nahiz ttun-ttuna jotzen ere jarduten du.\n1976an kantatu zuen jende aurrean lehendabizikoz, eta 1983an argitaratu zuen lehen diskoa, \"Xiberoa\" izena duena. 1984an berriz, \"Euskal Herriko Soinu Tresnak\" disko kolektiboan parte hartu zuen, txirula eta ttun-ttuna jotzen. Honen ondoren, osasun arazoen ondorioz, kantuari utzi zion denboraldi luze batetarako. Hala ere, 1988an Agosti Xaho euskaltzalearen bizitzan oinarritutako pastorala idatzi zuen. Honez gain, \"Ama\" izeneko ikuskizuna ere prestatu zuen, Etxahun-Iruriren eta Gaiarreren omenezkoa. Kantura ere itzuli zen 1995ean, urte honetan, \"Otea lili denean\" diska kaleratu zuen eta. 1996ean berriz, \"Bedaxagar\" diskoa kaleratu zuen.\nBiografia.\nDantzari, txirula jotzaile eta kantari: ordena horretan garatu da artista gisa Jean Mixel Bedaxagar (Urdi\u00f1arbe, Zuberoa, 1953). Zuberoako maisuengandik (Etxahun-Iruri, Attuli, Pette Napoleon...) ikasitako kantatzeko manera errespetatuz baina bere estiloa emanez, ahozko tradizioaren ordezkari nagusietako bat da Bedaxagar. Bost disko argitaratu ditu -Xiberoa (1983), Otea lili denean (1995), Bedaxagar (1996), Au\u00f1amendi (2009) eta Belatxa (2015)-, eta Agosti Xaho pastorala idatzi du.\nDantzari familia batean jaio zen Jean Mixel Bedaxagar, Urdi\u00f1arbeko Garraibi auzoan, eta aita, osaba eta aitonaren bideari jarraituz bera ere dantzari hasi zen. Bospasei urte zituela Soh\u00fctako maskaradak eman ziren Urdi\u00f1arben, eta txirularen soinuak liluratu egin zuen Bedaxagar. Baina 17 urte bete arte ezin izan zuen bere lehen txirula eskuratu, lehen soldataren diruarekin ordainduta. Copain eta Agerret mauletarrak eta Pierre Bordazarre Etxahun Iruri izan zituen maisu, eta gero Garat Arhanerekin anitz ibili zen maskaradetan eta festetan jotzen.\nKantari hogeitaka urterekin hasi zen, ostatuetan, baina 1976an parte hartu zuen Donostiako belodromoan egindako 24 ordu euskaraz jaialdian, milaka lagunen aurrean. Haatik, leku jendetsuetan baino maiteagoa du ostatuetan kantatzea. \"Hori da nire ustez akademia, han trankil egoten da, petto bat, hankasartze bat eginik, bi ardo tragoren artetik erraz pasatzen da, eta han diat gehien ikasi\". Zuberoako kantatzeko manera atzematea ez zitzaion erraza gertatu, \"zeren eta ez diagu entzuten orain lehen bezala igandetan ostatuetan; lehen aisa ikasten zuten kantatzen herriko usantza batean eta batere bortxatu gabe, entzutearen entzutez. Nik berriz behar ukan dut jendearengana joan eta zaila izan da\".\nEtxahun Iruri eta Etxahun-Topeten omenez egindako Etxahun-Etxahun disko kolektiboan (IZ, 1980) parte hartu ondoren, lehen diskoa 1983an kaleratu zuen, Xiberoa (Elkar), Bedaxagarrek maiteen zituen eta bere ahotsara ondoen egokitzen ziren kantu zaharrez osatua: \"Hartzaren kantoria\", \"Oi xarmagarria\", \"Arrainak eijer begia\"... Hurrengo urtean, Euskal Herriko Soinu Tresnak disko kolektiboan hartu zuen parte, txirula eta tuntuna joz. Osasun arazoak zirela medio, jendaurrean kantatzeari utzi zion hainbat urtez, eta 1995ean Otia lili denean diskoarekin (Elkar) itzuli zen, erromantze zaharrak (\"Xori erresi\u00f1ula\", \"Igande arrats ezti\u00f1o batez\", \"Zu zira zu\", \"Atharratze jauregian\"...) -\"hauek dira gure klasikoak, euskal literaturaren poesia klasikoa, beste herrietakoen pare daude, eta eskolan ikasi beharko lirateke\"- eta berak sortutako bi kantu bilduz: \"Nafarroa\" eta \"Gerezitziak lilitan\". Bi kantuok 1988an Urdi\u00f1arben taularatutako Agosti Xaho pastoralerako idatzi zituen Bedaxagarrek -bera izan zen pastoralaren egile eta sujeta-. \"Baionako poeta batek gaskoiz idatzitako Xahori buruzko poema bat irakurri nuen (...). Poemak dioenez, batzuek eroa zela esaten zuten, besteek poeta zela eta beste batzuek profeta zela. Gizon hori nire antzekoa zela erabaki nuen\". Diskoko kantu gehienak a cappella emanak ziren, baina pianoa, txirula, gaita eta hari tresnak ere erabili zituzten.\nBedaxagar hirugarren diskoa (Fonti Musicali Ikerfolk, 1996) zuzenean grabatu zuen, Altzabehetiko elizan (Zuberoa), Niko Etxart (ahotsa), Junes Xuburu (ahotsa), Mikel Urbeltz (arrabita) eta Jean Michel Barreixekin (atabala), eta herri kantuak (\"Kadrilla\", \"Berterretxen hiltzea\") eta dantzarako piezak (\"Hegi\", \"Martxa-Godalet dantza\", \"Bralea\") jasotzen ditu.\n2000. urtean Ama aurkeztu zuen Bedaxagarrek, Etxahun Iruri eta Julian Gaiarreren omenez kantu tradizionak, herri musika eta opera tartekatzen zituen ikuskizuna. Maulen estreinatu zen, ekainean, eta uztailean Iru\u00f1ean taularatu zen.\nHainbat urte igaro ziren hurren diskoa kaleratu aurretik. 2009ko urrian plazaratu zuen Au\u00f1amendi (Elkar), non besteak beste, berak sortutako hiru pieza grabatu zituen Bedaxagarrek: \"Orreagako artzainak\", \"Barkoxeri\" eta \"Etxahun plaza gizona\". Erramun Martikorenak, Mixel Arotzek, Amaren Alabak taldeak eta Joha\u00f1e Bedaxagar semeak lagundu zioten diskoan.\nKanturako zaletasun ikaragarria du Urdi\u00f1arben lantegia duen arotz horrek, eta jendaurrean abesten eta txirula jotzen segitzeko asmoa du. \"Kantagintza osotasuna da. Gure herria orekatua izateko, behar ditugu bi bideak jarraikiarazi, kreazionea eta antzinatik egina. Ez dio batek besteari eman behar lehentasuna, biak behar dira maila berean. Segur naiz horri esker mendez mende iraun dugula eta iraunen dugula. Gehientasuna rockari emanez gero -beste guztiak bazter utziz- denbora labur batez iraunen dugu. Antzinakoari begira, berriz, inguruko aragoarrei eta biarnoarrei bezala gertatuko zaigu, desagertuko gara\"."}
{"id": "79686", "revid": "1712", "url": "https://eu.wikipedia.org/wiki?curid=79686", "title": "Cynara cardunculus", "text": ""}
{"id": "79687", "revid": "1712", "url": "https://eu.wikipedia.org/wiki?curid=79687", "title": "Cynara scolymus", "text": ""}
{"id": "79694", "revid": "336", "url": "https://eu.wikipedia.org/wiki?curid=79694", "title": "Hauteskunde sistema", "text": "Hauteskunde sistema hauteskundeetan lortutako emaitzak erakunde politikoetan islatzeko mekanismoa da. Beste modu batean esanda, boto kopurua eserleku kopuru bihurtzeko formula matematikoa da.\nZentzu zabalean, hauteskunde sistema bi daude: gehiengozko sistemak eta sistema proportzionalak. Sistema konkretu bat multzo batean sartzeko bere osagaiak izan behar dira kontuan.\nHauteskunde sistemen osagaiak.\nHauteskunde sistemak aztertzeko orduan, bost osagai hartzen dira kontuan zientzia politikoetan:\nHauteskunde barrutia.\nHauteskunde barrutia da osagairik erabakigarriena. Eserleku kopuru jakin bat aukeratzen duen hautesle multzoa da. Gehienetan lurralde administrazioko unitate bati lotua egon ohi da (adibidez, probintzia, eskualde, konderri, etab.) baina batzuetan bestelako argudioak erabiltzen dira barrutiak osatzeko (enpresa, alderdi edo taldeetan egiten diren hauteskundeetan, adibidez, kargua, adina, lantaldea edo bestelakoak har daitezke kontutan).\nZenbait kasutan hauteskunde barruti bakarra dago. Horren arabera boto guztiak batera kontatzen dira eta eserleku guztiak banatzeko boto guztiek balio dute. Sistema hau Israeleko hauteskunde orokorretan erabiltzen da besteak beste. Kasu gehienetan, ordea, parlamentua aukeratu behar duen lurraldea unitate txikiagotan zatitzen da eta horietako bakoitzari eserleku kopuru jakin bat ezartzen zaio.\nHauteskunde barrutien tamainari dagokionez, eserleku bakarrekoak edo eserleku ugarikoak izan daitezke. Lehenengoetan barruti bakoitzean eserleku bakarra aukeratzen da eta boto gehien lortzen dituenak irabazten du. Bigarrenean, aldiz, barruti bakoitzak bi eserleku edo gehiago izaten ditu eta aukeraketa nolabaiteko sistema proportzional baten bidez egin ohi da.\nEserleku bakarreko hauteskunde sistemaren adibide garrantzitsuena Erresuma Batua da (Komunen Ganberarako egiten diren hauteskundeetan). Bertan, konderri bakoitzak ordezkari bakarra izendatzen du. Eserleku ugariko sistemak zabalduago daude Europan zehar; adibidez, Gasteizko legebiltzarra aukeratzeko hiru barruti daude eta bakoitzak 25na eserleku aukeratzen ditu.\nHauteskunde barrutien tamainak (bertan aukeratzen den eserleku kopuruak) erlazio zuzena dauka ordezkaritzaren proportzionaltasunarekin. Horrela, barruti handiagoetan (10-11 eserleku baino gehiago aukeratzen direnetan) proportzionaltasuna handitu egin ohi da (beste osagaiak kontuan izan gabe). Aldiz, barruti txikiagoetan (5 eserleku baino gutxiago aukeratzen direnetan) proportzionaltasuna murriztu egiten da.\nHauteskunde formula.\nFormula eserlekuak banatzeko operazio matematikoa da. Bi taldetan banatzen dira: gehiengozko formulak eta proportzionalak. Bakoitzak bere logika jarraitzen du; lehenengoak baztertzea bilatzen du, bigarrenak banatzea.\nGehiengozko formulak.\nFormula hauen helburua boto gehien lortu dutenei jokoan dauden eserleku guztiak ematea da. Formularik ohikoena eta errazena ingelesez First-Past-the-Post deitutakoa da (euskaraz, \"Lehenengoak postua eskuratzen du\"). Erresuma Batuko hauteskunde orokorretan konderri bakoitzean formula hau erabiltzen da; boto gehien lortu duenak jokoan dagoen eserlekua hartzen du, beste hautagai guztiak kanpoan utziz.\nBeste kasu batzuetan, gehiengoaren babesa bultzatzeko, bi itzulitako formula erabiltzen da: hauteskundeetan boto gehien lortzen duten bi hautagaiek bigarren itzuli bat egiten dute. Horrela, aukeratzen denak botoen %50a duela segurtatzen da. Sistema hau, besteak beste, Frantziako hauteskunde orokorretan erabiltzen da. Honen aldaera bat Australian erabiltzen da; bertan itzuli biak egun banatan egin beharrean batera egiten dira, hautesleak hautagaiak lehentasunaren arabera sailkatzen ditu eta.\nFormula proportzionalak.\nFormula hauek hautesleek egindako aukeren isla gauzatu nahi dute. Jasotako botoak era proportzionalean eserleku bihurtu nahi dituzte. Hemen ere bi azpimultzo banatzen dira:\nHondar handienaren formulak.\nKuota kalkulatzen da formula hauetan, hau da, eserlekua lortu ahal izateko jaso beharreko gutxieneko boto kopurua. Alderdi bakoitzak lortutako botoak kuotaz zatitzen dira eta zenbaki osoak besteko eserlekuak ematen zaizkio alderdiari. Soberan gelditzen diren eserlekuak dezimal edo hondar handiena dutenetik txikienera dutenetara banatzen dira.\nFormula hauen aldaera berezienetakoa Irlandan eta Maltan (besteak beste) erabiltzen den Single Transferable Vote (euskaraz \"Boto bakar transferigarria\") deiturikoa da. Hemen, alderdiak aurkeztu beharrean hautagaiak aurkezten dira eta boto emaileak lehentasunaren arabera sailkatzen ditu. Lehenengo botoak zenbatuta kuotara heldu den hautagai bakoitzari eserleku bana ematen zaio. Banatu gabe gelditu diren eserlekuak banatzeko, bigarren botoak zenbatu eta ponderatzen dira eta horrenbeste aldiz errepikatzen da prozedura bera eserleku guztiak banatu arte.\nMedia altuenaren formulak.\nMedia altuenaren edo zatitzaileen formuletan, alderdi bakoitzak lortutako boto kopura zatitzaile zerrenda batez zatitzen da taula batean. Eserlekuak banatzeko taula horretako zenbakirik handienak hartu eta dagokion alderdiari horrenbeste eserleku ematen zaizkio. Serie edo zerrenda desberdinak daude baina ezagunenak D'Hondt (zenbaki jarraiak hartzen dira: 1, 2, 3, 4, 5, etab.) eta Saing Lag\u00fce (zenbaki bakoitiak hartzen dira: 1, 3, 5, 7, 9...) dira. D'Hondt seriea erabiltzen da, adibidez, Hego Euskal Herriko hauteskunde gehienetan (udalekoak, autonomikoak, foralak...).\nBoto egituraketa.\nBotoak emateko prozedura da. Gehien zabaldutako egituraketa boto bakarra da: hautesle bakoitzak boto bakarra eman dezake, bai hautagai bakar bati (gehiengozko sistemetan) bai zerrenda bati (sistema proportzional gehienetan). Aldiz, beste zenbait eratako egituraketan ere badaude. Boto preferentzialetan (goian aipatutako Irlanda edo Maltako kasuetan adibidez) hautesleak hautagaiak lehentasunaren arabera sailkatzen ditu. Boto anitzean (Espainiako senatua aukeratzeko erabiltzen da) hautesle bakoitzak eserleku kopurua adinako boto kopurua du (gutxiago ere izan daiteke, adibidez, 4 eserlekuko barruti batean hautesleak 3 boto eman ditzake), hau da, hautagai bati baino gehiagori botoa eman diezaioke baina lehentasunik ezarri gabe.\nAzken aldaera esanguratsua boto bikoitza da. Hau Alemania eta Italiako parlamentuak aukeratzeko erabiltzen da, besteak beste. Sistema honetan hautesleak bi boto ditu hauteskunde barruti bitan parte hartzen duelako: batetik eserleku bakarreko hauteskunde barrutian botoa ematen du barruti horrek izango duen ordezkaria aukeratzeko (gehiengozko formulaz) eta bestetik nazio mailan hauteskunde barruti bakarrean parte hartzen du gainerako eserlekuak banatzeko (formula proportzionalaz).\nHautagai zerrenda.\nBoto paperak hartzen duen itxura da. Eserleku bakarreko barrutietan izen bakarra izan dezake (hautesleak aukeratutako hautagaiarena) edo hautagai guztien izenak ager daitezke eta hautagaiak beraietako bat aukeratu behar du.\nEserleku bat baino gehiago duten barrutietan hiru motatako zerrendak aurki daitezke:\nItxia eta blokeatua.\nAlderdi bakoitzak bere hautagaiak nahi dituen ordenan aurkezten ditu. Hauteslearen aukera bakarra nahi duen alderdia aukeratzea da baina ezin du hautagaien ordena aldatu. Zerrenda hauek alderdien nagusitasuna azpimarratzen dute, hautesleen aukeratzeko eskubideen gainetik.\nItxia baina blokeatu gabea.\nHautesleak ordena alda dezake. Preferentziazko boto sistemetan gertatzen da. Alderdiek zerrendak proposatzen dute, eta hautesleek ordena hautaketa ordena egiten dute. Alderdien boterea proposamenak egitea da; eta hautesleak alderdiaren barruko lehentasuna bere aukera egitea ahalbidetzen du.\nIrekia.\nHautesleak bere gogoko zerrenda osa dezake nahi dituen hautagaiak aukeratuz. Alderdiek ez dute botererik, proposamen soilak egin ditzakete. Erabaki ahalmen guztia hautesleen esku dago.\nMuga.\nEserleku bat baino gehiagoko barrutietan, eserleku banaketan parte hartzeko lortu beharreko gutxieneko boto kopurua (normalean boto portzentajea zehazten da). Muga horretara iristea ezinbestekoa da banaketan sartu ahal izateko (horrek ez du zertan eserlekuren bat lortuko denik esan nahi). Muga hauek gehiegizko zatiketa eta aniztasuna eragozteko jartzen dira. Gasteizko legebiltzarrerako hauteskundeetan, adibidez, barruti bakoitzeko baliozko botoen %3a lortu behar du alderdi batek banaketa prozesuan sartu ahal izateko."}
{"id": "79695", "revid": "284", "url": "https://eu.wikipedia.org/wiki?curid=79695", "title": "Gasteizko legebiltzarra", "text": ""}
{"id": "79696", "revid": "512", "url": "https://eu.wikipedia.org/wiki?curid=79696", "title": "Jacques-Marie ahizpa", "text": "Jacques-Marie ahizpa (Bidarte, 1921 - Bidarte, 2005eko irailaren 26a) euskal erlijiosa zen.\nBiografia.\nBere benetako izena Monique Bourgeois zen. Erizaintza ikasi zuen eta, gaztea zela, Henri Matisse margolariaren modeloa zen. Artistarekin izandako harremanari esker, 1951an honek Venceko \"Chapelle du Rosaire\" eraikitzea lortu zuen.\n37 urtez, Bidarteko \"Les Embruns\" berreziketa egoitzako zuzendaria izan zen."}
{"id": "79699", "revid": "512", "url": "https://eu.wikipedia.org/wiki?curid=79699", "title": "Gla", "text": "Gla (grezieraz \u0393\u03bb\u03b1 edo \u0393\u03bb\u03b1\u03c2) zibilizazio mizenastarraren gotorleku bat zen, Grezia iparraldean, Beozian zegoena. Kopaide lakutik irtetzen den kareharrizko platea batean eraiki zen, Orkomenotik 20 kilometro ekialdera, Kastron herritik 2 kilometro hegoekialdera, eta Tebas Termopilekin lotzen zuen ibilbide nagusitik 2 kilometro ekialdera.\nGotorlekua, harresi handiz inguratua dago, eta, dirudienez, guarnizio militar bat izan zuen. Barne espazio gehiena hutsik dago, eta, beraz, arkeologoek, erasoren bat gertatuz gero, Kopaide laku inguruko nekazarientzako babesleku gisa balio izan zuela uste dute. Gla gotorlekuaren kontrolpean zegoen lurra, uste denez, mizenastar munduko \"ogi hornitzailea\" zen. Gotorlekua inguratzen duen lakua, antzinatean lehortua izan zen, landalur oso emankorra bihurtuz. Gotorlekuaren mendebaldeko muturrerantz altxatutako zatian, iparraldeko hormaren luzeran zehar, L formako egitura bat dago, jauregi baten antzerakoa, megara erako bi gela dituena, bana albo bakoitzean. Egitura honen hegoaldean, bi eraikin estu zeuden, paraleloan kokatuak, barrakak izan zitezkeenak. Eraikin hauetako batean, gela bat zegoen, alea zuena, erraustua geratu zen alea tokia sute batek K. a. 1200ean suntsitu zuenean. Ebidentzia honek, eraikina, ale biltegi bezala eta gotorlekua eta bere inguruko lurraldearen banaketa gune bezala erabiltzen zela suposarazten du."}
{"id": "79703", "revid": "63274", "url": "https://eu.wikipedia.org/wiki?curid=79703", "title": "Beisiris", "text": "Beisiris edo Beisirisse, antzinaroko akitaniarren jainkoa omen zen.\nBerari buruzko inskripzioa Cadiac/Cad\u00e9ac herrian azaldu zen, Pirinio Garaietan. Baita Commingesko Aure haranean.\nInskripzioetan Beisisris Jupiter jainko erromatarrari lotuta azaltzen zaigu, honek ematen digu jainkoaz daukagun ezaugarri bakarra.\nIdazkunak.\n\"IOM BEISIRISSE:\" Cad\u00e9ac (65), XIII, 370. \nI(ovi) O(ptimo) M(aximo) / Beisirisse / M(arcus) Val(erius) Pote/ns v(otum) s(olvit) l(ibens) m(erito).\nIOM \"Iupiter Optimus Maximo\" ohiko izendapenaren laburdura da: Jupiter Hoberena eta Handiena. Idazkun horretan \"Marcus Valerius Potens\" hiritarrak aldarea bat eskaintzen dio Jupiterri, Optimus Maximus Beisiris-i. Dena den, sinkretismoa ez da batere ohikoa Pirinioetako erlijioan, eta Jupiter jainkoarekin bi adibide besterik ez dira agertu."}
{"id": "79704", "revid": "1545", "url": "https://eu.wikipedia.org/wiki?curid=79704", "title": "Mardonio", "text": "Mardonio (\u2020 K.a. 479an), persiar noble bat zen, persiar armadaren komandante garrantzitsua Greziara egin zituen bi espediziotan, K.a. V. mendearen lehen erdian, (K.a. 492an eta K.a. 480-K.a. 479an).\nTestuinguru historikoa.\nMardonio Gobriasen semea zen, K.a. 522an Gaumata usurpatzailea hilez, Dario I.ari tronua bereganatzen lagundu zioten sei persiar nobleetako bat. Kasu hauetan ohikoa zen bezala, lagunen arteko aliantza, ezkontza diplomatikoen bidez indartua izan zen: Dariok, emaztetzat, Gobriasen alaba bat hartu zuen, eta hau, erregearen arreba batekin ezkondu zen, \"Radu\u0161dukda\" izenekoa, Histaspesen alaba zena. Oso litekeena da Mardonio, Gobrias eta Darioren arrebaren lehen semea izatea, Gobriasen aitaren izen berbera baitu (Behistungo inskripzioagatik jakindakoa).\nTaulatxo kuneiformeengatik, badakigu Mardonio \"Ardu\u0161namuya\" izeneko emakume batekin ezkondu zela. Testua, K.a. 495eko martxoan idatzia izan zen, \"terminus ante quem\" bat ematen duena ezkontzarako. Honek, Herodoto historialariaren hitzak kontraesaten ditu, nork, Mardonio \"oraindik gizon gazte bat zela, berriki Artozostra izeneko Darioren alabarekin ezkondu zena\", K.a. 492an. Beste alde batetik, ez dago arrazoirik Artozostra/\"Ardu\u0161namuya\" benetan Dario eta Artistona edo \"Irta\u0161duna\"ren alaba zenik zalantzan jartzeko.\nLehenengo espedizioa.\nDarioren ordezkari berezi bezala, Mardonio Lidiarantz joan zen K.a. 499tik K.a. 494 arte gertatu zen Joniar Matxinadaren ondoren. Eskualdea berrantolatzeko lana zuen, oso neurriz egin zuena. Herodotok kontatzen duen bezala, kostaldean zehar nabigatu zuen, tirano guztiak euren postuetatik kendu eta, euren ordez, demokraziak ezarriz. Jokaldia, funtsean, oso azkarra zen, horrela, zailagoa baitzen hiriak berriz matxinatzea.\nLan hau amaitu zuenean, Mardonioren ontziteria Helespontorantz abiatu zen, non lurreko armadarekin batu zen. Orotara, 300 ontzi eta 20.000 soldadu osatzen zituzten. Lehen biktima Tasos izan zen, meatze garrantzitsuak zituen greziar uhartea, Akemenestar Inperioaren zergari bihurtu zena. Ontziteriak, ondoren, Mazedoniarantz jarraitu zuen, lurralde hau ere, Darioren inperioari gehitu zitzaiolarik. Kanpaina honetan (Herodotok, Atenas eta Eretriaren aurkakoa bezala interpretatu zuena joniar matxinadari lagundu izanagatik), Mardoniok ontzi asko galdu zituen, Athos menditik gertu ekaitz bortitz batek harrapatu zuenean. Hau, ziuraski, Asia Txikirantz itzultzen zihoala gertatu zen.\nMardoniok arrakasta handia izan zuen. Badaude zantzuak bere armada Danubio ibairaino heldu izanarenak. Mazedoniaren konkista oso garrantzitsua izan zen, urre meatzeak baitzituen, eta Europan beranduago egin beharreko konkistetarako abiapuntu bikain bezala har zitekeen\nLehen Mediar Gerra.\nK.a. 490ean, persiarrek Egeoko zenbait uharte konkistatu zituzten (Zikladak eta Eubea, azken honen hiriburua Eretria delarik), baina Mardonio, ia ontziteri oso bat galduta, ez zen espedizio honen buru. 600 ontziak Datis eta Artafernesek gidatuak zeuden. Espedizioaren helburu nagusiak, lortuak izan ziren (Egeon nagusi izatea, Naxosen konkista berezia, Zikladetako uharte nagusia zena, eta Asia Txikia eta Grezia artean segurtasun gune bat sortzea), baina porrot egin zuten persiarren aldekoa zen Hipias Atenaseko antzinako tiranoari boterea itzultzen saiatu zirenean, atenastarrek Maratongo guduan garaitu zituztenean.\nOinordekotza garaia.\nBaina, Egeoko uharteak eta Mazedonia konkistatu zituztenez, persiarrak, berriz saia zitezkeen Grezia erasotzen nahi zutenean. Dariok kontu handiz prestatu beharko zuen espedizio berria, greziar soldaduak, bereak baino askoz hobeto prestatuta zeudela ikusi ahal izan baitzuen. Horrela, beraz, persiarrek armada handi bat bildu beharko zuten, baina Dario hil egin zen espedizio hori abian jarri aurretik (K.a. 486an). Bere seme eta Mardonioren lehengusu eta koinatu zen Xerxes I.ak ordezkatu zuen persiar tronuan.\nHerodotoren arabera, Mardonio, Greziarako espedizio berriaren aldeko porrokatua zen, baina hau atzeratua izan zen, Egipton gertatutako matxinada bategatik. Babilonian ere beste hainbeste gertatu zen, baina ez zuen horrenbeste denbora iraun. Megabizo II.a arduratu zen matxinada horretaz, K.a. 484an ezabatua izan zelarik. Matxinada hau amaitu eta berehala, Xerxes, Mardonio, Megabizo eta beste lau agintari garrantzitsuk, mendebalderantz abiatzea lortu zuten, Sardesera, non armada handi bat antolatzen ari zen.\nBigarren Mediar Gerra.\nEspedizioaren lehen urtean arrakasta itzela lortu zen. Persiarrak inongo presarik gabe joan ziren, sekulako armada baitzuten, 600.000 soldadu ingurukoa, eta Mazedonian eta Traziam uzten zain egon behar baitzuten. Uztailean eta abuztuan Therman, gaur egungo Tesalonikan egon ziren, eta, ondoren, hegoalderantz joan ziren, Greziarantz. Tesalia arazo handirik gabe konkistatu zuten, eta, irailak 17, 18 eta 19an (edo egun bat beranduago) gudu bikoitz bat gertatu zen. Alde batetik, ontziteria persiarra, greziarra Artemision lurmuturreko bere posiziotik botatzeko gai izan zen. Bestetik, armadak, erabat suntsitu zuen (zailtasun handiekin), Termopiletan utzitako greziar garnizioa (Termopiletako gudua). Beozia inperiora gehitua izan zen, eta irailak 27an, Atenas hartua izan zen. Hurrengo egunean, Akropolia erori zen, eta persiar ontziteriak Pireo hartzen zuen. Persiar zalditeriak, Poseidonen santutegia suntsitu zuen Korintotik gertu, eta suzko geziak jaurti zituen korintoar portuetako baten aurka.\nXerxesen garaipena ia erabatekoa zen. Greziar ontziteriak Salaminarantz ihes egin zuen, Atenasko portuaren aurrean dagoen uharte bat, itsasarte txiki baten bidez kontinentetik banandua. Zoritxarrez persiarrentzat, bere ontziteria, greziarrei, hauen posizio berrietan erasotzen saiatu zenean, galera handiak jaso zituzten (Salaminako gudua). Persiarrentzat, porrot hau, garrantzi handirik gabeko oztopo bat izan zen. Xerxesek, Artemisiongo itsas gudua eta Termopiletako lurrekoa irabazi zituen. Bere inperiora Beozia eta Tesalia gehitu zituen, eta Atenas hartu zuen. Salaminako galerak gora-behera, Xerxesek, gezurrik esan gabe, Daivako inskripzioan, greziar guztien artean gobernatzen zuela jar zezakeen.\nHala ere, Babilonia oraindik ez zegoen lasai. Egonezina sortzen zuten zurrumurruak zeuden, eta Xerxesek, hoberena Sardesera itzultzea zela erabaki zuen, nondik Grezia eta Babilonia zain zitzakeen segurtasunezko distantzia batetatik.\nMardonio armadaren buru.\nBitartean, Mardonio, persiar espedizioko armadaren buru geratu zen. Bere armada, Grezia inbaditu zuenarekin alderatuz, oso txikia zen, 150.000 soldadu ingurukoa. Izan ere, armada handia behar zen Babiloniarako. Soldadu hauek elikatzeko, Tesaliara erretiratu zen eta Atenasekin negoziatzen hasi zen. Hiriari, akemenidar inperioan posizio nagusi bat eskeini zion, Xerxes erregearen domeinua onartzearen truke. Mugimendu azkar bat izan zen. Izan ere, atenastarrek onartzen bazuten, ez zen ontziteririk geratuko Grezia hegoaldea babesteko. Atenastarrek, irabazteko asko zuten, Greziako hiri-estatu garrantzitsuena bihurtuko baitziren, baina, edozein kasutan, eskaintzari uko egin zioten behin eta berriz.\nUdaberrian, Mardonio berriz hegoaldera joan zen, Beozia berriz hartu eta Atenasera joanez. Atenastarrak bere eskaintza onartzeko prestuago egongo zirela espero zuen, baina berriz ere kale. Amore emateari beste uko egite bat jasoz, Mardoniok hiria arpilatu zuen.\nZirudienez, Mardonio zen egoeraren jabe. Espartarrek, Greziako infanteriarik hoberena zutena, Atenasi laguntzeari uko egiten zioten. Espartarrek, Atenastarren aldetik ultimatum bat jaso ondoren bakarrik onartu zuten Atenasi laguntzea, atenastarrek, Espartaren laguntzarik gabe, amore eman eta persiar inperioaren mende geratu beharko zutela esanez. Armada bat bidali zuten iparraldera, eta greziar guztiak gonbidatu zituzten eurengana batzera, Grezia askatzeko misio zailean.\nPlateako gudua.\nGreziarrak, Beozia hegoaldean bildu ziren, Ziteron mendiaren magalean. 100.000 soldadu inguru ziren. Armak hartzeko adinean zeuden ia greziar guztiak aurkeztu ziren. Adibidez, atenastarrak, galera batzuk bakarrik tripulatzen geratu ziren. Gainontzeko arraunlari eta marinelak orain Ziteronen zeuden. Greziar armada han geratu zen, eta, itxuraz, etsaietako bakar batek ere aurrera egiten ez zuenez, nerbio gerra bat hasi zen."}
{"id": "79707", "revid": "119347", "url": "https://eu.wikipedia.org/wiki?curid=79707", "title": "Eugenia de Montijo enperatrizaren gaztelua", "text": "Eugenia de Montijo enperatrizaren gaztelua edo Arteagako gaztelua Gautegiz-Arteagan dagoen gaztelua da, Urdaibai erreserban kokatuta. Eusko Jaurlaritzak, 2001eko ebazpen bati esker, Sailkatutako Kultura Ondasuna da. Gaur egungo gaztelua jatetxe eta hotela da.\nHistoria.\nGazteluaren oinplanua antzinako dorre baten zimenduetan kokatuta dago. Dorrea, jadanik XV. mendeko idazlanetan aipatua, zaharkituta zegoen XIX. mendean, laborantzan erabilia zelako.\nDorrea Arteaga leinuarekin, Montijoen senideak, lotura omen zuenez Eugenia de Montijo enperatrizak gazteluaren berrikuntza bultzatu zuen Bizkaiko Batzar Nagusiek bere semeari \u00ab\"jatorrizko bizkaitarra\"\u00bb titulua eman ziezaioten.\nEnperadoreek bere arkitektoak Arteagara bidali bazituzten ere, ez ziren inoiz han bizi izan. Eugenia de Montijo erbesteratua zenean, Alba leinuaren laguntzaz Madrilen edo Sevillan bizi zen, gaztelua baztertuz.\nEzaugarriak.\nOmentzeko dorre bat dirudien dorretzar neogotiko bat da, neo erdi-aroko jauregi bat da, arkitektura gotiko frantsesean inspiratua, Erromantizismoak duen estilo gotikoa berreskuratzeko ahaleginaren eragina duena.\nOjiba-arkuetan, animaliak irudikatzen dituzten gargoletan, bikoiztutako baoetan eta arkitektura militar gotikoaren elementu ezaugarriak (almenak, merloiak, matakoiak, etab.) erabiltzean adierazten da neogotizismo hori.\nOina, antzinako dorrearen zimendu berberean oinarritzen da eta aldeko 17 eta 12 metro dituen lauki zuzena eratzen du eta angelu batean poligono edo dorre oktogonal batek eteten du lauki hori eta dorre horren barne aldean gaztelu horren eskailera dago.\nMutxardadura duen marmol gris eta gorrizko silarrizko obran-aparejatua dago; bere lau fatxadetako bakoitzean, ojibazko bi arku altu ateratzen dira kanpoko aldeko zokalo edo frisotik goien dagoen erlaiza arteraino eta, horien artean, gustu bereko zortzi leiho ageri dira, bi solairu bakoitzerako eta nagusienak, armarri bikain bat erakusten du eta lau aldeetako goiko alde guztiak, eta dorretxoarenak, kanporantz irtendako zati bat dauka, almenatua eta beren soluetan irekitako dorretxo txiki batzuk dituztela.\nSukaldea, bodega eta zerbitzariek erabiltzeko areto bat daudeneko soto bat kontatu gabe, gazteluak bost solairu ditu. Marmolezko harmailadi zabal batek, lehenengo solairurako sarrerara eramaten du eta solairu horretan dago apaindurazko aberastasun handia duen atondo zabal bat. Bere bi saloietan, marmol grisezko eta haritzezko eta-zura mota bereko zokalo handiak dituztela, bi tximinia monumentalek beren edertasun guztia erakusten dute.\nBigarren solairua zen enperadoreen logelarako zena eta margozko bi beirate eder dituen otoitz-leku bat badago. Goiko solairuak, goi mailako neskame/ morroientzat ziren eta dorretxoaren barruan dagoen eskailera eliptikoa da solairu guztiak lotzen dituena."}
{"id": "79743", "revid": "119347", "url": "https://eu.wikipedia.org/wiki?curid=79743", "title": "Baronatarren dorretxea", "text": "Baronatarren dorretxea Gaubeako Villana\u00f1e herrian dagoen gaztelua da. Eliza eta lorategiarekin eraikin multzo bat eratzen du, 2002ko otsailaren 19an, Eusko Jaurlaritzak \"monumentu-multzo\" izendatu zituen, Sailkatutako Kultura Ondasuna.\nJauregiak, lorategiak eta elizak plataforma bat osatzen dute. Plataformak ezponda bat du bertara heltzeko hegalaren luzera osoan. Eraikin-multzoa herritik apur bat aldenduta dago, hego-ekialderantz eta parrokiarekin batera taldea osatzen du.\nHistoria.\nGaztelua XV. mendetik baronatarrena izan da, Gaztelako Erresuma eta Aragoi arteko gudetan zein Karlistadetan garrantzitsua zen leinua.\nBaronatarren dorretxea 1949ko apirilaren 22ko Dekretuaren eta Ondasun Kulturalaren 16/1985 Legearen babespean dago.\nKondairak dio, Rui Perez izeneko buruzagi bisigodo batek agindu zuela dorretxea eraikitzea 680 urte inguru bere kokapen estrategikoa zela eta. Beste kondairekin ere lotura badu: batek dorrea errekonkistaren abiapuntua zela esaten du eta bestea baronatarren kondaira da.\nDorre-jauregia.\nDorre-jauregia eraikin nagusia da, baronatarren jaiotetxea. Baronatarrek garrantzi handia izan zuten XVI. mendean izandako gertakari erabakigarrietan, horregatik aparteko abantailak lortu zituzten euren bailaran ez ezik baita Gaztelan ere. Aipatzekoak dira karlistaldian eurok egindakoak. Baronatar batzuk prokuradoreak izan ziren eta Pedro Barona Arabako Ahaldun Nagusi 1855etik 1858ra bitartean.\nHarresia eta babes-erretena.\nKanpoan harresi eta babeseko ur-erretena ditu (ur-erretena mantentzen duen Arabako gaztelu bakarra da) bigarrena, desagertuta dago ipar eta ekialdean. Bertatik igarotzeko zubi eta atetzarrak daude.\nHarresi-barruan jauregiak bi solairu ditu eta inguratu egiten du dorrea bere iparraldeko eta mendebaldeko hegaletatik; dorrea bakarrik goiko solairuan geratzen da exentu.\nEraikinean sartzea hegoaldeko atetik egiten da eta ate horrek bi dobelaz egindako arku zorrotza du. Garai batean, antza, sarrera bestelakoa izan zen, izan ere, dorreak matakana baitu hura sarrera izan zela erakusten duena eta badirudi, zubi altxagarria ere izan zuela. Bada beste ate bat ere, txikiagoa ekialdean, agidanez, biltegirako sarrera izango zena.\nDorrea.\nDorrea harlangaitzez egindako eraikina da eta harlanduak ditu bere eskantzuetan, gutxi gorabehera 10x10m-ko karratua osatzen du. Behe solairua eta hiru solairu ditu, goian almenak errematatzen dute eta teilazko lau isurialdeko estalkia du.\nDefentsako bi matakan ditu eta argi-bao gutxi. Bi leiho bikoitz ditu arku zorrotzekoak zeinak hiru atalekin egindakoak diren. Hegaleko atal bakoitzak, bere leiho-zangoek eusten diolarik, bere arkuaren kanpoko zatia osatzen du. Erdiko piezan, mainelean oin hartuta dagoenak, zizelkatuta ditu arku bien beheko zatiak. Zati horiek metro bateko garaiera dute eta ia argi erdiko zabalera.\nEgun, dorrearen behe solairua eta lehena jauregira batuta daude eta bigarren solairuan, sarbidea jauregitik duenak eskailera bat du bigarren solairura joateko eta almenetaraino doana. Eskailera oraintsukoa da eta, hortaz, bere diseinua oraingoa da. Estalkiaren egitura metalikoa da.\nJauregia.\nJauregiaren sarrera den ataritik aurrera eginda patio nagusira helduko gara. Atarian aipatzekoa da zoruaren dekorazioa, hau da, hamabi petaloko lore bat errekarriz egina.\nPatioak, Arabako Foru Aldundiak oraintsu egindako azken eraberritzera arte, goiko solairuetara joateko eskailera zuen. Eskailera hori aurretik egindako eraberritze lan desitxuroso bat zenez, azken eraberritzean kentzea erabaki zen. Patio zentral horri esker eraikinak badu, nahiz eta kanporako bao gutxi izan, behar besteko argitasunik eta aireztatzeko modurik, hortik dator bada, eraikin multzoa harresituaren itxura mantendu izana.\nNahiz eta eraikina jauregi moduan erabili izan, bao gutxi dira hormaren izaera monolitiko eta defentsazkoa apurtu dutenak, eta den hori, argia sartzeko egindako patioari esker.\nEraikinak zuen zurezko egitura oso egoera txarrean zegoen goiko solairuetan eta horregatik, ondo zegoen zura mantendu egin zen eta aldatu mantendu ezin zena. Horrela bada, berreskuratutako patioan, zutabe mota bi ditugu, batetik, harrizkoak, duten tailuarengatik interes aipagarri dutenak eta bestetik, metalezkoak, lerdentasun handikoak eta indartutako estalkiaren pisua deskargatzen dutenak.\nEskailera zaharra kendu egin zenez gero, berri bat jarri da jauregiaren ipar-mendebaldeko angeluan, aldaketarik gehien jasan izan duen eta interesik gutxien duen gunean hain zuzen ere.\nLehen solairuan dago baronatarren etxebizitzaren alde nagusia, ikusgarria, benetan, dituen elementu apaingarri eta higiezinengatik. Elementu horiek batzuk zaharberritze bidean dira, beste batzuk zaharberritzekotan eta beste batzuk, zaharberrituta daude dagoeneko.\nAipatzekoa da \"Kixotearen Gela\". Zorua \"Kixotea\"ren eszenak irudikatzen dituen XVII. mendeko Talaverako zeramikaz jantzia dago, propio gela honetarako egindakoa gainera. Hormak gai horretako irudiz margotutako paperez estalita daude.\nBeste areto batek zuri-beltzean egindako alegoria bat du marraztuta, bertan Espainiako probintziak, garraiobideak, garaiko dibertsio-motak, jarduera ekonomikoak eta Amerikarekin, Afrikarekin eta abarrekin zen merkataritza irudikatzen dute.\nLogelak, dorrearen solairua okupatzen du, oso interesgarria diren altzariak ditu eta tamaina handiko zurez egindako zoladura. Gainontzeko logelen altzairuak ere irizpide berak erabiliz jarri izan dira.\nBigarren solairua eraikinaren zati berrian dago eta bere oinplanoa libreagoa izanik solairu horretako hegalen batean museoa kokatu ahal izango litzateke. Solairu honetako sabaiaren egitura berria da, hormigoizko lauzaz egina, lehen zena hondatuta baitzegoen.\nBaronatarren etxebizitza berria, beste hegalean kokatzen da. Berria denez ez du aparteko interesik.\nBigarren solairuak almenak ditu eta horiek dira argia sartzeko dituen leiho bakarrak.\nBeste elementu batzuk.\nBarona jauregiaren inguruko beste elementu batzuek ere ondare babestuaren izendapena dute: lorategien multzoak, eta Villana\u00f1eko elizak, Andre Mariaren Jasokundearena."}
{"id": "79746", "revid": "336", "url": "https://eu.wikipedia.org/wiki?curid=79746", "title": "Espainiako Errege Guardia", "text": "Espainiako Errege Guardia edo Espainiako Erregeren Guardia (gaztelaniaz \"Guardia Real\") VIII. mendean Espainiako Errege Familia babesteko sorturiko zaintza erakunde armatua da. Gaur egun, Espainiako indar armatuetako adarretako bat da, beste armadekin batera. Hiru egoitza besterik ez ditu: kuartela El Pardon, destakamendua Mallorcako Marivent Jauregian eta musika bandaren egoitza Madrilgo Errege Jauregian.\nZereginak.\nHauek dira Espainiako Errege Guardiaren zereginak:"}
{"id": "79750", "revid": "1545", "url": "https://eu.wikipedia.org/wiki?curid=79750", "title": "Esteroide", "text": "Esteroideak ziklopentanoperhidrofenantreno molekulan oinarrituriko lipido saponifikaezinak dira. Kimikaren ikuspegitik triterpeno ziklikoak dira.\nEgitura eta biosintesia.\nKarbonoz, hidrogenoz, oxigenoz eta nitrogenoz osatuta daude. Egitura ziklikoa dute, hau da, karbonozko lau eraztun fusionatuak dituzte. Gainera, hainbat talde funtzionalez osatuta daude. Beraz, atal hidrofilikoak (urarekin elkartzen direnak) eta hidrofoboak (ura deuseztatzen dutenak).\nEsteroideak terpenoetatik ekoizten dira. Eskualeno izeneko triterpenoa da jatorrizko molekula. Hau ziklatzen denean lanosterola sortzen da, esteranoaren lau eraztunak dituena, eta hortik abiatzen da gainerako esteroide guztien sintesia.\nGarrantzi biologikoa.\nUgaztunengan hainbat betebehar oso garrantzitsu dituzte. Esaterako:\nSailkapena.\nEsteroide ezagunenak hauexek dira:\n\"Esteroide batzuk\"\nHormona esteroideak.\nGiltzurrunen mintza ere osatez dute, glukogenoaren sintesia eta koipe, proteinen (kortisol) eta iraitz aparatuarentzako lagungarri dira. Giltzurrunetan dauden zelulak ere aktibatzen ditu, gatz mineralekin kontaktua dituztenekin batez ere. Emakume eta gizonezko sexu hormonetan (testosterona, estrogenoak...) eragina dute, hauen konportamendua, hazteko gaitasuna eta erreproduzitzekoa kontrolatzen baitute.\nEzaugarriak.\nHormona esteroideak hainbat propietate partekatzen dituzte:\nEsteroide sintetikoak.\nEsteroideak gizonezkoen testostetoraren deribatuak dira. Izen osoa \"Esteroide\"(droga mota) \"Anabolikoak\"(prozesu baten erdian sartu)\"Androgenoak\"(gizonezkoen muskuluen sustaketa). Testosteronaren deribatu hauek muskuluen hazkuntza bizkortu eta gorputzeko masa handitzen dute.\nEsteroide anabolikoak ahotik edo injektatu egiten dira. Atletek eta toxikomanoek ez dituzte hartzen etengabe, hilabeteko epealdi batean hasi, gero denboraldi batean utzi eta gero berriz hasi. Batzuetan,kontsumitzaileak nahastu egiten dituzte, beraien eraginkortasuna handitzeko. Hau stacking izena du.\nPertsonek esteroideak hartzen dituztenean, batez ere beraien muskuloak handitzeko da baina askotan ez dituzte droga honen ondorio sekundarioak ezagutzen. Esteroideak hartzen hasten diren pertsona askok betidanik pertsona ahulak izan direnak dira, izan ere, beti ahulenak sentitu direnez momentu bat heltzen da noiz beraien muskuluak garatu nahi dituzten eta hau modu azkarrean lortzeko, esteroideak hartzen hasten dira.\nHainbat atletek ere, errendimendu handiagoa lortzeko hauek erabiltzen dituzte nahiz eta hau ilegala izan; hori dela eta, hainbat kirolariek \"antidoping\" testak izan eta gero, beraien kiroletatik kanporatuak izaten dira. Honen adibide bezala, Ben Johnson edo Marion Jones dauzkagu atletismoan; hauei olimpiadetan lortutako medailak eta errekorrak kendu zizkieten. Floyd Landis ere badugu honen adibide bezala txirrindularitzan.\nEragina.\nEsteroideek eragin ezberdina dute pertsona bakoitzan. Hala ere, gehienetan hasieran bere eragina sexurako antsiak handitzea eta masa muskularra asko haztea da. Baina esteroideak hartzen denbora asko egonda bere eragin sekundarioak oso kaltegarriak izan daitezke gure gorputzarako eta gure izaerarako. Izan ere, honelako suplementoak hartzea, naturalki gure gorputza hauek sortzeko erabiltzen zuen organoa ez garatzea dakar.\nAzken honekin batera beste hainbat arazo dakarte, gehienbat itzulezinak direnak. Horregatik, esteroideak hartzeari uzteko, erredukzio bat egitea gomendatzen da gradualki, mediku baten laguntzaz.\nArazoak.\nEsteroideen ondorioak ez dira beti kontsumitzailek bilatzen dutenak, hauen kontsumizioak (pastillen edo injekzioen bidez) ondorio sekundarioak dakartzate. Gizonetan eta emakumetan ez dira erreakzio berdinak suertatzen.\nGizonek honelako ondorioak jasotzen dituzte: barrabilen txikitzea, espermatozoideen produkzioaren jaitsiera, burusoilkeria, senoen garapena, eta prostatako minbizia izateko aukera gehiago. Horrela maskulinitatea murriztu dezakete.\nEmakumetan berriz, hauek izaten dira: aurpegiko ilearen hazkuntza, gizonezkoek jasotzen duten bezalako burusoilkeria, hilerokoaren irregulartasuna, klitoria handitzea eta ahotsaren engrosamendua.\nHelduen beste ondorio latzgarri batzuk honako hauek izan daitezke: azalak kolore horia hartzea (Ikterizia), aknearen agerpena, eskizofrenia eta kontrolik gabeko konbultsioak gorputz osoan zehar. Hauetaz gain, gibelean ere kalte handia sorrarazten du, tendoi eta muskuluetako lesioekin batera; eta arazo kardio baskular ugari eragiten dituzte esteroideek.\nDroga hauek nerabe batek kontsumitsumituko balitu, honen hezurren hazkuntza geldituko zen eta nerabezaroan egoten diren aldaketak azkarrago agertuko ziren nerabeen gorputzetan.\nNormala izaten da esteroideak hartzen hasten den pertsona baten portaera aldatzea, droga hauek eragin psikologiokoak baidituzte. Pertsona hauen agresibitatea gora egiten du. Hau onuragarria izan daiteke atleta baten entrenamendurako, baina gimnasiotik kanpoko biolentzia ekar dezake."}
{"id": "79756", "revid": "1659", "url": "https://eu.wikipedia.org/wiki?curid=79756", "title": "Baronatarren kondaira", "text": "Baronatarren kondairak Villana\u00f1eko Maria Perezen istorioa azaltzen du, \"Gaztelako Barona\" ezizena zuena. Kondaira Soria ingurukoa da, eta ezagun egin zen emakume honek Nafarroa eta Aragoiko Alfontso I.a garaitu zuelako.\nKondairaren garai historikoa Gaztelako Erresuma eta Aragoi arteko gudarena zen. Gaztelak Urraka bere erregina eta Alfontso bere oinordekoaren alde egin zuen eta Nafarroa eta Aragoiko Erresumek Alfontso I.a bere erregearen alde.\nMaria alarguna zen, bere hirugarren senarra Antso V.a Nafarroakoaren seme sasikumea On Bela izanda. Bela Aiara leinuaren sortzailea zen, Bizkaiko Jaunen bitartez Gaztelako Erresumarekin lotua. Antso V.a Nafarroakoaren beste semeak Nafarroa eta Aragoiko erregeak ziren: Piarres I.a, Alfontso I.a eta Ramiro II.a. Maria eta Belak seme bat izan zuten: Rodrigo Barona.\nMariak neba bi zituen: Alvar Perez eta Gomez Perez. Hauek Gaztelako Erresumaren alde egin zuten. Hori zela eta, Soriako Baraonara joan ziren borrokatzera, arreba etxean utzita. Baina Maria ez zen etxean geratu eta etxeko armadura hartuta gudara joan zen. Borroka eta gero, Maria gudarostea galdu eta nor eta Alfontso I.a topatu zuen. Hau bakar-bakarrik zegoen eta Mariak arma gabe egonda ere, erregea garaitu eta atxilotu zuen.\nBataila eta gero, Alfontso Gaztelako Erresumako erregeak Mariari honela esan zion:\nKondairaren omenez Villana\u00f1en Mariaren ohorezko harri-irudia, kaska eskuan duela, jarri dute."}
{"id": "79757", "revid": "15251", "url": "https://eu.wikipedia.org/wiki?curid=79757", "title": "Monta\u00f1o", "text": "Monta\u00f1o Bizkaiko mendebaldean dagoen mendia da, 319 metroko garaiera duena.\nMuskiz, Zierbena, Abanto-Zierbena eta Santurtzi bere magaletan daude."}
{"id": "79758", "revid": "69297", "url": "https://eu.wikipedia.org/wiki?curid=79758", "title": "2006ko Bizkaiko Bertsolari Txapelketa", "text": "2006ko Bizkaiko Bertsolari Txapelketa 2006ko urriaren 8 eta abenduaren 16 bitartean ospatu zen. 36 bertsolarik hartu zuten parte eta guztira 5 kanporaketa, 3 finalaurreko eta finala ospatu ziren. 2006ko edizioaren leloa \"Bapatean Bizkaia\" izan zen. Finala Bilboko Euskalduna Jauregian ospatu zen abenduaren 16an eta Xabier Paya txapeldun eta Etxahun Lekue txapeldunorde izan ziren.\nParte-hartzaileak.\n36 bertsolarik hartu zuten parte, horien artean 2004ko edizioaren zortzi finalistetatik seik. Edizio honetan, 2004ko Bizkaiko Bertsolari Txapelketako txapelduna Igor Elortzak eta txapeldunordea Unai Iturriagak ez zuten parte hartu.\nSaioak.\nKanporaketak.\nZamudio.\nZamudioko kanporaketa herriko kiroldegian izan zen, 2006ko urriaren 8ko 17:30etan. Zuri\u00f1e Iarrituk aurkeztu zuen.\nSestao.\nSestaoko kanporaketa musika etxean izan zen, 2006ko urriaren 15eko 17:30etan. Leire Bilbaok aurkeztu zuen.\nArrigorriaga.\nArrigorriagako kanporaketa Lonbo aretoan izango zen, 2006ko urriaren 22ko 17:30etan. Maite Berriozabalek aurkeztu zuen.\nIgorre.\nIgorreko kanporaketa kultur etxean izan zen, 2006ko urriaren 29ko 17:30etan. Saioa Amurizak aurkeztu zuen.\nAulesti.\nAulestiko kanporaketa herriko pilotalekuan izan zen, 2006ko azaroaren 5eko 17:30etan. Josu Esnaolak aurkeztu zuen.\nFinalaurrekoak.\nGernika-Lumo.\nGernika-Lumoko saioa lehenengo finalaurrekoa izan zen. 2006ko azaroaren 19ko 17:30etan ospatu zen Jai Alai kiroldegian. Leire Bilbaok aurkeztu zuen.\nFinalaurreko honetan 6 bertsolariek hartu zuten parte, horietatik 2 automatikoki sailkatutako Arkaitz Estiballes eta Xabier Paya bertsolariak ziren.\nGetxo.\nGetxoko saioa bigarren finalaurrekoa izan zen. 2006ko azaroaren 26ko 17:30etan ospatu zen Getxo antzokian. Bernardo Mandalunizek aurkeztu zuen.\nFinalaurreko honetan 6 bertsolariek hartu zuten parte, horietatik 2 automatikoki sailkatutako Iratxe Ibarra eta Fredi Paia bertsolariak ziren.\nDurango.\nDurangoko saioa hirugarren finalaurrekoa da. 2006ko abenduaren 3ko 17:30etan ospatu zen Ezkurdi kiroldegian. Zuri\u00f1e Iarrituk aurkeztu zuen.\nFinalaurreko honetan 6 bertsolariek hartu zuten parte, horietatik 2 automatikoki sailkatutako Etxahun Lekue eta Igor Muniategi bertsolariak ziren.\nFinala.\nBilbo.\nFinala Bilbon ospatu zen Euskalduna Jauregian, 2006ko abenduaren 16ko 17:30etan."}
{"id": "79759", "revid": "512", "url": "https://eu.wikipedia.org/wiki?curid=79759", "title": "Felizia Roucykoa", "text": "Felizia Roucykoa (Barbastro, 1050 - Bartzelona, 1094) Aragoi eta Iru\u00f1eko erregina ezkontidea izan zen.\nRoucyko kondea zen Hilduinoren alaba, 1074an Antso V.a Nafarroakoa ezkondu zuen. Felizia Antsoren bigarren emaztea zen eta hiru seme izan zituzten Fernando Nafarroakoa, Alfontso I.a eta Ramiro II.a. Azken biak Aragoi eta Iru\u00f1eko erregeak izan ziren Piarres bere anaia, lehenengo ezkontzaren semea, ondorengorik gabe hil zenean."}
{"id": "79760", "revid": "284", "url": "https://eu.wikipedia.org/wiki?curid=79760", "title": "Hauteskunde sistemak", "text": ""}
{"id": "79761", "revid": "1340", "url": "https://eu.wikipedia.org/wiki?curid=79761", "title": "Goierriko Autobus lineak", "text": ""}
{"id": "79762", "revid": "30720", "url": "https://eu.wikipedia.org/wiki?curid=79762", "title": "Munia Gaztelakoa", "text": "Munia Gaztelakoa, baita Mayor, Muniadona, edo Mumadonna Santxitz izenez ere ezaguna ( 995 - d.1066), Iru\u00f1eko erregina (1010 - 1035), Ribagorza (1017 - 1035) eta Gaztelako konderrien (1029 - 1035) kondesa izan zen.\nBiografia.\nAntso Gartzea Gaztelako kondearen eta bere emazte Urraka Gomezen alaba, Palentziako Banu Gomez kontalariaren familiakoa, Munia, Antso III.a Nagusia ezkondu zuen, 1011 inguruan.\n1017an, Ribagortzako kondea, Gilen Isarno, Arango haranera eginiko espedizio batean eraila izan zen. Munia Ramon II.a Ribagortzakoaren birloba zen. Bai Mayor Gartziak, Gartzeiz Fernandez eta Ava Ribagortzakoa konde-kondesaren alabak eta Erramun III.a Pallars Jussakoaren alargunak, bai Antso Nagusia erregeak, bere emaztearen izenean, bere eskubide dinastikoak aldarrikatu zituzten. 1017an nafar tropek konderria inbaditu zuten eta Antsok Gilen Isarnoren lurraldeen kontrola hartu zuen.\n1028an, berriro, Muniaren eskubide dinastikoak aldarrikatu zituzten. Gartzea Santxitz Gaztelakoa kondearen hilketaren ondoren \u2014 Leonen Bela leinukoek egina \u2014, Antso Nagusia erregeak konderriaren kontrola hartu zuen, Munia hildakoaren arreba zela argudiatuz. Hala ere, 1029an Fernando Antso bere semea konde tituluarekin izendatua izan zen.\nTestamendua.\n1066ko ekainaren 13an testamentua egin zuen, honen bidez, ordura arte zaldiak gozatzen zituztenei emandako zaldien behin betiko lagapena eta bere menpe zeuden kristautasunera bihurtutako mairuen askatasuna zehazten zituelarik. Berak eraikitako Fr\u00f3mistako San Martin monasterioak erabili zituen onibarren titularra zena ezarri zuen, eta, gainera, beste jabetza batzuk eman zizkion Bobadilla eta Agero hirietan, Fr\u00f3mista eta Poblaci\u00f3n de Camposko tertzio hamartarrak, baita zelai erdia eta Villotako serna bat ere. Fr\u00f3mistan zituen ardiak, behiak eta behorrak Santa Maria, San Juan Bataiatzailea eta San Martin eliza-zentroen artean banatu zituen, eta Asturiasen zituen behiak lurperatua izan zen lekuaren, Fromistako San Martin monasterioaren eta bere arimaren alde otoitz egiten zuten hiru monjeen artean.\nEzkontza eta seme-alabak.\n1010an, Iru\u00f1eko Antso III.a Nagusia erregearekin ezkondu zen. Lau seme-alaba izan zituzten:"}
{"id": "79771", "revid": "512", "url": "https://eu.wikipedia.org/wiki?curid=79771", "title": "Priapatio", "text": "Priapatio Partiar Inperioko errege izan zen. Inperio hau, K.a. 191tik K.a. 176 arte gobernatu zuen. Inperioaren sortzailea izan zen Artsazes I.aren anaia zen Tiridates I.aren biloba zen.\nBere agintaldia, Antioko III.a Handia seleuzidar erregeak Partia inbaditu osteko aroan hasi zen (K.a. 223-K.a. 187.\nHiru partiar erregeren aita izan zen: Praates I.a (K.a. 176-171), bere ondorengoa izan zena, Mitridates I.a (K.a. 171-138) eta Artaban I.a (K.a. 128-124)."}
{"id": "79773", "revid": "336", "url": "https://eu.wikipedia.org/wiki?curid=79773", "title": "Jabomai uharteak", "text": "Jabomai uharteak (; ) Kuril errusiar uhartediko uharte txiki batzuk dira. Orotara, 97 kilometro karratu inguruko hedadura dute. Hegoaldeko Kuril uharteen taldean daude. Iturup, Xikotan eta Kunaxir bezala, Kuril uharteetako gatazka dela medio, Japoniak bere bezala aldarrikatzen dituen uharteak dira.\nGeografia.\nJabomai uharteak honako koordenatu geografiko hauetan daude:\nIpar-ekialdean Xikotan uhartea dago, Spanberg itsasarteak banandua, ipar-mendebaldean, Kunaxir uhartea, Hegoaldeko Kuriletako itsasarteak banandua, eta ekialdean, Japoniako Hokkaido uhartea, Kunaxir itsasarteak banandua.\nAdministratiboki, Sakhalingo oblastak kontrolatzen ditu."}
{"id": "79776", "revid": "6950", "url": "https://eu.wikipedia.org/wiki?curid=79776", "title": "Euskal Herriko erdigunea", "text": "Euskal Herriko Erdigunea Euskal Herriko erdigune geografikoa da. Felix Isasa ingeniariak egindako kalkuluaren arabera, Euskal Herriaren barizentro edo masa-zentroa Sakanako (Nafarroa) eskualdean kokatuta dago, zehazki Andimendi mendilerroko Olibesario saroian, Lezitza mendi tontorretik eta Beriain mendira joateko bidetik gertu.\nErdigunearen kalkulua.\nErdigunea kalkulatzeko masa zentroaren propietate bat erabili zuen Felix Isasa ingeniariak: gorputz bat edozein puntutatik zintzilikatzean, puntu horretatik marraztutako marra bertikala masa-zentrotik pasatzen da beti.\n1:200.000 eskalako mapa komertzial bat euskarri batean itsatsi, bertan Euskal Herriaren mugak marraztu eta ahalik eta zehaztasun handienaz moztu zuen. Ondoren, perimetroko puntu batetik zintzilikatu eta marra bertikala marraztu zuen. Berdin egin zuen lehenengotik 90 gradura kokatutako perimetroko beste puntu batetik. Marraztutako bi marrak elkartzen diren puntua maparen barizentro edo masa-zentroa da. Puntu hori dagoen maparen zatia 8 aldiz handitu zuen, 1:25.000 eskalako mapa lortuz eta handitutako mapa hori inguruko katastroko mapan gainezarri zuen, erreferentzia bezala Unanu, Ihabar eta Go\u00f1i herriak erabiliz. Modu horretan koordenatu geografiko hauek lortu zituen: .\nErabilitako metodoak 250 metroko zehaztasun muga du. Kalkulua egitean Euskal Herriko zazpi herrialdeak izan zituen kontuan, Trebi\u00f1u eta Villaverde Turtzioz bezalako barrendegiak barne hartuz, ez hala Petilla Aragoi eta Eskiula. Kostari dagokionez, itsaso irekia ez den guztia barne hartu zuen, hau da, badiak, portuak, ibaiak... Petilla Aragoi barne hartuz gero 112 metroan aldatuko litzateke erdigunearen kokapena eta Bilboko portua (17 km\u00b2) kanpo utziz gero berriz 90 metroan. Aldaketa horiek aurrez aipatutako zehaztasun mugaren (250 metro) barruan daude.\nToponimia.\nEuskal Herriko erdigune geografikoa dagoen lekuari Olibesarioko saroia deitzen zaio.\nHegoaldeko goi nafarreraz \"sario\" saroia da, hau da, abereen gordelekua. Iru\u00f1erriko toponimian maiz agertzen da, adibidez, Nafarroako Unibertsitate Publikoaren eraikin nagusietako batek \"El Sario\" izena du, han garai batean saroi bat zegoelako.\n\"Olibe\" baliteke \"Oribe\" edo \"Orube\" hitzetatik eratorri izana.\nHistoria.\n2004an Felix Isasik Euskal Herriko Erdigunea seinalatuz metro erdiko harri bat zutik jarri zuen eta inguruan harriz eginiko biribiltxo bat.\n2004ko urrian Felix Isasak bere kalkuluaren berri eman zuen lehen aldiz Berria egunkariaren gehigarri batean. Euskal Telebistako albistegietan eta Posdata saioan ere agertu zen.\n2005ean Sakanako Ibilaldi Handia erdigunetik pasatzen hasi zen.\n2005eko irailaren 12an Paz Ziganda, Lizarra, Laskorain (Tolosa) eta Gasteizko ikastolek oinarri bezala danbolin bat zuen postontzi bat jarri zuten bertan \"Euskaraz bizi\" ekimenaren barnean. Haren gainean, txapa batean, lau figura eta Ikastolen konfederazioaren ikurra zituen. Horrekin batera metro bateko altuerako harriak jarri zituzten erdigunean. Gerora Felix Isasak iparraldeko aldean lauburua eta hegoaldeko aldean \"EH\" hizkiak eta zirkulu zentrokideak marraztu zituen bertan.\nOndorengo urteetan erdigunea bisitatu zuten mendizaleek hiru zirkulu zentrokide osatu zituzten erdigunearen inguruan.\n2007 urtean Anaitasuna mendi talde iruindarrak plaka bat jarri zuen 50. urteurrena gogoratzeko.\n2010eko apirilaren amaieran edo maiatzean erdigunea markatzen zuen zutikako harria eta haren ondoan zegoen postontzia kaltetu zituzten. 2010eko apirilaren 24an egin zen Sakanako Ibilaldi handian osorik zegoen harria baina maiatzaren 21ean Felix Isasak ikusi zuenez lauburua, \"EH\" hizkiak eta zirkulu zentrokideak zituen harri muturra desagertu zen. Ikastolek jarritako postontziaren gaineko txapa doblatuta agertu zen eta iruditxoak desagertu ziren.\n2011ko urriaren 30ean Irurtzungo Iratxo mendi taldeak, Sakanako Mendizaleak taldeak eta Independentistak sareak mendi martxa antolatu zuten Euskal Herriko erdigunera. Ondoren egindako batzar batean mendi martxa urtero antolatzea erabaki zuten baina 2015a arte ez zuten berriz ere martxarik egin.\n2015ean Irurtzungo Iratxo mendi taldeak, Sakanako Mendizaleak taldeak eta Independentistak sareak berriz ere mendi martxa antolatu zuten erdigunera urriaren 11an. Aurrerantzean urtero egiteko erronka hartu zuten eta Euskal Herriko mendi taldeen egutegietan data finko batekin, urriko bigarren igandean, kokatzeko asmoa adierazi zuten. Antolakuntzaren pisu handiena Iratxoko kideek eta Sakanako mendizaleek hartu zuten eta Independentistak sareak hedabideetan oihartzuna emateko ardura hartu zuen. Txutxi Ariznabarretak, Independentistak sareko kideak, adierazi zuenez ez zuten protagonismo handirik hartu nahi eta erdigunea mendigune batean egonik pisua mendi munduan zebiltzan eragileek izan behar zutela.\n2016ko urriko bigarren asteburuan erdigunean dagoen mugarria erasotu zuten Espainiako banderaren koloreekin margotuz eta \"Espa\u00f1a\" idatzi zuten ondoan.\n2016ko urriaren 9an Iratxo mendi taldeak, Sakanako Mendizaleak taldeak eta Independentistak sareak mendi martxa antolatu zuten erdigunera. Unanu, Senosiain eta Ira\u00f1etatik abiatutako hiru zutabeek bat egin zuten erdigunean. Bertan burututako ekitaldian Euskal Mendizale Federazioak eta Mendi eta Eskalada Kirolen Napar Federakundeak \"mendizaleen kolektibo osoarendako proiektu komun bat gauzatzeko bide-orria zehazteko konpromisoa\" hartu zuten. Nafarroako Mendi Federazioko Martin Monta\u00f1es lehendakariak eta Koldo Aldaz lehendakari ordeak irakurritako adierazpenean, \"euskal mendizaleen egitura komun baterako konbergentzia\" aldarrikatu zuten, \"duela 27 urte Betsaiden sinatutako Lankidetza Hitzarmena oinarritzat hartuz\". Irakurri zuten adierazpena aipatutako bi mendizale federazioek sinatu zuten eta Nafarroako Federazioaren ordezkariek Euskal Mendi Federazioko presidente Joseba Ugalderekin Tolosan egindako bileran adostu zuten.\n2016ko urriaren 11n mugarria zuriz margotu eta \"EH\" hizkiak eta barnean puntu bat duen zirkulu bat marraztu zituzten mugarriaren bi aldeetan.\n2018ko urriaren 14an, aurreko urteetako ohiturari jarraituz, mendi martxa antolatu zuten Iratxo mendi taldeak, Sakanako Mendizaleak taldeak eta Independentistak sareak baina eguraldi oso txarra iragarrita zegoenez egitarauan aldaketak egin zituzten. Ohiko hiru zutabeen ordez zutabe bakarra egongo zela iragarri zuten, Ira\u00f1etako Basakoetxea bordatik abiatuta, eta ekitaldia eta bazkaria ere bertan izango zirela. Ekitaldian 2019ko Aberri Eguna modu bateratuan antolatzea proposatu zuen Independentistak sareak.\nAbiapuntuak.\nAndiako mendilerroan, Beriain eta Lezitza mendietara joateko erabiltzen diren ibilbide berberetatik hel daiteke Euskal Herriko Erdigunera.\nBiderik errazena Go\u00f1itik abiatzen dena da, ez baita oso igoera gogorra. Ordu eta erdi edo bi orduan irits daiteke erdigunera bertatik.\nBeste bi bideak aldapatsuagoak dira baina ez dira luzeak, Ira\u00f1etatik edo Ihabarretik ordu eta erdi behar da igotzeko eta Unanutik bi ordu inguru."}
{"id": "79778", "revid": "201", "url": "https://eu.wikipedia.org/wiki?curid=79778", "title": "Esteroideak", "text": ""}
{"id": "79779", "revid": "105290", "url": "https://eu.wikipedia.org/wiki?curid=79779", "title": "Plateako gudua", "text": "Plateako gudua Mediar Gerretako azken gudu nagusia izan zen, Grezia hegoaldean. K.a. 479an gertatu zen Persiar Inperioaren artean eta zenbait greziar hiri-estaturen artean, hala nola, Esparta, Atenas, Korinto eta Megara.\nHistoria.\nGreziarrak, Beozia hegoaldean bildu ziren, Ziteron mendiaren magalean. 100.000 soldadu inguru ziren. Armak hartzeko adinean zeuden ia greziar guztiak aurkeztu ziren. Adibidez, atenastarrak, galera batzuk bakarrik tripulatzen geratu ziren. Gainontzeko arraunlari eta marinelak orain Ziteronen zeuden. Greziar armada han geratu zen, eta, itxuraz, etsaietako bakar batek ere aurrera egiten ez zuenez, nerbio gerra bat hasi zen.\nHerodotok, Plateako gudurako iturri nagusi dena, aurretik, egun batzuetan gertatu ziren borroka batzuk deskribatzen ditu. Zalditeria talde persiar bat, Megarako greziar garnizio bat xaxatzen saiatu zen, baina garaitua izan zen. Garaipen honen ondoren, greziarrek, mendiak utzi eta Asopo ibaia eta Platea izeneko herrixka baten arteko lautadara jaistea erabaki zuten. Denbora guztian, bi armadek, benetako erasoei uko egin zieten, biek iragarpen bera jaso baitzuten: garaile irtengo zen, bere etsaiak lehenik erasotzearen zain geratzen zena.\nBaina, halako batean, Mardonio presaka hasi zen. Bere jakiak amaitzen ari ziren, eta greziar armada hazten ikusten zuen egunero. Bere aholkularietako batek, hoberena, Tesaliara itzuli eta urrea eta zilarra greziar buruzagiak erosteko erabiltzea zela esan zion. Mardoniok ez zion kasurik egin, oraindik, arazoa modu ohoretsuan, militarki, konpon zitekeela uste zuen.\nHerodotok kontatzen duenez, gau batean, persiar aliatu bat, Alexandro I.a errege mazedoniarra, atenastarrei bisita egitera joan zen, Mardoniok egunak argitzean erasoko zuela esateko. Berehala, atenastar ofizialek, greziar buruzagi gorena zen Pausanias printze espartarra informatu zuten honetaz. Honek, persiarrek erasoz gero, ondo entrenatutako espartarrak defentsaren ezkerreko hegalean izatea hobe zela pentsatu zuen, persiar indar nagusia indargabetzeko, esperientzia handiko atenastarrak, Maratongo guduan garaile irten zirenak, erasoko eskuin hegalean utziz. Egunak argitzean, bi armadek posizioak elkartrukatu zituzten. Persiar kontramaniobra batetaz informatuak izan ondoren, greziarrak euren jatorrizko posizioetara itzuli ziren.\nHonaino, Herodotok dioskuna, dirudienez, gertakaria gaizki interpretatu duelarik. Ez da litekeena Mazedoniako Alexandro I.ak persiar kanpamendua utzi izana ikusia izan gabe. Arrazoizkoagoa da Mardoniok berak bidali izana misio horretara. Jokaldi bikain bat izan zen greziarren artean beldurra sorrarazteko, nortzuk mugimendu nekagarriak egiten hasi ziren.\nEguna, inongo erasorik gabe igaro zen, eta Mardoniok, erasotzeko geroz eta irrika gehiago zuen. Gauean zehar, bere zaldun arkulariek, Asopo eta Platea artean zegoen iturria eraso zuten, greziarrek urez hornitzeko erabiltzen zutena, berriz mendietarantz atzera egingo zutela ustez. Greziarrek, euren posizioak mantendu zituzten egunean zehar, persiar arkulariek etenik gabe erasotzen zituzten bitartean, baina, ilunabarraren ondoren, atzera egin zuten, Mardoniok pentsatu bezala.\nIluntzean, Mardoniok, etsaiek ihes egin zutela jakin zuen, eta gudua irabazi zuela pentsatuz, greziarrak jazartzea agindu zuen. Lehenik, espartarrak eraso zituen, atzera egin behar izan zutenak. Pausaniasek, mezulari bat ere bidali behar izan zuen atenastarrei laguntza eskatzeko baina hauek ez ziren laguntza hori emateko gai izan, Mardonioren greziar aliatuek harrapatu baitzituzten. Persiar guarnizioetako batek, greziarren gudu lerroa apurtzea ere lortu zuen, Ziteron mendiaren magalera iritsiz.\nUne horretan, erretiratzen ari ziren espartarren atzetik zihoala, Mardonio behera bota zuten. Ez dago nola gertatu zen jakiterik, baina erabateko ziurtasunez esan daiteke, guduaren garaile zela ustez, zoriontsu hil zela.\nGertaera honek, guduaren norantza aldatu zuen. Persiarrek kemena galdu zuten, espartarrei arnasa eta berriz elkartzeko aukera eman ziena. Euren atzetik zetorren persiar guarnizioa eraso zuten, hauek, erabat abailduta, ihesean irten behar izan zutelarik. Persiar kanpamendua atenastarrek hartu zuten, eta horrek gerraren amaiera suposatu zuen. Erreserban zegoen Mardonioren mendekoetako bat, Artabazo I.a, armada handi bat etxera onik eta salbu bueltan eramateko gai izan zen, Xerxesek honegatik saritu zuelarik, Helespontoko Frigiako satrapia eskainiz.\nPlateako gudua K.a. 479ko udan gertatu zen, beharbada, abuztuak 15eko astean."}
{"id": "79787", "revid": "59723", "url": "https://eu.wikipedia.org/wiki?curid=79787", "title": "Atsotitzak (Gotzon Garate)", "text": "Atsotitzak Gotzon Garate euskal hizkuntzalariak egindako liburu mardula da. Milaka atsotitz jasotzen duen bilduma da: euskarazko 14.458 atsotitz dakartza (bildumak zenbaki hori dakar, baina batzuetan esanahi bereko bizpahiru bertsio ematen dira), gaztelaniazko 5.208, ingelesezko 4.045 eta latinezko 3.642.\nGaratek esaera zaharrak, errefrauak edo atsotitzak lau hizkuntzatan bildu zituen. Lan apartekoa egin zuen euskarazkoak biltzen, zeren gehienetan hiztunen ahotik zuzenean jaso zituen, baina zeharka ere batu zituen, bere ikasle edo laguntzaile boluntario batzuei esker.\nEsaera zaharrak hizkuntza batean eman eta beste hiru hizkuntzetako parekidean bilatzen ibili zen, hiru hamarkada baino gehiago luzatu zen lan erraldoian.\nBildumaren ezaugarriak.\nGotzon Garatek, milaka atsotitz lau hizkuntza horietan jasotzeaz gain, lau hizkuntza horietakoen arteko loturak ere eman zituen. Eskuineko irudian ikusten denez, euskarazko \"1\" zenbakia duenari gaztelaniazko \"1.153\".a dagokio, ingelesezko \"1.145\".a eta \"2.839\".a eta latinezko \"2.518\". a.\nHistoria.\n1967an ekin zion, baserriz baserri bilketa lanari eta 2004an argitaratu zuen BBKren laguntzaz: interneten bidez hemen kontsulta daiteke."}
{"id": "79788", "revid": "6327", "url": "https://eu.wikipedia.org/wiki?curid=79788", "title": "Sabinien bahiketa", "text": ""}
{"id": "79789", "revid": "1519", "url": "https://eu.wikipedia.org/wiki?curid=79789", "title": "Sabinar emakumeen bahiketa", "text": "Sabinar emakumeen bahiketa gertaera mitologiko bat da, erromatarrek sabinar tribuaren emakumeei eginiko bahiketa kontatzen duena.\nKondaira.\nKondairaren arabera, Erromaren lehenengo aroetan biztanle gehien bat gizonezkoak ziren. Arazo honi aurre egiteko, Romulok, Erromaren fundatzaileak, kirol proba batzuk antolatu zituen Neptuno jainkoaren omenez. Inguruetako herrialdeetako biztanleak ere gonbidatu zituen. Sabiniako biztanleek emakumeak eta umeak ere eraman zituzten Erromara.\nJokoak hasi zirenean, erromatar gizonezko bakoitzak emakume bat bahitu zuen. Ondoren, gizonezkoak hiritik kanporatu zituzten eta bahitutako emakumeak lasaitzen saiatu ziren, haiekin ezkondu nahi zutela esanez, eta harro sentitu beharko zutela azalduz, Erroma jainkoek aukeratutako hiria baitzen. Emakume sabinarrek baldintza bat jarri zuten ezkontzeko: etxean, beraiek aginduko zuten gizonen gainetik, eta bakarrik josteaz arduratuko zirela, beste etxeko lanak alde batera utzita. Gizon sabinarrak, haserre traizio bikoitz harengatik (alde batetik, erromatarrek eginiko bahiketagatik, eta, bestetik, sabinar emakumeek erromatarrekin ezkontzeko prest egoteagatik), Erromari eraso zioten, Kapitolinoa inguratuz. Inguru hartara sartzeko, Tarpeia izeneko emakume sabinar baten laguntza izan zuten, zeinak sarrera erraztu baitzien besoetan zeramatenaren truke, hau da, besoko batzuen truke. Gizonezkoek tratua ontzat hartu zuten, baina besokoak eman beharrean, beraien ezkutuak eman zizkioten, eta Tarpeia haien azpian hil egin zen, zanpatuta. Hilketa hori gertatu zen lekuak Tarpeiaren Harroka izena hartu zuen. Bertatik, traidoreak amildegian behera botatzen ziren antzinako denboretan.\nErromatar eta sabinarren arteko azken borrokaldian, emakume sabinarrak bi taldeen artean jarri ziren, eta borrokan ez jarraitzeko eskatu zieten batzuei eta besteei, zeren eta, erromatarrek irabaziz gero, beraien guraso eta nebak galduko baitzituzten, eta sabinar gizonek irabaziz gero, berriz, beraien semeak eta senarrak galduko zituzten. Azkenean, bankete oparo bat ospatu zuten, errekontziliazioa ospatzeko. Sabiniako erregeak, Tito Taziok, Erromakoarekin batera, Romulorekin batera alegia, diarkia bat sortu zuen, Titoren heriotza egunera arte iraun zuena."}
{"id": "79790", "revid": "59723", "url": "https://eu.wikipedia.org/wiki?curid=79790", "title": "Atsotitz", "text": "Atsotitza, zahar-hitza, zuhur-hitza, esaera zaharra, erran zaharra edo errefraua herri erabilerako esaldi zuzen, zehatz eta xehea da, ahoz aho transmititua eta tradizio luzekoa eta gehienetan irakaspen morala (osasunari buruzkoak, esaterako \"Goizean porrusalda, eguerdian aza; aise kabituko zaizkik ipurdian galtzak\") eta praktikoa (hala nola, eguraldiari buruzkoak, \"Goiz gorri, arrats euri\"). Sineskeriak ere adieraz ditzakete. Sarritan metaforikoak eta umorezkoak dira, eta bereziki ondo egituratuta daudenean, \"aforismo\" izena hartzen dute. Iturburu anitz dituzte, baina anonimoak dira gehienetan eta jatorria aurkitzen zailak. Idatzizko lehen agerpenak ahozko literaturan izaten du sarritan oinarria.\nBeste zenbait hizkuntzatan.\nAtsotitzak hizkuntza guztietan daude eta ahozko hizkeran jatorria duten herri literaturako beste formekin lotura izaten dute, hala nola igarkizunekin eta alegiekin. Munduko leku desberdinetako esaeren konparazioak aditzera ematen du antzeko jakituria dagoela era askotako kulturen eta hizkuntzen azpian. Ohikoa da hizkuntzen artean atsotitzak trukatzea, eta horren ondorioz, maiz gertatzen da esaldi berak itzulpen jator ugari izatea. Europako herrialdeetan, Biblia (hango \u00abEsaera Zaharrak\u00bb liburua, zehazki) eta Erdi Aroko latinezko literatura iturri oparoak dira.\nBibliako \"Begia begi (begian) truk\" esaerak (gaztelaniaz, \"Ojo por ojo, diente por diente\", frantsesez, \"\u0152il pour \u0153il, dent por dent\", ingelesez, \"An eye for an eye, a tooth for a tooth\"), esate baterako, baliokidea du Afrikako ekialdeko handi leinuan. Halako esaerek (\"Atzerri, otserri\", \"Ezkon ezak semea nahi duanean, eta alaba, ahal duanean\") jokabide kodeak adierazten dituzte, eta lekuan lekuko jakituria eta jokaera arauak transmititzen dituzte. Maiz, antzeko ideologiaz gainera, esaera zahar bera aurkitzen da herri askotan, aldaketa txikiak gorabehera. Europari dagokionez, Erdi Aroan latinezko esaerek izan zuten hedaduragatik, antza.\nEstilo antzekotasunak ere badira, inguru hurbilean bizi diren kulturetan behintzat; hala, hizkuntza askok errima, aliterazioa eta hitz jokoak erabiltzen dituzte (\"Goiz gorri, euri daidi; arrats gorri, eguraldi\", \"Emerdi oro, zoro\"). Herri esaerek darabiltzaten irudiak etxeko eta eguneroko bizimoduari dagozkio: adibidez, \"Errementariaren etxean, zotza burduntzi\" atsotitzak baliokideok ditu Iberiak Penintsulako hizkuntza nagusietan:\nHiru hizkuntzotan, mezua \"Errementariaren etxean, makilazko labana\" da, ziur aki latinezko \"Domo in fabrili culter est hic ligneus\" errefrautik eratorririk.\nAldiz, egoera beste lanbide batez azaltzen da beste zenbait kulturatan:\nEuskarazko atsotitzen bildumak.\nEuskal Herrian ezagutzen den lehen bilduma 1596an argitaratu zen, Iru\u00f1ean, eta \"Refranes y Sentencias\" du izena. Biltzailearen izenik ez da ezagutzen, eta bizkaieraz idatzita daude. Julio Urkixok berriro argitaratu eta aztertu zituen Eusko Ikaskuntzen Nazioarteko Aldizkarian. Esteban Garibaik (1533 - 1599) ere bildu zuen esaera zaharren sorta bat, XVII. mende arte argitara eman ez zena. XVII. mendeko bi atsotitz-biltzaile ezagutzen dira: Bertrand de Sauguis (1627 aldera hila) eta Arnaut Oihenart (1592-1653). Oihenarten bildumak 1657an ikusi zuen argia Parisen, berak ondutako poema batzuekin batera \"(Les proverbes basques recueillis par le Sr. D'Oihenart, plus les po\u00e9sies basques du mesme auteur)\".\nXX. mendean, hainbat bilduma osatu ziren: \"Euskalerriaren Yakintza\" bildumako III. liburukian (Resurreccion Maria Azkue, 1945); \"Atsotitz, zuhurhitz, eta erran zahar\" (Jean Elizalde \"Zerbitzari\", 1936), \"Naparroa-ko euskal esaera zarrak\" (Damaso Intza, 1974) eta Paulo Zamarripak, Justo Mokoroak, Antonio Zavalak eta Gotzon Garatek osaturiko beste zenbait bilduma.\nEsanahia.\nAtsotitzen esanahia bi motatakoa izan daiteke:\nEstiloak.\nGotzon Garateren arabera, atsotitz estilo hauek daude:"}
{"id": "79793", "revid": "59723", "url": "https://eu.wikipedia.org/wiki?curid=79793", "title": "Erdarakadak (liburua)", "text": "Erdarakadak: Euskaraz ongi mintzatzeko hiztegia. Zazpi probintzietako adibideak Gotzon Garate hizkuntzalariak idatzi zuen erreferentziazko liburua da, 1988an Gero argitaletxearekin argitaratua.\nEzaugarriak.\nErdarakadak edo erdarek kutsatu eta eragindako euskarazko esamoldeak biltzen ditu, bai eta haien ordez erabili beharko genituzkeen esamolde jatorrak ere, baserrietan jasoak. Liburua hiztegi moduan prestatuta dago. Zeregin hartarako, Garate hogei urte ibili zen baserietan zuzeneko hizkera biltzen. Guztira zazpi probintzietako baserrietan egungo 50.000 adibide, esaldi eta esalmolde jaso zituen. Hiztegiaren sarrera bakoitzean lurralde bakoitzeko forma parekideak bildu zituen. Egileraren helburua hau zen: \"Gaurko egunean gehien erabiltzen diren erdarakadak dira liburukoak. Molde berrien ordez tradiziozko, baserrietako moldeak ematen saiatu naiz\""}
{"id": "79794", "revid": "95298", "url": "https://eu.wikipedia.org/wiki?curid=79794", "title": "Elizondoko eskutitzak", "text": "Elizondoko eskutitzak Gotzon Garate idazle gipuzkoarrak idatzitako eleberria da, 1977an argitaratua.\nIzan ere, Gotzon Garatek idatzitako hirugarren polizia eleberria da.\nJon Bidart dugu oraingoan ere protagonista eta Baztan aldeko lurralde ederretan kokatutako istorioaren nondik norakoak askatzen saiatuko da."}
{"id": "79795", "revid": "105290", "url": "https://eu.wikipedia.org/wiki?curid=79795", "title": "Goizuetako ezkongaiak", "text": "Goizuetako ezkongaiak Gotzon Garate idazle gipuzkoarrak idatzitako eleberria da, 1979an argitaratua \"Zugaza\" etxearekin.\nNafarroako Goizueta herrian girotuta dago."}
{"id": "79796", "revid": "56334", "url": "https://eu.wikipedia.org/wiki?curid=79796", "title": "Izurri berria", "text": "Izurri berria Gotzon Garate idazle gipuzkoarrak idatzitako eleberria da, 1981ean argitaratua."}
{"id": "79797", "revid": "1491", "url": "https://eu.wikipedia.org/wiki?curid=79797", "title": "Zilarrezko gazteluaren kronika urratua", "text": "Zilarrezko gazteluaren kronika urratua Gotzon Garate idazle gipuzkoarrak idatzitako eleberria da, 1992an argitaratua \"Gero\" etxearekin."}
{"id": "79798", "revid": "1491", "url": "https://eu.wikipedia.org/wiki?curid=79798", "title": "Alaba (Gotzon Garate)", "text": "Alaba Gotzon Garate idazle gipuzkoarrak idatzitako eleberri laburra da, 1984an argitaratua. Detektibe batek aberats baten alabaren desagerpena ikertzen du haren enkarguz; aurkitu eta gero, alabaren eta haren amorantearen hilketa gertatuko da, eta hiltzailea aurkitzea izango da bere eginkizun berria.\nHaria.\nJon Garai diru eskasarekin dabilen detektibe bilbotarra da, Euskal Herrian ezaguna izan arren. Donostian bizi den Patrizio Eizagirrerengana joateko eskaera helarazten dio ezezagun batek. Patrizio Eizagirre gizon aberatsa da, negozio ilunetan eta droga trafikoan aritzeagatik kartzelan izandakoa. Eizagirreren Aieteko etxe ikusgarrian bisita egin, eta han emaztearen eta bi polizien aurrean, Irene alaba desagertua bilatzeko enkargua hartzen du, milioi bat pezetaren truke. Ikerketan Edurne lagunminarekin hitz egiten du lehenbizi, eta hark Irene neska guztiz zentzuduna dela kontatzen dio, ezezagun batekin alde egingo ez lukeena eta drogarik hartzen ez duena; harekin Lasarteko zalditokira joan zen aurreko egun batean eta urduri ikusi zuen ordea. Jon Lasarteko zalditokira joan eta neskaren argazkia erakusten ibiltzen da, azkenean, dirua emanda, bi agurek aitortzen dute Irene gizon batekin ikusi zutela azken igandean, Joxeba Goirienarekin. Goiriena New Yorketik etorritako mafioso euskaldun diruduna da, handik ihesi Euskal Herrira itzuli dena eta hemen ere negozio zikinetan ibiltzen dena. Patrizio Eizagirre kartzelan egon izanaren erruduna omen da, poliziari salatu baitzizkion Eizagirreren ibilerak. Goirienak luxuzko bizimodua darama Bilbon, bigarren aldiz ezkondua dago, eta alabaordea du, Jaione izenekoa. Oso ezaguna da Bilbon eta harreman estuak ditu hango handikiekin eta haiekin festak eta oturuntzak antolatzen ditu. Emakumezalea da, eta emaztea gaixo duenez, ez omen du oztoporik batarekin eta bestearekin ibiltzeko. Lau etxe ditu, tartean Bilbon eta Plentzian. Horren guztiaren berri Garaik lagun dituen polizia-inspektore bati, kazetari bati eta legeandre bati esker daki.\nOndoren, Goirienaren alaborde Jaione Elorriagari deitzen dio. 20 urte ditu eta Goirienaren Bilboko etxean bizi da. Neska ados dago berarekin buruz buru hitz egiteko. Irene bere aitaordearekin dagoela uste duela esaten dio. Neskak Plentziako etxean dagoela adierazten dio, berriz; ama kanpoan du. Elkarrekin tenisean jolastea adosten dute elkarrekin hitz egiteko. Jaionek susmoak egiaztatzeko Plentziako etxera joango dela eskaintzen dio Joni, arriskurik balego pistola non dagoen badakiela, baina honek ukatu egiten du proposamena, arriskutsuegia delakoan. Gauez, Jonek Goiriena eta bere zaintzailea ikusten ditu Plentziako etxetik ateratzen Mercedes batean. Etxeko harresitik salto egin, eta etxean Irene aurkitzen du. Aitaren partetik datorrela aitortu, eta Goiriena gizon maltzurra dela ohartarazi, bere erruz aita kartzelara bidali zutela. Neska pistolaz apuntatzen ari zaio: aitari laster dena azalduko diola esaten dio, eta berehala alde egiteko.\nBilboko etxera iristean bi gizon ditu zain eta metraileta baten mehatxupean auto batera sarrarazten dute. Eskuak lotzen dizkiote. Kolpeka hasten zaizkio, eta muturra bhar ez den lekuan ez sartzeko. Bere burua arrisku larrian ikusita, Jonek bolanteari kolpe handia eman, eta autoak norabidea galtzea lortzen ud, atea ireki eta salto egiten du, autoa eta bi gizonak ibaira erori aurretik. Autoestopa eginda, gidari batek Arrate neskalagunaren etxera darama. Honek arazoak dituenean bakarrik inguratzen dela aurpegiratzen du, baina hala ere etxean hartzen du. Biharamun goizean, Eizagirreri deitu eta alaba Plentzian dagoela adierazten dio, Goirienarekin, eta alabak berak kontatuko diola dena.\nGoiz horretan bertan Irene aurkitzeagatik txekea kobratuta, Jaione Elorriagak ospitaletik deitzen dio, Plentziako etxean eskaileretan behera bota dutela esateko. Aurretik aitari eta Ireneri esan beharreko guztiak esan dizkio, jokaera horrekin bere ama iraintzeagatik. Irenek bota duela uste du. Sendagileei, ordea, erori egin dela esan die. Suminduta, Jonek Eizagirreri deitzen dio Plentziara, berarekin hitz egin nahi duela eta. Arratsalderako geratzen dira, baina siesta egin eta gero laguna duen polizia-inspektoreak deitzen dio, Plentziako etxera etortzeko. Han, Goirienaren eta Ireneren gorpuak ikusten ditu. Ireneren gorpuak Goirienaren pistola dauka eskuan. Gorpuei autopsia egin ondoren, Donostiara eramaten dute Irenerena, eta Jon senideen saminaren lekukoa da. Etxera ekartzeagatik milio bat pezetako txekea ematen dio Eizagirrek. Biharamunean, Jonek Bilboko ibaian barruan bi gizonen gorpuak zituen autoarena eta Plentziako hilketena irakurtzen ditu egunkarietan, Agidanez, Irenek hil zuen Goiriena eta gero bere buruaz beste egin, aitari egindakoa mendekatzeagatik.\nJaione Elorriagak deitzen dio Joni, Bilboko etxean elkarrekin hitz egiteko eta Jon ondoan eduki nahi duelako baita ere. Jaionek ontzat hartzen ditu hilketaren eta suizidioaren hipotesia, baina Jonek ez du argi ikusten neska gazte batek bere ohorea galtzea aita mendekatzeagatik. Horregatik eta beste arrazoi batzuengatik, Jaionek berak hil zituela uste du, amari egindako irainaren mendeku modura, eta azkenean susmo hori bota egiten dio Jaioneri, baina honek ezetz dio tinko, guztiz harriturik itxuraz. Jonek presioa egiten dio: hilketen aitoretza egiten ez badu, polizien aurrean salatuko du, bere susmo guztiak idatzirik dituela ohartaraztearekin batera, nahiz eta hori gezurra izan. Bere etxetik alde egiten du, Jaione harri eta zur utzita.\nEtxean, Jonek polizia inspektorearen deia jasotzen du, Ireneren poltsan Goirienaren idatzizko aitortza aurkitu dutela, berak ez zuela Eizagirre salatu. Inspektorea guztiz nahastuta dago: zergatik hil zuen bada ustez Irenek Goiriena? Jonek ez dio Jaionetaz ezer aipatzen, eta emakumeak misteriotsuak direla esan bakarrik egiten dio. Ondoren, Arrateren etxera joan eta haren besoetara jausten da. Hurrengo ni urteetan, Jaionek festetara gonbidatu izan du Jon, baina honek ez du inoiz onartu."}
{"id": "79799", "revid": "1491", "url": "https://eu.wikipedia.org/wiki?curid=79799", "title": "Esku leuna", "text": "Esku leuna Gotzon Garate idazle gipuzkoarrak idatzitako eleberria da, 1977an argitaratua."}
{"id": "79800", "revid": "336", "url": "https://eu.wikipedia.org/wiki?curid=79800", "title": "Nizako Ituna", "text": "Nizako Ituna nazioarteko itun bat izan zen, Europar Batasuneko 15 2001eko otsailaren 26an Nizan izenpetu zutena. Erromako eta Maastrichteko itunak erreformatu zituen, Europar Batasunaren ekialderako zabalkundea errazteko. 2003ko otsailaren 1ean sartu zen indarrean, eta Lisboako Itunak ordeztu zuen 2009ko abenduaren 1ean.\nItunaren edukia Nizan bertan adostua zuten 2000ko abenduaren 11n. Sinatze ekitaldi sinbolikoaren ondoren, Europar Batasuneko estatu bakoitzeko legebiltzarrak eta Europako Parlamentuak formalki berretsi behar izan zuten. 2001eko ekainean Irlandan egindako erreferendumean jasotako ezezkoa izan zen arazorik garrantzitsuena. 2002ko urrian bigarren erreferendum bat egin zen, eta orduan baiezkoak irabazi zuen.\nItunaren edukiak.\nHauek izan ziren hitzarmenaren puntu nagusiak:\nNizako Itunak ekialderako zabalkundea erraztu zuen arren, Europako Parlamentuak eta Batzordeak beren desilusioa agertu zuten, nahi adina lortu ez zuelako. Itunaren aurkakoek, aldiz, balio demokratiko gutxikoa eta teknokratikoa izatea egotzi zioten, erabakiak hartzeko prozedura zailduz herritarrengandik urruntzen zela iruditzen zitzaien-eta."}
{"id": "79834", "revid": "95298", "url": "https://eu.wikipedia.org/wiki?curid=79834", "title": "Aldarte oneko ipuinak", "text": "Aldarte oneko ipuinak Gotzon Garate idazle gipuzkoarrak idatzitako ipuin liburua da, 1982an argitaratua \"Gero\" etxearekin."}
{"id": "79836", "revid": "105290", "url": "https://eu.wikipedia.org/wiki?curid=79836", "title": "Nafarroako Ezkurran", "text": "Nafarroako Ezkurran Gotzon Garate idazle gipuzkoarrak idatzitako ipuin liburua da, 1981ean argitaratua \"Gero\" etxearekin. 2002. urtean argitaletxe berak, liburuaren edizio berria kaleratu zuen.\nMalerreka eskualdeko Ezkurra herrian girotuta dago."}
{"id": "79837", "revid": "1491", "url": "https://eu.wikipedia.org/wiki?curid=79837", "title": "Lehortean", "text": "Lehortean Gotzon Garate idazle gipuzkoarrak idatzitako ipuin liburua da, 1979an argitaratua. Ipuin gehienak serioak dira, batzuk ironikoak eta gehienak sarituak izan ziren Resurrecci\u00f3n Mar\u00eda Azkue lehiaketaren 1979 urteko edizioan."}
{"id": "79838", "revid": "105290", "url": "https://eu.wikipedia.org/wiki?curid=79838", "title": "Muskilak", "text": "Muskilak Gotzon Garate idazle gipuzkoarrak idatzitako ipuin liburua da, 1980an argitaratua \"Mensajero\" etxearekin."}
{"id": "79839", "revid": "105290", "url": "https://eu.wikipedia.org/wiki?curid=79839", "title": "Euskal eleberrien kondaira", "text": "Euskal eleberrien kondaira Gotzon Garate idazle gipuzkoarrak idatzitako saiakera liburua da, 2001ean argitaratua \"Gero\" etxearekin."}
{"id": "79840", "revid": "105290", "url": "https://eu.wikipedia.org/wiki?curid=79840", "title": "Marx eta nazioa", "text": "Marx eta nazioa Gotzon Garate idazle gipuzkoarrak idatzitako saiakera liburua da, 1972an argitaratua \"Mensajero\" etxearekin."}
{"id": "79841", "revid": "105290", "url": "https://eu.wikipedia.org/wiki?curid=79841", "title": "Marxen marxismoa", "text": "Marxen marxismoa Gotzon Garate idazle gipuzkoarrak idatzitako saiakera liburua da, 1971an argitaratua \"Mensajero\" etxearekin."}
{"id": "79842", "revid": "105290", "url": "https://eu.wikipedia.org/wiki?curid=79842", "title": "Marxen ondoko errebisionismoa, Rosa Luxemburg", "text": "Marxen ondoko errebisionismoa, Rosa Luxemburg Gotzon Garate idazle gipuzkoarrak idatzitako saiakera liburua da, 1974an argitaratua \"Mensajero\" etxearekin."}
{"id": "79843", "revid": "105290", "url": "https://eu.wikipedia.org/wiki?curid=79843", "title": "Leninen marxismoa", "text": "Leninen marxismoa Gotzon Garate idazle gipuzkoarrak idatzitako saiakera liburua da, 1983an argitaratua \"Mensajero\" etxearekin."}
{"id": "79844", "revid": "105290", "url": "https://eu.wikipedia.org/wiki?curid=79844", "title": "Lenin eta nazioen autodeterminazioa", "text": "Lenin eta nazioen autodeterminazioa Gotzon Garate idazle gipuzkoarrak idatzitako saiakera liburua da, 1980an argitaratua \"Mensajero\" etxearekin."}
{"id": "79845", "revid": "105290", "url": "https://eu.wikipedia.org/wiki?curid=79845", "title": "Hertleinites", "text": "Hertleinites ongi ezagunak diren ammonite izeneko zefalopodoen artean genero fosil bat da. Kretazeoan bizi ziren, Hauteriviarrean, hau da, orain dela 136 milioi urtetik 130 milioi urtera gutxi gorabehera."}
{"id": "79846", "revid": "105290", "url": "https://eu.wikipedia.org/wiki?curid=79846", "title": "Holcoptychites", "text": "Holcoptychites ongi ezagunak diren ammonite izeneko zefalopodoen artean genero fosil bat da. Kretazeoan bizi ziren, Hauteriviarrean, hau da, orain dela 136 milioi urtetik 130 milioi urtera gutxi gorabehera."}
{"id": "79847", "revid": "105290", "url": "https://eu.wikipedia.org/wiki?curid=79847", "title": "Hoplocrioceras", "text": "Hoplocrioceras ongi ezagunak diren ammonite izeneko zefalopodoen artean genero fosil bat da. Kretazeoan bizi ziren, Hauteriviarrean, hau da, orain dela 136 milioi urtetik 130 milioi urtera gutxi gorabehera."}
{"id": "79848", "revid": "336", "url": "https://eu.wikipedia.org/wiki?curid=79848", "title": "Leopoldia", "text": "Leopoldia ongi ezagunak diren ammonite izeneko zefalopodoen artean genero fosil bat da. Kretazeoan bizi ziren, Hauteriviarrean, hau da, orain dela 136 milioi urtetik 130 milioi urtera gutxi gorabehera."}
{"id": "79849", "revid": "105290", "url": "https://eu.wikipedia.org/wiki?curid=79849", "title": "Lyticoceras", "text": "Lyticoceras ongi ezagunak diren ammonite izeneko zefalopodoen artean genero fosil bat da. Kretazeoan bizi ziren, Hauteriviarrean, hau da, orain dela 136 milioi urtetik 130 milioi urtera gutxi gorabehera."}
{"id": "79850", "revid": "105290", "url": "https://eu.wikipedia.org/wiki?curid=79850", "title": "Menuthiocrioceras", "text": "Menuthiocrioceras ongi ezagunak diren ammonite izeneko zefalopodoen artean genero fosil bat da. Kretazeoan bizi ziren, Hauteriviarrean, hau da, orain dela 136 milioi urtetik 130 milioi urtera gutxi gorabehera."}
{"id": "79851", "revid": "105290", "url": "https://eu.wikipedia.org/wiki?curid=79851", "title": "Moutoniceras", "text": "Moutoniceras ongi ezagunak diren ammonite izeneko zefalopodoen artean genero fosil bat da. Kretazeoan bizi ziren, Hauteriviarrean, hau da, orain dela 136 milioi urtetik 130 milioi urtera gutxi gorabehera."}
{"id": "79852", "revid": "105290", "url": "https://eu.wikipedia.org/wiki?curid=79852", "title": "Holcodiscus", "text": "Holcodiscus ongi ezagunak diren ammonite izeneko zefalopodoen artean genero fosil bat da. Kretazeoan bizi ziren, Hauteriviarrean, hau da, orain dela 136 milioi urtetik 130 milioi urtera gutxi gorabehera."}
{"id": "79853", "revid": "105290", "url": "https://eu.wikipedia.org/wiki?curid=79853", "title": "Neolissoceras", "text": "Neolissoceras ongi ezagunak diren ammonite izeneko zefalopodoen artean genero fosil bat da. Kretazeoan bizi ziren, Hauteriviarrean, hau da, orain dela 136 milioi urtetik 130 milioi urtera gutxi gorabehera."}
{"id": "79854", "revid": "105290", "url": "https://eu.wikipedia.org/wiki?curid=79854", "title": "Nicklesia", "text": "Nicklesia ongi ezagunak diren ammonite izeneko zefalopodoen artean genero fosil bat da. Kretazeoan bizi ziren, Hauteriviarrean, hau da, orain dela 136 milioi urtetik 130 milioi urtera gutxi gorabehera."}
{"id": "79855", "revid": "105290", "url": "https://eu.wikipedia.org/wiki?curid=79855", "title": "Olcostephanus", "text": "Olcostephanus ongi ezagunak diren ammonite izeneko zefalopodoen artean genero fosil bat da. Kretazeoan bizi ziren, Hauteriviarrean, hau da, orain dela 136 milioi urtetik 130 milioi urtera gutxi gorabehera."}
{"id": "79856", "revid": "105290", "url": "https://eu.wikipedia.org/wiki?curid=79856", "title": "Oosterella", "text": "Oosterella ongi ezagunak diren ammonite izeneko zefalopodoen artean genero fosil bat da. Kretazeoan bizi ziren, Hauteriviarrean, hau da, orain dela 136 milioi urtetik 130 milioi urtera gutxi gorabehera."}
{"id": "79857", "revid": "105290", "url": "https://eu.wikipedia.org/wiki?curid=79857", "title": "Paracrioceras", "text": "Paracrioceras ongi ezagunak diren ammonite izeneko zefalopodoen artean genero fosil bat da. Kretazeoan bizi ziren, Hauteriviarrean, hau da, orain dela 136 milioi urtetik 130 milioi urtera gutxi gorabehera."}
{"id": "79858", "revid": "105290", "url": "https://eu.wikipedia.org/wiki?curid=79858", "title": "Paraspiticeras", "text": "Paraspiticeras ongi ezagunak diren ammonite izeneko zefalopodoen artean genero fosil bat da. Kretazeoan bizi ziren, Hauteriviarrean, hau da, orain dela 136 milioi urtetik 130 milioi urtera gutxi gorabehera."}
{"id": "79859", "revid": "105290", "url": "https://eu.wikipedia.org/wiki?curid=79859", "title": "Parastieria", "text": "Parastieria ongi ezagunak diren ammonite izeneko zefalopodoen artean genero fosil bat da. Kretazeoan bizi ziren, Hauteriviarrean, hau da, orain dela 136 milioi urtetik 130 milioi urtera gutxi gorabehera."}
{"id": "79860", "revid": "105290", "url": "https://eu.wikipedia.org/wiki?curid=79860", "title": "Plesiospitidiscus", "text": "Plesiospitidiscus ongi ezagunak diren ammonite izeneko zefalopodoen artean genero fosil bat da. Kretazeoan bizi ziren, Hauteriviarrean, hau da, orain dela 136 milioi urtetik 130 milioi urtera gutxi gorabehera."}
{"id": "79861", "revid": "105290", "url": "https://eu.wikipedia.org/wiki?curid=79861", "title": "Protaconeceras", "text": "Protaconeceras ongi ezagunak diren ammonite izeneko zefalopodoen artean genero fosil bat da. Kretazeoan bizi ziren, Hauteriviarrean, hau da, orain dela 136 milioi urtetik 130 milioi urtera gutxi gorabehera."}
{"id": "79862", "revid": "105290", "url": "https://eu.wikipedia.org/wiki?curid=79862", "title": "Pseudofavrella", "text": "Pseudofavrella ongi ezagunak diren ammonite izeneko zefalopodoen artean genero fosil bat da. Kretazeoan bizi ziren, Hauteriviarrean, hau da, orain dela 136 milioi urtetik 130 milioi urtera gutxi gorabehera."}
{"id": "79863", "revid": "105290", "url": "https://eu.wikipedia.org/wiki?curid=79863", "title": "Pseudothurmannia", "text": "Pseudothurmannia ongi ezagunak diren ammonite izeneko zefalopodoen artean genero fosil bat da. Kretazeoan bizi ziren, Hauteriviarrean, hau da, orain dela 136 milioi urtetik 130 milioi urtera gutxi gorabehera."}
{"id": "79864", "revid": "105290", "url": "https://eu.wikipedia.org/wiki?curid=79864", "title": "Psilotissotia", "text": "Psilotissotia ongi ezagunak diren ammonite izeneko zefalopodoen artean genero fosil bat da. Kretazeoan bizi ziren, Hauteriviarrean, hau da, orain dela 136 milioi urtetik 130 milioi urtera gutxi gorabehera."}
{"id": "79865", "revid": "105290", "url": "https://eu.wikipedia.org/wiki?curid=79865", "title": "Saynella", "text": "Saynella ongi ezagunak diren ammonite izeneko zefalopodoen artean genero fosil bat da. Kretazeoan bizi ziren, Hauteriviarrean, hau da, orain dela 136 milioi urtetik 130 milioi urtera gutxi gorabehera."}
{"id": "79866", "revid": "105290", "url": "https://eu.wikipedia.org/wiki?curid=79866", "title": "Simbirskites", "text": "http://eu.wikipedia.org/w/ind\nSimbirskites ongi ezagunak diren ammonite izeneko zefalopodoen artean genero fosil bat da. Kretazeoan bizi ziren, Hauteriviarrean, hau da, orain dela 136 milioi urtetik 130 milioi urtera gutxi gorabehera.\nErreferentziak.\nex.php?title=Simbirskites&amp;action=edit&amp;redlink=1"}
{"id": "79867", "revid": "105290", "url": "https://eu.wikipedia.org/wiki?curid=79867", "title": "Speetoniceras", "text": "Speetoniceras ongi ezagunak diren ammonite izeneko zefalopodoen artean genero fosil bat da. Kretazeoan bizi ziren, Hauteriviarrean, hau da, orain dela 136 milioi urtetik 130 milioi urtera gutxi gorabehera."}
{"id": "79868", "revid": "105290", "url": "https://eu.wikipedia.org/wiki?curid=79868", "title": "Subastieria", "text": "Subastieria ongi ezagunak diren ammonite izeneko zefalopodoen artean genero fosil bat da. Kretazeoan bizi ziren, Hauteriviarrean, hau da, orain dela 136 milioi urtetik 130 milioi urtera gutxi gorabehera."}
{"id": "79869", "revid": "105290", "url": "https://eu.wikipedia.org/wiki?curid=79869", "title": "Suboosterella", "text": "Suboosterella ongi ezagunak diren ammonite izeneko zefalopodoen artean genero fosil bat da. Kretazeoan bizi ziren, Hauteriviarrean, hau da, orain dela 136 milioi urtetik 130 milioi urtera gutxi gorabehera."}
{"id": "79870", "revid": "105290", "url": "https://eu.wikipedia.org/wiki?curid=79870", "title": "Subsaynella", "text": "Subsaynella ongi ezagunak diren ammonite izeneko zefalopodoen artean genero fosil bat da. Kretazeoan bizi ziren, Hauteriviarrean, hau da, orain dela 136 milioi urtetik 130 milioi urtera gutxi gorabehera."}
{"id": "79872", "revid": "105290", "url": "https://eu.wikipedia.org/wiki?curid=79872", "title": "Valdedorsella", "text": "Valdedorsella ongi ezagunak diren ammonite izeneko zefalopodoen artean genero fosil bat da. Kretazeoan bizi ziren, Hauteriviarrean, hau da, orain dela 136 milioi urtetik 130 milioi urtera gutxi gorabehera."}
{"id": "79876", "revid": "119347", "url": "https://eu.wikipedia.org/wiki?curid=79876", "title": "Cocherelgo gudua", "text": "Cocherelgo gudua 1364ko maiatzaren 16an Karlos V.a Frantziako erregearen eta Karlos II.a Nafarroako erregearen tropen arteko borroka izan zen, Borgoinako dukerriko ondorengotza zela medio, Ehun Urteko Gerraren gatazkaren barruan. Bertrand du Guesclin zeukaten buru frantziarrek, eta Joan III.a Graillykoa, Captal de Buch, nafarrek. Ondorioa frantziarren garaipena izan zen.\nNafarrek, ingelesen estrategiari eutsita, defentsa egora hartu zuten, du Guesclin erasotzailea izan zedin. Frantziar kapitainak defentsa hori apurtu ahal izan zuen eraso ondoren, alde egiteko itxura eginez. Izan ere, nafarrek goiko kokapena utzi zuten etsaien atzetik. Du Guesclinen alboko eraso batek garaipena eman zion."}
{"id": "79884", "revid": "284", "url": "https://eu.wikipedia.org/wiki?curid=79884", "title": "Europar Kontseilu", "text": ""}
{"id": "79886", "revid": "1545", "url": "https://eu.wikipedia.org/wiki?curid=79886", "title": "Artistona", "text": "Artistona (K.a. 535 inguruan-?), Persiako erregina izan zen Dario I.a persiar erregearekin ezkondu zenean.\nTestuinguru historikoa.\nArtistona Ziro II.a errege persiarraren alaba zen. Ziro II.aren seme eta oinordeko zen Kanbises II.a semerik gabe hil zenean, errege familiako adar berri bat, akemenidarra, boterera iritsi zen Dario I.aren eskutik. Boterea bereganatzeko, Dariok, beste sei lagunekin batera, denbora batez boterea usurpatu zuen Gaumata aztia hil zuen.\nTronua aldarrikatzeko bere eskubideak indartzeko, Dario Artistonarekin ezkondu zen, oraindik harreman sexualik izan gabekoarekin (antzerako ezkontzak egin zituen Kanbisesen arrebaordea zen Atosarekin eta haren ilobarekin). Honek, Artistona, K.a. 535 inguruan jaio zela iradokitzen du.\nDarioren gogokoena.\nHerodoto historialari greziarraren arabera, Artistona zen Darioren emazterik gogokoena, Dariok, bere emazte honen omenezko urrezko estatua bat zuelarik.\nPersepolisen aurkitutako taulatxoengatik dakigu \"Irta\u0161duna\" zela bere izena antzinako persieran. Bi aldiz aipatua da \"duk\u0161i\u0161\" edo printzesa bezala. Testu hauengatik dakigu, ondasun handiak jasotzen zituela eta bere senarragandik independentea balitz bezala jokatzen zuela. Adibidez, berak pertsonalki ematen zituen bere domeinu propioetako persiar ofizialen hornikuntzarako aginduak, Mirandu, Kuknaka eta Matannan herrietan. Bere zigilu ofizialak, errege bat animalia basati baten aurka borrokan adierazten zuen.\nK.a. 506an oraindik bizirik jarraitzen zuen. Hau ebatzi daiteke, \"Irta\u0161duna\" \"duk\u0161i\u0161\"ak, Darioren ofizial ekonomikoa zen Farnazesen aldetik, opari bezala, ehun ardi jaso zituela azaltzen duen beste taulatxo batetik.\nArtistonak, hiru seme-alaba behintzat izan zituen:"}
{"id": "79894", "revid": "119347", "url": "https://eu.wikipedia.org/wiki?curid=79894", "title": "Persepolisko Gotorlekuko Taulatxoak", "text": "Persepoliseko Gotorlekuko Taulatxoak (edo soilik Gotorlekuko Taulatxoak; , PTF edo PF bezala laburtua) Persiar Inperioaren agiri administratibo multzo bat da, K.a. 509-K.a. 494 epean datatutakoa, Dario I.aren erregealdiaren garaian. Persepoliseko gotorlekuan aurkitzen ziren bi kameratan lurretik atera zituen Chicagoko Unibertsitateko \"Oriental Institute\" espedizio arkeologikoak, Ernst Herzfelden agindupean, 1933 eta 1934 bitartean.\nBilduma, buztinezko 30.000 taulatxo baino gehiagoz osatuta dago (osoak edo zatiak). Horietatik 7.000 ulergarriak dira, eta 2.120 Richard Hallockek argitaratu eta ingelesera itzuli ditu (1969, 1978). Erabilitako hizkuntza nagusia elamitera da, arameraz (700), akadieraz (1), grezieraz (1), frigieraz (1) eta antzinako persieraz (1) idatzitako testuak ere badauden arren.\nAntzerako beste talde bat, Persepoliseko Altxorreko Taulatxoak, Persepolisen aurkitua izan zen urte batzuk beranduago."}
{"id": "79895", "revid": "105290", "url": "https://eu.wikipedia.org/wiki?curid=79895", "title": "Wakhan korridorea", "text": "Wakhan korridorea ( \"W\u0101x\u0101n Dahl\u00e9z\", ); Vakhan korridorea ere deitua) Afganistango Badakhxan probintziako korridore estu bat da. Pamir mendietan dago, honako muga hauek dituelarik: Tajikistan iparraldean, Pakistan hegoaldean eta Txina ekialdean. XIX. mendearen amaieran sortu zuen Britainiar Inperioak, Errusiari Indiara iristea eragozteko Joko Handian zehar. Historikoki, Wakhan eskualde garrantzitsua izan da milaka urtetan, bertan elkartzen baitira Erdialdeko Asiako mendebaldeko eta ekialdeko muturrak. Islama bertara heldu aurretik, Tibet eta Txinaren artean lehiatzen ziren eskualde hau bereganatzeko.\nKorridoreak, biztanleria urria du, biztanle nagusi bezala, Wakhi herria eta kirgiz kopuru txiki bat. Bere ekialdeko muturrean, Wakhjir, Hindu Kush bidezko mendi pasabide bat da, bere punturik gorena 4.923 metrora duena, eta munduko mugako ordu diferentziarik handiena du: UTC+4:30 Afganistanen eta UTC+8 Txinan. Hemen, Txinarekin muga, munduko garaienen artean dago, eta pasabidea, urtean gutxienez bost hilabetez itxita dago, eta gainontzeko urtean, modu ez erregularrean irekitzen da."}
{"id": "79896", "revid": "119347", "url": "https://eu.wikipedia.org/wiki?curid=79896", "title": "Persia", "text": "Persia izenak hainbat adiera ditu, Iranekin erlazioa dutenak:"}
{"id": "79898", "revid": "512", "url": "https://eu.wikipedia.org/wiki?curid=79898", "title": "Benamaurel", "text": "Benamaurel Granadako probintziako (Espainia) udalerria da. 2007an 2.382 biztanle zituen."}
{"id": "79905", "revid": "65203", "url": "https://eu.wikipedia.org/wiki?curid=79905", "title": "Martti Ahtisaari", "text": "Martti Oiva Kalevi Ahtisaari (Viipuri, 1937ko ekainaren 23a - Helsinki, 2023ko urriaren 16a) politikari finlandiarra izan zen. Finlandiako Errepublikako hamargarren presidentea izan zen 1994-2000 urte bitartean. 2008an Bakearen Nobel Saria eman zioten herrialde ezberdinetako hainbat gatazka armatutan haren bitartekari-lanagatik, bereziki Kosovokoan.\nBiografia.\nMaisu eta ekonomia ikasketak egin zituen. 1965. urtean hasi zuen bere karrera diplomatikoa Finlandiako Kanpo Arazoetarako ministerioan, eta lankidetza teknikoan espezializatu zen. 1972an Garapenerako Laguntzaren Saileko zuzendariorde izendatu zuten. 1973-1976 bitartean Tanzania, Zambia, Somalia eta Mozambikeko enbaxadore izan zen. Ondoren nazioarteko zerbitzuetan sartu eta Kanpo Arazoetarako estatuko idazkariorde izatera iritsi zen. 1991ko urtarrilean Irak eta Kuwaitera joan zen NBEren idazkariorde orokor gisa Golkoko gerrak eragindako behar humanitarioak aztertzera. Bere txostenean Irakeko egoera katastrofikotzat jo zuen eta elikadura, erregai, eta osasun eta nekazaritza tresnen debekua bertan behera uztea gomendatu zuen. Urte bereko maiatzean NBEko lana bukatu eta Finlandiara itzuli zen estatu idazkari kargua betetzera. 1992an Bosnia-Herzegovinarako Lantaldearen lehendakari izendatu zuten Jugoslavia ohiari buruzko Nazioarteko Biltzarrean, eta NBEren idazkari orokorraren zona horretarako ordezkari berezi, errepublika horren etorkizun konstituzionalari buruzko negoziazioak bideratzen laguntzeko.\n1994. urtean Finlandiako presidente aukeratua izan zen eta Europar Batasunean sartzeko negoziazioekin aurrera jarraituko zuela agindu zuen. 2008an Bakearen Nobel Saria jaso zuen, nazioarteko gatazkak konpontzen urteetan egindako lanagatik (Kosovon, gehienbat)."}
{"id": "79906", "revid": "105290", "url": "https://eu.wikipedia.org/wiki?curid=79906", "title": "Atzerriko eta Euskal Herriko polizia eleberria", "text": "Atzerriko eta Euskal Herriko polizia eleberria Gotzon Garate idazle gipuzkoarrak idatzitako saiakera liburua da, 2000an argitaratua \"Elkar\" etxearen bidez."}
{"id": "79907", "revid": "336", "url": "https://eu.wikipedia.org/wiki?curid=79907", "title": "Javier Garrido", "text": "Javier Garrido Behobide (Irun, 1985eko martxoaren 15a) euskal herritar futbolari ohia da, ezker atzelari moduan aritzen zena.\nReal Sociedad klub gipuzkoarran jokatu zuen 2007an bigarren mailara jaitsi arte. Urte horretan errealak, arazo ekonomiko larriengatik Manchester City klub inglesera saldu zuen 2,2 euro milioien truke. 2011raino kontratua sinatu zuen. 2008ko urriaren 5ean sartu zuen bere lehenengo gola, Liverpool F.C.ren kontra.\nEspainiako sub-19 eta sub-21 selekzioentzat jokatu du, sub-21arekin Europako kopa irabazten. Euskadiko selekzioan ere jokatu du."}
{"id": "79908", "revid": "105290", "url": "https://eu.wikipedia.org/wiki?curid=79908", "title": "Euskal atsotitzak", "text": "Euskal atsotitzak Gotzon Garate idazle gipuzkoarrak idatzitako saiakera liburua da, 1995ean argitaratua \"Gero\" etxearen bidez."}
{"id": "79909", "revid": "105290", "url": "https://eu.wikipedia.org/wiki?curid=79909", "title": "Euskal elaberrien kondaira - 2", "text": "Euskal elaberrien kondaira -2 Gotzon Garate idazle gipuzkoarrak idatzitako saiakera liburua da, 1985ean argitaratua \"Mensajero\" etxearen bidez."}
{"id": "79910", "revid": "105290", "url": "https://eu.wikipedia.org/wiki?curid=79910", "title": "Euskal elaberrien kondaira - 3", "text": "Euskal elaberrien kondaira - 3 Gotzon Garate idazle gipuzkoarrak idatzitako saiakera liburua da, 1991an argitaratua \"Mensajero\" etxearen bidez."}
{"id": "79911", "revid": "1545", "url": "https://eu.wikipedia.org/wiki?curid=79911", "title": "Larrialdi Unitate Militarra", "text": "Larrialdi Unitate Militarra, Espainiako indar armatuetako brigada bat da. Honen eginkizuna, edozein motatako hondamendietan (adibidez, hondamendi naturaletan) esku-hartzea. Unitateak 150 milioi euroko aurrekontua eduki zuen 2008rako.\nAntolaketa.\nUnitate hau honela antolatzen da:\nGudaletxeak.\nLarrialdi Unitate Militarra, Espainiako zazpi hirietan ditu gudaletxeak, larrialdi bat gertatzen denean, toki guztietatik gertu egoteko.\nTorrej\u00f3n de Ardozko aire-basea (Madril)\nMor\u00f3ngo aire-basea (Sevilla)\nB\u00e9terako aire-basea (Valentzia)\nZaragozako aire-basea\nSan Andr\u00e9s del Rabanedoko aire-basea (Le\u00f3n)"}
{"id": "79914", "revid": "105290", "url": "https://eu.wikipedia.org/wiki?curid=79914", "title": "Otsamunho", "text": "Otsamunho Nafarroa Beherean, Pirinioetan dagoen mendi bat da, Otsamunho mendilerroan. Tontorra Aldude eta Bankaren arteko mugan dago.\n901 metroko garaiera du eta mendilerro honi izena ematen dion mendia da. Mendilerroko altuena ez bada ere (Errolak 907 m ditu) Euskal Mendizale Federazioaren katalogoak Otsamunho sartzen du baina ez Errola.\nAbiapuntuak.\nAldudetik, ibilbidea hasten da ekialderantz joz, Mizpira izeneko lepora iristeko. Tontorra gertu eta garbi agertzen da iparmendebaldean. Urepelen, errepidean gora joan behar da, gertu dagoen Gaineko karrika auzora. Berehala, bide bat hartzen da ezkerretara, Meharoztegi lepora doana. Ezkerretara, Errola mendira doan bide bat agertzen da, igo edo inguratu egin daitekeena, edozein kasutan, Mizpira lepoan agertu eta berehala Otsamunho mendiaren tontorrera iristeko.\nBankatik, Alduderanzko errepidea jarraitzen da, kilometro bat egin ondoren Hairako basorantz doan errepideko bidegurutzera iristeko. Labarraren ezkerraldetik, goitiera handiko errepide txiki bat igotzen da zintzurraren gainetik. Mutikoenea baserrira iristen da. Bide bat, hegomendebalderantz abiatu eta Marmaro lepora iristen da. Gailur belartsutik igo behar da Otsaxar muinora iristeko. Jada, ibilbidea Otsamunho mendira jarraitzea besterik ez da geratzen."}
{"id": "79916", "revid": "44278", "url": "https://eu.wikipedia.org/wiki?curid=79916", "title": "Otsamunhoko mendi-oinak", "text": "Otsamunhoko mendi-oinak Nafarroa Behereko hegoaldean, Pirinioetan dagoen mendilerro txiki bat da. Inguru honetan, Pirinioetako mendilerro mordoa biltzen da. Errobien barneko mendilerroak Lauri\u00f1aga, Adartza, Lindus, Argaraiko mendilerro txikietan kokatuta dagoen gailurreria bat osatzen du, Otsamunho, Sorogain, Mendiaundi, Girizuko mendi-oinekin lotuta.\nMendilerro hau iparralde-hegoalde norabidean dago eta Aldude ibaiaren eta bere adarra den Hairako errekaren arroak banatzen ditu. Bere punturik altuena Errola mendia da, 908 metrorekin. Mendilerroan dagoen Otsamunho mendiak ematen dio izena mendi\u0320-oinari."}
{"id": "79917", "revid": "336", "url": "https://eu.wikipedia.org/wiki?curid=79917", "title": "KV30", "text": "KV30 Egiptoko Luxor hiritik gertu dagoen Erregeen Haranean dagoen hilobi bat da. Ez dakigu zein izan zen hilobi honetan lurperatu beharreko pertsona, edo pertsonak. Izan ere, ez da nortasuna adieraz dezaketen izen edo apaindura arrastorik aurkitu. Hala eta guztiz ere, nahiko argi dago lurperaketa honen eraikuntza XVIII. dinastiakoa dela.\nKokapena.\nKV30, Erregeen Haranaren hegoaldeko zatian dago, KV32 hilobiaren sarreratik 40 metrora bakarrik. Gertuago daude KV31 eta KV40 hilobien sarrerak, hurbilen duen errege hilobia, KV47a den bitartean, honen sarrera, KV30etik 90\u00ba baino gehiagora erloju orratzen kontrako norantzan dagoen arren.\nEuren artean oso aparte dauden arren, hilobi honek antzekotasun asko du KV27arekin, bere oinplano bitxian, kamera bakarraren inguruan gela asko izanez, zein bere datazioan, Tutmosis IV.a edo Amenofis III.a faraoien erregealdi inguruan. Bi lurperaketa hauek, itxuraz, askoz handiagoak diren hilobi kolektiboen miniaturak dira, KV12a edo KV5 erraldoia kasu.\nHala ere, KV30a KV27tik ezberdintzen duena, bere oinplano ez erregularra eta bere zaindu gabeko itxura dira. Tokia ez dago bere osotasunean industua, hormak ez daude profilaturik, eta gelak, laukiluzeak ezik, edozer dira, KV27an ez bezala. Dena dela, KV30ak badu berritasun bat: Sarrera txikia eta erdiko kameraren artean, korridore bat du, pixkat okertua, ustezko ardatz zuzen batekiko. C kamerari erantsiak, gainera, lau gela daude: bi ezkerrean (Ca eta Cb), bat aurrean (Cc) eta bestea eskuman (Cd, zutabe batekin), tokian sartzen den bezala. Guztiak, gainontzeko hilobia bezala, apaindurarik gabekoak dira, eta bere egitura oso kaltetua izan da denboraren igaroan.\nIndusketa.\nErregeen Haraneko 30. zenbakiarekin katalogatutako hilobi honen lehen aipamena, 1817koa da, Giovanni Battista Belzonik aurkitu zuenean, Belmore kondearen zerbitzupean garai hartan (hortik \"Lord Belmoreen Hilobia\" bezala ezagutua izatea). Dirudienez, indusketa lanak egiten hasi ziren, baina, hilobiaren gaur egungo egoeragatik, gela batzuetako hondakinak gainetik kentzera bakarrik mugatu zirela dirudi. Belmore kondeak British Museumari emandako hilobia hemen aurkitua izan zela uste da, edo, beharbada, gertu dagoen KV31n, baina, zoritxarrez, ez dago datu fidagarririk, eta hala eta guztiz ere ez da ezagutzen hilobi honetan lurperatuta egon daitekeen pertsonaren nortasuna.\nBelzoni bertatik igaro ondoren, ez da beste espediziorik pasa hondakin haiek gainetik kendu eta garbitzera, eta gaur egun oraindik ere, hilobiaren lehen zatia ia erabat ezinburutuzkoa dago, James Burton edo Victor Loret bertatik igaro izanak XIX. mendean zehar ez zuen interesik piztu, tokiko mapa fidagarri bakarrei izan ezik. Ez da aurkitu bertan lurperatua izan zen pertsonaren aipamen bakar bat ere, eta, beraz, geratzen den aukera bakarra, XVIII. dinastiako errege familiako zenbait pertsonek hilobi kolektibo bezala erabili ote zuten suposatzea da."}
{"id": "79919", "revid": "512", "url": "https://eu.wikipedia.org/wiki?curid=79919", "title": "Joaqu\u00edn Navarro", "text": "Joaqu\u00edn Navarro Estevan (Almeria, 1939ko irailaren 19a - Madril, 2007ko apirilaren 28a) epaile eta politikari espainiarra izan zen. Haren pentsamoldea sozialista eta marxistatzat jo daiteke.\nZuzenbidean lizentziatu zen Granadako Unibertsitatean. Zuzenbidearen filosofiako irakaslea izan zen Salamancako Unibertsitatean 1962-63 urte bitartean, baita Madrilgo Sindikatu-Eskolan (1965-69) eta UCM unibertsitatean (1967-69) ere. Halaber, instrukzio-epailea (1971-77) eta Madrilgo Auzitegi Probintzialeko Hamargarren Aretoko magistratua izan zen.\nPolitikari gisa, PSP alderdiko almeriar senataria izan zen 1977-79 urte bitartean. PSOE alderdiko espainiar legebiltzarkidea izan zen baita ere, 1980an bere eserlekua utzi egin zuela Felipe Gonzalezekin desadostasunak izan zirela medio. Urte berean, 1980an, alegia, Justizia Batzordean zeukan kargua ere utzi zuen, tramitatzen ari ziren Lege Antiterroristak demokraziaren oinarrizko eskubideak urratzen zituela uste baitzuen.\nHedabide ezberdinetan partehartzaile aktibo eta konprometitua izan zen, besteak beste, RNE irratian edota El Mundo egunkarian, haien ildo politiko ofizialen aurka sarritan agertuz. Artikulu eta elkarrizketa ezberdinetan esandakoengatik multa bat baino gehiago jaso zituen.\nEuskal Herrian ematen diren atxiloketa askoren estrategia publikoki salatu zuen, besteak beste, \"Hautsitako leihoa\" dokumentalean, inkomunikazioa aitorpen faltsuak lortzeko estatu-tresna gisa erabiltzen dela salatuz."}
{"id": "79920", "revid": "119347", "url": "https://eu.wikipedia.org/wiki?curid=79920", "title": "Persepolis", "text": "Persepolis (, \u00abpersiar hiria\u00bb; antzinako persieraz: \"Pars\"; gaur egungo persieraz: \u062a\u062e\u062a \u062c\u0645\u0634\u06cc\u062f, [\u02cct\u00e6xted\u0292\u00e6m\u02c8\u0283i\u02d0d] \"Takht-e Jamxid\", literalki, Jamxid-en tronua. Persiako Akemenestar Inperioaren hiriburua izan zen, akemenestar dinastiaren garaian. Irango Fars probintziako Xiraz hiritik 70 kilometro ingurura dago, Pulwar ibaiak Kur edo Kyrusen bere urak isurtzen dituen tokitik gertu.\nHaren eraikuntza, Dario I.ak hasia, bi mende baino gehiagoz luzatu zen, Alexandro Handiak Persiar Inperioa konkistatu zuen arte.\nUNESCOk Persepolisko hondakinak Gizateriaren Ondare izendatu zituen 1979an.\nHistoria.\nPersiako Akemenestar Inperioaren lehen hiriburua Pasargada izan zen, baina, K. a. 512 inguruan, Dario I.ak jauregi multzo erraldoi horren eraikuntza hasi zuen, ondoren, haren seme Xerxes I.a eta haren biloba Artaxerxes I.ak hedatua. Akemenestar erregeen hiriburu administratiboak Susa, Ekbatana eta Babilonia ziren bitartean, Persepolisek hiriburu zeremoniala izatearen funtzioa mantendu zuen eta han ospatzen ziren Urteberri eguneko jaiak. Urruneko lurralde menditsu batean eraikia, Persepolis ez zen errege bizileku oso gomendagarria eta nagusiki udaberrian bisitatzen zen.\nK. a. 330ean, Alexandro Handiak Ekialdeko bere kanpainan, Persepolis hartu eta arpilatu zuen, baita Xerxesen jauregia erre ere, beharbada persiarren aurkako mendekuzko gerra panhelenikoaren amaiera sinbolizatzeko.\nK. a. 316an, Persepolis oraindik Persiseko hiriburua zen, Mazedoniar Inperio berriaren probintzia. Hiria pixkana-pixkana gainbehera joan zen Seleukotar Inperioaren aldian eta ondorengo garaietan. III. mendean, gertu zegoen Istakhr hiria, Sasandar Inperioaren erdigune bihurtu zen.\nEraikuntza.\nPasargadan Ziro II.aren lana jarraitu ondoren eta Susan abian jarritako eraikuntza lanekin batera, Dario I.ak beste hiriburu bat ezartzea erabaki zuen; erabaki hori, orokorrean, akemenestarren adar nagusitik bereizteko nahia zela interpretatzen da, izan ere, Pasargada adar nagusi horrekin oso lotuta baitago.\nHorretarako, Uv\u0101daicaya (Mattezsi babilonieraz) izenaz identifikatu den hiria aukeratu zuen. Hiri horrek, jada, garrantzi politiko nabaria izan behar zuen, Dariok bere persiar aurkari nagusi Vahyazd\u0101ta hilarazi baitzuen K. a. 521ean. Beste alde batetik, Ziro eta Kanbises II.aren garaietako ate monumental eta jauregien lekukotasuna dago, baita beharbada, Kanbisesentzat zen amaitu gabeko hilobi bat ere. Babiloniar taulatxoek, hirigune garatu, aktibo eta populatu bat zela adierazten dute, Babiloniarekin merkataritza harremanak zituena, eta tamaina horretako lan baterako logistika eta janari baliabideak bermatzeko gai zen; Susan eta Persepolisen, denbora gutxiren buruan, lan garrantzitsuak abian jarri izanak baliabide handi erabili behar izan zirela dio Pierre Briant akemenestar Persiaren historialariak. Izan ere, eraikuntza horiek errege bizilekuen egokitze plan orokor baten alorrean sartzen dira, guztiei \"errege berriaren etorrerak inperioaren berpiztea adierazten duela\" erakusteko asmoarekin.\nDariok, bere eraikuntza berriarentzako kokapen gisan, Kuh-e Rahmat eraketa harritsuaren beheko zatia aukeratu zuen, honela, akemenestar dinastiaren ikur bihurtu zena. Terraza, jauregiak (\"Apadana\", \"Tatxara\"), Altxorraren gelak eraikiarazi zituen, baita harresiak ere. Zaila da monumentu bakoitzaren eraikuntza zehaztasunez datatzea. Zalantzarako aukerarik ematen ez duen argibide bakarra Persepolisko Gotorlekuko Taulatxoek ematen dute, bertan, gutxienez K. a. 509tik eraikitzen ari zenaren lekuko direnak, gotorlekuak eraiki ziren garaia.\nEraikuntza gehienak, baina, ondorengo erregeen erregealdietan egin bide ziren. Darioren ondorengoek eraikuntzak amaitu eta osatu zituzten: seme Xerxes I.ak multzoari Nazio Guztien Atea, \"Hadixa\" eta baita \"Tripilona\" ere gehitu zizkion; [Artaxerxes I.a]]ren erregealdian, K. a. 460an, 1149 artisau aurkitzen ziren lanetan. Tokia eraikitzen jardun ziren K. a. 424 arte gutxienez, eta, beharbada, Persiar Inperioa erori zen arte: ate bat amaitu gabe geratu zen, baita, ustez, Artaxerxes III.aren erregealdian eraikitako jauregi bat ere.\nBeste antzinako eraikuntza monumental batzuk ez bezala, erromatar eta greziarrak kasu, Persepolisen eraikuntza ez zen esklaboekin aurrera eraman: langileak inperioko bazter guztietatik bertaratuak ziren, adibidez, Babilonia, Karia, Jonia edo Egiptotik.\nSuntsipena.\nAkemenestar Inperioaren bihotzean zuen kokapenagatik babestua, Persepolisek ez zuen defentsa sendorik. Gainera, Kuh-e Rahmataren oinean zuen posizioa, puntu ahul bat da, haren garaiera txikiaren ondorioz, terraza eta lurraren artean. Albo hori harresi batek eta dorreek babesten zuten.\nAlexandro Handiak Persepolis konkistatu eta suntsitu izanari buruzko informazioa nagusiki antzinako historialarien testuetatik dator, batez ere Diodoro Sikulo, Plutarko eta Kinto Kurtzio Ruforen aldetik.\nZenbait elementu arkeologikok euren epaiak berresten dituzte, baina hiriaren suntsipenaz azaldu zuten bertsioa eztabaidatu da: Duruyk zalantzan jartzen du \"konkistatzailea hil eta gutxira, Pauzestes satrapak Filipo eta Alexandroren arimak bertan sakrifikatzen dituela ikusten baitugu\".\nPlutarko, Diodoro Sikulo eta Kinto Kurtzio Ruforen arabera, Persepolisen erorketaren ondoren, bertako biztanleen hilketa eta bertako aberastasunen arpilaketa etorri ziren. Tiridatasek, altxorraren zaintzailea zenak, Alexandroren aurrera, haren armada hurbiltzen ari zelarik, amore emate gutun bat eramanarazi zuen, Persepolisen garaile gisan sar zedin eskainiz; horrela, Alexandrok berehala bereganatu ahal izango zituen hiriko aberastasunak. Testuek, baina, ez dute mazedoniarraren erantzunik aipatzen. Diodorok eta Kintok, aldi berean, mazedoniar armada 4.000 greziar preso moztuekin edo persiarren aldetik tratu txarrak jaso zituztenak topatu izanari erreferentzia egiten diote, Persepolisa zihoazela.\nHiria K. a. 331n hartu ondoren, Alexandrok bere armadaren zati bat utzi eta aurrera jarraitu zuen. Ez zen Persepolisa handik denbora batera arte itzuli. Garaipenaren ohoretan hartutako mozkorraldi egun baten amaieran, Persepolis errea izan zen konkistatzailearen aginduz K. a. 330ean. Suntsipen horren arrazoiak eztabaidagarriak dira. Alexandro ardoz mozkorrak Xerxes I.aren jauregira lehen zuzia bota zuela kontatzen dute Plutarko eta Diodorok, Taisekek konbentzitua, Ptolomeoren emaztea izan zenak; Ptolomeok berak bigarrena bota zuen. Taisek akuilatu omen zituen Alexandro eta bere soldaduak, horrela Xerxes erregeak Atenas arpilatu izana mendekatzeko. Hipotesi hori\"Tripilon\" eta \"Hadix\"eko suntsipenaren intentsitateak berrets litzake. Xerxes erregeak eraikitako eraikin horiek beste batzuek baino sutea gehiago jasan behar izan zituzten. Egile batzuek diotenez, presoen gorputz adarrak moztuta ikusi izanak Alexandroren tristezia eta haserrea eragin zuten: hura mendeku hartzeko beste arrazoi bat izan bide zen.\nEgia esan, historialariek, gaur egun, Persepolisen suntsipenaren arrazoia politikoa zela diote, eta Alexandrok ondo pentsatutako erabakia izan zelakoan daude. Garaileak hartu zituen hiriak \u2014bereziki Babilonia\u2014 salba zitzan agindu zuenean, persiarrekin bakeak egiteko inongo keinurik aurreztu gabe, Persepolisen, persiar testuinguruak adierazitako irismen sinboliko handiko keinu bat egin zuen: akemenestar boterearen bihotz ideologikoa, beti persiar hiriburuetan zegoen. Biztanleriak, bere gogoz edo derrigorrean, konkistatzaile berriaren mende zegoela erakutsi zuen, baina, hala ere, ideologikoki, oraindik Dario III.arekin lotua zegoen, subirano legitimoa zena, eta ez zegoen batere gustura konkistatzaileekin. Erabakia, beraz, persiar santutegi dinastikoa erretzea izan zen, biztanleriari, botere aldaketa argi adierazteko. Duruyk \"Alexandrok, Ekialde osoari, santutegi nazionalaren suntsipen honekin, persiar domeinuaren amaiera adierazi nahi izan zion\" dio.\nAntzinako idazkiek, bere jokaeragatik damutua zegoen Alexandroren damua aipatzen dute. Briantentzat, damu honen atzean, Alexandrok, politikoki porrot egin izana onartzen zuela dago.\nPersepolisen suntsipenak, akemenestar boterearen ikurraren amaiera adierazten du. Lehen Persiar Inperioa erabat desagertu zen Dario III.aren heriotzarekin, bere dinastiako azken enperadorea izan baitzen. Helenizazioa seleukotarrekin hasi zen. Persepolis baina, oraindik erabilia izan zen ondorengo persiar dinastien aldetik. Terrazaren oinean tenplu bat dago, beharbada akemenestarrek eraikia eta seleukotarrek berrerabilia, ondoren fratadarek.\nBeheko hiria, pixkana-pixkana utzia izan zen, handik gertu zegoen Istakhr hiriaren mesedetan partiar garaian. Partiar dinastiako azken errege persiarren edo sasandar dinastiako lehen erregeei eman ahal zaizkien grafitiak, baina, tokia, persiar monarkiari lotua geratu zela adierazten dute, sinbolikoki behintzat. Beste alde batetik, pahlevieran idatzitako inskripzio batek, Hormizd I.a edo Hormizd II.aren seme batek, oturuntza bat ospatu eta Persepolisen gurtza zerbitzu bat eman zuela kontatzen du, gurtza leku bezala jarraituko zuena K. a. 330eko sutetik zenbait mendetara. Persepolis, aldi berean, erreferentzia arkitektoniko bezala hartu zen sasandar eraikuntzen elementu batzuentzako, Firuzabaden jauregia kasu.\nLehen bisitak hondakinetara: bidaiarien garaia.\nSasandarrek, hondakinak \"st stwny\" (ehun zutabeak) persiera ertainezko izenpean ezagutzen dituzte), eta XIII. mendetik \"Chehel min\u0101r\" izenpean (berrogei zutabeak). Gaur egungo \"Takht-e Jamxid\" izena, dirudienez, erliebeen interpretazio batetatik dator Jamxid heroi mitikoarekin lotzen dituena. Tokiak, mendebaldetarren bisita asko jaso zituen XIV. mendea eta XVIII. mendea bitartean. Hasierako behaketa anekdotiko soilak, pixkana-pixkana, geroz eta deskribapen xehetuagoko lanengatik ordeztu ziren.\nMisio arkeologikoak: zientzialarien garaia.\nXIX. eta XX. mendeetan ugaldu egin ziren Persepolis aztertzeko misio zientifikoak.\nOraindik ez dira Persepolisko egitura guztiak industu. Bi muino geratzen dira Hadix eta TatxXararen ekialdean, horien jatorria ezagutzen ez dena.\nAzken garaietako historia.\n1971n, Persepolisen, monarkiaren 2500 urteak ospatu zituzten zeremonia handiak egin ziren hiru egunez. Mohammad Reza Pahlavi Sahk, nazioarteko pertsonaia garrantzitsu ugari gonbidatu zuen. Zeremonien handitasunak, oturuntzetarako Frantziatik etorritako 200 zerbitzari mugiarazi zituena, polemika handia sortu zuen prentsan, eta Sahren irudia zikintzen baino ez zuen lagundu. Gastu guztiak kontutan hartuta, kopuru osoa AEBetako 22 milioi dolar baino gehiagora iritsi zen, eta finantzaketa, beste egitasmo batzuen kaltetan egin zen, urbanistikoak zein gizartekoak. Gainera, jaiak, Sahren kontrakoen errepresioarekin lagundu ziren.\nIrango iraultzaren ondoren eta Islam aurreko garaiko erreferentzia kultural garrantzitsua ezabatzeko asmoarekin, Sadeq Khalkhali aiatola, bere aldekoekin batera, bulldozerren bidez Persepolis suntsitzen saiatu zen. Nosratollah Aminiren parte-hartzeak, Fars probintziako gobernadorea zena, eta Xirazko biztanleen mugitzeak, bulldozerren aurrean jarririk, tokia suntsipenetik salbatzea ahalbidetu zuten.\nPersepolis oso toki hauskorra da, honen mantentzea giza aktibitateak oso arriskuan jartzen duelarik. Nekazaritzak eratutako kutsadurako zenbait osagai kimikoren toxikotasuna planteatu da. Tokiaren babesaren programa bat berriki hasi da, higadura eta bisitarien igarotzeak eragindako kalteak mugatzeko asmoz: Apadanako ekialdeko eskailera bezalako elementuren batzuk babesteko estalpe batzuk jarri dira, eta igarotokien lurzorua estaltzea aurreikusita dago. Pasargadatik gertu egongo den hesi baten eraikitzeak polemika piztu du Irango arkeologia ministerioa eta kultura eta ondarearen ministerioaren artean. Uren goraldiak, lurraldeko toki arkeologiko asko kaltetu litzake. Gainera, bere ibilbidea Persepolis eta Naqsh-e Rostametik igaro daitekeen trenbide baten eraikuntzak, kalteak ekar ditzake. Aldi berean, Persepolis, sarri, antigoaleko gauzen trafikoarekin zerikusia duten lapurreten biktima da. Museoaren zabaltze bat aurreikusita dago, oraindik erabat zehaztu gabe dagoena: Izan ere, tokia Gizateriaren Ondare izendatu izanak, edozein aldaketa debekatzen du.\nPersepolisko artea.\nArkitektura.\nPersiarrek, ez zuten berezko arkitektura propiorik: artzain eta zaldizkoen herri erdi nomada bat zen. Baina, hori bai, Ziro II.ak sortu zuenetik, Akemenestar Inperioa eraikuntza monumentalez hornitzen da. Hasieran, konkistatu zituzten herrietan inspiratutakoak, akemenestar arkitektoek eragin hauek barneratzen dituzte eta laster proposatzen dute jatorrizko arte bat. Pasargadan, plan orokorrak, oraindik eragin nomadak bere eraikin luzeekin erakusten baditu, parke handi batean sakabanatuta daudenak, berrogeita hamar urte geroago, Persepoliskoa, arrazionalizazio eta orekaren froga da: plano karratua sistematizatua da, zutabeak oso zorrotz jarriak dira (6x6 Apadanan, 10x10 Ehun Zutabeen Jauregian...) eta Harem-erako gela txiki eta jauregietako eranskari gehienak hartzen ditu. Arkupeetatik alboetarako trantsizioak dorre angeluarrek lotzen dituzte Apadanan. Bi ate handiek eta pasabide ezberdinek eraikin nagusietarantz banatzen dute zirkulazioa.\nEraikuntza hauek jatorrizko sorpenak dira, euren estiloa, menderatutako zibilizazioen elementuen konbinaketaren emaitza delarik. Ez da hibridazio bat, baizik eta, hobekiago esanda estilo berri bat sortzen duten estilo fusioa. Inperio osoko langile eta arkitektoen egite jakintzaren emaitza, persiar arkitektura, ohiko erabilerakoa, errituala eta enblematikoa da. Persepolisek, honela, iturri anitz hauen lekuko diren elementu asko erakusten ditu.\nIzan ere, Jonia inperioaren satrapien artean gehitzearekin batera, persiar arkitekturan greziar joniar eragin nabarmena ikusten da, bereziki ikusgai dena Persepolisko jauregietako arkupe eta gela hipostiloetan. Joniar estiloaren gorakada, bat-batean ezereztua da persiar inbasioaren ondoren, baina oso modu distiratsuan agertzen da Persian, monumentu handien bidez. Arkitekto lidiar eta joniarrak kontratatzen dira Pasargadako lanetarako, ondoren Persepolis eta Susakoetarako. Eurak dira elementu nagusienak egiten dituztenak, eta, honela, grezieraz idatzitako graffitiak daude Persepolistik gertu dauden harrobietan, harginen nagusien izenak aipatzen dituztenak. Paper protagonista bat dute persiar estiloaren piztean. Greziarren parte-hartzea zutabeen altxatzean eta jauregien apainduran Persian, Susako inskripzioan aipatzen da, eta gauza bera egiten du Plinio Zaharrak. Persepolisko zutabeak, hain zuzen ere, joniar estilokoak dira, ildokatutako fuste mehe batekin: diametroa, altueraren hamargarren zatia baino gutxiago da, Persepolisko zutabe bakar batek ere ez du 1,9 metroko zabalera baino gehiago. Kapitel batzuek greziar brontzezko grifo arkaikoetan inspiratutako grifoak daramatzate.\nErraz ezagutzen diren Egiptoko faraoien estiloko elementuen artean, ateetan kanpora irteten diren erlaitzen eusteak aipa daitezke, baita kapitelen hasiera ere. Batzuk, egiptoarrei ematen diete, baita ere, arkupearen ekarpena.\nMesopotamiaren eragina oso nabarmena da, bereziki bi jauregirekin lotutako jauregi formulan, bata audientzia publikorako eta beste bat audientzia pribaturako. Eragin hau, nabarmena da, baita ere, erliebeak eta jauregia apaintzen dituzten palmondo edo lore erako arrosa leihoetan edo ziguraten forma gogorarazten duten hozkatutako merloietan, eta jauregietako eskailerak apaintzen dituztenak. Erliebe esmaltatu eta polikromatuak, babiloniar inspiraziokoak dira. Apadanako baxuerliebeekin apaindutako ortostatoak eta ateetako zezen-gizon hegodunak asiriar estilokoak dira.\nEkialde Ertainean persiarren aurretik jada bazegoela, zurezko sabai eta eusguneentzako sortutako barne espazioen printzipioa, gela hipostiloa jauregiko elementu zentrala izatera iristen da. Greziar tekniken ekarpenak, persiar arkitekturari, eraikuntza ezberdinak espazioak funtzio ezberdinak dituen tokietan ondo burutzea ahalbidetzen dio: Gune zabalak zutabe fin eta garaien bidez hustea, Persiako propioa den iraultza arkitektoniko bat da. Gela hipostiloak jendetzarentzako dira, eta ez apaizentzako bakarrik, Grezia eta Egipton gertatu izan zen bezala.\nZutabe gehienak zurezkoak ziren, eta, noiz behinka, harrizko oinarri baten gainean egoten ziren, guztiak desagertu egin dira. Altuera nahiko errespetagarria zenean bakarrik erabiltzen zen harria zutabeak egiteko, Apadanan edo Nazio guztien atean adibidez. Egundaino mantendu diren harrizko zutabeak, oso heterogeneoak dira eta inperioko zibilizazio ezberdinen eragina adierazten dute, beharbada, oso xaloa ez dena: kanpai erako oinarria akemenestarren sorkuntza bat da, baina, inongo zalantzarik gabe, hititar inspiraziokoa, ildokatutako fustea joniarra da, kapitela, itzelezko neurria izan dezakeena, zutabearen luzera osoaren heren bat hartuz, egiptoar estiloko kapitel batetik hasten da, honi, boluta bikoitzeko zutabe karratu batek jarraitzen diolarik, asiriar motiboetan inspiratua dagoen irandar sorkuntza bat, multzo osoa, inposta teriomorfo batekin koroatzen da, inportatutako beste motibo bat, kasu honetan Mesopotamiatik, baina, habeak eusteko bere funtzioa, ordu arte ikusi gabea da. Han, inperioaren dibertsitatearen laburpen bat ikus daiteke.\nAkemenestar jauregi guztiek bezala, Persepoliskoek, sistematikoki, adobezko harresiak zituzten, harrigarria dirudiena eraikuntza harria ugari aurki daitekeen eskualde batean. Izan ere, Ekialdeko herri guztien amankomuneko ezaugarri bat da, harrizko harresiak tenplu eta harresientzat bakarrik erabili dituztenak. Eta, beraz, Persepolisko harresietako bakar bat ere ez da egundaino mantendu. Oraindik zutik dauden elementu bakarrak ateen markoak eta harrizko zutabeak dira.\nBere eraikuntza bi mendez luzatu zen arren, Persepolisek, akemenestar artearen bereizgarri den estilo batasun nabarmengarri bat adierazten du: Pasargadan hasia, Darioren erregealdian amaitua Persepolisen ez da eboluzio nabarmenik nabaritzen ez arkitekturan ezta apaindura eta tekniketan ere. Bakarrik azken errege hilobiek galdu dute bereizpen hori Naqsh-e Rostamekoekiko, inongo zalantzarik gabe, leku faltagatik, baina bere baxuerliebeak Dariorenen berdin-berdinak dira.\nEskultura.\nAkemenestar eskulturaren formarik ezagun eta hedatuena baxuerliebea da, bereziki Persepolisen adierazten delarik. Sistematikoki, eskailerak, jauregien plataformetako alboak eta baoen barnealdeak apaintzen dituzte. Uste denez, erabiltzen zen, baita ere, gela hipostiloen apainduran. Egiptoar eta asiriar inspirazioak ikus daitezke, baita greziarra ere, egite moduaren fintasunagatik. Antzinako ekialdeko irudikapenen estereotipo gehienak daude: pertsonaia guztiak profilez irudikatuta daude. Perspektiba noiz behinka ikus badaiteke, plano ezberdinak, orokorrean, bata bestearen gainean islatuak dira. Pertsonaia, animalia eta zuhaitzen arteko proportzioak ez dira errespetatzen. Gainera, isozefalia edo buruberdintasun printzipioa, oso zorrotz jarraitzen da, baita eskailera maila ezberdinetan ere. Irudikatutako gaiak, inperioko herrien ordezkarien desfileez osatuta daude, noble persiar, guardiak, audientzia eszenak, errege irudikapenak eta borroka irudiak, non benetako heroi batek animalia mitologiko edo benetakoen aurka borrokatzen duen. Baxuerliebe hauek nabarmengarriak dira bere egitearen kalitateagatik, xehetasun bakoitza fintasun handiz islatzen da.\nOso gutxi ezagutzen da konkor biribildun eskultura akemenestarrei buruz. Dariorena, Susan aurkitutakoa da ezagunena, baina ez da adibide bakarra. Herodoto eta Plutarkok erreferentzia egiten diete Darioren emazte zen Artistonaren urrezko estatua bati Herodotoren kasuan eta Persepolisen bertan dagoen Xerxes I.a erregearen estatua handi bat Plutarkoren kasuan.\nDena dela, apaindurako elementu asko, goierliebetzat har daitezke. Batez ere, benetako animalia edo animalia mitologikoen irudikapenerako erabiltzen da, sarritan, ate eta kapiteletan elementu arkitektoniko bezala. Nagusiki zezenak dira, ateen zaindari bezala irudikatzen direnak, baita Ehun Zutabeen gelako arkupean ere. Zutabeetako kapitelak, animalien protomeen inpostetan amaitzen dira: lehoiak, zezenak, grifoak... Animaliak oso estilizatuak daude, inongo aldaketarik barik. Goierliebean eginiko estatua batzuk aurkituak izan dira, txakur bat irudikatzen zuena bezala, Apadanako dorre angeluar bat apaintzen zuena.\nMargolaritza.\nKoloreen erabilera gaitzetsia izan da, sarritan, pigmentuek denboran zehar jasaten dituzten aldaketa ugariengatik. Klimaren eragina, geruzen hauskortasuna edo pigmentu organikoen suntsipena, dira arrazoi nagusiak. Beste aldaketa batzuk, erabilpenengatik, kontserbazio tratamenduengatik eta lanen zaharberritzeagatik gerta daitezke. Garbiketak, berniz emateak, geruza babesleak, baita koloredun ukituak ere, tindaketa faltsuen agerpenaren arrazoiak izan dira, edo objektuak kaltetzeena. Erabilpen hauek, lanen batzuetan, egungo margoen osagai artifizialen ebidentziek bezala, zientzialariak, akemenestar eskultura eta objektuetako koloredun arrastoak zuhurtzia eta xehetasun osoz aztertzera behartzen ditu.\nPersepolisko jauregi eta eraikin gehienetako lan askotan kolore askoren erabilpenaren ebidentziak, Persepolisen, margo polikromoen nonahikotasun eta aberastasunaren lekuko dira. Ez dira bakarrik objektuetan mantentzen diren pigmentu arrastoetan dauden frogak bakarrik, baizik eta froga sendoak, pikorrak eratzen dituzten margo aglomeratuak bezala, ontzietan barra-barra aurkitu diren kolorezkoak, lekuko toki anitzetan.\nAipaturiko kolore horiek ez ziren bakarrik elementu arkitektonikoetan erabiltzen (harresiak, erliebeak, zutabeak, ateak, lurzoruak, eskailerak, estatuak, etab...), baizik eta baita ehun eta beste apaindura batzuetan ere. Bernizatutako adreiluak, okre gorriz koloreztaturiko karezko lurren estalkia edo berde-grisaxka koloreko igeltsuzko lurrak, margotutako zutabeak eta beste zintzilikatze batzuk apaintzen zituzten, horrela, kolore anitzez, jauregien barnealde eta kanpoaldeak. Irango hiriburua den Teherango Museo Nazionalean kontserbaturik dagoen Darioren estatuan gorri koloreko arrasto gutxi aurkitu da.\nAurkitutako kolore aniztasunak, aberastasun polikromoaren ideia bat ematen du: beltza (asfaltoa), gorria (beira gorri opakoa, bermiloia, okre gorrizko hematitea), berdea, urdin egiptoarra, zuria, horia (okrea edo urrea). Landare pigmentuen erabilera, irudikatua da, baina oraindik ez da pigmentu horien erabileraren frogarik aurkitu.\nDena dela, zaila izan daiteke toki zehatz batetako benetako kolore aniztasuna zehaztasunez berregitea, zaharberritutako zenbait erliebe eta jauregik, zenbait tokitik datozen atal edo zatiak erabiltzen dituzte. Flandinek eginiko erliebe zehatz batzuen eta hauen aurreko marrazkien arteko ezberdintasunen azterketak, adibidez, esfinge baten zaharberritzearen akatsak argitan uztea ahalbidetu du. Persepolis, pinturan hiri aberatsenetako bat bezala ezagutzen zen.\nMultzo nagusia.\nTerraza.\nPersepolisko jauregi multzoa, 450 metroko luzera, 300 metroko zabalera eta 14 metroko garaiera duen terraza baten gainean dago, bi metroko lau maila dituena. Sarrera, delegazioentzako erreserbaturiko mailan amaitzen da. Nobleen auzoak maila garaiago batean daude. Zerbitzuei eta administrazioari erreserbaturiko auzoak, behereneko mailan daude. Errege auzoak, mailarik gorenean daude, guztiek ikusteko moduan. Eraikuntzarako harririk erabiliena, kareharri grisa da. Eraikuntzen antolaketak, plano ortogonal edo plano hipodamiko zorrotz bat jarraitzen du.\nTerrazaren ekialdeko aldea, Kuh-e Rahmatak osatua dago, honen pareta harritsuan, tokia domeinatzen duten errege hilobiak zulatuta daudelarik. Beste hiru aldeak, euste harresi batez eratuak daude. Harresi honen garaiera, 5 metrotik 14 metroraino doa. Harresia, landutako harri handiekin osatua dago, morterorik gabe elkartuak daudenak eta iltze metalikoen bidez finkatuak. Mendebaldeko fatxada da multzorako sarrera, eta terrazarako sarrera nagusia du, eskailera monumental baten eran.\nLur harritsuaren berdinketa, sakonuneak lur eta harriekin betez ziurtatua dago. Azkeneko terrazaketa, euren artean, iltze metaliko bidez elkartutako harri astunekin egina dago. Prestaketaren lehen zati honetan zehar ur abdukzio eta drainatze sarea abian jartzen da, batzuetan, arrokan bertan tailatua. Blokeak, beran eta meatzaritza tresnen bidez zizelkatu eta formateatuak izan dira, harriak, azal lauetan zatitzea ahalbidetuz. Harrien altxaketa eta kokaketa, zurezko hagen bidez ziurtatuak izan dira.\nHegoaldeko fatxadan, hiru hizkuntzetan eginiko inskripzio kuneiformeak aurkitu dira. Testua, elamiteraz idatzia, Susako jauregiko inskripzio batekin alderatua da.\nInskripzio hauek, beharbada, multzoaren hasierako sarrerarekin bat letozke, eskailera monumentala eraiki eta Nazio guztien atea gehitu aurretik.\nTerrazaren antolaketak, hau pentsatu izanak, erasoren bat gertatuz gero ere, tokiaren defentsarako aginduak kontutan hartu dituela iradokitzen du. Harresi batek eta dorreek osatzen zuten perimetroa, ekialdean, lubeta bat eta dorreen bidez gotortua. Harresien angelutasunak, defentsan ari direnei, kanpoaldeko ikus-eremurik handiena hartzea ahalbidetzen die.\nTerrazak, eraikin erraldoi mordo bat jasaten du, ondoko menditik ekarritako kareharri grisez eginak. Eraikin hauek, kolomadi eta zutabeen erabilera ugariagatik bereizten dira, horietako asko, oraindik zutik daudelarik. Espazio hipostiloak jarraikakoak dira, bere neurria edozein dela ere. 99, 100, 32 edo 16 zutabe dituzten gelak lotzen dituzte, aldakorrak diren aldaerez jarraituak (20x5 Altxorraren Gela baterako, 10x10 Ehun Zutabeen Jauregirako...). Eraikin hauetako batzuk, ez dira amaituak izan. Langileek erabilitako material eta hondarrak ere aurkitu dira, garbitu gabe geratu direlarik. Margoa izateko balio izan zuten ontzien zatiak, kasualitatez argitara eman ziren 2005. urtean, Apadanatik gertu. Margoak jauregiak apaintzeko erabili zirela lekukotzen duten zantzu ezagunak berresten dituzte.\nEskailera nagusia (edo Persepolisko eskailera).\nTerrazara, mendebaldeko fatxadatik sartzen da, eskailera monumental baten bidez, simetrikoa, eta ondoren elkartu egiten diren elkarrengandik urruntzen diren bi zatikoa. Sarrera honek, Xerxesek gehitu zuena, terrazaren hegoaldeko jatorrizko sarreraren lekukoa hartzen du. Eskailera, orduan sarrera garrantzitsu bakarra bihurtzen da. Bigarren mailako beste sarrera batzuk beharbada existitu ziren ekialdeko zatian, hauen altuera, txikiagoa zena, lurraren okerdura zela eta. Iltzeekin elkartutako moztutako harrizko bloke trinkoekin eraikia dago. Tarte bakoitzak, 111 maila ditu, 6,9 metroko zabalera eta 31 zentimetroko sakonera dutenak, 10 zentimetroko okerdurarekin. Behealdeko zatiak, zaldizkoak eta euren zaldiak sartzea ahalbidetzen du. Harriren batzuekin, bost maila zizelkatu ahal izan ziren. Eskailera, goian itxia zegoen zurezko ateen bidez, hauen gontzak, lurrean zizelkaturiko albeoloetan biratzen zutelarik. Nazio guztien aterantz irekitzen zen patio txiki batean amaitzen zen.\nNazio Guztien Atea.\nNazio Guztien Atea, edo Xerxesen Atea, Darioren seme eta ondorengo izan zen Xerxes I.ak eraiki zuen. Ate honen eraikuntzaren ustezko data, K. a. 475. urtea da.\nMendebaldeko sarrerak, gainleihoak osatzen dituzten bi zezen erraldoik zaindua, 5,5 metroko garaiera du eta asiriar inspiraziokoa da, 24,7 metro karratuko erdiko harrera gela batera ematen du. Harresiak haitzurdinezko eserlekuek inguratzen dituzte. Teilatua, 18,3 metroko garaiera zuten lau zutabek jasaten zuten, palmondoak irudikatzen. Zizelkaturiko euren tontorrek, palmondo hosto estilizatuak irudikatzen zituzten. Mendebaldeko sarreran, bi irteera gehitzen dira: Bata, hegoalderantz, Apadanako patiorantz irekitzen dena, eta bestea ekialderantz, prozesioetako biderantz irekitzen da. Azkeneko hau, hegodun giza-zezenak edo lammasuak irudikatzen dituzten bi estatua erraldoik zaintzen dute. Irudi babesle hauek, Tripiloneko zutabeetako kapiteletan ere daude. Amaitu gabeko atearen gainleihoen oinarrian, oinen arrastoak ikus daitezke. Nazio Guztien Atearen sarrera bakoitza, bi joguneko zurezko ate batek ixten zuen, hauen gontzak, lurrean zizelkaturiko albeoloetan biratzen zutelarik. Ateak, metal preziatuekin apainduak zeuden.\nInskripzio kuneiforme bat dago grabaturik mendebaldeko fatxadako zezen edo lamasusen gainean. Inskripzio hori inperioko hiru hizkuntza ofizialetan dago idatzita: antzinako persieraz, babilonieraz eta elamiteraz, alegia.\nInskripzio horrek pentsarazten du Xerxesek Nazio Guztien Ateari izen hori jarri ziola Akemenestar Inperioa eratzen zuten erresuma eta herri ugariengatik. Inskripzio hori lammasuen gainean ere agertzen da.\nProzesioen bidea eta Amaitu gabeko atea.\nTerrazaren iparraldeko zatia ekialdetik mendebaldera inguratuz, prozesioen bideak, Nazio Guztien Atetik antzerako eraikin batetara daroa: Amaitu Gabeko Atea, Amaitu Gabeko Jauregia ere deitua. Izen honen zergatia, Alexandro Handiak tokia suntsitu zuenean, amaitu gabe zegoela da. Ate hau, terrazaren iparrekialdeko angeluan dago, eta lau zutabe ditu. Ehun zutabeen jauregirantz irekitzen den patio batean amaitzen da. Bere bi aldeetatik, harresi bikoitz batek inguratzen zuen, Apadana eta jauregi pribatuak begiradetatik babestuz. Gaur egun, harresi hauen behealdea baino ez da geratzen, baina, batzuen ustetan, bere garaiera, lammasuen estatuen antzerakoa zen. Bidearen alboko gela batean, zati batean zaharberriturik dauden bi grifo buru ikus daitezke. Dirudienez, grifo buru hauek, ez ziren zutabeen gainean egon. Beharbada, beste lanen batetarako erabiltzeko ziren.\nApadana (edo Darioren audientzia gela).\nApadana, Dario Handiak eraiki zuen. Bere eraikuntzaren hasieraren data, K. a. 515. urtea izango litzateke, zimentuetan sartutako harrizko kutxetan aurkitutako urre eta zilarrezko bi taulatxoren arabera. Dariok, bere izena eta bere inperioaren xehetasuna grabarazi zituen. Apadanaren eraikuntzak, luze jo zuen, eta Darioren seme zen Xerxes I.ak amaitu zuen. Apadana, 100 zutabeen jauregiarekin batera, Persepolisko eraikuntza monumentalik handi eta konplexuena. Terrazaren mendebaldeko zatiko erdialdean dago. Maila altu batean kokatua, terrazatik sar daiteke, iparraldeko eta ekialdeko aldeen basamentuak inguratzen dituzten malda bikoitzeko bi eskailera monumental paralelo eta simetrikoren bidez.\nJauregia.\nJauregiak, 60,5 metroko luzera duen oinplano karratu bat du. 72 zutabez osatuta dago, eta, 72 zutabe horietatik, 13k, oraindik zutik diraute. Zutabeak, 20 metro inguruko garaierakoak, beharbada, harriak behar zen garaieran kokatu ondoren, eramatea ahalbidetzen zuten lurrezko arrapalen bidez eraikiak izan ziren. Arrapalak, zutabeak aurrera zihoazen ahala altxatu behar ziren, ondoren, lurra kendu egiten zen. Joniar eraginaren lekuko dira. Apadanaren zutabeek, Samoseko Hera jainkosaren tenpluko diametro berbera eta antzeko altuera dute, gainera, antzerako ildokatzeak dituzte.\nJauregiaren hasierako planoak, sinpleagoak ziren: ondoren, Persepolisko eskailera eta Nazio Guztien Atea eraiki zirelarik, beharrezko bihurtu zen jauregira iparraldetik sartzeko sarrera bat. Horrek azaltzen du basamentuaren iparraldeko zatian eskailera bat gehitu izana. Erdialdeko zatiak, karratu formako gela hipostilo handi bat dena, sei hilaratan jarritako 36 zutabe zituen. Hegoaldean, iparraldean eta ekialdean, bakoitzak hamabi zutabe zituen laukiluze formako hiru atari edo arkupez inguratuta zegoen. Arkupe edo atari bakoitzeko hamabi zutabe horiek, sei zutabeko bi hilaretan jarrita zeuden. Hegoaldeko zatian, gela txiki sorta bat zegoen, eta Darioren jauregia zen Tacharara irekitzen zen. Ertzetan, dorreak aurkitzen ziren, bana ertz bakoitzeko.\nSabaia, zezen eta lehoi irudien protomeen gainean zeuden habeek eusten zuten. Bata bestearen aurrean jarriak, protomeek, eserleku bat eratzen zuten, honen gainean, habe nagusi bat jarria izan zelarik. Bi buru horiek, honela, protrusio bat eratzen zuten, alboka, metro bete ingurukoa. Zabaletaranzko habe batzuk, zuzenean buruen gainean jarriak izan ziren, zizelkaturiko animaliaren adar edo belarriek egonkortua. Animalia elementu hauek, berunarekin finkatuak izan ziren. Zabaletaranzko habeek, ondoko hilaretako zutabeak lotzen zituzten. Gainontzeko espazioak, bigarren mailako habeez estalirik zeuden. Multzoa, lokatz lehorrezko mortero geruza batez istinkatua eta estalia izan zen. Habeak, arte, ebano eta Libanoko zedro zurezkoak ziren. Zedrozko teilatu arinen erabilpenak, joniar kolomadien teknikekin batera, espazio handi baten askapena ahalbidetzen zuten: Apadanaren zutabe hilaren arteko banaketa, 8,9 metrokoa da, zutabeen diametroa eta fusteen arteko distantziaren arteko 1 bider 3,6ko erlazio batetarako. Alderaketan, Karnakeko Tenpluko gela hipostilokoa, 1 bider 1,2koa da.\nMultzoa, oso modu aberatsean margotua zegoen, eskaileren baxuerliebeetan, harresietan eta zutabe batzuen oinarrietan aurkitutako pigmentu arrasto ugariek adierazten duten bezala. Zizelkaturiko lehoi baten eztarriak, oraindik, kolore gorriko arrasto ezberdinak ditu. Iztuku geruza bateaz estaliak, honetaz arrastoak aurkitu direnak, harresiak, urrez brodatutako oihal zintzilikariez, zeramikazko lauzaduraz eta lehoiak, zezenak, loreak eta landareak irudikatzen dituzten margoekin apaintzen ziren. Zurezko ateek eta habeek, urrezko xaflak eta boli eta metal preziatuzko inkrustazioak zeramatzaten. Zutabeen kapitelen apaindurak, ezberdinak dira euren kokapenaren arabera: zezenak erdiko harreragela eta iparraldeko arkupeko zutabeetarako, eta beste animalia irudi batzuk ekialde eta mendebaldeko arkupeetarako.\nDavid Stronach arkeologoaren arabera, Apadana bezalako jauregi baten eraikuntzak, bi funtzio nagusi zituen. Bere neurriengatik, 10.000 pertsona har zitezkeen, erregearen audientzia errazten zuena. Beste alde batetik, bere altuerak, erregeari, lautadetan gertatzen ziren zeremonia eta desfileak ikustea ahalbidetzen zion. Susan eginiko indusketetan, hau ere Dario I.ak eginikoa den jauregi batean, Apadana jauregiaren lauza bat eman da argitara, jauregiaren ardatzean kokatua, hegoaldeko harresiaren parean. Aipaturiko bi jauregiek, antzerako kontzeptua dute. Litekeena da Apadanaren lurzorura finkaturiko tronu baten esistentzia. Gainera, gertu aurkitzen ziren bi pasabidek, erregeari, ondoko errege apartamendu eta auzoetara erretiratzea ahalbidetzen zioten.\nAlexandro Handiak Persepolisi su eman zionean, Apadanaren teilatua ekialderantz erori zen, alde honetako erliebeak, 2100 urte inguruz higaduratik babestuz. Lehoi baten buru trinko bat aurkitu da zulo batean, Apadana, 100 zutabeen jauregitik banatzen duen harresitik gertu. Bere funtzioa, dirudienez, teilatuko habe nagusi bat eustea izan zen. Lurraren mailatik behera dagoen zulo batean egotea, oraindik ez dago azaldua. Apadanaren arkupearen erreplika bat dago tokiko museoan eta jauregiaren handitasunaren ideia bat ematen du.\nEkialdeko eskailera.\nApadanaren erretako teilatuaren hondarrek estalia, ekialdeko eskailera oso ongi kontserbatua dago. Hiru hormataletan banatzen da: iparraldekoa, erdialdekoa eta hegoaldekoa, eta eskailera mailapeko hirukietan. Iparraldeko hormatalak, persiar eta mediarren harrera adierazten du. Hegoaldekoak, menpean hartutako nazioetatik datozen pertsonaien harrera adierazten du. Eskailerak, ugalkortasun ikur ugariz osatua dago: mingrana loreak, hamabi petaloko loreek banandutako hilarak, edo hirukiak apaintzen dituzten zuhaitz edo haziak. Zuhaitzek, pinuak eta palmondoak, jauregiko lorategiak irudikatzen dituzte. Hormatalek, Dariok jauregia eraiki, Xerxes I.ak amaitu eta honek Ahuramazdari, herrialdea, lapurretatik, lurrikaretatik eta garestitasunetik babesteko eskatu ziola adierazten duten inskripzioak dituzte. Erliebeetako pertsonaiek, harro itxura dute. Ezaugarri etnikoak, xehe-xehe isladatuak dira, eta xehetasunak, fintasunez landuak daude: larruazalak, bizarrak eta ilea, kiribil txikitan irudikatuak daude, jantziak eta animaliak, xehetasun handiz landuak daude.\nAmaitu gabeko eskenen azterketak, lanaren antolaketa bat defendatzen du, langilearen espezializazioaz baliatuz (aurpegiak, orrazkerak, apaindurak...). Eraikuntzan parte hartu zuten langileek, ez zuten asmatzeko inongo askatasunik: oso modu zorrotzean jarraitu behar zituzten erregearen kontseilariek emandako orientabideak. Lanen egiteak, inprobisaziorako zirrikiturik usten ez zuen programa bat jarraitzen zuen.\nFriso edo erlaizpeek, hasiera batean polikromoak zirenak, erregearen aginduei erantzuten zieten: ordena eta zorroztasunaren balioztatzea. Irudikapenen estatikotasunak, asiriar jauregietako ortostatoak gogorarazten dituzte. Hilara definituetan eginiko erregistro bidezko banaketak, eta istorioen zurruntasunak, estilo joniar zorrotzaren eragina oroitarazten du.\nIparraldeko eskailera.\nIparraldeko eskailera, Xerxes I.a erregeak gehitu zuen, Nazio Guztien Atetik Apadanara sartzea erraztu ahal izateko. Eskailera honetako erliebeetan, ekialdeko eskaileran agertzen diren gai berberak agertzen dira, baina askoz kaltetuagoak daude.\nErdialdeko hormatalak, hasieran, Xerxes I.a, Dario I.a eta funtzionario bat erakusten zituen. Azken hau, ganzabara deritzona izan zitekeen (Altxorraren gobernaria, alegia), edo kiliarka deritzona (goardiako komandante ofiziala). Erliebe hau, altxorrera eramana eta zortzi goardia erakusten dituen beste bategatik aldatua izan da. Eskaileran, hiru hizkuntzatan idatzitako inskripzio batek, neurri handi batean, Nazio Guztien Ateko testua bildu du, eraikinaren izena zehaztu gabe.\nTachara.\nTachara, horrela, bere hegoaldeko atearen gainleiho batean dagoen inskripzio bategatik deitzen da. Tachara edo Darioren Jauregia, Apadanatik hegoaldera dago. Arkupe baten bidez hegoalderantz sarrera bat duen jauregi bakarra da. Jauregira, hasieran, alde honetatik sartzen zen, eskailera bikoitz batetatik. Dario I.ak eraikia, jauregia, bere seme Xerxes I.ak osatzen du, nork zabaldu egin zuen, ondoren Artaxerxes III.ak, nork beste eskailera bat gehitu zuen mendebaldean. Sarrera berri honek, ordurarte ikusi gabeko simetria falta bat eratzen du. Irudikatutako mediar, sogdianar eta ziliziar pertsonaien jantziak, lehen aipaturiko beste eskaileretan daudenekiko ezberdinak dira, moda aldaketa ba iradokitzen duena, eta ondorengo eraikuntza baten ideia sendotzen dute.\nHegoaldeko eskailerako motxetek, Noruz ikurrak dituzte: zezen bat irensten duen lehoia. Gorantz doazen zatiek, animaliak, pitxerrak eta beste gauzaren batzuk dakartzaten mediar eta arakosiarrak irudikatzen dituzte. Ziuraski, Mediako zoroastroar toki santuetatik (adibidez, Urmia aintzira eta Arakosiako Helmand aintzira) datozen apaizak dira, eta zeremonietarako beharrezkoa den guztia dakarte. Erdialdeko hormatalak bi goardia talde berri eta Xerxes II.aren hiru hizkuntzetan idatzitako inskripzio bat daramaten hiru panel erakusten ditu, jauregi hau, bere aitak eraiki zuela adierazten duena; hegodun diskoak koroatua dago, Ahuramazda jainkoaren edo errege loriaren ikurra, bi esfingeren artean dagoena.\nJauregira, gela batetatik sartzen da, ate baten bidez, non erliebe batek goardiak irudikatzen dituen. Gela honen jarraian, harreragela nagusirantz irekitzen den beste ate bat dago, honen gainean, gaizkia animalia forman borrokatzen duen erregea irudikatzen duen erliebe bat dagoelarik. Gai hau, jauregiko beste ate batzuetan, 100 zutabeen Jauregian eta Harenean ere dago. Gaizkiaren irudia, lehoi, zezen edo kimera erako animalia batek sinbolizatzen du. Irudi motak, lanaren funtzioarekin harremanen bat izan lezake, edo gai astrologikoekin.\nErrege bainugelan ate bat irekitzen da. Zeremonia baterako prestatua dagoen errege baten irudiarekin apaindua dago, eta eguzkitako bat eta euliuxatzaile bat duten bi zerbitzarik jarraitzen dute. Erregea koroatua dago, harribitxiekin apaindutako jantzi aberats batekin jantzia. Eskumuturrekoak daramatza, eta bitxiak, mototx egindako bere bizarretik zintzilik daude. Beste erliebe batek, ziuraski, eunuko bat adierazten du, tokiko bizarrik gabeko irudikapen bakarra dena. Ukendu botila bat eta ahozapi bat daramatza. Uraren zirkulazioa, gelaren erditik igarotzen zen lurrean estalitako kanal baten bidez ziurtatua zegoen. Gelaren lurzorua tapizatzen zuen zementu gorriaren arrastoak ikus daitezke. Jauregia, bere alboetan dauden beste bi gela txikiz ere osatuta dago. Hegoaldeko arkupea, beste jauregiek inguratzen duten patio batetara irekitzen da. Ate eta leiho bakoitzeko ateburu bakoitzean, honako inskripzio bitxi hau grabatuta dago:\nTachara izena, hegoaldeko arkupeko gainleiho bakoitzaren gainean dagoen hiru hizkuntzetan idatzitako inskripzio batetik dator:\nHala ere, zalantzazkoa da, bere esanahi zehatza ezagutzen ez den hitz honek, eraikina bera izendatzea: Persepolisko beste toki batzuetako zutabeen oinarrietan aurkitu da, Xerxesen inskripzioak daramatzatenak eta hitza aipatzen dutenak:\nTripylona.\nBere izena, bere hiru sarrerengatik jasotzen du. Tripylona, edo Xerxesen audientzia harreragela edo Erdiko Jauregia, Persepolis erdian dagoen jauregitxo bat da. Iparraldetik sartzen da bertara, zizelkaturiko eskailera baten bidez, honen erliebeek, nagusiki, mediar eta persiar goardiak adierazten dituztelarik. Beste erliebe batzuk, nobleak eta oturuntza batetarako korrikalariak irudikatzen dituzte. Tripyloneko hegoaldeko eskailera, Irango hiriburua den Teheranen kokaturiko Irango Museo Nazionalean dago. Pasabide bat ekialderantz irekitzen da, honako hau erakusten duen erliebe batekin apaindutako ate batetara:\nErliebe honek, argi uzten dio mundu guztiari, Dariok, bere seme Xerxes tronurako oinordeko legitimo bezala adierazteko nahia.\nHadixa.\nHadixa, edo Xerxesen jauregia, Tripylonetik hegoaldera dago. Tachararen antzerako oinplano batean eraikia dago, baina bi aldiz handiagoa. Bere erdiko harreragela, harri eta zurezko hogeitamasei zutabez osatuta zegoen. Tamaina eta diametro handiko zuhaitz enborrak ziren. Enbor horietaz, gaur egun jada ez da ezertxo ere geratzen. Ekialdetik eta mendebaldetik, gela eta pasabide txikiez inguratuta dago, hauen ateek, zizelkaturiko erliebeak dituztelarik. Bertan, eguzkitako baten azpian, Xerxes I.a, estalpean jartzen duten zerbitzariez lagunduta irudikatzen duten errege prozesioak daude. Jauregiaren hegoaldeko zatia, euren funtzioa eztabaidagarria den apartementuez osatua dago: garai batean, erreginarenak bezala deskribatuak, Altxorraren biltegi edo eranskintzat hartzen dira. Hadisheko terrazara, ekialdean zegoen eskailera monumental batetatik sartzen zen, tarte bikoitzekoa, lehenik banandu egiten zirenak, eta, ondoren, elkartu, eta, elkartzen ziren zatiak zituen eskailera txikiago bat mendebaldean. Biek ala biek, Tacharako hegoaldeko eskailerak duen apaindura berbera dute: zezenak eta lehoiak, persiar goardiak, hegodun diskoa eta esfingea.\n\"Hadix\", lau aletan, arkupe eta eskailera gainean dagoen hiru hizkuntzatan idatzitako inskripzio batean agertzen den antzinako persierazko hitz bat da: \"Jauregia\" esan nahi du. Arkeologoak dira jauregi honi \"hadix\" izena ematen diotenak, jatorrizko izena ez baita ezagutzen. Xerxesi egin zuela, erabat ziurra da, honek, aipaturiko lau inskripzio hauetaz gain, bere izena eta tituluak, gutxienez hamalau aldiz grabarazi baitzituen.\n100 Zutabeen Jauregia.\n100 Zutabeen jauregiak, Tronuaren gela ere deitzen dena, 70 metroko luzera duen karratu forma du: Persepolisen diren jauregi guztien artean, 100 zutabeen jauregia deritzon hauxe da handiena. Partzialki industu zenean, hiru metro baino gehiagoko sendoera zuen zedro errauts eta lurrezko geruza batetaz estalia zegoen. Suteagatik oso kaltetua, zutabeen oinarriak eta ateetako gainleihoak baino ez dira zutik geratu.\nBi zezen erraldoik eratzen dituzte zutabe nagusien oinarriak, 18 metrokoak, sarrerako arkupeko teilatua eusten zutenak, jauregiaren iparraldean. Bertara, modu aberatsean erliebeekin apaindutako ate batetatik sartzen zen. Irudikapenen artean, horietako batek, gauzen ordena deskribatzen du, goitik behera, honako hauek erakutsiz: Ahuramazda jainkoa, erregea bere tronuan, ondoren, soldadu hila mordo bat eusten. Erregeak, beraz, bere Ahuramazdaren boterea erabiltzen du, babesten duena, eta bere boterea daraman armadari agintzen dio.\nJauregia, kontserbazio egoera oso onean dauden erliebe ugariekin apainduta dago. Aipaturiko erliebe hauek, zezenak, lehoiak, loreak eta ezkurrak irudikatzen dituzte.\nJauregiko hegoaldeko ateak, aurrekoaren erabat ezberdina den erliebe bat du. Inperioa osatzen duten nazio ezberdinek erregeari emandako sostengua sinbolizatzen dute. Beheko bost hilarak osatzen dituzten soldaduak, nazio askotakoak dira, bere arma eta jantziengatik ezagutu daitezkeenak. Altxorrera itzulia, mezu hau, zehazkiago, zerbitzarientzat zuzendua dago, eta ate honetatik igarotzen diren aberastasunak, inperioaren kohesioaren ondorio direla gogorarazten die. Idazkera kuneiformean idatzitako taulatxo batzuk, zergen artxibategiak xehetzen dituzte, honela, ate hauetatik igarotzen ziren aberastasunen estimazio bat emanez.\nJauregiaren iparraldeko eta hegoaldeko sarreretako erliebeak, nagusiki, monarkiaren berrestearekin zerikusia baldin badute, ekialde eta mendebaldekoek, beste jauregi batzuetan bezala, gaizkiaren aurka borroka ari den erregearen eskena heroikoak erakusten dituzte.\nAltxorra.\nDario I.ak eraikia, terrazaren hegoekialdeko angeluan aurkitzen diren gela sail batzuk osatzen dute Altxorra. Gela horiek, 10.000 metro karratuko hedadura batean hedatzen dira. Altxorra, bi gela nagusiz osatuta dago. Bataren teilatua, 100 zutabek eusten zuten, eta, bestearena, 99 zutabek, guztiak zurezkoak. Altxor hau eraiki zuten langileei ordaindutako soldata eta mozkinen kopurua xehe-mehe azaltzen duten zur eta buztinezko taulatxoak aurkitu dira. Plutarkoren arabera, 10.000 mando eta 5.000 gamelu behar izango zituen Alexandro Handiak, Persepolisko Altxorra eramateko. Taulatxo batzuen arabera, 1348 pertsona ari ziren Altxorrean lanean K. a. 467an.\nAltxorra, askotan berreraikia eta aldatua izan da. Inskripzio asko, dioritazko bloke trinkoetan aurkituak izan dira, Dario erregea aipatzen dutenak. Bi erliebe aurkitu dira, eta, horietatik bat, Apadanako iparraldeko eskaileratik dator. Gaur egun, Teherango museoan dago, eta Dario I.a Handia erregea tronuan irudikatzen du. Erregeak, aurrerantz belaunikatutako ofizial mediar bat hartzen du, bere eskumako eskua ezpainetara daraman, errespetu keinu gisa. Kiliarka bat izan liteke, 1.000 goardien komandantea, edo Altxorraren gobernari edo ganzabara bat. Xerxes eta persiar nobleak zutik daude, erregearen atzean. Bi intsentsu eramale, erregea eta dignatarioen artean daude.\nIndusketetan, jauregi hau, Altxorra bezala identifikatua izan da. Bere hedadura handia gora-behera, bertara, bi ate estu eta txikitatik sartzen zen.\nGoarnizioa eta 32 zutabeen gela.\n100 zutabeen jauregia eta mendiaren artean, soldadu eta zerbitzarien auzoak, kantzilergotza eta bulegoak eratzen zituzten gela ugari daude. Elamiteraz idatzitako 30.000 taulatxo eta taulatxo zati baino gehiago aurkitu dira. Kinto Kurtzio Rufo eta Diodoro Sikuloren arabera, Alexandro Handiak, tokian, 3.000 soldadu utzi zituen, Persepolisko goarnizio ahalmenaren ideia bat ematen duena. Txabola kanpamendu hauen iparraldean, hogeitamabi zutabez osatuta zegoen gela baten hondakinak daude. Aipaturiko gela honen funtzioa, ez dago batere garbi.\nHarena eta museoa.\nHarenera, 100 zutabeen jauregiko hegoaldeko atetik sartzen da. Eraikinak, \"L\" forma du, eta honen hegal nagusiak, iparraldetik hegoalderako orientazio bat du. Erdialdea, kolomadiak dituen gela bat da, iparralderantz, patio batetarantz, arkupe baten bidez irekia. Gela honek lau sarrera zituen, hauen ateak, erliebeekin apainduak zeudelarik. Alboetako erliebeek, Tacharakoak edo 100 zutabeen jauregikoak gogorarazten dituzten borroka heroikoaren eskenak erakusten dituzte oraindik. Erregea, animalia kimeriko baten aurka borrokan erakusten da (hego eta adardun zezen edo lehoia), bele lepoduna eta eskorpioi isatsduna, Ahriman jainko gaiztoaren irudikapen bat izan daitekeena. Heroiak, bere ezpata, aurre egiten dion piztiaren sabelean sartzen du. Hegoaldeko erliebeak, Xerxes I.a bere zerbitzariek jarraitua erakusten du, Hadixekoaren berdin-berdina den eskena baten arabera. Hegaleko hegoaldeko zatia eta mendebalderantz luzatzen duen beste hegala, 25 apartamenduko sail batetaz osatuta dago, hipostiloak, bakoitza 16 zutabekoa. Eraikinak, gainera, Hadixera lotzen duen bi eskailera ditu, baita itxitako lorategiekin bat letozkeen bi patio txiki ere.\nEz da egia harena, emakumeen bizileku izan zitekeela. Batzuen arabera, erdialdeko sekzioa, erregina eta bere segizioarentzako izango ziren. Beste batzuek, emakumeak harresietatik kanpo bizi zirela uste dute. Eraikinaren funtzioa, beraz, eztabaidagarria da. Landutako erliebeen presentzia, bere kokapenaz gain, maila altu batean, funtzio garrantzitsuren bat duen eraikin batena da. Aldiz, bere tamainak eta tokiak, funtzio administratibo bat zuela iradokitzen du. Litekeena da \"haren\" hitza eman izana, okerrekoa izatea: mendebaldeko bilatzaileek, otomandar harenen euren ikuspegia proiektatu dute halakorik ez zuen akemenestar Persian.\nHarena, industua eta E. Hertzfeldek partzialki berritua izan da, anastilosi prozedura baten bidez. Zenbait gela berreraiki zituen, multzoan aurkitutako lanen aurkezpen eta zaharberritze lantegi bezala balio izan zutenak. Harenaren zati bat, museo bihurtu zen.\nTokiko museoak, aurkitutako objektuen barietate handi bat erakusten du:\nBadaude inguruan aurkitutako lanak, beranduagoko okupazioetan datatuak daudenak, sasandar eta islamiarrak, baita lehenagokoak (historiaurrekoak) ere.\nEguneroko erabilera duten lan dibertsitate handiak, garai hartako bizitzaren ideia bat izatea ahalbidetzen dute. Gainera, lanak, margolan batzuekin alderatuz (ahokoak, lantzak), erliebeak tailatzerako garain langileek egin zuten lanaren xehetasunaren ideia bat ematen du.\nBeste eraikin batzuk.\nDirudienez, jauregi bat eraiki zen terrazaren hegomendebaldeko angeluan, Artaxerxes I.a erregearena dena. Hondakinak, ez datoz jauregi honekin bat, baizik eta akemenestar garaiaren ondorengo eraikin batekin, bizileku bezala balio izan zuena, H jauregia bezala ezagutzen dena. Adarrak irudikatzen dituzten eskulturak, terrazaren harresitik gertu jarriak izan dira, eskultura horien funtzioa ezagutzen ez delarik, terrazaren oinean aurkituak izan dira.\nBeste egitura bat, G jauregia izenekoa, Hadixetik iparraldera dago, eta akemenestar garaiaren ondoren egindako eraikin bat da. Dirudienez, suntsitutako egitura bat zegoen tokian egina izan zen, beharbada, Artaxerxes III.aren jauregia zegoen tokian. Eraikin baten hondakinak, kasu honetan D jauregia deitua, Hadixetik ekialdera aurkituak izan dira. Aurrekoak bezala, akemenestar dinastiaren ondorengo eraikin honek, terrazaren hondakinetatik datozen apaindura eta hondarrak berrerabili ditu.\nErantsitako elementuak.\nElementu ugari aurkitu dira terrazaren harresietatik kanpo. Akemenestar garaiaren ondorengo lorategi, etxebizitza edo hilobien arrastoak edo akemenestar hilobien arrastoak dira. Gainera, harresietatik kanpo eta barneko kanal sare konplexu bat, esploratzeke dago.\nGelak.\nOraindik erabat industu ez diren hondakinak dira, eta terrazatik hegoaldera 300 metrora ikus daitezke. Beharbada jauregien aurretik eginak, eraikin hauek etxe ugariz osatuta daude. Zabalena, bigarren gelez inguratutako erdiko harreragela batean datza, eta, bertara, eskailera baten bidez sar daiteke. Dirudienez, gizarte maila handiko jendearentzako ziren. Eraikin bat dago terrazaren iparraldean, aipaturiko eraikin honen funtzioa ezagutzen ez delarik.\nLorategiak.\nBerriki eginiko esplorazio geologikoek, argitara eman dituzte akemenestar lorategien eta hauen ureztatze kanalen hondakinak multzoaren kanpoaldean. Horietako batzuk, kaltetuak izan ziren 1971n, Irango monarkiaren 2.500 urteen ospakizun zeremonietan. Beste kalte batzuk, iraultzaren ondoren eraikitako asfaltaturiko errepide baten ondorioz gertatu dira. Aipaturiko lorategi horiek, \"Pairidaeza\" deituak (\"paradisu\" izenaren jatorria den antzinako persierako hitza), sarri, akemenestar jauregien ondoan egiten ziren.\nSare hidraulikoa.\nTerrazaren kanalizatze sistemak, oraindik sekretu ederrak gordetzen ditu, horrek, indusketa sakonak egitea eragiten duelarik. Sedimentuak atera eta aztertzean datza. 2 sare kilometro baino gehiago aurkitu dira, terraza eta bere inguruak zeharkatzen dituztenak, eta jauregien azpitik igarotzen direnak. Kanalen neurri aldakorrek (60 eta 160 zentimetro arteko zabalera eta 80 zentimetrotik metro askotarako sakonera), sedimentu bolumenaren garrantzia eta potentzial arkeologikoaren balioa azaltzen dute. Honela, dituzten hondarrak, benetan preziatuak bihur daitezke: Darioren ustezko tronuaren zati bat aurkitua izan da, euren koloreekin kontserbatu diren 600 zeramika zati bezala. Lanek, baina, arazo konplexu batekin tupust egiten dute: sedimentuak erretiratzeak, ura iragaztea eragiten du, multzoaren egitura kaltetuko lukeena.\nErrege hilobiak.\nTerrazatik hamarnaka metrotara kokatuak, Kuh-e Rahmateko harkaitzean zulatutako bi hilobi nagusi dira tokian. Hilobi hauek, Artaxerxes II.a eta Artaxerxes III.a erregeei ematen zaizkie. Hilobi bakoitza, kolomadietan jarritako eskulturez inguratuta dago, jauregiaren fatxadak irudikatzen dituztenak, grabatuekin nabarmenduak. Irudikapen hauek, Naqx-e Rostam-ekoak bezala, persiar jauregien eraikuntzen arkitektura hobeto ulertzen lagundu dute. Artaxerxes III.aren hilobiko goialdean, erregea, hiru maila dituen oinarri baten gainean irudikatuta dago, Ahuramazda jainkoari eta berdin gainateratako su sakratu bati aurre egiten. Harresi batek, hiru hizkuntzetan idatzita dagoen inskripzio bat du, Dario I.ak semeak izan dituela eta Persepolis eraiki duela gogorarazten duena, eta bere ondasunen zerrenda bat egiten du. Bertsio bakoitza, beste biekiko ezberdina da. Amaitu gabe dagoen hirugarren hilobi bat, hegoalderago dago. Dirudienez, akemenestar dinastiako Persiar Inperioko azken erregea izan zen Dario III.arentzat zen.\nMendiaren oinean, akemenestar dinastiaren ondorengo hilobien arrastoak aurkitu dira, terrazaren iparraldean kilometro batetara.\nPersepolisko Lauzatxoak.\nHerzfeld eta Schmidten indusketetan zehar, Persepolisen, idazkera kuneiformean idatzitako buztin eta zurezko lauzatxo mordo bat hartzen dituzten bi artxibategi sail aurkitu dira.\nLehenengo saila Persepolisko Gotorlekuko Taulatxoak izenarekin ezagutzen dira, terrazako iparrekialdeko angeluari dagozkion gotorlekuetan aurkituak izan baitira. 30.000 zati inguruz osatuta dago, eta, horietatik 6.000, irakurtzeko moduan daude. Horietatik 5.000ren edukia, jada aztertua izan da, baina ez dira bere osotasunean argitaratu. Nagusiki, K. a. 506 eta K. a. 497an, kantzilerren hizkuntza zen elamiteraz berrargitaratutako testu administratiboak dituzte, baina aramaikoz berrargitaratutako taulatxoak, 500 inguru, deszifratuak izan dira; akadikoz idatzitako bat, grezieraz idatzitako bat, Anatoliako hizkuntza eta idazkeran idatzitako hirugarren bat eta antzinako persieraz idatzitako beste bat aurkituak izan dira.\nTaulatxo hauek, bi azpitaldetan sailka daitezke. Lehenari, inperioko toki batetik bestera materialak garraiatzeari dagokio, bestea, berriz, kontu erregistro bat da gehienbat. Zati hauek, inperioaren funtzionamendua eta eraikuntza, garraioa, posta, pasaporteak edo finantzak bezalako arloetako bere administrazioa ulertzen laguntzen duen informazioa lortzea ahalbidetu dute. Lanbide gorputz batzuk, honela, ezagutu ahal izan dira, Altxorraren gobernaria edo ganzabara, esate baterako. Taulatxoek, Persepolisen lan egin zuten pertsonen izenak ezagutzen ere lagundu dute, langile soiletik, Altxorraren gobernaria edo ganzabarararte. Gainera, batzuk, akemenestar garaian gizarte klase orotako emakumeen estatutua zehazten ere lagundu dute.\nBeste sailak, Persepolisko Altxorreko Taulatxoak izenez ezagutzen dena, K. a. 492 eta K. a. 458 artean, urrez eta zilarrez eginiko ordainketak deskribatzen dituzten 139 zati ditu. Horietako batzuk, zigiluen markarekin markatuak daude, eta funtzionarioek Altxorraren gobernariari zuzendutako memorandum eta gutunak dira.\nBuztin lehorrezko taulatxoen kontserbazio sinestezina, Alexandro Handiak Persepolisi su eman zionean, tenperatura altuan egosi zirelako azaltzen da. Nahi gabeko terrakota bihurtze honek, paradoxikoki, eguraldiari hobeto eustea ahalbidetu du, hauts bihurtzea eragotziz.\nOndare zientifiko eskergabea irudikatzen dutelarik, elamitera eta antzinako persiera, hizkuntza aldetik hobeto ezagutzera lagundu dute, edo baita akemenestarren antolaketa politikoa eta praktika erlijiosoak ere. Ondare hau, arlo politikoko polemika baten erdian dago: \"Hamasen terrorismoaren biktimen\" onurarako salmenta bat egiteko bahitura lortu nahi duen prozesu bat. Chicagoko Unibertsitateko Ekialdeko Institutuak du taulatxoen zaintza aurkituak izan zirenetik.\nPersepolisen funtzioei buruzko eztabaidak.\nPersiar inperio akemenestarrak, izatez, zenbait hiriburu zituen. Pasargada, Ziro II.arena zen, Susa, Ekbatana edo Babilonia, bere ondorengoenak. Egile gehienak Persepolisen funtzio protokolario eta erlijiosoen garrantziari buruz ados daude, apainduren sinbolismo handiak marraztuak. Baina, erliebeen interpretazioari dagokionez, kontu handiz ibili behar da, hauek, izatez, Dario I.a Handiak bere inperioari buruz zuen ikuspegi idealizatua erakutsiko bailukete. Briantentzat, eskainitako irudia, errege botere subirau eta mugagabe batena da, persiar domeinua eta \"Pax persica\" deritzona adierazteko pentsatutako toki batean. Ahuramazdaren babesak emandako bertuteengatik, erregeak, bere dibertsitate etnokultural eta geografikoa azpimarratzen den mundu baten batasuna ziurtatzen du.\nEztabaida bat dago erliebeek deskribatutako zeremonien benetakotasunari buruz, eta zenbait ikuspuntu adierazten dira. Batzuk, Persepolisen, hasitakoentzako bakarrik den toki bat baino ez dute ikusten. Hipotesi hau, Alexandro Handiak hiria hartu aurretik hiria bera aipatzen duten antzinako testu urrietan oinarritzen da, mendean hartutako herri kopurua eta dibertsitatearekin tupust egiten duena. Gainera, ordezkaritzek, Persepolisi, nabaritasun garrantzitsuago bat ziurtatu behar zioten. Ikuspuntu honen arabera, Persepolisen ez zen sekula erliebeetan agertzen den moduko harrerarik gertatu. Beste batzuentzat, bai gertatu ziren aipaturiko harrera horiek. Terrazaren mailan dagoen antolakuntzan oinarritzen dira, biztanleak, euren gizarte mailaren arabera banatzeko argi adierazitako funtzio bat izango lukeena. Zergaren progresioa altxorreraino adierazten duten erliebeen antolakuntza, Apadanara edo 100 zutabeen jauregira daroaten bide bananduen existentzia, zentzu honetan doazen beste hainbeste argudio dira. Ikuspuntu honen arabera, Persepolisen funtzio erlijioso eta protokolarioa, urte berriaren (Noruz) ospakizunarekin egiten da. Erregeen erregeak, ofrendak eta satrapia guztietatik zetozen ordezkaritzen zergak jasotzen zituen. Zeremonia, gauzen ordenaren errespetuagatik adierazitako arau zorrotzen ondorio zen: ordezkaritzek orden zehatz bat jarraitzen zuten, eta banaketa argi batek, gizarte klase ezberdinak isladatzen zituen, (erregea eta errege mailako pertsonak, persiar eta mediar nobleak, persiar eta mediar herriak, mendekoak). Hauek, ez ziren bakarrik maila berberetatik kanporatuak, baizik eta bide ezberdinak ere jarraitzen zituztela. Kanpailariek ordezkaritzen iritsiera iragarri ondoren, nazio guztien atetik gidatuak ziren. Mendekoek, hartuak izateko Prozesioen bidea Amaitu Gabeko ateraino jarraitzen zuten bitartean, 100 zutabeen Jauregian, nobleak, nazio guztien ateko beste irteeratik joaten ziren Apadanan sartzeko. Tokien handitasunak, bisitariak harritzeko eta inperioaren boterea berresteko xedea izango zuen.\nH. Stierlinek, arte eta arkitekturaren historialariak ere, zentzu honetan sakontzen du. Apadana bezalako jauregien arkitekturak askatutako espazioek, harrera, oturuntza eta erritu auliko handiak izatea ahalbidetzen dute. Libazio eta errege oturuntzen erabilpena, hain zuzen ere, Persiatik satrapia gehienetara hedatu dira: Trazia, Asia Txikia edo Mazedonia iparraldeak, halako tradizioak barneratuta dituzte. Gainera, akemenestar urregintzako edo akemenestar inspirazioko urregintzako objektu ugariren aurkikuntzak, mahaiaren artera sagaratuak daudenak, oturuntza horiek persiarrentzat zuten garrantziaren lekuko dira. Tokiaren antolakuntza eta sarreren konponketak, batzuentzat helduezinezkoa den benetako pertsonara itzultzeko borondate baten lekuko dira. Subirauari, izaera ia jainkotiar bat ematen dion etiketa zorrotz baten jarraipena ahalbidetzen du.\nEztabaida bat dago Persepolisen okupazioari dagokionez. Erliebeak kontutan hartuta R. Ghirshamek, urteroko aldi baterako okupazio bat iradokitzen zuen. Hiria, bakarrik Noruzen jaietan okupatua izango zen, eta, orduan, funtzio erritual bat baino ez luke izango. Tesi hau, geroz eta eztabaidatuagoa da, eta Briantek, Persepolisen jai eta zeremonien existentziari buruzko zalantzarik ez badago ere, eragozpen asko eman daitezke urte berrira mugatzen den okupazio bati buruz. Taulatxoek, inongo zalantzarik gabe, Persepolis, modu iraunkorrean okupatua zela frogatzen dute, eta gune administratibo eta ekonomiko garrantzitsu bat zela. Gainera, akemenestar gortea alde batetik bestera zihoan arren, inperioa zeharkatzen zuela ikusarazten du, eta antzinako testuek ez dutela hartzen Persian bere presentziarik udazkenean baino, eta ez udaberrian. Noruzen zeremonia eta jaien existentzia ezin badaiteke alde batera utzi, litekeena da erliebeek eta taulatxoek, subirau nomaden bidaietan zehar jasotako zerga eta ofrendei erreferentzia egitea.\nAzkenean, Stronachendako, lehenik, Persepolisen funtzioa angelu politiko batetik kontutan hartu behar da, Dario boterera iritsi zen baldintzak kontutan hartuz. Dariok, oposizio handi bat gainditu behar izango zuen. Monumentu horiek, ez zuten, funtzio bezala, boterea edo inperioko aberastasunak isladatzea, baizik eta uneko agindu politikoei erantzutea. Dario tronura igo eta gutxira eraikia, Persepolisek, lehenik, bere tronuratzearen legitimitatea sagaratzen du, eta bere autoritatea berresten du inperioaren mugetaraino. Gainera, Dario I.a eta Xerxes I.a irudikatzen duten irudien errepikapenak, bere oinordekoa legitimatzearen borondatea iradokitzen du. Gainera, Xerxes I.ak bere aita Dariori buruz egindako erreferentzien aniztasunak, tronurako oinordetza sendotu eta ziurtatzeko borondatea iradokitzen du."}
{"id": "79927", "revid": "119347", "url": "https://eu.wikipedia.org/wiki?curid=79927", "title": "Preikestolen", "text": "Preikestolen (euskaraz \"pulpitua\") plataforma itxurako harrizko formazio naturala da, Norvegiaren hego-mendebaldeko Lysefjorden fiordoaren ertzean kokatua, Stavanger hiritik hurbil. Haitz izugarri honek Hyvlatonn\u00e5 du izen tradizionala.\nFiordoaren gainetik 604 metrora dago; horrela, ba, haitzaren ertzetik fiordoko uretaraino dagoen amildegia benetan ikaragarria da.\nPreikestolenen gainaldeak lauki itxura du, eta alde bakoitza 25 metro luze da, gutxi gorabehera. Haitzaren gainaldea ia guztiz laua da.\nNorvegiako turismo-ikusgai ezagunenetako bat da.\nNola iritsi.\nStavanger da, Norvegiako laugarren hiririk garrantzitsuena, Preikestolenetik hurbilen dagoen hiria. Stavangerretik egunero zenbait ferry abiatzen dira, fiordoaren beste aldean kokaturiko Tau herriarekin komunikatzen dutenak (ordu erdi inguruko bidaia da). Tautik autobusak irteten dira, 20 minuturo Preikestolhytta-rainoko bidea egiten dutenak. \"Preikestolhytta\" zurezko etxetxo-multzo bat da, autobusek Preikestolenera doazen bidaiariak uzten dituzteneko aparkalekuaren aldamenean dagoena. Bertatik abiatzen da Preikestolenerako igoera, esperientzia zinez gogoangarria.\nPreikestoleneraino igotzeko, oso ondo seinalaturiko bide batetik joaten da, mendi-bidezidorretatik barrena eta laku xarmagarrien artetik. Autobusen aparkalekuetatik hasita, ibilaldiak gutxienez ere lau ordu irauten du, mendizalea sasoi onean egonez gero. Iraupen horretan sartuta dago bi ordu inguruko igoera, gailurrean ordu erdiz egotea eta ordu eta erdiko jaitsiera. Erabateko sasoi onean dagoen mendizale batek hiru orduan egin lezake hori guztia.\nNolanahi ere, bide-tarte batzuk oso aldapatsuak dira; beraz, ez da pentsatu behar ibilaldi hau paseo gogorrago edo samurrago bat soilik denik: hori baino ariketa latzagoa da. Egia da haur txikiak dauzkaten familiek eta pertsona adintsuek ibilaldi hori egitea lortzen dutela, baina horretarako denbora gehiago behar izaten dute; baita egun osoa horretan ematera arte ere.\nIbilbidearen abiapuntua, Preikestolhytta gazte-aterpetxean, 270 metroko altueran dago gutxi gorabehera; Preikestolen 604 metrora dagoenez, garaiera-aldea 334 metrokoa da soilik, eta ibilbidea ez da bereziki luzea (3,8 kilometro); dena den, eta esan bezala, ibilaldia gogorragoa da datu horien arabera dirudiena baino, bidean zenbait muino igo eta jaitsi egiten baitira."}
{"id": "79937", "revid": "75584", "url": "https://eu.wikipedia.org/wiki?curid=79937", "title": "Maria Lazkanokoa", "text": "Maria Lazkanokoa edo Maria de Lazcano (1593 - 1664), Lazkaon jaioa, Lazkaoko Jaunaren alaba izan zen. Antonio Okendo amiral ezagunarekin ezkondu zen.\nGipuzkoako Lazkao herriko Lazkanotarren Etxekoa, familiaren maiorazkoaren oinordekoa izan zen eta matronazgo artistikoa burutu zuen, Euskal Herrian garaiko kasu bakarrenetarikoa izanik. Bere familia XVI. mendearen amaieratik Gasteizen auzotuta zegoenez, seguruenik Arabako hiriburuan jaio zen. Bere gurasoak Felipe Lazkanoko eta Arrietakoa, Lazkano Etxeko XII. jauna eta Elvira Sarria eta Abeziakoa ziren, familia arabar nobleetako kideak, 1592.urtean ezkondu zirenak. Aitaren aldetik, Felipe Lazkanokoaren, hau da, XI. jaunaren eta Maria Arrietakoaren biloba zen; amaren familiako adarra, berriz, Bartolome Sarria eta Abeziakora eta Maria Ortiz Zaratekora luzatzen zen. Sarria eta Abeziako familia, XVI.mende amaieratik, udaletxe botereetan agertzen hasi zen, errejidore edo prokuradore gisa.\nBizitza.\nFamilia.\nLazkano leinuaren XVII.mendeko memorialek, haien etxearen aintzintasunaz hitz egiten dute, haren fundazioaz oroimenik ez dagoela esanez eta horretaz gain, 900 urte baino gehiagotan zehar haiek bildutako istorio eta eskrituren arabera, leinuak izen ospetsuak izan dituela azpimarratzen dute. Lazkanotarrak bando oinaztarraren ahaide nagusiak izan ziren eta Nafarroako zein Gaztelako Koroa zerbitzatu zuten, trukean ohoreak eta aberastasunak bilduz eta maiorazko aberats bat sortuz.\nHorrela, belaunaldiz belaunaldi, ezkontza-politika trebe baten bitartez, beste familia boteretsu batzuekiko harremanak eta aliantzak estutu zituzten, Lazkanotarren ondarea handituz. Ezkontzaren erabilera honek ahalbidetu zuen familia oinaztarra, Aiara eta Mendoza arabar leinuekin, Loiola gipuzkoarrekin eta Manrique de Lara errioxatarrekin ahaidetzea. Gainera, XV.mendean Lazkanotarren eta Gaona familiaren arteko batura gertatu zen, Juan Lopez Lazkanokoaren eta Elvira Gaonatarren ezkontzaren bidez. Honi esker, leinuaren ondarea hedatu egin zen berriz ere, Kontrastako juargoak eta Ulibarri eta Alda, Korres eta Harana bere herrixkak barne hartuz eta aldi berean, Arabako indar oinaztar nagusia bihurtuz.\nAro Berrian zehar Lazkanotarrek gizarte-maila eta erregeen adiskidetasuna mantendu zuten, Fernando Katolikoak, Nafarroako Juan III.ak edo Felipe II.ak jaun oinaztarrei idatzi zizkieten gutunetan ikus daitekeenez.\u00a0Koroarekiko hurbiltasun honen adierazle da oinordekoa den printzeari leialtasuna zin egitea, hurrengo testu honetan ikus daitekeen bezala:\"\u00abporque la dicha casa de Lazcano por su antig\u00fcedad y nobleza es una de las en que se juran los pr\u00edncipes de hespa\u00f1a embiando a ella su magestad un caballero[\u2026] con orden y carta firmada de su nombre para el due\u00f1o y se\u00f1or que a la saz\u00f3n fuere de dicha casa para que en ella [\u2026] haga el pleito omenaje que se acostumbra [\u2026] y as\u00ed mismo de le aviso por sus cartas en las ocasiones de casamientos de Pr\u00edncipes y de sus muertes y de la de sus majestades y en las dem\u00e1s que se ofrecen escribir a los grandes [\u2026] de Espa\u00f1a\u00bb.\"\nLehen urteak eta hezkuntza.\nMaria Lazkanokoa lehen alaba izan zen, bere ondoren Felipe, oinordekoa, Fausta Dionisia eta Elvira jaio zirelarik. Lazkanotarren jaraunslea izango zena, 1600. urteko uztailaren 19an jaio zen Korresen, eta Bujandako San Fausto elizan bataiatu zuten, gurasoek debozio handi baitzioten santu horri. Alaba nagusienak, Korres eta Gasteiz artean igaro zituen bere lehen urteak, XVII.mende hasieran, bere gurasoek Gipuzkoan kokatutako Lazkao herriko familia-jauregira lekualdatzea erabaki zuten arte. Herri honetan jaio zen Elvira, San Miguelgo parrokian bataiatu zuten eta Maria izan zen bere amabitxia.\n1605.urtean haien aita hil ondoren, amaren zaintzapean geratu ziren anai-arrebak eta Felipek, maiorazkoa oinordetzan jaso zuen. Bere anaia, ordea, adinez txikia zen eta horregatik Maria Lazkanokoak Asturiaseko printzeari, etorkizunean Felipe IV.ena izango zenari, leialtasunaren zin egitea eta auzi-homenaldia sinatzen dizkio 1608.urtean. Honen bidez, hasten da erregearen eta Mariaren arteko harremana, bere bizitza osoan zehar luzatuko dena. 1609.urteko irailaren 6an Elvira Sarriakoa hil egiten da eta lazkanotar anai-arrebak zenbait senideren zaintzapean egotea eragingo du, izan ere, familiakoen artean zaintza hori lortzeko gatazka sortuko da, seguruenik nahi horren atzean, maiorazkoa kontrolatzeko desioa dagoelarik.\nMaria Lazkanokoak inguru dotore eta oparo batean igaro zituen bere haurtzaro eta gaztaroa, familiako hatuak eta liburutegiak biltzen dituen inbentarioak adierazten duen bezala. Gurasoengandik oinordetzan hartutako liburutegiak, 70 liburu inguru zituen, jabeen gustu literarioen adierazle direnak, obra horien artean Suetonio, Zizeron, Terentzio edo Ovidio bezalako autore klasikoak zeuden eta baita Erasmo, Juvenal edo Luis Vives bezalako autore errenazentistak ere. Halaber, heriotza onari eskainitako obrak, zalduneria eta orden militarren liburuak, pikarokeria nobelak, gramatika eskuliburuak eta hiztegiak ere bazituzten haien bilduman. Maria Lazkanokoak, oinordetzan jasotako liburu horiei, beste 35 obra inguru gehitu zizkien, baliabide eta kultura-maila aberatsa zuten pertsonek soilik eskuragai zituztenak. Nobleziaren liburutegia osatzen zuten berezko obrak izan zituen Maria Lazkanokoak, bere jakinminaren eta literatura gustuaren adierazle direnak, besteak beste gai politikoen ingurukoak, latinez idatzitako klasikoak eta humanismo kristauaren lanak.\nLiburutegi honetan, obra guzti horien artean, koaderno batzuk zeuden, lazkanotar seme-alaben hezkuntzarako erabiliak izan zirenak seguruenik, Juan Yba\u00f1ez\u00a0 Etxeberria batxilerrarenak, haien tutore izandakoa. Bere laguntzaz ikasi zuten irakurtzen eta idazten eta baita kenketak eta gehiketan egiten, eta gramatika, erretorika, errefrau eta astronomia ezagutzak ere lortu zituzten, garaiko emakumeentzat, baita nobleziakoentzat ere, ezohikoa zena. Maria Lazkanokoaren alfabetatzea, familiaren jauregian egin zen, gurasoek oinordekoaz gain, alabek ere hezkuntza jasotzea nahi baitzuten.\nBere gaztetasuna dokumentazioaren hutsuneak ezaugarritzen du, 1613.urterarte, hau da, bere ezkontza gertatu zener arte, ez baitago Mariari buruzko informaziorik. Erregimen Zaharrean emakumeek bi aukera nagusi zituzten: ezkontzea edo moja bihurtzea. Maria Lazkanokoak lehen aukera hautatzea beste aukerarik ez zuen, leinu noble batekoa izanik, alaben ezkontzak bermatzen zuelako etxearen jarraipena.\nEzkontza eta alarguntasuna.\nMaria Ortiz Zarateren eta Iru\u00f1ako apezpikuaren onespena jaso ondoren, 1613.urteko martxoaren 31an ezkondu ziren Maria Lazkanokoa eta Antonio Okendo San Migelgo parrokian. Une horretan Mariak 20 urte bete berri zituen eta bere senarrak, berriz, jadanik Okendoko Etxea oinordekotzan jaso zuenak, 35 urte zituen. Okendo Donostiako merkatari, armadore eta itsasgizon familia batekoa zen, bere leinuko etxea Manteo baserrian zuena, Ulia mendiaren magalean. Hortaz gain, zenbait lurren eta burdinolaren jabe ziren, eta parrokia bateko patronoak ez ziren arren, haien jatorri xumeak ez zuen Indietako merkataritzaren, armadako zerbitzuen eta ezkontzaren bidez aberastea ekidin.\nAntonio Okendo eta Zandategi itsasgizona izan zen, aurretik bere aita eta aitona bezala eta 16 urte soilik zituela ontziratu zen eta era azkar batean lortu zuen armadaren eta baita Felipe III.aren eta Felipe IV.enaren konfidantza eskuratzea. Okendo Felipe IV.aren garaiko elite horretakoa da, bere tronuratzearekin Gorteko karguak zituen noblezia tradizionala ordezkatuko duena.\nMaria Lazkanokoaren eta Antonio Okendoren arteko ezkontza bi munduren baturaren ikur den gertaera da: alde batetik, aspaldiko familia bandokideena, Lazkanotarrena hain zuzen, eta bestetik, probintzietako hiri-elite berriena, Okendotarrek irudikatzen zutena. Lotura honek bi ezkongaientzat abantailak zituen, Okendok bere meritu propioei bere emaztearen leinuaren aintzinatasuna gehitzen zion eta aldi berean, Maria Lazkanokoak, asko miresten zuten gizon batekin ezkontzeko aukera zuen, erregearengandik oso gertukoa zena. Ezkontza Okendo Gortean zegoela izan zen, Madrilen baitzegoen Kadizetik Espainia Berrira itsasoratuko zen ontzidia prestatzen eta bere ordez Juan Aguirrekoari eman zion boterea. Behin ezkonduta zeudela, Maria Lazkanokoa Donostiara, Enbeltran kalera, lekualdatu zen, bere amaginarrebarekin bizitzera, ezkondu berriek Trinitatean haien jauregia eraiki zuen arte. Ezkontza-etxea bikotearen proiektu bat izan zen arren, Okendo bertan ez egoteak,\u00a0 argi uzten du eraikuntza-lanak Maria Lazkanokoak zuzendu eta behatu zituela. Hau izan zen, emakume lazkaotarrak bere bizitzan zehar aurrera aterako duen eraikuntzetan lehena.\n1620.urtean jaio zen Donostian bikotearen lehen alaba, Teresa deitu zutena, Avilako Santuaren izenean. 1622.urtean jaio zen, Gipuzkoako hiriburuan hau ere, Antonio Felipe izeneko umea, horrela, Okendo eta Lazkanoren patronimikoak batuz bere izenean. Felipe III.ena erregeak bere aitari 1614.urtean Santiagoko abitua eman zion bezala, Antonio Felipek ere 1626.urtean jaso zuen. \u00a0\nAfera ekonomikoetan Maria Lazkanokoak zuen gaitasuna urte hauetan hasten da argitara ateratzen. 1627.urtearen hasieran, bere amaginarreba hil ondoren, bere testamentuan Antonio Okendori Lasarte eta Zandategiko maiorazkoak uzten dizkio, baina baita Maria Lazkanokoak bere senarren izenean, era azkar batean ordainduko dituen zorrak ere. Urte horren amaieran, bere emazte eta seme-alabarekin denbora gehiago igarotzeko nahiak eragin zuen Okendo almiranteak erretreta eskatzea, geroago berriro armadara itzuli zen arren.\n1607.urtean Lazkano familiaren maiorazkoa Felipek oinordekotzan hartu zuen, Baileneko Kondesarekin ezkondua zegoena. 1632.urtean, ordea, Felipe Lazkanokoa seme legitimorik gabe hil zen, bere ahizpa Maria oinordeko bihurtzen zuena, baina bere alargunari utzi zizkion bere ondasun guztiak eta horrek bi emakumeen aldeko gatazka eragin zuen. Eztabaida hori, era trebean konpondu zuen Maria Lazkanokoak, bere nebak utzitako zorrak (11.000 dukatu) ordaintzea hitzeman zuen eta horren truke bere ezkonarrebak, Feliperen legatuari uko egin zion. Gainera, bere bi alaben, Magdalena eta Isabelen zaintzaz arduratu zen, Isabel bere jauregian hartu zuelarik. Horrela, Lazkanoko andere berriak, oso aberatsa zen maiorazko bat jarauntsi zuen, ondasun eta jaun-eskubide ugari barne hartzen zituena, Gipuzkoan, Araban eta Errioxan. Eremu hauetan, lursail eta larre askoren jabe bihurtu zen. Gainera, jaun-eskubide horien bitartez, autoritate eta menperatzearen adierazle direnak eta parrokia batzuen patrono izateari esker, bere bikario eta onuradunak izendatzeko boterea lortu zuen eta baita haien hamarrekoen zati bat eskuratzeko eskubidea ere. Beste mota bateko ondasunak ere lortu zituen, esanahi sinbolikoa zutenak, erregearen-gutun, juramentu eta omenaldi-auziak, Lazkanotarrek Koroari egindakoak.\nOndare zabal hori zuzendu ahal izateko, 1633.urtean, bere senarrak azienda kudeatzeko beharrezko zen lizentzia sinatu zuen eta horretaz gain, Diego Kanbero errioxarraren laguntza izan zuen, bere kapilaua ere bazena. Kanbero oso garrantzitsua izan zen Maria Lazkanokoaren bizitzan, herentzia jaso zuenetik hil arte bere zerbitzura egon baitzen.\nMaiorazkoa lortu eta urte gutxira, 1638.urtean, jauregi berri baten eraikuntzari hasiera eman zion Lazkaon, antzinako jauregia, mudejar estilokoa, oso zaharkitua eta umilegia zen bere noblezia-tituluaren errepresentazioa eta baieztatzea burutzeko. Familiaren antzinako orubea aukeratu zuen jauregi berria kokatzeko, antzinako dorrearen zimenduen gainean. 1646.urtean amaitu zen eraikuntza-prozesua eta lekuaren aukeraketak eta etxeak portadan zuen armarriak, jauregiaren sustatzailearen leinuaren jarraipenaren eta goratzearen helburuak argi uzten ditu.\nMaria Lazkanokoaren anbizioak bere seme-alabengan ere ikus zitezkeen, bere alaba, Maria Teresa 1638.urtean Urbinako markesarekin ezkondu zen eta Antonio Felipe berriz, Salamankako unibertsitatean sartu zen zuzenbidea ikasteko asmoarekin, monarkiaren zerbitzura lan egiteko lehen pausua zena. Amaren desirak, ordea, zapuztu egin ziren 19 urte zituen eta ezkondu berria zen Maria Teresa hil zenean 1639.urtean eta hilabete batzuk geroago, bere senarra eta semea galdu zituenean Coru\u00f1an zeudela. Une horretan Okendo bere bizitzako puntu gorenean zegoen, armadako almirantea zen, Gerra Kontseiluaren kidea, Au\u00f1ongo eta Bernicheseko komendadore eta Adaneroko jauna eta baita Santiago ordeneko zalduna ere.\nOkendok hil aurretik xedatu zuen bere semeak ondorengo gabe geratuko balira, bere maiorazkoa Juana bere ahizpak jarauntsiko zuela, baina hau ere hilda zegoenez, Maria Okendok eskuratu zituen. Hala ere, azkenean Maria Lazkanokoak lortu zuen maiorazkoa, haien ahaidetasuna kontuan hartuz, adiskidetasunez konpondu baitzuten auzia. Bere senarrarengandik ondasun ugari jaso zituen oinordetzan: Sevillako eta Alburkerkeko zentsoak, Kadizeko zenbait etxe eta bertako bitxi eta margolanak besteak beste. Almiranteak bere emaztea testamentu-betearazle izendatu zuen Diego Kanberorekin batera, botere eta independentzia guztia eman zion, nahi izanez gero administratzaileari emandako eskubide kentzeko eskumenarekin. Bere ondasunen kudeaketa eta Lasarteko maiorazkoko errementeria eta erroten errentak ere uzten dio bere emazteari. Gainera, testamentuan, Okendok seme natural bat duela aitortzen du eta zaintzeko eskatzen dio; horrela, Maria Lazkanokoak bere senarra izandakoaren Miguel semea bere zaintzapean hartzen du eta badirudi urteekin maitatzera eta berarengan konfidantza edukitzera heldu zela, zenbait gestiotan Lazkano anderearen izenean aritu baitzen.\nMaria Lazkanokoaren seme-alabak hilda zeudenez, santiagotarrekin ezkonduta zeuden Fausta eta Elvira bere arrebak bihurtu ziren maiorazkoaren ondorengoak. Fausta nagusiagoa zenez, oinordeko zuzena bihurtu zen, baina, Maria Lazkanokoa baino urte batzuk lehenago hil zen, ondorengotzarik gabe. Elvirak Juan, Diego, Felipe eta Baltasar Espina eta Lazkano semeak izan zituen, haien izekoaren oinordeko bihurtu zirenak. 1652.urteko urriaren 13an Maria Lazkanokoak bere leinuaren maiorazkoa birfundatu zuen, bere ondorengontzarentzako,\u00a0nebaren herentziaren eta bere ondasun libreen bitartez.\nHil aurretik Okendo almiranteak bere emaztearekin Donostian jesulagunen ikastetxe bat fundatzeko nahia partekatzen zuen. Biak fundadoreak ziren arren, patronatoa Okendo Etxearena izan behar zela zehaztu zuen testamentuan eta 12.000 dukatu utzi zituen lan hori gauzatzeko, Maria Lazkanokok ostean, handitasuna miresten zuenez, beste 20.300 dukatu ere gehitu zizkion eraikuntzari. Azkenean, 1640.urtean fundazio-eskritura eman zioten, Konpainiarekin negoziazioetan ibili ondoren. Aberastasun handia erakutsi zuen ikastetxearen eraikuntzak, bereziki kontuan hartuta aldi berean karmelita oinutsien komentu bat fundatzen ari zela, bere alabaren eskariz Santa Teresaren deitura izan zuena. Karmelitei dohaintzan eman zien jauregi zaharra eta berria eraiki bitartean, Lazkaoko plazan bizitzen egon zen.\nBi fundazio horietaz gain, 1645.urtean, Lazkanoko Santa Ana komentua eratu zuen, san Bernardo ordenekoa, kasu honetan emakumezkoena. Eraikitze-prozesuan zegoen bitartean, 1655.urtean Maria Lazkanokoa, garaiko andere alargunetan ohikoa zen bezala, Segurako Sorkunde komentura erretiratu zen, 1657.urteko uztailera arte eta hemendik jarraitu zuen bere ondarea kudeatzen. Santa Anara lekualdatu zen urtea argi ez dagoen arren, 1658an jada bertan zegoen, komentuaren ondoko etxe batean, bere administratzailearekin batera. Komentuan erretiratuta egonda ere, Maria Lazkanokoak bere aziendaren eta eginbeharren erantzule izaten jarraitu zuen.\nBere iloba Isabelekin eta bere bi alabekin batera, Maria Lazkanokoak nobizia gisa hartu zuen abitua 1658.urteko maiatzaren 16an, Iru\u00f1eko gotzainaren onespenik gabe, oso gaixorik baitzegoen.\u00a0 Egun batzuk geroago, apezpikuak baimena ematen dio bere nobiziotza bitartean bere ondarea kudeatzeko eta dotearen ohiko diligentziak egiteko agintzen du. Lazkanoko anderearen osasun txarrak ez zuen erabaki zuhurrak hartzea ekidin, komunitateari bere ondasun eta eskubide guztiak ukatzea exijitu baitzion, mojek dotean emandako ondasunak eta botoak egin ostean oinordetzan hartutakoa soilik jaso zezaketelarik.\nBere bizitzaren azken urte hauetan Maria Lazkanokoaren osasunak okerrera egin zuen eta oinez ibiltzeko zailtasunak izaten hasi zen. 1662.urtean idatzi zuen eskribau baten laguntzaz bere testamentua, alde batetik bere burua\u00a0debozio maitatuenen eskuetan utziz, san Ignazio, santa Teresa, santa Ana eta san Bernardo besteak beste eta bere arima eta bere ahaideena salbatzeko mezak egitea aginduz. Azken ekintza honek, balio erlijiosoa izateaz gain, errepresentatiboa ere badu, bere aberastasunaren eta gizarte-mailaren adierazle delako. Honen ostean, bere ondorengotzaren auzia konpondu zuen, bere aberastasunak eta ondarea ahaideen artean banatu zituelarik, Diego Kanbero, bere administratzaileari ere dirua jarauntsiz.\nMaria Lazkanokoak 1664ko martxoaren 6an botoak egin zituen san Bernardoren ordenean eta hurrengo egunean hil zen, 71 urterekin, bere gorpua Lazkaoko parrokiako leinuaren kaperan hilobiratu zutelarik, baina azkenean, bere testamentuan adierazi zuen bezala, Santa Anako kapera nagusian lurperatu zuten 1716an. Maria Lazkanokoak bere bizitza maiorazkoaren zaintzan eman zuen, bere seme-alabei emateko helburuarekin, haien heriotzak, ordea, familiaren ikurritza betearaztera bultzatu zuela dirudi: \u00abNemo ante obitum beatus\u00bb [\u00abInor ez zoriontsua heriotza baino lehen\u00bb].\nMatronazgoa eta ondarea.\nTrinitate kaleko ezkontza-jauregitik hasita Maria Lazkanokoa Aintzinako Erregimenean sustapen arkitektonikoaren arloan zenbait emakumek gozatu zuten protagonismoaren adierazle bikaina da. Orokorrean salbuespen bat diren arren, botere-eliteen barnean obra artistikoen mezenas bilakatutako kasu ugari daude, bai Erdi Aroan eta baita Aro Modernoan ere. Murrizketaz eta mugaz betetako mundu batean Maria Lazkanokoa bezalako, emakumeek, sustapen artistikoa erabili zuten, onartua eta batzutan aintzatesia zen jarduteko modu gisa. Horrela sortzen da matronazgo deitutakoa, gizarte-maila altuko emakumeek egiten duten mezenasgo mota bat. Emakume hauek bultzatutako proiektuak, erainkuntzan haien parte-hartzea handia adierazten dutenak, gai erlijiosoekin lotuak daude, hileta-kaperak eta\u00a0 komentuen fundazioak izan daitezkelarik, Lazkanoko anderearen kasuan bezala. Horrela, bere lana Lazkano leinuaren prestigioarekin eta arbasoek hasitako bidearekin burutzen da, hiru eragite nagusik bultzatuta: handikeriaren desioa, noble gisa finkatzea eta familia-oroimena betikotzea.\nMatronazgoa burutzen zuten emakume hauetako batzuen papera, ordezkari edo jaurgoetako titular gisa, Maria Lazkanokoarena bezalako mezenasgo bat burutzea ahalbidetzen du, askoz hedatuagoa dena, giza-baliabide eta baliabide ekonomikoak lortzeko eta mobilizatzeko gaitasuna adieraziz eta emakume batzuek lortzera heldu ziren boterearen aitorpen nagusia izanez. Maria Lazkanokoaren figura oso interesgarria da ia mende bat aurretik egindakoak berdintzen dituelako, hau da, gainerako eliteek haien jaurgoetara estilo errenazentista dakarten bitartean, emakume lazkaotarrak Klasizismora bueltatzen da, barroko apaingarrira jotzen ari zen garai batean.\nEmakume honek, proiektu hauek guztiak aurrera atera zituen bere leinuaren gorespena bilatuz, baina aldi berean bere buruarekiko mirespena sortuz\u00a0 eta bere memoria\u00a0 betikotzeko modua aurkituz. Hala ere, Maria Lazkanokoaren antzera, sustatzaile horietako askoren zeregina ahanzturan geratu da, artearen historialariek beren arreta gizonezkoen mezenasgoan jarri dutelako. Lazkano andereak bezala, beste emakume ahaltsu batzuek ere, askotan jaurgoen agintariak, komentuak eta jauregiak eraiki zituzten, benetako hiri-multzoak sortuz, leinu bateko kide gisa haien balioa erakutsiz, baina baita gizabanako gisa ere."}
{"id": "79939", "revid": "336", "url": "https://eu.wikipedia.org/wiki?curid=79939", "title": "Ziazerba", "text": "Ziazerba edo espinaka (\"Spinacia oleracea\") Amaranthaceae familiako landare belarkara jangarria da. Jatorriz Asia erdialde eta hego-mendebaldekoa da. Iberiar Penintsulan arabiarrek sartu zuten XI. mende inguruan eta handik Europa osora hedatu zen.\nLandare urterokoa da (gutxitan biurterokoa), 30 cm-ko altueraraino hazten dena. Negua jasan dezake eskualde epeletan. Hosto txandakatuak ditu, sinpleak, obalo-formakoak edo triangelu-formako oinarridunak, tamaina aldakorrekoak (2-30 cm luze eta 1-15 cm zabal). Hosto handiak landarearen oinarrian agertzen dira eta txikiak gorago. Nabarmentzen ez diren loreak dauzka, berde-horiak, 3-4 mm-ko diametroa dutenak.\nElikadura.\nZiazerbak A eta E bitamina asko dauka, bai eta iodoa eta antioxidatzaileak ere. Azido oxalikoa ere kantitate nabarmenean dauka.\nZiazerbak ez dauka beste barazki batzuek baino burdina gehiagorik. Sinesmen herrikoiak hala dela uste du XX. mendeko 30. hamarkadan zientzialari batek gaizki idatzi zuelako bere burdina kopurua, dezimalen koma gaizki kokatuz eta kopuru hori hamar aldiz biderkatuz. Gainera, ziazerbaren burdina ez da ondo xurgatzen azido oxalikoak burdina disolbaezin bihurtzen duelako."}
{"id": "79940", "revid": "23317", "url": "https://eu.wikipedia.org/wiki?curid=79940", "title": "Olympique Marseilla", "text": "Olympique Marseilla ( edo \"OM\") Frantzian titulu gehien lortu duen futbol taldea da, eta Europako Kopa irabazi duen bakarra. Marseilla hirian du egoitza.\nHistoria.\nHasierak eta Donostiako partidak.\nLehenengo kirol taldea 1892an eratu zen. Hainbat kirol desberdin hartzen zituen bere baitan. Hasierako urteetan \"Sporting Club\", \"US Phoc\u00e9enne\" eta \"Football Club de Marseille\" izenak izan zituen. 1899an fozeatarrek Marseilla fundatu izanaren 25. mendeurrena ospatzen zenez taldea birsortu eta Olympique de Marseille izena jarri zioten, greziarren Joko Olinpikoak omendu nahian.\n1911. urtean bi partida jokatu zituen Donostian sortu berria zen Real Sociedad taldearen aurka. Ondarretako futbol zelaian izan zen eta partida biak donostiarrek irabazi zituzten, 5-0 eta 3-0.\n20. hamarkadan Frantziako talde indartsua bihurtu zen eta hiru kopa eta liga bat eskuratu zituen. Garai hartan taldea amateurra zen, Frantziako talde guztiak bezala. 1932an iritsi zen profesionalismoa eta Bigarren Mundu Gerraren aurretik Liga bat eta bi Kopa eskuratu zituen.\nMarcel Leclerc aroa.\nGerra ondoren talde apala bihurtu zen. 1965ean Marcel Leclerc presidente izendatu eta lehenengo urrezko aroa hasi zuen 1969ko Kopako garaipenarekin. Ondoren iritsiko ziren beste 2 Liga eta 2 Kopa. Lecler gizon burugogorra zen eta Ligarekin istilu ugari izan zituen. Taldeak Ligaren aurka jarri baino Leclerc kanporatzea erabaki zuen 1972an. Honen ondoren krisi garaia bizi izan zuen Olympiquek eta bigarren mailara ere jeitsi zen.\nBernard Tapie aroa.\n1986an Bernard Tapie presidente bihurtu eta Frantzian inoiz ikusi izan den talde indartsuena osatu zuen. Europa mailako jokalari onenak fitxatu zituen, hala nola, Jean-Pierre Papin, Chris Waddle, Klaus Allofs, Enzo Francescoli, Abedi Pel\u00e9, Didier Deschamps, Basile Boli, Marcel Desailly, Rudi V\u00f6ller eta Eric Cantona, bai eta kateoria handiko entrenatzaileak ere Franz Beckenbauer esate baterako. Lau liga jarraian irabazi zituen eta biribiltzeko Europako Kopa eskuratu zuen 1993an, Frantziako ezein taldek lortu ez duena. 1993an bertan ordea partiduen erosketak azaldu ziren eta urte horretan lortutako Liga txapelketa kendu egin zitzaion eta bigarren mailara jeitsi. Europan ere zigorrak jarri zizkioten, Superkopa eta Kontinente arteko Kopa jokatzea debekatuz.\nXXI. mendea.\n1996an itzuli zen lehen mailara. 1999an UEFA Kopako finalista izan zen, bai eta 2004ean ere. 2005ean Intertoto Kopa irabazi zuen. Frantziako tituluak 2010an iritsi ziren, urte hartan Liga, Ligako Kopa eta Superkopa irabazi zituelarik. 2013an Ligan bigarren eta 2015ean 3. egin zuen. 2016an ordea 13.a izan da baina Kopako finala jokatu du. 2018an UEFA Europa Leagueko finala jokatu du baina Atletico Madrilek 3-0 emaitzaz garaitu du.\n2019-20 denboraldian COVID-19 pandemiaren erruz Liga bertan behera gelditu zen eta une horretan Olympique bigarren zihoanez, postu hori eskuratu zuen.\n2022/2023 Taldea.\n2022ko abuztuaren 10ean eguneratua.\nJokalari ezagunak.\nJean-Pierre Papin,\nFranck Rib\u00e9ry,\nFabien Barthez,\nEric Cantona,\nBasile Boli,\nEric Di M\u00e9co,\nDidier Deschamps,\nJean Djorkaeff,\nManuel Amoros,\nWilliam Gallas,\nClaude Mak\u00e9l\u00e9l\u00e9,\nDjibril Ciss\u00e9,\nAndr\u00e9-Pierre Gignac,\nSamir Nasri,\nMarcel Desailly,\nLaurent Blanc,\nSylvain Wiltord,\nSteve Mandanda,\nSonny Anderson,\nCarlos Mozer,\nJairzinho,\nGeorge Weah,\nJosip Skoblar,\nChris Waddle,\nAndreas K\u00f6pke,\nRudi V\u00f6ller,\nDidier Drogba,\nEnzo Francescoli,\nMamadou Niang.\nEuskal taldeen aurkako partidak.\nHauek dira Europako txapelketa ofizialetan Olympiquek euskal taldeen aurka jokatu dituen partidak:"}
{"id": "79944", "revid": "105290", "url": "https://eu.wikipedia.org/wiki?curid=79944", "title": "Pilono", "text": "Pilonoa (grezieratik \u03c1\u03c5\u03bb\u03bf\u03bd, \"pylon\", \"ataria\") piramide moztu formako eraikin bat da, harresi sendoen eran, bikoteka altxatuak, Antzinako Egiptoko tenpluen sarrera nagusiaren alboetan daudenak, bien artean utzitako espazioan dago sarrera atea.\nBere tamaina eta garrantziaren arabera, euren aurretik, \"dromos\" edo esfinge pasabide bat, bi obelisko, estatua edo zutoihalak egon daitezke. Euren atzean, orokorrean, ageriko patio handi bat dago, bere alboetako batzuetan arkupeak dituztelarik. Eraikin trinkoak diren arren, pasabideak eta eskailerak izaten dituzte euren mantenurako. Erremate gisa, euren tontorrean gola bat zuten. Euren paramentuak, faraoien balentriak edo gai mitologikoak kontatzen zituzten baxuerliebe polikromatuekin apaintzen ziren.\nMonumentalenak eta tamaina handiena dutenak, Karnaken daude, Egiptoko Inperio Berritik aurrera altxatuak.\nD58-Aa1:N35:t-F5-O21 edo O32"}
{"id": "79945", "revid": "23317", "url": "https://eu.wikipedia.org/wiki?curid=79945", "title": "Olympique Lyonnais", "text": "Olympique Lyonnais (OL) edo Lyongo Olinpiarra Frantziako futbol talde onenetakoa da, Lyon hirikoa. Zazpi Liga irabazi ditu, denak jarraian, eta honetaz gain bost kopa ere bai.\nEtxeko partiduak Stade de Gerland estadioan jokatu ohi zituen, baina 2016tik aurrera Parc Olympique Lyonnais estadio berrian jokatzen du.\nHistoria.\nHistorialari batzuek taldea 1899an sortu zela dioten arren \u2014urte hartan sortu baitzen unibertsitateko \"Lyon Olympique Universitaire\"\u2014, 1950an eratu zen gaur egungo elkarte profesionala Olympique Lyonnais izenarekin. 60. hamarkadan Lucien Jasseron entrenatzailearen eskutik bi Kopa irabaztea lortu zuen eta 1973an hirugarren kopa bat ere lortu zuen.\n1987an Jean-Michel Aulas negoziogizonak erosi zuen eta \"OL-Europa\" planari abia zuen. UEFA Koparako sailkatu zen pare bat aldiz eta Intertoto Kopa ere irabazi zuen 1997an. XXI mendea hasi zenerako Frantziako talderik aberatsena zen eta jokalari bikainek jokatu zuten bertan, batzuek aipatzekotan: Michael Essien, Florent Malouda, Juninho Pernambucano, Cris, \u00c9ric Abidal, Mahamadou Diarra, Patrick M\u00fcller eta Karim Benzema. 2002an lehenengo Liga irabaztea lortu zuen eta beste sei etorri ziren jarraian.\nAzken urteetan Frantziako bigarren taldea bihurtu da Paris Saint-Germainen atzetik.\nUniformea.\nTaldearen ekipamendua elastiko zuria eta galtza urdinak izan dira beti eta bularrean Lyon hiriko koloreak diren urdina eta gorriarekin \"V\" itxurako lerroak eraman izan ditu. 1976an uniformea erabat aldatu eta kolore gorria hartu zuen baina 1990an berriz ere ekipamendu zurira itzuli zen, detaile urdin eta gorriak zituelarik.\n2022/2023 Taldea.\n2022ko abuztuaren 30ean eguneratua.\nJokalari ezagunak.\nJean Tigana, Sonny Anderson, Fr\u00e9d\u00e9ric Kanout\u00e9, Mahamadou Diarra, Cris, Michael Essien, Tiago Mendes, Miralem Pjanic, Juninho, Lisandro Lopez, \u00c9ric Abidal, Fred, Hugo Lloris, Karim Benzema, Samuel Umtiti.\nEuskal taldeen aurkako partidak.\nHauek dira Europako txapelketa ofizialetan Olympique Lyonnaisek euskal taldeen aurka jokatu dituen partidak:\nEmakumezkoen taldea.\nFC Lyon taldearen emakumezkoen atala eratu zen 1970an eta hor dago taldearen jatorria. 2004an Olympique Lyonnais-en barnean sartu zen eta maila nabarmen igo zuen. Ordutik aurrera Frantziako eta Europako talde indartsuena bihurtu da, sei aldiz irabazi baitu Txapeldunen Liga ."}
{"id": "79946", "revid": "219", "url": "https://eu.wikipedia.org/wiki?curid=79946", "title": "Paris SG", "text": ""}
{"id": "79947", "revid": "105290", "url": "https://eu.wikipedia.org/wiki?curid=79947", "title": "Paramentu", "text": "Arkitekturari dagokionez, paramentua eraikuntza elementu bertikalen aurpegietako bakoitza da, harresi eta hormak kasu.\nHargintza eta igeltserotzan, paramentu bezala, arkuak eta harresiak osatzen dituzten harri edo adreiluen aurpegietako bakoitzari deritze. Bereziki, horrela deitzen dira arkuan aurrea eta atzea egiten dituztenei, \"aurreko paramentu\" eta \"atzeko paramentu\" deituak. \"Berunaren paramentu\" bezala, igeltseroari, harresiaren norabide bertikala emateko gida bezala balio dion aurpegiari deritzo, eta \"berunatze\" bezala, kontrakoari."}
{"id": "79948", "revid": "56334", "url": "https://eu.wikipedia.org/wiki?curid=79948", "title": "Paris Saint-Germain FC", "text": "Paris Saint-Germain (PSG) Frantziako futbol talde nagusietakoa da, Paris hiriburukoa. 1970ean sortu zuten \"Stade Saint-Germain\" eta \"Paris FC\" taldeek bat eginez. Talde koperoa izan den arren sei liga ere eskuratu ditu, azkena 2016an. Europan ere ongi ibili da eta Futbol Errekopa irabazi duen talde frantziar bakarra izan da eta 2020an Txapeldunen Ligako finala jokatuko du.\nHistoria.\nSorrera.\n\"Stade Saint-Germain\" (1904) eta \"Paris FC\" (1969) taldeek bat egitea erabaki zuten 1970an. 1974ean lehen mailara igotzea lortu zuen eta lehenengo garaipenak Kopa txapelketan iritsi ziren, 1982 eta 1983an. Lehenengo liga berriz 1986koa izan zen. Emaitza hauek Europan jokatzeko aukera eman zioten eta bereziki gogoangarria da Juventus FC-ren aurkako kanporaketa.\nCanal + jabea.\n1991eko maiatzean Canal+ telebista kateak erosi zuen taldea eta Paris Saint-Germainek \"urrezko aro\" bati hasiera eman zion, hamarkada honetan Liga bakarra eskuratu arren 3 kopa eskuratu baitzutuen. Honetaz gain Europako lehenengo garaipena iritsi zen, bi aldiz jarraian Europako Errekopako finalak jokatu baitzituen, bata irabazi (Rapid Vienaren aurka 1-0) eta bestea galduz (FC Barcelonaren aurka 1-0).\nMilurteko berria ere maila berean hasi du, liga bat eta hiru kopa irabaziz. Hala ere Europa mailan Intertoto Kopa bat baino ez du irabazi.\nQatarreko jabea.\n2011ean Qatar Investment Authority bihurtu zen Paris Saint-Germainen %70aren jabe. Nasser Al-Khela\u00effi enpresagizonak berehala fitxaketa handiak egin zituen, urte hartan Europa osoan diru gehien gastatu zuen bigarren taldea izanik (Manchester Cityren ondoren). Hala ere lehenengo denboraldi hartan emaitza ez ziren esperotakoak izan, Liga ez irbazteaz gain UEFA Europa Leaguen ere taldekako fasea ez baitzuen gainditu. Taldekako fase hartan Bilboko Athletic Kluba izan zuen aurkari.\n2012-13 urtean fitxaketa berriak egin ditu (Zlatan Ibrahimovi\u0107, Thiago Silva, Lucas Moura eta Ezequiel Lavezzi) 146 milioi euro gastatuz eta Liga irabazi erraz irabazi du bigarrenari 12 puntu atereaz. Txapeldunen Ligan final laurdenetara iritsi zen, FC Barcelonak kanporatu zuen. 2013-14 denboraldian berriz irabazi zuen liga, errekorrak ezarriz gainera puntu eta gol kopuruetan. 2014-15 denboraldian Frantzian jokoan jarritako txapelketa guztiak irabazi zituen. Txapeldunen Ligan ere final laurdenetaraino iritsi zen baina berriz ere FC Barcelonak kanporatu zuen.\n2015-16an marka guztiak hautsi zituen Frantziako Ligan. 96 puntu lortu zituen bigarrenari 31 aterata, 30 partida irabazi zituen eta 102 gol sartu zituen. Horretaz gain Kopa, Ligako Kopa eta Superkopa ere irabazi zituen. Europan ordea ez zuen emaitza aipagarririk lortu, final laurdenetan kanporatua izan baitzen. 2016-17an Unai Emery entrenatzaile hondarribitarra fitxatu zuen. Bigarrena izan zen Ligan baina Kopa eta Ligako Kopa irabazi zituen. 2017-18an Liga eta Kopa eskuratu zituen.\n2019-20 denboraldian COVID-19 pandemiak Liga bertan behera utzi zuen 28. jardunaldia osatzear zela. Paris Saint-Germanek partida jokatzeko zeukala 12 puntuko aldea ateratzen zion bigarrenari eta apirilean txapeldun izendatua izan zen. 2020an aurreneko aldiz Txapeldunen Ligako finala jokatzeko txartela eskuratu zuen baina Bayern Munichek 1-0 emaitzaz garaitu zuen.\n2021eko udan Lionel Messi jokalari argentinarra fitxatu zuen. Hamargarren liga txapelketa eskuratu zuen, rankingean Saint-\u00c9tienne historikoa berdinduz. Kylian Mbapp\u00e9 laugarren aldiz jarraian izan zen Ligako golegile nagusia. 2022-23 denoraldian hamaikagarren Liga irabazi zuen eta Mbapp\u00e9 bosgarrenez izan zen golegile nagusia.\nUniformea.\n1970an sortu zenean taldeak Paris hiriaren koloreak diren urdina eta gorria hartu zituen eta \"Stade Saint-Germain\" taldearen kolore zuriarekin konbinatu zuen.\n2023/2024 Taldea.\n2023ko uztailaren 20an eguneratua.\nJokalari ezagunak.\nJean Djorkaeff, Nicolas Anelka, Jocelyn Angloma, Luis Fernandez, Mikel Arteta, Kylian Mbapp\u00e9.\nEuskal taldeen aurkako partidak.\nPSGk kanporaketa bakarra jokatu du euskal taldeen aurka:\nEmakumezkoen taldea.\nGaur egun Olympique Lyonnais-en ondoren Frantziako talderik indartsuena da, azken lau urteetan ligan bigarren egin baitu. Ez du ordea ligarik irabazi. 2015ean Txapeldunen Ligako finala jokatu zuen baina FFC Frankfurt taldeak 2-1 emaitzaz garaitu zuen."}
{"id": "79949", "revid": "219", "url": "https://eu.wikipedia.org/wiki?curid=79949", "title": "RC Paris", "text": ""}
{"id": "79950", "revid": "23317", "url": "https://eu.wikipedia.org/wiki?curid=79950", "title": "Racing Club de France", "text": "Racing Club de France edo RCF (izen osoa \"Racing Club de France Colombes 92\") Frantziako futbol talde onenetakoa izandakoa da, baina gaur egun txapelketa amateurretan hartzen du parte. Parisko Colombes auzoko taldea da eta etxeko partidak Stade Yves-du-Manoir zelaian jokatzen ditu.\nHistoria.\n1882an sorturiko kirol elkartea da, Frantziako zaharrenetakoa. 30. eta 40. hamarkadatan talde indartsua izan zuen eta Parisko taldeen artean erreferentzia bihurtu zen. Liga bat eta bost kopa eskuratu zituen.\n60. hamarkadaren hasieran ere bolada ona izan zuen 1961 eta 1962ko ligatan bigarren egin baitzuen. Hala ere berehala diru arazoak izan zituen eta mailaz jeitsiarazi zuten. Honegatik hainbat birfundazio ezagutu behar izan ditu eta horrela hainbat izen eduki ditu historian zehar:"}
{"id": "79953", "revid": "23317", "url": "https://eu.wikipedia.org/wiki?curid=79953", "title": "Girondins de Bordeaux", "text": "Football Club des Girondins de Bordeaux, normalena Girondins de Bordeaux edo FCGB deitua, Frantziako futbol talde onenetakoa da, 1881ean Bordelen sortua. Sei Liga eta lau Kopa irabazi ditu eta 1996an UEFA Koparen finala jokatu zuen. Etxeko partiduak Stade Matmut-Atlantique estadioan jokatu ohi ditu. Euskal Herritik gertu dagoenez hainbat euskal herritar jokalari eta entrenatzaile izan ditu bere historia luzean zehar.\nHistoria.\nSorrera.\nTaldea 1881ean sortu zen, Frantziako zaharrenetakoa da beraz eta hasieran gimnasia eta tiroketa lantzen zituen, horregatik hartu zuen Girondino iraultzaileen izena, \"Girondins Guyenne Sport\". 1910an futbolean ere hasi ziren baina urtebete besterik ez zuten egin eta 1919 arte ez zuten berriz futbola serio hartuko. Urte hartan \"l'Argus Sport\" taldearekin bat egin zuen, haren kolore urdin iluna hartuz. Lehen partidan Section Burdigalienne 12-0 garaitu zuten.\nBenito Diaz.\n1936an talde profesionala bihurtu zen \"Girondins Guyenne Sport\" eta \"Bordeaux FC\" elkartzean eta 1938an bigarren mailan hasi zuen ibilbide berria. Entrenatzailea Benito Diaz donostiarra izan zen, Gerra Zibilarengatik erbesteratua zegoena, eta Santiago Urtizberea eta Jaime Mancisidor jokalariak ekarri zituen honek. Seigarren egin zuten eta hurrengo urtean hirugarren, hala ere ez zuten mailaz igotzea lortu.\n1940ko urriaren 15ean Bordele bertako \"AS Port\" taldearekin bat egin zuten eta orduan hartu zuten atorreko \"eskapularioa\" eta 1941ean Frantziako Kopa irabaztea lortu zutenez betirako gelditu zen kutun gisa. Finalean SC Fives 2-0 garaitu zuten, gol biak Urtizbereak sartu zituelarik. 1943an Kopako bigarren finala jokatu zuen Olympique Marseillakoaren aurka. Lehenengo partidan 2-2 egin ondoren bigarren partida bat jokatu zuten baina oraingoan 4-0 galdu zuen.\nLehen mailarako igoera 1948-49an lortu zuten eta 1950an iritsi zen lehenengo Frantziako Liga. Honek Europa mailan jokatzeko aukera eman zion, Latindar Kopan hain zuzen ere eta finaleraino iritsi zen. Hurrengo urteetan ere maila onean aritu zen, 1952an Ligan bigarren postua eskuratu zuen eta 1955ean Kopa finala jokatu zuen, baina ez zuen titulurik lortu eta 1960an bigarren mailara itzuli zen.\nSalvador Artigas.\nBigarren mailan ari zela Salvador Artigas entrenatzaile kataluniarra fitxatu zuen eta 1963an lehen mailara itzuli zen. Honen gidaritzapean talde indartsua bihurtu zen eta 1965, 1966 eta 1969ko Ligetan berriz ere bigarren izan zen. Kopan ere hiru final jokatu zituen 1964, 1968 eta 1969an, baina denak galdu zituen.\nClaude Bez presidentea.\n1970eko hamarkadan emaitzak apalak izan ziren eta 1979an Claude Bez milioidunak erosi zuen taldea. Honek diru asko sartu zuen eta hiru Liga eta bi Kopa lortu zituen. 1980an Europa mailako lehenengo titulua eskuratu zuen gainera, Alpeetako Kopa. Frantziako jokalari internazionalek osatu zuten taldea; Bernard Lacombe, Jean Tigana, Ren\u00e9 Girard, Jean-Christophe Thouvenel eta Thierry Tusseauk besteak beste. 1985ean kanporaketetan Bilboko Athletic Kluba gainditu eta Europako Kopako final erdietara iritsi zen. Juventus FCk kanporatu zuen.\n90. hamarkada ere bikaina izan zen, liga bakarra eskuratu arren (1999koa) Europan maila bikaina eman zuen UEFA Intertoto Kopa irabaziz (1995ean) eta UEFA Kopako finala jokatuz (1996an). Bixente Lizarazu lapurtarrak ere jokatu zituen final gogoangarri hauek.\nXXI. mendea.\n1999ko Liga garaipenak bultzatuta bolada berri bati eman zion hasiera eta herrialde mailako hainbat garaipen eskuratu ditu ordutik hona. 2009 urtea bereziki ona izan zen, Olympique Lyonnaisen segida ikaragarria moztuz Liga berreskuratu baitzuen eta honetaz gain Ligako Kopa eta Superkopa ere bereganatu baitzituen.\n2013an Ligan 7. postuan sailkatu zen baina bere laugarren Kopa irabazi zuen. Hurrengo urteetan taularen erdi inguruan ibili da.\n2022an azken postuan gelditu eta maila galdu zuen, 21 urtelehen mailan egin ondoren. Hori gutxi baltz, izandako diru arazoen ondorioz hirugarren mailaraino jeitsiarazia izan zen.\nUniformea.\n1919 urtean \"L'Argus Sport\" taldearen kolore urdin iluna eta zuria hartu zituen eta 1939 urtean eskapulario zuria gehitu zion. 1980. hamarkadan eskapulazioa galdu zuen eta 1991 eta 1997 urteen artean, bigarren mailan ari zela, Burdeosko hiriaren korole granatea hartu zuen. 1997an berreskuratu zituen korole urdina eta eskapulario zuria.\nJokalari ezagunak.\nSantiago Urtizberea, Didier Deschamps, Alain Giresse, Pauleta, Bixente Lizarazu, Eric Cantona, Zinedine Zidane.\nEuskal taldeen aurkako partidak.\nHauek dira Europako txapelketa ofizialetan Girondinsek euskal taldeen aurka jokatu dituen partidak:\nEmakumezkoen taldea.\n2015ean \"ES Blanquefort\" taldearen emakumezkoen futbol taldea bere egituran barneratu zuen. 2018an Frantziako selekzioarekin jokatzen zuten Viviane Asseyi eta Claire Lavogez fitxatu zituen eta kalitate jauzia egin zuen. 2020an eta 2021ean hirugarrena izan da ligan"}
{"id": "79954", "revid": "336", "url": "https://eu.wikipedia.org/wiki?curid=79954", "title": "Takht-e Rostam", "text": "Takht-e Rostam K.a. VI. mendeko monumentu bat da, Persepolis eta Naqsh-e Rostam arteko erdi bidean, Fars probintzian, Iranen.\nAmaitu gabeko hilobi bat da, akemenidar garaikoa, Pasargadako Ziro II.aren hilobiaren kopia zehatz bat izango zena. Beheko bi plataformek bakarrik jarraitzen dute tente. Uste denez, Kanbises II.arentzat zen, baina hau, uste baino lehenago hil zen, Sirian. Persiar Inperioko errege hau lurperatua izan zen tokia oraindik ez da ezagutzen.\nEgungo izenak \"Rostamen tronua\" esan nahi du, eta antzinako Persiako Rostam izeneko heroi mitikoari erreferentzia egiten dio.\nHilobia, 1930eko hamarkadan aurkitu zuen Ernst Herzfeld arkeologoak."}
{"id": "79955", "revid": "336", "url": "https://eu.wikipedia.org/wiki?curid=79955", "title": "KV29", "text": "KV29 Egiptoko Luxor hiritik gertu dagoen Erregeen Haranean dagoen hilobi bat da. Nekropoli handi honetan aurkitzen diren hilobi guztietatik, gutxien ezagutzen denetako bat da, gaur egun, ze dinastiatan datatua dagoen eta bertan nor lurperatua izan zen jakitea erabat ezinezkoa delarik.\nKokapena.\nErregeen Haraneko 29. hilobia ez da alboko inongo lurperaketa batetatik gertu aurkitzen, eta bakarrik, hau ere ia ezezaguna den KV61 hilobitik gertu dago. Hegomendebaldeko uadian eraikia, Haraneko bi hegoaldereneko adarren sarreran dago, Tutmosis III.aren garaiko hilobiak daudena eta XIX. dinastiako lurperaketak egiteko erabili zena. Hala eta guztiz ere, benetan garrantzitsua izan daitekeen beste edozein hilobitik hain urrun egoteak, are gehiago zailtzen du hilobi hau datatzeko lana.\nDirudienez, bere ezaugarriengatik, erregeena ez zen lurperaketa bat da, beharbada nobleren batena, bere sarreran behintzat, non hil putzu bat dagoen. Putzutik aurrera, ez dakigu zer egon daitekeen, baina oso litekeena da kamera nagusi bakar bat egotea, txikia, eta, inongo zalantzarik gabe, apaindu gabea.\nIndusketa.\nIkus daitekeen bezala, KV29 hilobiari buruzko ezagutza ia hutsa da. Ez dakigu ezta antzinatetik irekita dagoen eta XVIII. edo XIX. mendean aurkitua izan zen ere. Bere esistentziari buruz heldu den lehena, James Burtonengandik dator, bere kokapena baino askoz gehiago adierazten ez duena. Antzeko zeozer egin zuten Wilkinson, Victor Loret eta Weigallek, azken honek, XVIII. dinastian datatutako kamera bakarreko lurperaketa txikia zela suposatu zuelarik.\nDena dela, gaur egun, KV29 hilobia oraindik ez da industua izan -eta industua izateko egitasmorik ere ez dago epe ertainean- eta interes handirik ere ez du pizten. Ia miraria litzateke informazio interesgarririk ematea, hobeto ezagutzen diren antzeko hilobiek ez baitute milioikadako espedizio bat antolatzeko hainako misterio, apaindura edo objektu arkeologikorik. KV29 hilobiaren misterioak zain jarraitu beharko du."}
{"id": "79957", "revid": "1519", "url": "https://eu.wikipedia.org/wiki?curid=79957", "title": "Memnoneko Kolosoak", "text": "Memnoneko Kolosoak (bertan arabieraz \"Al-Colossat\" edo \"Es-Salamat\" izenekin ezagunak) bi harrizko estatua erraldoi dira, Amenofis III.a faraoia irudikatzen dutenak eta Nilo ibaiaren mendebaldeko ibarrean kokatuak, Luxor parean, Medinet Habutik gertu eta Tebaseko nekropoli handietatik hegoaldera.\nBi estatua bikiek, Amenofis III.a adierazten dute eserita. Bere eskuak belaunetan daude, eta bere begirada ekialdera zuzendua dago, Nilo ibaia eta irteten ari den Eguzkirantz begira. Tamaina txikiagoko bi irudik, tronuaren ondoan daudenak, bere emazte Tiy eta bere ama Mutemuia irudikatzen dituzte, alboetako panelek, urteroko uholdeen jainkoa den Hapiren baxuerliebean eginiko alegoria bat erakusten dute.\nEstatuak, kuartzita bloke handietan zizelkatuak daude, espresuki Giza eta Gebel el-Silsilako harrobietatik ekarriak, Asuan iparraldean. Eusten dituzten harrizko oinarriak kontutan hartuz, estatua hauek 18 metroko garaiera dute.\nKolosoen jatorrizko funtzioa, Amenofis III.aren hil multzoranzko sarreraren buru izatea zen: gurtza gune erraldoia, faraoia oraindik bizi zela eraikia, non lurrean zegoen jainkoa bezala gurtzen zen. Egun horietan, tenpluko multzoa, Egipto osoko handiena eta ikusgarriena zen. 35 hektareako azalera hartzen zuen. Karnakeko tenplua bera ere, Amenofisen multzoa baino txikiagoa zen. Gaur egun, baina, tenpluaren arrasto gutxi geratzen da.\nEstrabon historialari eta geografo greziarrak, K. a. 27an gertatutako lurrikara batek Kolosoak kaltetu zituela dio. Ordutik, estatuek goizak argitzean \"kantatzen\" zutela esaten zen, bereziki hegoalderen zegoenak. Honen azalpena zera da: Tenperatura aldaketak, egun hasieran, uraren lurrintzea eragiten zuen, kolosoko zirriztuetatik irtetean, soinu berezi hori eragiten zuelarik. Septimio Severo erromatar enperadoreak estatua berritu zuen III. mendean eta ordutik ez da gehiago soinu hori entzun.\nMemnoneko Kolosoak izena, aro helenistikotik dator. Kolosoak, izen horrekin bataiatu zituzten lehen bidaiari greziarrek, haue, tokikoei \"Phamenoth\" (Amenofis)en ahoskatzea entzuteak, Memnon izeneko Troiako Gerrako heroi bat eta Etiopiako erregea zena gogorarazten baitzien, bere armadak Afrikatik Asiara eraman zituena, setiatutako hiria defendatzen laguntzeko, eta azkenik Akilesek garaitu zuena."}
{"id": "79959", "revid": "201", "url": "https://eu.wikipedia.org/wiki?curid=79959", "title": "Wakhaneko korridorea", "text": ""}
{"id": "79961", "revid": "105290", "url": "https://eu.wikipedia.org/wiki?curid=79961", "title": "Hapi", "text": "Hapi, \"Jainkoen aita\", bizitzailea eta emankortasun eta ugalkortasunaren sortzailea egiptoar mitologian.\nIkonografia.\nBiluzik dagoen gizona, larruazal berde edo urdinekoa, bizarduna, tripandia eta emakumearen eroritako bularrekin, loto landare bat buruan duela. Bi Niloak sinbolizatzen dituzten bi edalontzirekin. Beste batzuetan bi antzar bururekin. Palmondo adar batekin, denboraren neurtzaile bezala.\nMitologia.\nHapi, Nilo ibaiarekin lotuta dagoen jainkoaren izena da, Egiptoko ibai handia, aldi berean errealitate fisiko eta mitologikoa zuena. Niloren garrantzi sinbolikoa, bere ertzetan lupetz emankorra utzi eta ertzak uholdez bustitzen dituenean aberastasuna sortzeko duen ahalmenagatik datorkio. Gainera, Horusen semea zen.\n\"Hep\" izena, Egiptoko aro aurredinastikotik dator. Gebel el-Silsilako eskualdera lotua. Uste zutenez, \"Bigeh\"ko leize batean bizi zen, ur-jauzietatik gertu, bere igel jainkosa harenarekin, nondik urtero irteten zen uholdea sortzeko.\nSinkretismoa.\nHapi, Osiris eta Nunekin lotuta zegoen.\nGurtza.\nBereziki Elefantinan gurtua izan zen, eta ehun bat kaperatan Niloren luzera osoan zehar. Tenplu gehienen harresietan ere irudikatua zegoen. Badaude jainko honen omenezko haitzulo kaperak Gebel el-Silsilan, baina ez zuen bere gurtzarako tenplurik izan."}
{"id": "79962", "revid": "1712", "url": "https://eu.wikipedia.org/wiki?curid=79962", "title": "Spinacia oleracea", "text": ""}
{"id": "79964", "revid": "105290", "url": "https://eu.wikipedia.org/wiki?curid=79964", "title": "Hipolita", "text": "Greziar mitologian Hipolita () amazonen erregina da, bere aita zen Ares gerraren jainkoak oparitu zion gerriko baten jabea zena.\nHeraklesen bederatzigarren lana, hain zuzen, gerriko hori lortzea izan zen, Admete Euristeoren alabak eskaturik. Istorioaren bertsio batean, Hipolita Heraklesez maitemindu zen, eta gerrikoa bere gogoz ematen zion. Beste bertsio baten arabera, Heraklesek gerrikoa Hipolitaren ahizpa zen Melanipa bahituz eta erreskate gisa gerrikoa bera eskatuz lortu zuen.\nHeraklesek gerrikoa lortu ondoren, Teseok, Heraklesen lagunetako batek, Hipolitaren beste ahizpa bat, Antiope bahitu zuen. Amazonek orduan erasotzen dute (Hera jainkosak, Heraklesen etsaia zenak, Herakles amazonak eraso edo Hipolita bahitzeko zegoelako asmo txarreko zurrumurrua zabaldu baitzuen), baina Teseok eta Heraklesek gerrikoarekin eta Antioperekin ihes egiten dute. Beste bertsio baten arabera, Heraklesek Hipolita hil zuen ihesaldian. Antiope salbatzeko, amazonek Atenas erasotzen dute, baina kale, bertsio batzuetan, eraso horretan Antiope hiltzen delarik.\nBertsio askotan, Teseo Hipolita edo Antioperekin ezkontzen da, eta Hipolito izeneko seme bat dute. Teseo, azkenik, Fedrarekin ezkontzen da, bere aurreko emaztea utzi edo hau erditzean hil ondoren. Teseo Hipolitarekin ezkonduta egon eta uzten duen bertsioan, amazona mendeku hartzen saiatzen da, gainontzeko amazonak Teseo eta Fedraren ezkontzara eraman eta guztiak akabatzeko asmoz, baina porrot egiten du, bertsioen arabera Teseoren gizonek edo Pentesilea amazonak hila baita.\nJatorria.\nEguzkia Aries konstelazioan dagoenean, Andromeda konstelazioa sartu egiten da. Azken hau, gona luze bat duela ematen duenez, femeninotzat hartua da greziar mitologian. Lerrokatuta dauden hiru hurbileko izar dizdiratsu ditu, gerriko baten antzera ematen (Orion konstelazioko hiru izarrak bezala).\nKonstelazio osoak, dirudienez, badu goialdean zeozer lotuta, Andromedaren sakrifizioaren greziar mitoan kate batekin identifikatzen dena. Beste istorio batzuek ezpata batekin identifikatzen dute (konstelazioaren zati diren katearen zatiak kendurik), konstelazioa gerlari amazona bat dela aditzera emanez, beharbada Hipolita.\nEguzkiaren ibiliaren norantzan, Andromeda ostean Pleiadeak daude, greziar mitologian zazpi ahizpatzat hartzen direnak. Hipolitaren gerrikoa lortu ondoren, Heraklesek emakume talde bati aurre egin behar izan zion, amazona gehiagori, alegia.\nIzen bereko beste pertsonaia batzuk.\nHipolita izena honako hauei ere ematen zaie:"}
{"id": "79965", "revid": "336", "url": "https://eu.wikipedia.org/wiki?curid=79965", "title": "Sandokan", "text": "Sandokan Emilio Salgari idazle italiarrak idatzitako zenbait eleberriren protagonista nagusia da.\nSandokanen abenturak, Asia hegoekialdean gertatzen dira (nagusiki India, Borneo eta Malasian) XIX. mendearen erdialdean (eleberriek data zehatzak ematen dituzte). Sandokan, britainiarretaz mendekatzea zin egin duen Borneoko printze bat da, britainiarrek, tronutik kendu eta bere familia hil baitzuten. Horregatik, piraterian aritzen da, \"Malasiako Tigrea\" ezizenarekin. Horretarako, Borneoko daiakarrez eta malasiarrez osatutako tripulazio baten erabateko leialtasuna du.\nSandokanen lagunik nagusienak Ya\u00f1ez portugaldarra, Tremal-Naik bengalarra eta Kammamuri mahratarra dira.\nMoldaketak.\nSandokanen eleberriak komikietara eta zinemara askotan moldatu izan dira.\nBereziki, nabarmentzekoak dira \"Sandokan eta Malasiako Tigreak\" izeneko film luzea (italiarra, frantziarra, espainiarra eta estatubatuarra), Steve Reeves protagonista zuena, eta 1976ko \"Sandokan\" italiar telesaila. Sail hori ordu erdiko hamabi atalekoa da, Sergio Sollimak zuzendua, eta protagonistatzat Kabir Bedi indiar aktorea duena. 1970eko hamarkadan, sailak arrakasta handia izan zuen Espainia eta Italian.\n1996an eta 1998an, telesail horren jarraipenen protagonista ere izan zen Kabir Bedi."}
{"id": "79967", "revid": "105290", "url": "https://eu.wikipedia.org/wiki?curid=79967", "title": "Errola", "text": "Errola Nafarroa Beherean, Pirinioetako Otsamunho mendilerroan dagoen mendi bat da. Tontorra Banka eta Urepeleren arteko mugan dago.\nMendilerro txiki hau osatzen duten hiru mendietatik garaiena da, 911 metrorekin; hala ere, Euskal Mendizale Federazioaren katalogoak Otsamunho (901 m) sartzen du baina ez Errola.\nAbiapuntuak.\nUrepelen, errepidean aurrera jarraitu behar da Gaineko Karrika izeneko auzoan sartu arte. Hemen, bide bat hartzen da iparrekialdera, Meharroztegi lepora igotzen dena, gailurraren tontorrean. Eskumatik, Hauzai lepora iristen da, baita Urtarai eta Lindus mendietara ere. Baina ez da hau hartu behar den bidea, baizik eta ezkerretara doana, nondik, inongo zalantzarik gabe, Errola mendiaren tontorrera iristen den.\nBankatik, Alduderanzko errepidea jarraitu behar da, kilometro bat egin ondoren, Hairako basorantz doan bidearekin duen bidegurutzera iritsi arte. Labarraren ezkerreko ertzetik, itzelezko goitiera duen errepide txiki bat igotzen da zintzurretik gora. Mutikoenea baserrira iristen da. Bide bat hegomendebalderantz abiatzen da, Marmaro izeneko leporantz helduz. Gailur belartsua igo behar da Otsaxar muinoaren tontorrera iristeko. Ibilaldia Otsamunhoraino jarraitu eta, ondoren, Mizpira lepotik, Errolaraino."}
{"id": "79968", "revid": "119347", "url": "https://eu.wikipedia.org/wiki?curid=79968", "title": "AS Monaco", "text": "AS Monaco FC Frantziako futbol txapelketaren talde nagusietakoa da. Taldeak nahiz eta Monakoko printzerrikoa izan, frantziar ligan hartzen du parte. 7 Liga eta 5 Kopa eskuratuak ditu eta 2004ean Txapeldunen Ligako finala jokatzera iritsi zen.\nHistoria.\nTaldea 1924 urtean sortu zen printzerrian zeuden hainbat futbol talde elkartzean. Profesionaletan aritzeko lehen saiakera 1948an egin zuen eta 1953an Frantziako lehen mailara iritsi zen. 1960an lehen kopa eskuratu zuen eta hiru urtetan bi liga eta bi kopa gehiagoz jabetu zen. 70. hamarkadaren bukaeran bigarren aro oparo bati eman zion hasiera berriz ere Ligak eta Kopak irabaziz.\n1987an oraindik ezezaguna zen Ars\u00e8ne Wenger entrenatzailea fitxatu zuten. Honek harrobiarekin lan itzela egin zuen eta gerora arrakasta handia izango zuten hainbat jokalari atera zituen, Emmanuel Petit, Lilian Thuram eta Thierry Henry besteak beste. Liga eta Kopa bana irabazteaz gain lehenengo Europar finalera iritsi ziren. Errekopa hura Lisboan jokatu zuten eta Werder Bremenek 2-0 irabazi zien.\nArs\u00e8ne Wenger 1994ean joan arren taldeak emaitza bikainak lortu zituen eta 2004 urtean bigarren final europarra jokatu zuen, oraingoan Txapeldunen Liga. Hau ere ezin izan zuen irabazi, izan ere Gelsenkirchenen FC Portok 3-0 irabazi baitzion. Ondorengo urteetan diru arazoen erruz gaizki ibili eta maila galdu zuen.\n2011eko abenduan Dmitri Ribolovlev bilionario errusiarrak erosi zuen taldearen %66a. 2013an maila irabazi eta lehen mailara igo zen eta hurrengo urtean bigarren gelditu da. 2015 eta 2016an ere goian ibili zen eta hirugarren postuak eskuratu zituen. 2017an Txapeldunen Liga bikaina egin zuen eta finalerdietara iritsi da, baina Juventus FC-k kanporatu du. Ligan ordea bikain ibili zen eta erraz irabazi zuen golen errekorra gaindituz gainera. 2018-19 denboraldian ordea 17. amaitu du azken jardunaldian salbatuz.\nUniformea.\nHasieran hainbat kolore izan zituen, baina 1940an kolore gorria eta zuria hartu zituen. 1962an talde desberdindua izan nahian Grace printzesak elastikoa diseinatu zuen.\nJokalari ezagunak.\nManuel Amoros, Fabien Barthez, Thierry Henry, David Trezeguet, Christian Panucci, Fernando Morientes, Jurgen Klinsmann.\nEuskal taldeen aurkako partidak.\nHauek dira Europako txapelketa ofizialetan AS Monacok euskal taldeen aurka jokatu dituen partidak:"}
{"id": "79969", "revid": "119347", "url": "https://eu.wikipedia.org/wiki?curid=79969", "title": "Pedro Uharte Iribarren", "text": "Pedro Huarte Iribarren (Iru\u00f1ea, ) nafar politikoa, Nafarroa Baiko militantea.\n2007ko hauteskundeetatik, Zizur Nagusiko alkatea da.\nIbilbide politikoa.\nAralar alderdira gehitu zen 2004an, alderdi hau NaBai koalizioan sartu zenean, EAJ/EA eta Batzarre alderdiekin, NaBai koalizioa egiten dute.\nPatxi Zabaleta, Uxue Barkos eta Koldo Amezketa haren adiskideak eta lagunak dira.\nBere lana Zizur Nagusiko Udalean oso garrantzitsua izan da azken boladan, EAE alderdia desegiteko Garzonen autoari kasu egiten, eta alderdi hau urtzeko legez kanpo zegoelako.\nBermatzen du, ETAren atentatuak gaitzestea, gizarte-berdintasunak, eta abar, udalean geratzen diren alderdiekin.\nDefendatzen du Nafarroako Foru Erkidego-ko gobernua aldatzea, PSN, NaBai eta IUN-NEB-rekin gobernua egin.\nZizur Nagusiko alkatetza.\nNafarroa Bai 2007ko hauteskundeetan agertu zen lehenengoz, Pedro Huarte buru.\nAlderdi honek, 5 zinegotzi lortu zituen, eta udalak osotara 17 ditu; UPNk 7, PSNk 3 eta IUNk 1 eta EAEk beste bat.\nNaBai, PSN eta IUN-NEB gobernua egin zuten, UPNri alkatetza kentzen, eta horrela Huartek alkate izaten eta Montero (PSN) 1go teniente alkatetza eta Bemejok (NEB) 2. teniente alkatetza.\nBere lehenengo proiektuak hauek izan dira: Kirol instalazio berriak egin Ardoi auzo berrian, kultur etxe berri bat eraiki, euskara administrazioan erabili, argi gehiago jartzea jendea pasatzen den tokitik errepidean, institutua handitzea, kaleko argia aurreztu, 0-3 urteko ikastetxea egin eta abar."}
{"id": "79970", "revid": "219", "url": "https://eu.wikipedia.org/wiki?curid=79970", "title": "LOSC", "text": ""}
{"id": "79972", "revid": "23317", "url": "https://eu.wikipedia.org/wiki?curid=79972", "title": "Lille OSC", "text": "Lille O.S.C. (\"Lille Olympique Sporting Club\") Frantziako futbol talde nagusietakoa da, Lille hirikoa. Lau Liga txapelketa eta 6 Kopa eskuratu ditu Frantzian eta UEFA Intertoto Kopa bat ere irabazi zuen 2004 urtean.\nEtxeko partiduak Stade Pierre-Mauroy estadioan jokatzen ditu.\nRC Lens taldearekin lehia handia du eta bien arteko partidak \"Iparraldeko derbia\" ezizenaz ezagutzen dira.\nHistoria.\nLille hirian baziren bi talde, \"Olympique Lillois\" eta \"Sporting Club Fivois\". Bigarren Mundu Gerraren ondorioz talde biak nabarmen ahulduta zeuden eta 1944an bat egitea erabaki zuten, orduan sortu zen \"Lille Olympique Sporting Club\". Berehala izan zuen \"urrezko aroa\", izan ere 1946 eta 1956 artean bi Liga eta bost Kopa eskuratu baitzituen. George Berry eta Andr\u00e9 Cheuva izan zituen orduko entrenatzaileak.\nXXI. mendean ere emaitza onak izan ditu. 2010-11 denboraldian Liga eta Kopa irabazi zituen, ez ordea Superkopa, eta ordutik goiko postuetan ibili da. 2016an Ligako Kopako finala jokatu zuen eta Paris Saint-Germainen aurka galdu egin zuen 2-1. 2020-21 denboraldian lehia estua izan ondoren puntu bakarraren aldeaz irabazi zuen laugarren liga titulua."}
{"id": "79975", "revid": "23317", "url": "https://eu.wikipedia.org/wiki?curid=79975", "title": "AS Saint-\u00c9tienne", "text": "AS Saint-Etienne (ASSE) Frantziako futbol talde ezagunenetakoa da, Saint-\u00c9tienne hirikoa. Frantziako Liga txapelketa gehien eskuratu dituen taldea da. Etxeko partidak Geoffroy-Guichard estadioan jokatzen ditu.\nEtxeko partiduak Stade Geoffroy-Guichard estadioan jokatzen ditu.\nHistoria.\n1919an sortu zuten \"Groupe Casino\" supermerkatuko langileek. Supermerkatu kate honen kolorea berdea zen. Liga sortu zenean bigarren mailan jokatzen hasi zen. 1939an lehen mailara igotzea lortu zuen baina urtebete egin zuen bertan Bigarren Mundu Gerra hasi baitzen.\nLehenengo saria Charles Drago kopa izan zen, 1955ean eta bi urte beranduago iritsi zen lehenengo Liga titulua. 60. eta 70. hamarkadan Frantziako talde nagusia izan zen 8 Liga eta 6 Kopa irabazi baitzituen. Oraindik ere Liga txapelketa gehien duen taldea bada ere, azkenengo garaipena 1981ekoa du.\n2013an Ligako Kopa irabazi zuen. Hurrengo denboraldietan taularen erdi-goi ldean ibili zen. 2022an 18. egin eta maila galdu zuen.\nJokalari ezagunak.\nPatrick Battiston, Bernard Genghini, Dominique Rocheteau, Jean-Michel Larqu\u00e9, Michel Platini, Roger Milla."}
{"id": "79976", "revid": "201", "url": "https://eu.wikipedia.org/wiki?curid=79976", "title": "Espinaka", "text": ""}
{"id": "79978", "revid": "23317", "url": "https://eu.wikipedia.org/wiki?curid=79978", "title": "FC Nantes", "text": "FC Nantes Frantziako futbol talde ezagunenetakoa da, Nantes hirikoa. Zortzi liga eta hiru kopa eskuratu ditu. Etxeko partiduak Stade de la Beaujoire estadioan jokatu ohi ditu.\nHistoria.\nSorrera.\nGerra garaian Nantesen bost futbol talde zeuden, \"Saint-Pierre\", \"Stade Nantais UC\", \"AC Batignolles\", \"ASO Nantaise\" eta \"Mellinet\". Azken honetako presidentea zen Marcel Saupinek bostak batuz talde indartsua osatzea proposatu zuen 1943an eta horrela sortu zen FC Nantes. Hala ere taldea ez zen lehen mailara igo 1963 arte. Marcel Saupin 1963ko ekainaren 10ean hil zen eta ezin izan zuen taldea lehen mailan jokatzen ikusi.\nJose Arribasen aroa.\n60. hamarkada bikaina izan zen taldearentzat bi liga eta superkopa bat irabazi zituelarik. Jos\u00e9 Arribas bilbotarra zen entrenatzailea eta famatu egin zen bere erasorako gogoa \"jeu \u00e0 la nantaise\" izenarekin (Nantes erako jokoa). 1976 arte egon zen Nantesen eta bere lekukoa aurrez jokalari izan zen Jean Vincentek hartu zuen. 1983 artean hainbat Liga eta Kopa berri bat eskuratu zituen.\nNantes Atlantique.\n1992an izena aldatu zuen, FC Nantes Atlantique hartuaz. 2007 arte iraun zuen izen honekin eta bitartean garaipen berriak eskuratu zituen bi liga eta bi kopa, eta Txapeldunen Ligako finalerdietara ere iritsi zen 1996an.\nKrisialdia.\nEmaitza onak bukatu eta 2007an bigarren mailara jeitsi zen, 44 urte goren mailan egin ondoren. Ordutik lehen eta bigarren mailan aritu izan da txandaka. 2022an Frantziako Kopa irabazi zuen.\nJokalari ezagunak.\nDidier Deschamps, Christian Karembeu, Claude Makelele."}
{"id": "79980", "revid": "336", "url": "https://eu.wikipedia.org/wiki?curid=79980", "title": "Eduardo (Printze Beltza)", "text": "Eduardo Woodstock-ekoa (Woodstock, Oxfordshire, Ingalaterra, 1330eko ekainaren 15ean - Londres, Ingalaterra, 1376ko ekainaren 8an), mendeak geroago Printze Beltza (ingelesez: \"Black Prince\") deitua, Galesko eta Akitaniako printzea izan zen. Eduardo III.a Ingalaterrakoaren seme zaharrena, eta Rikardo II.a Ingalaterrakoaren aita izan zen.\nAparteko agintari militarra eta oso estimatua bizitzan zehar, aita baino urtebete lehenago hil zen, eta, hortaz, ez zuen errege gisa gobernatu (Galesko printzeari horrelakoa gertatu zitzaion lehenengo aldia). Richard semearengana igaro zen koroa, artean adin txikikoa zela.\nGaur egun \"Printze Beltza\" deitzen bazaio ere, bere bizialdian honelako izenik ematen zitzaion frogarik ez dago. Horren ordez Eduardo Woodstockekoa bezala ezagutzen zitzaion, jaiotokia zela eta. \"Printze Beltza\" ezizena geroago jaio zen, lehen aldiz XVI. mendean. Ziurrenik goitizen hori armarritik etor dakioke, Canterburyko hilobian agertzen den bezala, beltza eta hiru ostruka-lumekin.\nBiografia.\nEduardo III.a Ingalaterrakoaren semea zen. Ehun Urteko Gerrako jeneralik onenetakoa izan zen. 1356. urtean Frantziako errege Joan II.a garaitu zuen Poitiersko guduan. Aitak semearen esku utzi zuen Akitania (1363). Akitanian bizi izan zen Ingalaterran baino gehiago: Lormonteko gazteluan (Bordelen), Cognacen eta Anguleman.\nAkitaniako printze subirano izendatu zuen bere burua 1364an. 1366. urtean, Baionan bildu zen Gaztelako errege Petri I.a Ankerrarekin eta Nafarroako errege Karlos II.a Gaiztoarekin, Libourneko ituna prestatzera. Hitzarmen haren arabera, laguntza militarraren truke, Bizkaiko jaurerria Akitaniako dukearen mendeko lurralde bihurtu zen, eta Gipuzkoa, Araba eta Errioxa Nafarroako koroaren mendean gelditu.\n1367. urtean, Printze Beltzaren osteek Nafarroa igaro, eta, Naiaran, Petri I.a Gaztelako erregearen anaia eta aurkari zen Henrike Trastamarakoaren osteak garaitu zituzten, eta Bertrand du Guesclin atxilotu zuten. Printze Beltza Akitaniara itzuli zen, eta bertan Aragoiko, Nafarroako eta Portugalgo erregeek Gaztelako koroa eskaini zioten, gaztelarrek kenduriko lurralde guztien truke. Portugalgo erregeak ez zuen hitza bete eta, Petri I.aren alde jarri ondoren, hutsean geratu ziren asmo haiek guztiak.\nPrintze Beltza gaixotu egin zen 1370. urtean eta Joan Lancasterkoak, bere anaiak, hartu zuen haren lekua Akitaniako gobernuan."}
{"id": "79981", "revid": "6327", "url": "https://eu.wikipedia.org/wiki?curid=79981", "title": "Printze Beltza", "text": ""}
{"id": "79982", "revid": "201", "url": "https://eu.wikipedia.org/wiki?curid=79982", "title": "Kikunbera etxe", "text": ""}
{"id": "79984", "revid": "6327", "url": "https://eu.wikipedia.org/wiki?curid=79984", "title": "UPN-PP", "text": ""}
{"id": "79986", "revid": "512", "url": "https://eu.wikipedia.org/wiki?curid=79986", "title": "Saint-\u00c9tienne", "text": "Saint-\u00c9tienne Frantziako erdi-ekialdean dagoen hiria da, Auvernia-Rodano-Alpeak eskualdean kokatutakoa eta Loira (42) departamenduko hiriburua dena. Bertan dago departamenduko prefektura.\n175.700 biztanle ditu.\nGeografia.\nParis hiriaren hego-ekialdean dago. Loira ibaiak zeharkatzen du udalerria.\nEkonomia.\nBurdinbide eta errepidegune garrantzitsua. Industria (armagintza, automobilgintzarako gaiak, bizikletak, metalurgia astuna, burdinbide gaiak, ehungintza, kimika industria, tresneria elektrikoa eta mekanikoa) da ekonomia jarduera nagusia. XVI. mendetik aurrera ustiatu da Saint-\u00c9tienneko ikatz-arroa.\nKirolak.\nAS Saint-Etienne hiriko futbol talde nagusia da.\nOndasun nabarmenak.\nAipagarria da XIV. mendeko Saint-\u00c9tienne eliza."}
{"id": "79987", "revid": "23317", "url": "https://eu.wikipedia.org/wiki?curid=79987", "title": "Stade de Reims", "text": "Stade de Reims Frantziako futbol taldea da, Reims hirikoa. 1950eko hamarkadan arrakastatsua izandakoa, Ligak eta Kopak irabazteaz gain bi aldiz jokatu baitzuen Europako Kopako finala.\nHistoria.\nTaldea 1911ean sortu zen \"Soci\u00e9t\u00e9 Sportive du Parc Pommery\" izenarekin eta 1931ean gaur egungo izena hartu zuen. 1945 arte ez zen lehen mailan igo baina berehala irabazi zuen lehenengo Liga, 1949an. Hurrengo urteetan Frantziako talde indartsuena izan zen, herrialdeko txapelketak irabazteaz gain lehenengo Europako Kopako finalean izan baitzen, 1956an. Real Madrilek garaitu zuen 4-3ko emaitzaz. Hiru urte beranduago berriro sailkatu zen eta berriz ere Real Madrilek irabazi zuen 2-0. 60. hamarkadaren hasieran bolada onari eutsi zion hainbat Liga berriak irabaziz baina 1963an 17. gelditu eta maila galdu zuen.\n1991ean irabazi zuen orain arteko azken titulua, Ligako Kopa, baina diru arazoak zirela eta, taldea desagertu eta \"Stade de Reims Champagne FC\" izenarekin birsortu beharra izan zuen. Hirugarren mailan hasi zuen bere jarduna. 1992an egindako enkantean Alain Afflelou enpresak eskuratu zuen. 1999an \"Stade de Reims\" izena berreskuratu zuen eta 2011 urtean lehen mailara itzuli zen 33 urte pasa eta gero, eta bost urte egin ditu bertan, 2015-16an maila galdu zuen arte. 2018an itzuli zen maila gorenera.\nJokalari ezagunak.\nJust Fontaine eta Raymond Kopa, besteak beste.\nEmakumezkoen taldea.\nFrantziako emakumezkoen futbolaren hastapenetan herrialdeko talde indartsuena izan zen."}
{"id": "79988", "revid": "23317", "url": "https://eu.wikipedia.org/wiki?curid=79988", "title": "OGC Nice", "text": "OGC Nice Frantziako futbol taldea da, Niza hirikoa, batez ere 1950eko hamarkadan arrakastatsua izandakoa. Frantziako lau liga eta hiru kopa irabazi zituen besteak beste.\nEtxeko partiduan Allianz Riviera estadioan jokatzen ditu.\nJokalari ezagunak.\nJust Fontaine eta Ricardo Zamora, besteak beste.\nEuskal taldeen aurkako partidak.\nNicek partida bakarra jokatu du euskal taldeen aurka:"}
{"id": "79989", "revid": "56334", "url": "https://eu.wikipedia.org/wiki?curid=79989", "title": "Jean-Marie Gustave Le Cl\u00e9zio", "text": "Jean-Marie Gustave Le Cl\u00e9zio (Niza, Frantzia, 1940ko apirilaren 13a) frantsesezko idazlea da, batez ere eleberriak egin dituena. Jaiotzatiko frantses herritartasunaz gainera, Maurizioko Errepublikakoa ere badu. Aipagarriak dira egin dituen bidaiak eta amerindiar kulturek harengan izandako eragina. 2008an Literaturako Nobel Saria eman zioten.\nBizitza eta obra.\n\"Le Proc\u00e8s-Verbal \"(1963) lanarekin egin zen ospetsu. Lan horri esker, Th\u00e9ophraste-Renaudot saria irabazi zuen, eta kritikariak errealismo berria aipatzen hasi ziren. \"Nouveau roman\" joerak ez bezala idazketa naturala du, eta mundu tragiko baten aurrean sortzen den izu txikiena ere adierazten du, sentiberatasun handiz. Ezaugarri horiek nabarmenak dira lan hauetan: \"La Fi\u00e8vre\" (1965, \"Sukarra\"), \"Le D\u00e9luge\" (1966, \"Uholdea\"), \"Terra amata\" (1967), \"Le Livre des fuites\" (1969, \"Ihesien liburua\"), \"La Guerre\" (1970, \"Gerra\") eta \"Les G\u00e9ants\" (1973, \"Erraldoiak\").\n\"L'Extase mat\u00e9rielle \"(1967, \"Estasi materiala\") saiakera lanean Le Cl\u00e9ziok bere pentsaera estetiko-filosofikoak azaldu zituen, eta bere lanaren aldaketa ezagutarazi. Aldaketa hori nabarmen ikusi zen \"Voyages de l'autre c\u00f4t\u00e9\" (1975, \"Beste alderdiko bidaiak\") lanean. Jakintza, amets eta lasaitasunezko mundu bat erakusten du, sinpletasun handiko prosaz azaldua.\nErdialdeko Amerikako indiarrekin egindako egonaldiak (1988, \"Le R\u00eave mexicain\") eta Afrikako mitologian (1991, \"Onitsha\") oinarrituta gaiak landu zituen garai horretan. Horren erakusgarri dira \"Mondo et autres histoires \"(1978, \"Mondo eta beste istorioak\"), \"Trois Villes saintes \"(1980, \"Hiru hiri santu\"), maien zibilizazioan oinarritua, eta \"La Ronde et autres faits divers\" (1982, \"Erronda eta beste gertakizun batzuk\") lanak. \"D\u00e9sert \"(1980, \"Basamortua\") eleberriari dagokionez, hiriko bizimodu nahasira eramaten duten tuareg gazte baten drama azaltzen du.\nHoriez gainera, lan aipagarriak ditu: \"Le Chercheur d'or\" (1985, \"Urre bilatzailea\"), \"Printemps et autres saisons\" (1989, \"Udaberria eta beste urtaroak\"), \"\u00c9toile errante\" (1992, \"Izar ibiltaria\"), \"Hasard\" (1999, \"Zoria\").\nLiteraturako Nobel Saria eman zioten 2008an."}
{"id": "79995", "revid": "13403", "url": "https://eu.wikipedia.org/wiki?curid=79995", "title": "Areria (argipena)", "text": "Areria izenak zenbait adiera ditu:"}
{"id": "79998", "revid": "1545", "url": "https://eu.wikipedia.org/wiki?curid=79998", "title": "J\u00f6rg Haider", "text": "J\u00f6rg Haider (Bad Goisern, 1950ko urtarrilaren 26a - 2008ko urriaren 11) politikari austriarra izan zen, Freiheitliche Partei \u00d6sterreichs (FP\u00d6) alderdiko burua izan zen 1986 eta 2000 urteen artean eta B\u00fcndnis Zukunft \u00d6sterreich (BZ\u00d6) alderdiko burua 2005etik, auto istripu batean hil zen arte."}
{"id": "79999", "revid": "4380", "url": "https://eu.wikipedia.org/wiki?curid=79999", "title": "Joerg Haider", "text": ""}
{"id": "80002", "revid": "1545", "url": "https://eu.wikipedia.org/wiki?curid=80002", "title": "Bengala", "text": "Bengala Indiako azpikontinentearen ipar-ekialdeko eskualde bat da. Gaur egun, independenteak diren bi herrialdetan banatuta dago: India eta Bangladesh. Indian, antzinako Bengala, Mendebaldeko Bengala estatuari dagokio, Britainiar Inperioaren garaian antzinako eskualdearen zatiak, gaur egun, Bihar, Tripura eta Orissa estatuetan dauden arren.\nBengalaren historia, neurri handi batean, bere gobernariek praktikatu zuten erlijioaren arabera bana daiteke.\nAntzinako historia.\nMagadha.\nK.a. VI. mendetik, Bengala gehiena, Magadhako erresumaren zati zen, erresuma hau, antzinako Indiako erresuma indoario bat zelarik, Vanga bezala, Ramaiana eta Mahabarathan aipatua.\nSiddhartha Gautamaren garaian, Indiako lau erresuma nagusietako bat ere bazen, Binbisara (K.a. 544-K.a. 491) eta bere seme Ajatashatruren (K.a. 491-K.a. 460) \"erregealdi\"etan garatu zirenak. Magadhako erresuma, gaur egungo Bihar eta Bengalaren zatiak barnean izan arte hedatu zen.\nTradizioaren arabera, Magadha garai honetan 16 \"mah\u0101 jana pada\" deritzenetako (sanskritoz \"mah\u0101\": handia, \"jana\": jendea, herria, \"pada\": sekzioa, erakundea, erkidegoa) bat zen, gizarte errepublikarrak, Rajakumara bezala. \"Janapada\" hitza (herri erkidegoa) \"r\u0101jya\"ren aurka doa, 'erresuma' (heredentziazkoa, absolutista, demokraziaz kontrakoa), eta, beharbada, hitz gutxiesgarri bezala erabili zuten sistema honen etsaiek. Herrixka (\"gr\u0101maka\") bakoitzak, bere biltzar propioa zuen. Administrazioa, funtzio betearazle, judizial eta militarretan banatuta zegoen.\nBinbisarak harreman onak zituen jainistekin zein budistekin, brahmanismoaren mendebaldeko ideia berrik bere erresumatik kanpo mantentzen saiatu zen arren, (beste bi erlijioetakoak baino xenofobo eta misoginoagoa), eta, ibai gurutzatzeetan kobratzea suspenditu zuen aszeta guztientzat (baita hinduistentzat ere), Budak, Ganges ibaia gurutzatu ezin izan zuen aldi batetatik, txalupazainari ordaintzeko dirurik ez zuelako.\nAlexandro Handia.\nK.a. 326an, Alexandro Handiaren armada Magadharen mendebaldeko mugaraino iritsi zen. Armada -ahitua eta Ganges ibaian beste armada indiar handi bat topatuko zuela pentsatuz- Hyphasis ibaian matxinatu zen (gaur egungo Beas ibaia) eta ez zuten ekialderago joan nahi izan. Alexandrok, bere ofizial Koenusekin hitz egin ondoren, hoberena Mazedoniara itzultzea zela erabaki zuen.\nMagadha, Maurya Inperioaren egoitza izan zen -Chandragupta Mauryak sortua- Ashoka Handiaren erregealdian, Asia hegoalde osotik eta Iran eta Afganistango zatietatik hedatzen zelarik. Beranduago Gupta Inperio boteretsua sortu zen, toki bera okupatu zuena.\nBengalaren lehen atzerriko erreferentzia historikoetako bat K.a. 100ean agertzen da, eskualdea, greziarrek, Gangaridai bezala aipatzen dutenean. Uste denez, hitz hau \"Ganga-hridai\" hitzetik dator (literalki bengaleraz \"Ganges ibaiaren bihotza\" edo \"Ganges erdian duen lurra\") eta, uste denez, Bengala inguruari erreferentzia egiten dio.\nAdibidez, Diodoro Sikulok (K.a. 90-K.a. 30) honako hau dio: \"...Gandaridai, elefante kopuru handiena duen nazioa eta handiena tamainaz\".\nBudistak.\nBengala entitate politiko batean bihurtu zen VII. mendean, garai honetan, Shashankak, Bengalako lehen errege independenteak gobernatu zuelarik. Honen erregealdia 606an hasi zen.\nPala dinastia budistaren lehen erregea, Gopala I.a, 750ean iritsi zen boterera, Gaurren, hauteskunde batzuen ondoren. Gertaera hau, Asia hegoaldeko lehen gertaera demokratiko bezala onartua dago maha jana padaren garaitik. Dinastia honetako erregerik boteretsuenak, Dharmapala (775etik 810 arte errege izan zena) eta Devapala (810etik 850 arte), Bengala batu eta Pala familia Indiako dinastiarik garrantzitsuenetako bat bihurrarazi zuten. Bengalako hizkuntza eta literaturaren garapen garai bat izan zen, nekazaritza indarra hartzen hasi zen eta merkataritzak gora egin zuen. Dinastia gainbehera joaten hasi zen Naraianpalaren erregealdian (854-908), administrazio gehiegikeria eta barne borrokaz betea.\nMahipala I.aren erregealdian (977-1027) dinastiak pizkunde txiki bat izan zuen, Txolatarren erresuma ahaltsuaren aurkako gerrarekin amaitu zena. Chandra dinastiaren igoerak Pala dinastiaren gainbehera bizkortu zuen. Dinastia honetako azken erregea, Madanpala, 1161ean hil zen.\nHinduak.\nMalla dinastia Bengalan agertu zen VII. mendean. Pala eta Chandra dinastiak budistak ez bezala, Malla dinastiakoak hinduistak ziren. Bengalan errege izan ziren garaian tenplu eta monumentu erlijioso ikusgarriak eraiki zituzten.\nSena dinastiapean, 1095etik 1260 arte iraun zuena, bengalera hizkuntza garrantzitsua izaten hasi zen India iparraldean, eta hinduismoa, budismoaren lekukoa hartzen hasi zen erlijio nagusi bezala.\nMusulmanak.\nIndiaren inbasioa Turkiatik heldutako armaden aldetik, XIII. mende hasieran gertatu zen. Inbaditzaileek (Ikhtiar Uddin Muhammad Bin Bakhtiyar Khilji buruzagi zutela), Palastarren erregea zen Lakshman garaitu zuten, Nabadwip bere hiriburuan, 1203 edo 1204an. Deva familiak, Bengala gobernatu zuen azkeneko dinastia hindua, denbora laburrez gobernatu zuen eskualdearen ekialdeko zatia, eta tronutik bota zituzten XIV. mendearen erdialdean.\nMusulmandar garaiaren hasiera aldean, antzinako erresuma \"Bangala\"ko sultanerri bihurtu zen, aldika gobernatua Delhiko sultanerritik. Garai honetan bizi izan zen Txaitania santu bengalarra (1486-1534), Nabadwip herrian jaioa, vishnuismoaren adar bat bultzatu zuena (jada India osotik zabalduta zegoena), gaudiya adarra (Gaudatik: azukre kanabera(ren lurra): Bengala). Sultan afganiar eta turkiarren arteko aldaketa nahaspilatsuak, XVI. mendean Mogoldar Inperioa Bengalan ezarri zenean amaitu ziren.\n1534an, Sher Shah Suri buruzagi afganiarrak (Farid Khan bezala ere ezaguna, talentu militar eta politiko sinestezinduna), askoz gehiago ziren Humaiunek gidatutako mogoldarrak garaitu zituen Txausan (1539) eta Kannaujen (1540). Sher Shahk aurrera egin zuen Agra eta Delhi hartu arte, eta sekula existitu den bengalar erresumarik boteretsu eta zabalena ezarri zuen, Paniaberaino hedatzen zena. Bere abilezia administratiboek lan publikoak erraztu zituzten, inguru osoko lehen errepide handia barne, Bengalako Sonargaon herria eta gaur egungo Pakistango Peshawar herria lotzen zituena. Sher Shahk, 1545ean hil zen arte gobernatu zuen, erregealdiko bost urte horiek, Indiako gizarte, politika, ekonomia eta irudietan eragin handia izan duten arren.\nSher Shahren ondorengoak ez zuen halako abilezia administratiborik eta bere inperioak indarra galdu zuen. Humaiunek, bere inperioa berrezartzeko aukera ikusi zuen, eta 1554an Lahore eta Delhi konkistatu zituen. Humaiun hil ondoren, mogoldar tronura Akbar igo zen, mogoldar erregerik handiena, Bengalako Karaniar gobernariak garaitu zituena 1576an eta gobernarien bidez errege izan zena. Akbarren erregealdia, oparotasun handiko garaia izan zen Bengalan eta India iparralde osoan.\nBengalaren oparotasunak hain harrituak utzi zituen mogoldarrak, \"nazioen paradisua\" bezala deitzera heldu zirela. Mogoldar gorte inperialak zenbait gobernari ezarri zituen eskualdea administratzeko, eskualdea, erdi independentziazko berrogei urtera eraman zuena Nawaben gobernupean. Nawabek, Ekialdeko Indietako Frantziar Konpainiari baimena eman zion Txandernagoren merkataritza gune bat ezartzeko, 1673an, eta beste hainbeste egin zuen Ekialdeko Indietako Britainiar Konpainiarekin Kalkutaren kasuan 1690ean.\nBritainiar Inperioa.\nBritainiar konpainia bere defentsak Fort Williamen (Kalkutan) gogortzen hasi zenean, Siraj ud Daulah nawabak, frantziarrek animatua, eraso egin zuen. Britainiar tropek eta tokiko bere aliatuek Txandernagore hartu zuten 1757ko martxoan eta nawabak garaitu zituzten 1757ko ekainak 23an.\nBritainiarrek euren nawab propioa ezarri zuten Bengalan, eta euren kontrola hegoalderantz hedatu zuten. Txandernagore frantziarrei itzuli zieten 1763an. Bengalarrak, euren lurraldea berreskuratzen saiatu ziren urte horretan, Sha Alam II.a mogoldar enperadorearekin aliantza bat ezarriz, baina berriz garaituak izan ziren 1765ean. India iparraldeko gune kulturala Delhitik Kalkutara pasa zen mogoldar inperioa erori zenean.\nBengala, 1850etik aurrera, indiar merkataritza eta industriaren gune nagusietako bat bihurtu zen, nagusiki Kalkutan bildua. Biztanleria gehienak, baina, nekazaritzaren mende jarraitu zuen, eskualdeak Indiako aktibitate politiko eta intelektualean zuen lidertzari arrotz.\n1905ean britainiarrek, Bengala bi probintziatan banatu zuten: mendebaldekoa, gehiengo hindua zuena (gaur egungo Bihar eta Orissa estatuak hartzen zituena), eta ekialdekoa (gaur egungo Assam estatua hartzen zuena) gehiengo musulmanduna. Prozesu politiko hau Bengalaren lehen zatiketa bezala ezagutzen da. Indiar nazionalistek, ekintza honetan, historiak eta hizkuntzak elkartutako lurralde baten batasunaren zatiketa ikusi zuten. Bortizkeriaz betetako liskar batzuen ondoren, britainiarrek Bengala berriz batu zuten 1912an eta Bihar eta Orissa probintzia banandu batean bihurtu zituzten.\nIndependentzia.\n1947an India britainiarra domeinu hindu eta musulmanetan zatitu ondoren, Bengala, berriz ere, beste bi zatitan banatu zen: Mendebaldeko Bengala estatua, gehiengo hindua zuena eta Ekialdeko Bengala, gehiengo musulmana, Pakistanen mende zegoena. Prozesu hau Bengalaren bigarren zatiketa bezala ezagutzen da. 1958an tokia, Ekialdeko Pakistan bezala berrizendatua izan zen. Ekialdeko Pakistan, beranduago, pakistandar gobernu militarraren aurka altxatu zen eta, 1971n izandako independentzia gerra baten ondoren, Bangladesheko errepublika independentean bihurtu zen \"Bengalako herrialdea\" esan nahi duena (\"Bangla\": Bengala, \"desa\": herrialdea, lurraldea). Bengalako mendebaldeko zatiak Indian jarraitu zuen. Hala eta guztiz ere, kultural eta soziologikoki, Bengalako bi zatiek, amankomuneko hizkuntza bat baino gehiago dute.\nBengalak, biktima mordoa eragin zituzten bi gosete jasan behar izan zituen: lehena, 1770ean, britainiarren erregealdia hasi eta handik bost urte eskasera. Gosete honen ondorioz, Bengalako biztanleriaren herena hil zen, proportzionalki, munduko goseterik handienetako bat izan dena. Bigarrena 1943an izan zen (Bigarren Mundu Gerran), gosete honen ondorioz 3 milioi bengaliar hil zirelarik. Baina, zorionez, Bengalako jendea desastre hauek gainditu eta euren lurraldea berreraikitzeko gai izan da. Nobel saria jaso zuen Rabindranath Tagorek deskribatu zuen bezala: \"Urrezko Bengala\"."}
{"id": "80014", "revid": "119347", "url": "https://eu.wikipedia.org/wiki?curid=80014", "title": "Arrazola ibaia", "text": "Arrazola ibaia Anboto mendiaren magalean eta izen bereko auzoan Besaide eta Urziloa errekak biltzean sortzen den erreka da. Atxondo herria zeharkatu ondoren, Elorrio aldetik datorren Zumelegirekin bat egiten du eta hortik aurrera Ibaizabal izena hartzen du.\nIbilbiden zehar, ur-jauziak eta kanalen aztarnak ikusten dira, garai batean eskualdeko errota eta burdinola jardueraren zati\ngarrantzitsuak izan zirenak."}
{"id": "80015", "revid": "219", "url": "https://eu.wikipedia.org/wiki?curid=80015", "title": "Dorletako santutegi", "text": ""}
{"id": "80016", "revid": "71145", "url": "https://eu.wikipedia.org/wiki?curid=80016", "title": "Orkatz", "text": "Orkatza (\"Capreolus capreolus\") \"ugaztun\" hausnarkaria da, Europa eta Asiako \"Cervidae\" familiako txikiena dena. Helduek 76 zentimetroko altuera dute lepoaren hasieraraino, eta pisua 15-30 kilogramokoa dute.\nIberiar penintsulan hiru azpiespezie deskribatu dituzte, beti ere mendi eta basoen barrena bizi direlarik. Duela 50 urte Irati inguruko basoetan baino geratzen ez zen arren, egoera hau zeharo aldatu da azken 20 urteotan. Hainbat herri hustutzea dela medio, abere-kopuruaren jaitsierak; duela urte dezente bere ehiza debekatzeak (gaur egun ez dago debekatuta, baina modu jasangarrian egiten da); otso, hartz eta katamotzen ia presiorik ezak... eragin nabarmena izan dute gertaera honetan.\nDeskribapena.\nTamaina txikiko ungulatua da orkatza, ardi baten antzekoa. Belarri handiak ditu, entzumen ona ematen diotenak, eta ikusmen eta usaimen onak. Ilajea marroi-grisaxka du, oharkabean pasatzeko egokia, eta urtean bi aldiz ileberritzen da. Atzeko hankak aurrekoarekiko altxatuak izateak eta beste ungulatuek baino bizkarrezur makurragoa izateak erraztasunak ematen dizkio leku oztopotsuetan jauziak egiteko. Ingurune basotsuetan bizi denez, oso ondo datorkio ezaugarri hauek.\nEz du buztanik. Arrek gutxi adarkaturiko adajea dute, neguan aldatzen dutena; adar nagusi bat du, behealdean aurrera zuzenduriko punta batekin eta atzera zuzenduriko beste batekin, lehenengoa baino luzeagoa.\nBanaketa.\nMundu mailan, orkatza Europan eta iparraldeko Asian dago, eta iparralderantz eta ekialderantz egin ahala gero eta banako handiagoak aurkitzen dira. Garai batean izan zuen beherakada eta gero, oraingo baldintzekin lehen galdutako lurraldeak birkolonizatzen ari da, eta baita berri batzuk ere gizakiaren laguntzarekin: honen adibide dira Leitzaranen, Pagoetan, Aralarren... egiten ari diren birpopulaketak. Naturalki ere zabaltzen ari da Euskal Herrian, Landetatik iparraldera; ekialdetik Pirinioetara; eta mendebaldetik Araba, Bizkaia eta Nafarroara.\nHabitata.\nOrkatza baso hostogalkor, dibertso, sastrakatsu, tartekaturiko zelai ugariko, eta errekasto ugarikoekin lotu izan da beti, baina denborarekin baldintza oso desberdinetako basoetara egokitu daitekeela ikusi da. Iberiar Penintsulan pagadietan, koniferoen basoetan, hariztietan, artadietan... dago. Edozein baso egitura egokia izan daiteke orkatzarentzat. Halere hasieran deskribatutako basoak gehiago hautatzen dituzte, eta baso baten baliabide trofikoak ugariagoak direnean orkatz dentsitate handiagoak aurkitzen dira. Bestalde beren populazio-dinamikak ere mugatzen du dentsitatea, baliabideek dentsitate handiagoak baimendu arren, beren lurraldekoitasun eta beste portaeren ondorioz dentsitate baxuagoak aurkitzen dira.\nElikadura.\nLandare-dibertsitate handia eskatzen duen belarjalea da. Bizi den ingurunearen arabera espezie desberdinak hautatuko ditu, baina beti ere, landareen zati elikagarrienak hautatzen ditu, beren heste laburrarekin ez baitio etekin handirik ateratzen jandakoari. Duen urdail-bolumen txikiak jatordu motzak eta sarri egitera behartzen du. Neguan, besterik ez dagoenean, zuhaitz-azalarekin, sasiekin eta gutxi gehiagorekin moldatzen da, baina jarduera ere asko murrizten du.\nUgalketa eta ontogenia.\nEme kantitate alturik ezean eme bat hartuko du ar bakoitzak. Udarekin batera sartzen dira araldian eta maiatza inguruan jaiotzen dira. Tarte luze honen arrazoia atzeratutako ernaldia da. Estaltzea eman eta 15 egunera enbrioiaren garapena moteltzen da ia geratzeraino (oboinplantazio atzeratua) eta horrela mantentzen da urtarrila ingurura arte, horrela orkatzak kumeak neguan jaiotzea saihesten du. Gorteiatzea luzea izaten da, arra emearen atzetik korrika aritzen da emeak estaltzen uzten dion arte. Eme bakoitza orban zuriz betetako bi kumez erditzen da gehienetan.\nKumeak babesgabe jaiotzen dira, belar artean egoten dira amaren zain elikatzeko eta garbitzeko. Edoskitzaroak hiru hilabete inguru irauten ditu eta 9-12 hilabeterekin amarengandik bereizten dira. Behin bereizita noraezean ibiliko dira bizileku berri bat aurkitu arte, emeek urte bete inguru pasa dezakete, eta gutxienez hiru urte arrek. 14 hilabeterekin lortzen dute heldutasun sexuala eta emeak adin honekin estalita gera daitezke, baina lurraldekoitasuna dela eta arrek beren lurraldea izan arte itxoin beharko dute gurutzatu ahal izateko. Bizi itxaropena 12 urteren bueltakoa da, luzeagoa emeetan arretan baino, bai espeziearen biologiagatik eta baita ehizaren presio txikiagoagatik ere. 19 urtera arteko emeak ikusi dira.\nBizimodua.\nAnimalia iheskorra da, beren entzumen eta usaimen finari esker azkar ohartzen da etsaiaren presentziaz eta zaunka egin dezake espeziekideak ohartarazteko. Normalean talde txikiak izaten dira, ama bere kumeekin eta batzuetan ar batekin. Ondorioz oso ohikoa da animalia bakartien presentzia, batez ere ar gazteena. Animalia lurraldekoia eta sedentarioa da. Azalera desberdinak betetzen dituzte dentsitate eta bizilekuaren arabera. Euskal Herrian 100 hektareako 3,7 banakokoak dira dentsitaterik altuenak, oso baxuak Europako beste hainbat lekurekin alderatuz, 100 hektareako 10-20 alekoak izan baitaitezke hauetan. Isileko ehiza eta beste belarjaleekin (oreinekin, ardiekin...) duten lehia izan daitezke honen eragile.\nEspezieen arteko elkarrekintzak.\nOtsoak asko ehizatzen du orkatza, orkatzaren dentsitatea mugatzeraino batera bizi diren lekuetan. Azeria edo katamotza ere aipatzekoak dira erlazio nabaria baitute batera bizi diren lekutan. Beste ungulatuekin eta ganaduarekin duen lehia ere aipatu beharra dago, baina zailtasunik gabe garatu izan da orkatza urteetan zehar elkarbizitza honetan. Bestalde orkatzari eragiten dioten bizkarroi espezie desberdinak aurkitu dira."}
{"id": "80017", "revid": "105290", "url": "https://eu.wikipedia.org/wiki?curid=80017", "title": "Belgo", "text": "Belgo, Euskal mitologiako jainkoa; Akitania erromatarrraren garaian Pirineo aldean.\nBerari buruzko inskripzoioa Gazost herrian topatu zuten, Pirinio Garaiak departamenduan.\nEz dugu bere ezaugarrien berri, baina \"Belko\" eta \"Belgo\" sarritan azaltzen da euskal toponimian, Belkoain, esate baterako.\nZenbait adituen arabera baliteke dibinitate honek urekin zer ikusirik izatea."}
{"id": "80021", "revid": "119347", "url": "https://eu.wikipedia.org/wiki?curid=80021", "title": "MS SPL Princess Anastasia", "text": "MS \"SPL Princess Anastasia (1993 eta 2010 urteen artean MS Pride of Bilbao\") 1986. urtean eraikitako bidaiari-ferrya da, 176,8 metroko luzera eta 37.583 tonako pisua duena. MS \"Olympia\" izenarekin eraiki zen Finlandiako W\u00e4rtsil\u00e4 ontziolan, Rederi AB Slite izeneko Suediako konpainia batentzat. Konpainia horrek 1993an porrot egin eta gero, Irish Continental Group enpresak erosi zuen, eta P&amp;O European Ferriesi laga zion. P&amp;Ok ontziari MS \"Pride of Bilbao\" izena jarri zion, eta Bilbo eta Portsmouth bitarteko zerbitzura bideratu zuen bidaiari-ferrya.\nBilbao - Portsmouth linea.\nLinea hau 1993an ezarri zen, P&amp;Ok Vapores Suardiaz enpresarekin bat egin ondoren. Aurretik, linea ezartzeko Gijongo portua aukeratzekotan egon ziren, baina azkenik Bilboko portua Portsmouthekin batzea erabaki zuten.\n2010eko urtarrilaren 5ean, ontziak urteroko errebisioaren aurreko azken bidaia egin zuen. Egun batzuk beranduago urtarrilaren 15ean, P&amp;Ok linea bertan behera utziko zuela jakinarazi zuen. Ontzia zaharregia zela eta, linearekin jarraitu ahal izateko ontzi berri bat eraiki beharko litzateke, eta konpainiaren arduradunen esanetan, ez da errentagarria jada galera ekonomikoak dituen linea baterako ontzi berria eraikitzea.\n2010eko irailaren 27an Bilbo eta Portsmouth arteko bere azken bidaia egin zuen.\n2010eko urritik aurrera.\nPortsmouthen konponketa lan batzuk egin eta gero, Falmouthen P&amp;Oren hizki eta kanpoalde guztia berriztu zuten. 2010eko urrian izena aldatu zioten \"Bilbao\" bakarrik jarriz. Urte bereko abenduan Irish Continental Group enpresak ferrya St Peter Line enpresari saldu zion, eta berritze lan batzuen ondoren San Petersburgo eta Stockholm arteko ferry zerbitzua 2011ko maiatzetik aurrera eskaintzen hasiko da."}
{"id": "80022", "revid": "6327", "url": "https://eu.wikipedia.org/wiki?curid=80022", "title": "Pride of Bilbao", "text": ""}
{"id": "80023", "revid": "105290", "url": "https://eu.wikipedia.org/wiki?curid=80023", "title": "Arriola Kultur Aretoa", "text": "Arriola Kultur Aretoa Elorrioko kulturgune nagusia da, herriko erdigunean kokatutakoa eta 1989tik martxan dagoena. Izen bereko kultur elkarteak eta herriko udaletxeak kudeatzen dute.\nGaur egun 300 bazkide baino gehiago ditu eta 15 urteetan 500.000 ikusletik gora, 155 ikuskizun, 35 antzezlan, umeentzako 15 antzerki ikuskizun urtero, 80 film eta 25 musika-kontzertu eskaini dituzte. Halaber, ikastaroak eta hitzaldiak ematen dituzte bertan.\nProgramazioa.\nLau atal nagusitan banatuta dago:\nJaialdiak.\n\"Antzerkide\", \"Munduko kontalariak\", \"Break on stage\" eta \"Jazz Blues\" jaialdiak antolatzen dituzte."}
{"id": "80024", "revid": "56334", "url": "https://eu.wikipedia.org/wiki?curid=80024", "title": "Agra (India)", "text": "Agra Indiako hiri bat da, Uttar Pradesh estatuan dagoena, Jamuna ibaiaren ertzean. Mogol Inperioaren hiriburua izan zen 1556 eta 1658 bitartean.\nHiria, Delhiko sultana zen Sikandar Lodik sortu zuen 1501 eta 1504 bitartean, bere hiriburu bihurtu zuena. Mogoldar lehen enperadorea izan zen Babur, hiri honetan babestu zen Ibrahim Lodiren aurka 1526an borrokatu ondoren. Akbarrek, inperioko hiriburu ofizial bihurtu zuen 1556an.\nXVI. mendearen erdialdea eta XVII. mendearen erdialde artean, Akbar, Jahangir eta Shah Jahanen erregealdietan, hiria, bere oparotasunezko punturik gorenera iritsi zen. Shah Jahanek Taj Mahala eraikitzea agindu zuen 1631n. Beranduago, inperioaren hiriburua Delhi izatera pasako zen.\nMogoldar Inperioa erori ondoren, Jatak 1761ean, Gwaliorreko rajputak 1764an, Sindhiarrak 1784an eta britainiarrak 1803an, hiri honetan bizi izan ziren 1857ko Indiako Matxinadan, zenbait gudu odoltsu gertatu ziren Agrako gotorlekuan.\nGaur egun, hiriak, urtero, milioika bisitari jasotzen ditu Taj Mahal mausoleoa bisitatzeko. Zoritxarrez, Agrak, hiriaren ondarea arrisku bizian jartzen ari den kutsadura atmosferikoa jasaten du.\nBiztanleria.\nOrotara, hiriak, 1.430.055 biztanle ditu. Agra, Delhitik ia 200 kilometro hegoaldera dago. Lotura onak ditu hiriburuarekin, tren, hegazkin edo errepidez."}
{"id": "80025", "revid": "219", "url": "https://eu.wikipedia.org/wiki?curid=80025", "title": "Balendin Berrio-Otxoa", "text": ""}
{"id": "80026", "revid": "512", "url": "https://eu.wikipedia.org/wiki?curid=80026", "title": "Itimad-Ud-Daulahren Mausoleoa", "text": "Itimad-Ud-Daulahren Mausoleoa, Indiako Uttar Pradesh estatuko Agra hirian dago. \"Taj txikia\" bezala ere ezagutzen da, batzuk, Taj Mahalaren zirriborrotzat hartzen baitute.\n1622 eta 1628 bitartean Iamuna ibaiaren eskumako ibarrean eraikia, mausoleo honek, mogoldar arkitektura primitiboa, batez ere buztin gorria erabiltzen zuena, Humaiunen hilobia edo Akbarrenean bezala, eta garai berri honen arteko trantsizioa da, non, material nagusia, haitzurdin zuria izatera pasatzen den, eta Taj Mahala ordezkaririk nagusiena bezala duena.\nMausoleoa, Jahangir enperadorearen emazte zen Nur Jahanen enkarguz eraiki zen, bere aita Mirza Ghiyas Beg lurperatzeko, nori \"Itim\u00e2d-ud-Daul\u00e2\" titulua eman zitzaion \"estatuko zutabea\" esan nahi duena. Mirza Ghitas Beg, Shah Jahan enperadorearen emazte zen Mumtaz Mahalen aitona ere bazen. Biak, Taj Mahalean lurperatuak daude.\nHilobia, ibai txiki eta zenbait bidek gurutzatzen dituzten lorategi batzuen barnean dago. Mausoleoa, 50 metroko luzerako aldea eta metro beteko altuera zuen plataforma baten gainean eraiki zen. Eraikinak berak, berez, 23 m\u00b2ko azalera hartzen du, eta alboetan, 13 metroko garaiera duten lau dorre hexagonalek mugatzen dute.\nHarresiak, Rajastanetik ekarritako haitzurdinez eginak daude, harribitxi eta erdi harribitxizko inkrustazioekin, batez ere topazioa, onizea eta lapis lazulia. Marrazkiek, persiar apaindura estiloa jarraitzen dute eta marrazki geometrikoak eta landuagoak diren lore pitxerrak eta apaindura landareak irudikatzen dituzte. Argia, mausoleoaren barnean sartzen da haitzurdinean egindako irekidura txikien bidez."}
{"id": "80031", "revid": "105290", "url": "https://eu.wikipedia.org/wiki?curid=80031", "title": "Gorgomendi", "text": "Gorgomendi edo Alo\u00f1a mendi Gipuzkoako mendia da, izen bereko mendilerroaren mendebaldean kokaturik dagoena eta izena ematen diona, tontorrik altuena Botreaitz den arren. Belar eta Kurtzezar mendien artean dago.\nTontorrean urrutitik ikus daitekeen gurutze handia paratuta dago."}
{"id": "80033", "revid": "44278", "url": "https://eu.wikipedia.org/wiki?curid=80033", "title": "Alo\u00f1a mendi", "text": ""}
{"id": "80034", "revid": "105290", "url": "https://eu.wikipedia.org/wiki?curid=80034", "title": "Botreaitz", "text": "Botreaitz edo Buetraitz Gipuzkoako mendia da, Alo\u00f1ako mendilerroaren erdialdean kokaturik dagoena Kurtzezar eta Arkaitz mendien artean."}
{"id": "80035", "revid": "105290", "url": "https://eu.wikipedia.org/wiki?curid=80035", "title": "Belar (Alo\u00f1a)", "text": "Belar Gipuzkoako mendia da, Alo\u00f1ako mendebaldearen muturrean kokaturik dagoena Alo\u00f1a mendi hego-ekialdean duelarik.\nAbiapuntuak.\nUribarri auzoa abiapuntu ohikoena da, igoera ordu bat eta erdian ahalbidetzen duena."}
{"id": "80037", "revid": "105290", "url": "https://eu.wikipedia.org/wiki?curid=80037", "title": "Kurtzezar", "text": "Kurtzezar Gipuzkoako mendia da, Alo\u00f1ako mendilerroaren mendebaldean kokaturik dagoena Gorgomendi eta Botreaitz mendien artean."}
{"id": "80039", "revid": "105290", "url": "https://eu.wikipedia.org/wiki?curid=80039", "title": "Arkaitz", "text": "Arkaitz Gipuzkoako mendia da, Alo\u00f1ako mendilerroaren erdialdean kokaturik dagoena Botreaitz eta Urrabiatza mendien artean."}
{"id": "80040", "revid": "119347", "url": "https://eu.wikipedia.org/wiki?curid=80040", "title": "Istakhr", "text": "Istakhr (; ) Stakhr bezala ere ezaguna, Persiako (Iran) antzinako hiri bat da, Fars probintzian, Persepolisetik 5 kilometro iparraldera dagoena. Akemenestar dinastiaren garaian hiri oparoa izan zen.\nEz da aipatzen iturri historikoetan \"Profeten eta Erregeen Historia\" bezala, Al-Tabarirena, partiar garaira arte. Asdaxir I.a hiri honetako erregea izan zen III. mendearen hasieran, ondoren, Artaban V.a shahanshah partiarra tronutik bota eta sasanidar dinastiari hasiera emanez. Hiriak, Anahita jainkosaren omenezko tenplu bat zuen.\nHiriak, Avestaren jatorrizko idazkia zuen, Alexandro Handiak erre zuen arte.\nIstakhr, denbora batez Persia sasanidarraren hiriburu bihurtu zen Ardashir I.aren erregealdian, hiriburutza [[Ktesifon]tera aldatua izan aurretik. Istakhr sasandar garaian III.-VII. mendeak eta [[omeiatar Kaliferria|omeiar]] garaian garatu zen. Istakhr, [[Persiaren musulmandar konkista]]n erre zuten arabiar inbaditzaileek. Berreraikia izan aurretik, hiriak bere garrantzia galdu zuen Xirazen mesedetan. Farsen hiriburua izan zen [[Xiraz]] sortu arte. Gaur egun, toki arkeologiko bat baino ez da.\nKanpo estekak.\n[[Kategoria:Irango aztarnategi arkeologikoak]]\n[[Kategoria:Akemenestar hiriak]]\n[[Kategoria:Sasandar hiriak]]"}
{"id": "80042", "revid": "105290", "url": "https://eu.wikipedia.org/wiki?curid=80042", "title": "Urrabiatza", "text": "Urrabiatza edo Errikoaitza Gipuzkoako mendia da, Alo\u00f1ako mendilerroaren ekialdean kokaturik dagoena Arkaitz eta Arriurdin mendien artean."}
{"id": "80044", "revid": "336", "url": "https://eu.wikipedia.org/wiki?curid=80044", "title": "Anahita", "text": "Anahita edo Aredvi Sura Anahita (\"Ar\u0259dv\u012b S\u016br\u0101 An\u0101hit\u0101\" avesteraz), pertsonaia kosmologiko indo-iraniar baten izena da, \"Uretako jainkosa\" bezala gurtua (Aban), ugalkortasuna, sendapena eta jakinduriarekin lotua.\nAnahita bolibiar harribitxi baten izena (Anahita) eta asteroide batena ere bada (270 Anahita)."}
{"id": "80045", "revid": "44278", "url": "https://eu.wikipedia.org/wiki?curid=80045", "title": "Arriurdin", "text": ""}
{"id": "80047", "revid": "512", "url": "https://eu.wikipedia.org/wiki?curid=80047", "title": "Tellakaskueta", "text": "Tellakaskueta edo Ezkista ga\u00f1a Gipuzkoako mendia da, Aizkorriko mendilerroaren hego-ekialdean kokaturik dagoena, Urrabiatza eta Arriurdin mendiak iparraldean dituelarik.\nAbiapuntuak.\nArantzazu ohiko abiapuntua da, igoera ordu batean ahalbidetzen duena."}
{"id": "80048", "revid": "105290", "url": "https://eu.wikipedia.org/wiki?curid=80048", "title": "Artemis Persiarra", "text": "Artemis Persiarra edo Artemisa Persiarra, greziarrek Anahita persiar jainkosari emandako izenetako bat da (greziarrek Anaitis ere deitua), baita jainkosa hau eta Artemisa greziarraren arteko gurtza sinkretikoari ere.\nArtemisa eta Anahitaren arteko sinkretismo prozesua Asia Txikian garatu zen, persiarrek K. a. VI. mendearen erdialdean konkistatu zutena. Publio Kornelio Tazitoren arabera (III. 60), jainkosaren santutegi bat sortu zuen Ziro II.ak Lidiako Hierozesarea hirian, nork pribilegioak eman zizkion. Aldi berean, Beroso babiloniarrak, Anaitis Sardesen Artaxerxes II.aren erregealdian gurtua zela aipatzen du. Errege honek, bereziki Anahitaren gurtza babestu zuen (bere inskripzioetan aipatzen duen lehen akemenidar subiraua da) eta, uste denez, Artemis/Anahitaren gurtza guneak bere erregealdian datatuak egon daitezke. Persiar domeinuaren garaikoak, gainera, jainkosaren irudikapenak dituzten eraztun eta zigiluak aurkitu dira.\nArtemis Persiarraren gurtzak aurrera jarraitu zuen garai helenistiko eta erromatarrean. Lehen aipatu diren Hierozesareako santutegiaren pribilegioak, subirau helenistikoek berretsi zituzten, Atalo III.a Pergamokoaren gutun batek iradokitzen duen bezala (\"RC\" 68). Gainera, Filadelfia pergamoar hirian gurtzen zenaren berri ere bada. Jainkosaren irudikapen helenistikoa duten txanponak, Hierozesarea eta Hypaipa hiri lidiarretan aurkitu dira. Azken kasu honetan, posible da iraniar estiloko elementu batzuen mantentzea ikustea. Jada erromatar garaian, Estrabonek (XV. 3.15), Anahitaren omenezko jaialdiak aipatzen ditu Kapadoziako santutegietan (Castabala), eta Pausaniasek (V. 27.5) Hypaipan egin ziren gurtza zeremonien lekuko izan zela dio."}
{"id": "80053", "revid": "105290", "url": "https://eu.wikipedia.org/wiki?curid=80053", "title": "Arbelaitz", "text": "Arbelaitz (1.513 m) Gipuzkoako mendia da, Aizkorriko mendilerroan kokaturik dagoena."}
{"id": "80054", "revid": "105290", "url": "https://eu.wikipedia.org/wiki?curid=80054", "title": "Iraule", "text": "Iraule (1.511 m) Gipuzkoako mendia da, Aizkorriko mendilerroan kokaturik dagoena."}
{"id": "80055", "revid": "59723", "url": "https://eu.wikipedia.org/wiki?curid=80055", "title": "Urdaburu", "text": "Urdaburu edo Urdao Gipuzkoako ipar-ekialdeko mendi bat da, Oiartzualdean dagoena, Errenteriako udalerriko lurrez inguratua; hala ere, administratiboki Donostiaren 2,2 km2-ko barrendegi batean dago.\nHistoria.\nUrdaburu \"Zilegiak\" (\"Montes francos del Urumea\" gaztelaniaz) izeneko mendien barruan zegoen, Urumeako ibarraren erdian eta auzo-mendiak edo komunalak ziren. Izan ere, Erdi Arotik eskualdeko herrienak ziren, Donostia, Hernani eta Urnietarenak. XVII. mendean banatu eta Urdaburu Donostiarako geratu zen. Azkenik, lur horiek bi eremutan banatu ziren: Altzabaso, alde batetik, eta Donostibaso, bestetik. Gaur egun, A\u00f1arbeko urtegia mendiaren magalean dago."}
{"id": "80056", "revid": "512", "url": "https://eu.wikipedia.org/wiki?curid=80056", "title": "Urraka Gartzeitz (X. mendea)", "text": "Urraka Gartzeitz (940ko hamarkada - 1041eko abuztuaren 12a) Nafarroako Erresumako infanta eta Gaztela eta Gaskoniako kondeen emaztea izan zen. Gartzia II.a Santxitzen eta Teresa Leongoaren alaba eta Antso Abarkaren arreba izan zen.\nEzkontzak eta seme-alabak.\n960an, Fern\u00e1n Gonz\u00e1lezekin ezkondu zen, eta bi seme-alaba izan zituzten:\nAlargundurik, 972an Gilen Antso Gaskoiniakoarekin ezkondu zen, eta lau seme-alaba izan zituzten:"}
{"id": "80057", "revid": "512", "url": "https://eu.wikipedia.org/wiki?curid=80057", "title": "Teresa Leongoa", "text": "Teresa Leongoa Nafarroakoko erregina ezkontidea izan zen 943-970 bitartean. Aita Ramiro II.a Leongoa eta ama Adosinda Gutierrez izan zituen.\nEzkontzak eta seme-alabak.\n943an Gartzia II.a Santxitzekin ezkondu zen; Hiru seme-alaba bederen izan zituzten:"}
{"id": "80058", "revid": "336", "url": "https://eu.wikipedia.org/wiki?curid=80058", "title": "KV28", "text": "KV28 Egiptoko Luxor hiritik gertu dagoen Erregeen Haranean dagoen hilobi bat da. Bere ezaugarriek adierazten dutenez, bere nortasuna ezagutzen ez den XVIII. dinastiako nobleren bat lurperatzeko eraiki zen.\nKokapena.\nKV28 hilobia KV27tik metro gutxira dago, haranaren ekialdeko zatian, errege hilobi guztietatik urruti. Beregandik gertu aurkitzen diren beste hilobi batzuk KV44 eta KV45a iparraldean eta KV21a hegoaldean dira. Hurbileneko errege hilobia eta ziuraski garaikide duena, KV43a, Tutmosis IV.arena izateak, honen erregealdian, bere funtzionario hoberenetako baten gorpua lurperatzeko eraikia izan zela adieraziko luke.\nHilobiaren profila, Erregeen Haranean eginiko noble baten lurperaketaren ereduarekin bat dator, -ez ohikoa, baina ez harritzeko modukoa, toki honetan erregeenak ez diren hilobi asko baitago: Sarrerako putzu bat eta gela bakar bat, biak ondo zulatuak, neurri txikikoak eta apaindurarik gabeak. Arkitekturari dagokionez, KV28 hilobiak duen berezitasun bakarra, B gelan hasi berria zen estantzia berri bat da, egitasmo hau azkenik atzera bota zen arren. Gertu duen KV27 hilobia bezala, KV28k, dirudienez, uholderen bat jasan izan du bere historian zehar, baina bere egitura ez da kaltetua izan.\nIndusketa.\nHilobia antzinatetik irekia egotea oso litekeena den arren, ez dago hilobi honi buruzko aipamenik Wilkinsonek 1830eko hamarkadan bisitatu zuen arte. Dena dela, itxura guztien arabera ez zuen interes handirik piztu XX. mende amaierararte, Donald Ryanek zuzendutako Pacific Lutheran Universityren espedizioak bertatik hondakinak kendu eta sakon aztertu zuen arte. Lan hauek, KV27koarekin batera egin ziren, eta antzerako emaitzak eman zituzten.\nRyanek, KV27a bezala, KV28 hilobia XVIII. dinastia erdialdean datatua zegoenaren ondorioa atera zuen, beharbada Tutmosis IV.a edo Amenofis III.aren erregealdietatik, eta bertan, gutxienez bi pertsona lurperatuak izan zirela. Lanek, argitara eman zituzten ontzi kanopo baten zatiak, momien hesgailuak eta baita giza arrastoak ere. Dena dela, oraindik ez da aurkitu, eta ez dago bertan lurperatuak izan ziren pertsonen nortasuna jakin ahal izateko aukera askorik, beharbada senar-emazteak zirenak."}
{"id": "80059", "revid": "105290", "url": "https://eu.wikipedia.org/wiki?curid=80059", "title": "Sobek", "text": "Sobek egiptoar mitologian krokodilo jainkoa izan zen, izaera ongarrikoa, bere izerditik jaioko zen Nilo ibaiaren sortzailea, ugalkortasuna, landaretza eta bizitzaren jainkoa. Iparraldea puntu kardinalarekin lotua dago.\nGreziarrek Sukos () izena eman zioten, krokodilo esan nahi duena, eta Helios jainkoarekin identifikatu zuten.\nIkonografia.\nKrokodilo edo krokodilo burudun gizon bezala irudikatua izan zen Shuty koroa, Uas zetroa eta ankharekin. Egiptoko aro berantiarrean, belatz, zezen, ahari edo lehoi buruarekin ere ager daiteke.\nMitologia.\nMunduaren sorreran kaosaren uretatik irtena uste zen. \"Uretako Jauna\" zen. Gaizkiaren alorrean, Duateko deabru bezala irudikatzen da, Sethekin lotu zen arriskua eta saski-naskia sortzen zuelako; Osirisen mitoaren bertsioren batean, Seth, bere krimenagatik zigorrik gabe ihes egiteko krokodilo baten gorputzean ezkutatu zela esaten da; baina Sobekek Horusen jaiotzan eta Seth suntsitzen lagundu zuen, Raren aginduz, Horusen lau semeak Nun itsasoaren uretatik ere salbatu zituen. Bere bizilekua, \"Baju\" mendiaren ekialdean zegoen, eta horregatik, \"Bajuko Jauna\" izena jasotzen zuen; han, tenplu bat ere badu. Gebelein herrian, Neit bere ama zen, Sais bere semea zen arren.\nSinkretismoa.\nAmon, Ra (Sobek-Ra bezala), Horus, Herishef eta Sethekin lotua izan zen, azken hau, gainera, bere aita bezala ere agertzen da.\nGurtza.\nBere gurtza, Egiptoko lehen dinastietan hasi zen. Bere gurtza nagusia \"Shedet\"en, Krokodilopolisen (Faiyum), \"Moeris\" lakuan, ondoren \"Nubt\"en (Kom Ombo) eta Tebasen zegoen. \"Shedet\"en gurtua Neit eta Senuyrekin batera, eta Kom Ombon, non Hathor edo Heketen senar eta Khonsuren aita den. Bere jaia, \"Khoiak\" hilabetearen laugarren egunean ospatzen zen\nIzen teoforoak.\nBere izena, Egiptoko XIII. dinastiaren zenbait faraoiren tituluaren zati izan zen, Sebekhotep deituak (Sobek pozik dago)."}
{"id": "80061", "revid": "119347", "url": "https://eu.wikipedia.org/wiki?curid=80061", "title": "Jos\u00e9 Jim\u00e9nez Ruiz", "text": "Jose Jim\u00e9nez Ruiz (Madril, 1946ko maiatzaren 24a - ) espainiar jenerala da. Egun, Espainiako Aireko Armadako Estatu Nagusiaren Burua da, eta orain arte Kanarietako Aire Agintearen Burua izan da."}
{"id": "80062", "revid": "512", "url": "https://eu.wikipedia.org/wiki?curid=80062", "title": "Tellamendi", "text": "Tellamendi Arabako mendia da, Aramaioko harana gobernatzen duena Aramaioko Mendietaren garaietatik.\nGaleria.\nTellamendi Anbototik ikusita"}
{"id": "80065", "revid": "105290", "url": "https://eu.wikipedia.org/wiki?curid=80065", "title": "Lezitza", "text": "Lezitza Nafarroako Andiako mendilerroan dagoen mendi bat da, 1350 metroko garaiera duena. Andia mendilerroko mendirik garaiena den Beriain menditik oso gertu dago, eta ez oso banandua. Beriainetik, tontortxo batzuk baino ez dute banatzen Lezitza. Gertu, Euskal Herriko Erdigunea deritzona dago, 1234 metroko garaieran, sakonune txiki batean.\nAbiapuntuak.\nErgoienako Haranetik.\nDorraotik edo Unanuatik, Beriain mendiak babesturik, osorik zeharka daiteke Lezitzako labarra San Donatoko bidea deritzon bidetik, Beriainen tontorrean dagoen ermitarako sarrera delako. Hortik denbora batera, labarra amaitzen da, Atezabal izeneko pasabidera iritsiz, Lezitzaren itzelezko hormen artean ezkerretara eta Biormaitzako pagadiaren artean. Lepo honek, ostertzean U handi bat adierazten duena, haranaren goialdera irekitzen da, orain Lezitza goikoa edo Leitzagoa deitua. Berehala zeharkatzen da Lezitzako borda eta 500 metro gehiago aurrera egin behar da. Bide honek itzulinguru handia ematen duenez, ohi egiten dena, alde batera uztea da, iparralderantz igotzeko, lepoaren ezkerretara iristen den gailurrera heltzeko. Orain, aurrera jarraitu behar da muino zabalaren gainetik Tontorraundi bezala ezagutzen den tokia gurutzatuz, non lenarra paisaia belartsuekin tartekatzen den. Zenbait sakonune edo dolina txiki saihestuz, ekialdeko tontorrera igotzen da. Bien artean ia jaitsierarik gabe, tontor nagusira iristen da.\nUharte Arakiletik.\nUharte Arakiletik Beriain mendiranzko ibilbidea jarraitu behar da, Uharte Arakileko mendateraino, haranetik jaitsi behar delarik, jada tontorretik gertu egoteko, zuzenean bertara iristen dena hegoekialderanzko norantza mantenduz.\nLizarragatik.\nLizarragako mendatetik abiatzen dena, ibilbide luzea da, baina erosoa, gomendagarria ibilaldia Unanua edo Uharte Arakilen amaitzeko. Igoera, beste alde batetik, ordea, oso monotonoa da, eta, beraz, gomendagarriagoa da bidean agertzen diren tontortxoak igotzea: Saratsa, Eskalaborro, Pagomotxeta, Pe\u00f1a Blanca eta baita Alto de las Bordas Viejas ere, Lezitzaren tontorrera iritsi aurretik.\nIbilbidea, mendatetik abiatzen da, Saratsa ezkerrean eta Dorrokotekako muinoak eskuman utziz, Saratsako sakana zeharkatzen duen bide batetik, mendizerraren moztua nabaritu gabe. Ondoren, Pe\u00f1a Blanca ezkerretara eta Alto de las Bordas Viejasetik igarotzen da, pixkanaka iparralderantz biratuz.\nBinkulo izeneko tokian aurkitzen gara. Hemendik, begirada Lezitza mendian jarriz abiatzen gara, gailurrera tontorretik kilometro batetara iritsiz, lepoaren inguruan gutxi gora-behera. Orduan, Tontorraunditik jarraitu behar da, bi tontorretatik bata bestearen atzean igaro behar delarik.\nGo\u00f1itik.\nGo\u00f1itik, San Migelen ermitara doan bidea hartzen da. Bertara iritsitakoan, bidea uzten da pagadian sartzeko. Oso argi ikusten ez den bidezidor batek eta oso argi ez dauden seinale batzuek, Alto de las Bordas Viejas mendiaren muinoan irtetzea ahalbidetzen dute, Go\u00f1iko altuen punturik gorena. Toki honetatik iparmendebaldera jeitsi behar da gero berriz igotzen hasteko, jada Lezitzara, aurreko kasuetan bezala igotzen dena."}
{"id": "80067", "revid": "336", "url": "https://eu.wikipedia.org/wiki?curid=80067", "title": "Unanua", "text": ""}
{"id": "80068", "revid": "63274", "url": "https://eu.wikipedia.org/wiki?curid=80068", "title": "Murugain", "text": "Murugain Araba eta Gipuzkoa artean dagoen mendia da, Debagoienean dagoena. Tontorrean burdinezko gurutze eta antena handi bana ditu.\nMitologia.\nMitologiaren arabera, herensugea hemen bizi izan zen, Arrasateri beste izena ematen: \"Mondrag\u00f3n\" edo \"monte del drag\u00f3n\" ('herensugearen mendia', alegia).\nArkeologia.\nMurugainen Burdin aroko herri harresitua aurkitu zuten 1987 - 1988ko prospekzioetan. Harresia 1,25 metro zabal da eta aztarnategiak 4,7 ha ditu."}
{"id": "80070", "revid": "512", "url": "https://eu.wikipedia.org/wiki?curid=80070", "title": "Campaniar", "text": "Campaniarra (batzuetan ere Kanpaniar moduan idatzita, nahiz eta zuzena ez izan) Kretazeoko estaietako bat da. Orain dela 83,5 \u00b1 0,7 Ma eta 70,6 \u00b1 0,6 Ma artean hedatu zen. Aurreko estaia Santoniarra izan zen eta ondoren etorriko zena Maastrichtiarra. Kretazeo Berantiarreko bosgaren estaia izan zen."}
{"id": "80071", "revid": "90204", "url": "https://eu.wikipedia.org/wiki?curid=80071", "title": "Maastrichtiar", "text": "Maastrichtiarra Kretazeoko estaietako bat da. Orain dela 70,6 \u00b1 0,6 Ma eta 55,5 \u00b1 0,3 Ma artean hedatu zen. Aurreko estaia Campaniarra izan zen eta ondoren etorriko zena Daniarra, jada Tertziarioan. Kretazeo Berantiarreko azken estaia izan zen eta K-T mugak bereizten du Tertziariotik.\nIzena Herbehereetako Maastricht hiritik dator. Garai honetako aztarnategi paleontologiko inportante bat dago Euskal Herrian, La\u00f1ukoa."}
{"id": "80072", "revid": "512", "url": "https://eu.wikipedia.org/wiki?curid=80072", "title": "Urraka Gartzeitz (Gartzia III.a Santxitzen alaba)", "text": "Urraka Gartzeitz (?-1031 eta gero) Nafarroako Erresumako infanta zen.\nGartzia Dardartiaren eta Ximena Fernanditzen laugarren umea izan zen. Antso Nagusia neba zuen. 1023. urtean Leon eta Galiziako erregea Alfontsorekin ezkondu zen. Alaba bat izan zuten: Ximena Leongoa, Cid Campeadorren emaztearen amama."}
{"id": "80073", "revid": "336", "url": "https://eu.wikipedia.org/wiki?curid=80073", "title": "Kretazeo Berantiarra", "text": ""}
{"id": "80074", "revid": "336", "url": "https://eu.wikipedia.org/wiki?curid=80074", "title": "Kretazeo Berantiar", "text": "Kretazeo Berantiarra Kretazeoko bi zatietako bat da. Orain dela 99,6 \u00b1 0,9 Ma eta 70,6 \u00b1 0,6 Ma artean hedatu zen. Bere barruan 6 estai ezberdin daude:\nK-T mugarekin amaitu zen, Tertziarioa hasiz.\nKretazeo Berantiarra Euskal Herrian.\nBulkanismoa ere eman zen garai honetan eta eusko-kantauriar arroaren erdialdean sumendi ilara bat sortu zen. Ilara horrek bi lerro nagusi zituen: alde batetik Zumarraga, Elosu, Elorrio eta Durangokoa eta besttik Zumarraga, Elosu, Soraluze, Eibar, Markina, Fruiz eta Mungiakoa.. Hauetatik sumendiren bat ur-azpitik atera zen eta errautsak barreiatu, Deban ikus daitezkeen geruza txikiek adierazten duten bezala. Beste lekueta pillow-laba izeneko formazioak agertu ziren. Fruizen laba kolada handi batek zutabe disjuntzioa jasan zuen eta basalto hexagonoak agertzen dira. Hiru Formazio ezberdin aurkitzen ditugu:\nGoi Kretazeoan batez ere tupak eta buztinak metatu ziren Euskal Herrian. Materia organiko ugariko itsasoak ziren, sakonera eskasekoak eta klima epelekoak. Horregatik bertan belakiak, ammoniteak, moluskuak eta itsas triku ugari zeuden (ugarienak Micraster eta Echinocorys motakoak). Fosil hauek erruz agertzen dira Ameskoetako San Martin herrian eta bertan \"galbarro\" hitza ematen zaio. Sakanan eta Arabako Lautadan ere agertzen dira. Kostako labarretan, Debatik Zumaiara doazenetan, adibidez, fosil ugari aurki daitezke garai honetatik.\nKretazeoaren amaieran itsas-mailaren igoera bat eman zen eta tupa zein hareharri turbiditikoaren txandakapenak eman ziren. Honi flysch izena ematen zaio eta Gipuzkoa eta Bizkaiko kostaldeetan oso ugariak dira. Flysch hauetan ammonite, belemnite eta inozeramideak daude."}
{"id": "80077", "revid": "105290", "url": "https://eu.wikipedia.org/wiki?curid=80077", "title": "Arno (Gipuzkoako mendia)", "text": "Arno Gipuzkoako mendebaldean dagoen mendia da, Mendaro eta Mutriku artean kokatutakoa, Debabarrenean. Artadi kantauriarrak estaltzen du mendigune guztia, ohikoa den moduan kostaldetik gertu dauden beste mendi batzuetan Lea-Artibai edo Busturialdean.\nMendiaren inguruan San Andres eliza (Mutriku), Santa Ana ermita (Mendaro), Sasiolako komentua (Deba) ditugu. Tontorretik hurbil mendi-aterpea dago, Elgoibarko mendi taldearena."}
{"id": "80078", "revid": "1712", "url": "https://eu.wikipedia.org/wiki?curid=80078", "title": "Andregoto Garindoitz", "text": "Andregoto Garindoitz (Oibar?, 900 - Oibar, 972). Aragoiko kondesa 922 eta 943 artean.\nGarindo II.a Aznaritz Aragoiko kondearen alaba zen. Ama Antsa Gartzia Iru\u00f1ekoa zuen, Ximeno leinuko Gartzia Ximenitzen alaba.\nAntso Gartzeitzek Aragoiko konderria okupatu zuenean, Andregotok arazo juridikoa azaldu zuen 919an bera baino askoz gazteago zen Gartzia I.a Nafarroakoarekin fedatuz.\n943an ezkontza baliogabetu zen eta Gartzia I.a Nafarroakoa Aragoiko konde bihurtu zen. Bion semea Antso II.a Nafarroakoa Iru\u00f1eko errege eta Aragoiko konde bihurtu zen.\nAndregoto 972an hil zen Oibarren bere dorretxean."}
{"id": "80079", "revid": "119347", "url": "https://eu.wikipedia.org/wiki?curid=80079", "title": "Aiastia-San Migel", "text": "Aiastia-San Migel Elgoibarko iparraldean dagoen auzoa da, Markinarako bidean eta San Miguel gainaren inguruan. 2007ko urtarrilaren 1eko erroldaren arabera, auzoak 213 biztanle ditu. 1936ko irailaren 25ean Espainiako Gerra Zibileko guda bat izan zen han, Ziardamendi mendiaren inguruetan. Hildako gudariak bertan lurperatu eta 2012 urtean exhumazioa izan zen Aranzadi Zientzia Elkartearen eskutik."}
{"id": "80081", "revid": "77706", "url": "https://eu.wikipedia.org/wiki?curid=80081", "title": "Altzola (Elgoibar)", "text": "Altzola Elgoibarko iparraldean dagoen auzoa da, Mendarorako bidean eta Deba ibaiaren ertzean kokatutakoa. Historikoki, Altzolak berebiziko garrantzia izan zuen Behe Erdi Arotik aurrera, Gaztela eta kostaldearen arteko merkataritza bidean askotariko produktuak kabarretan ibaiz garraiatzeko abiapuntua zelako. XIX. mendetik aurrera ur mineralen ustiaketa hasi zen, hasieran bainuetxe eta ostalaritza arloan, eta gero ur botilatuaren ekoizpenean.\nGeografia.\nHistorikoki, etxe eta lonjak ibaiaren eskuin aldean kokatzen ziren. Ibaiaren ezker aldean baratzak, etxe bakarren bat, eta zubi ondoan San Anton eliza eta ospitala zeuden. San Anton eliza egon zen lekuan gero Bainuetxeko sukurtsala egon zen eta 1996ean Zubia jatetxea aurkitzen zen. \nHistoria.\nAntzinan Mendaroko bailaran kokatzen bazen ere, Altzola Elgoibarko auzo da azken herri hau sortu zenetik, 1346tik alegia.\nAltzola garraio ontzien portu garrantzitsua izan zen Debara arte doan ibaiaren tartean. Burdinolekin lotutako gaiez gain (lehen aipu dokumentala 1442koa da), Gaztela aldetik ekartzen zen artilerako ere puntu estrategikoa zen; horraino mandoz garraiatutako fardelak bertan itsasora zuzenean eramateko aukera baitzegoen, ala edo gallupa izeneko enbarkazioetan, denbora eta dirua aurreztuz. Auzoko biltegietan salgai asko pilatzen ziren: Gasteiztik etorritako artilea; Leintz-Gatzagatik etorritako zamarien generoa; Arrasateko altzairua; O\u00f1ati, Elgeta eta Elorrioko azkonak eta pikak; Bergara, Soraluze, Elgoibar eta Ego ibarreko armak; bale-koipea, bakailaoa, linazia eta beste.\nHalere, dokumentazioan \"puerto fluvial de Alzola\" honen aipuak ugariak izan arren, historiografian ez da hainbeste ikertu izan. Adibidez, Esteban Garibaiek Deba ibaiaren ibilbidea deskribatzearekin batera aipatu zuen Altzola, 1571ean, Elgoibarri zegokion zatian zera adieraziz: \"media legua m\u00e1s abaxo est\u00e1 el lugar de Alzola, de donde se navega este r\u00edo hasta el mar con barcos peque\u00f1os, que llaman alas, que son largas y angostas al modo de las g\u00f3ndolas venecianas, en las quales baxan y suben muchas mercadur\u00edas\".\nBizkaiko Meatzaldetik zetozen itsasontziek, esate baterako, ibaian gora egiten zuten Iruroguen (\"Iruroin\") izeneko errenteriaraino, Debatik 3 bat kilometrotara. Puntu horretan ibaiaren sakonera txikiak garraio mota aldaketa eskatzen zuen, eta generoa (itsasuntzi bakoitzak 400 kintal garraiatzen zituen) ur ertzeko harritzan lagatzen zen, ibaian gora eramango zuten alak etorri arte (20 bat zmtako zingoa zutenak). Iruroguen ez zen Deba eta Altzola arteko errenteria bakarra, beste puntu batzuetan ere (\"Aun\u00e7uri\u00e7a, Recabarren, Astigarribia\") deskarga eta kontroleko gune gehiago baitzeuden.\nBurdinoletako arduradunen ohizko bilerak San Anton elizan egiten ziren.\nNegozioaren beste zati handi bat bale-koipeari zegokion. Altzolan biltegi asko zeuden, Andaluziatik ekarritako buztinezko tina handiekin. Tina hauek itsasotik ekarritako bale-koipea gordetzeko alokatzen ziren; hortik saldutako koipea zahagietara aldatzen zen, zamarietan Gasteiz eta Gaztela aldera eramateko. Esate baterako, 1546 urtean Andres de Alzolaren etxean (Olaetxeako biltegia, agian?) 63 tina zeuden, eta haien alokairua (bakoitzarengatik 5 erreal eta erdi urtean) bere diru iturri nagusia zen.\nXVI. mende amaieran, ibaiaren ezker aldean beste eliza bat eraiki zen, bertako semea zen frai Domingo Altzola apezpiku domingotarrak Guadalajaratik (Mexiko) bidalitako oinplano eta diruari esker.\nDemografia eta biztanleria.\n2007ko urtarrilaren 1eko erroldaren arabera, auzoak 193 biztanle ditu."}
{"id": "80082", "revid": "119347", "url": "https://eu.wikipedia.org/wiki?curid=80082", "title": "Arriaga (Elgoibar)", "text": "Arriaga edo San Antolin Elgoibarko ipar-mendebaldean dagoen auzoa da, Mendarorako bidean kokatutakoa.\nZabale-Torre XV. mendeko baserria da, herriko politenen artean dagoena."}
{"id": "80083", "revid": "58701", "url": "https://eu.wikipedia.org/wiki?curid=80083", "title": "Idotorbe-San Pedro", "text": "Idotorbe edo San Pedro Elgoibarko mendebaldean dagoen baserri-auzo ezaguna da. Pilotalekua, bolatokia, baseliza eta ondo hornitutako aisialdirako gunea da gaur egun, bai eta Arrate (Eibar) aldera, Kalamua (771 m) eta inguruko mendietara igotzeko abiapuntua ere. 33 baserrik osatzen dute auzunea.\nJaiak ekainaren 29an ospatzen dituzte.\nSan Pedro baseliza.\nElizak izena ematen dio auzoari. XV. mendekoa baino zaharragoa da. Dokumentatuta dagoenez, 1442ko abuztuaren 14an Mendaroko neskato batek amildegi batean Andre Mariaren irudia topatu zuen eta baseliza honetan gorde zuten.\nSantumotz.\n2007an Andres Egidazuk egindako egurrezko irudia ipini zuten monumentu moduko batean. Honek ordezkatu zuen Espainiako Gerra Zibilean kolpistek suntsitutako ondarea.\nHiru Iturri.\n1950eko hamarkadan eraikitako iturria da. Izenak dioen bezala, hiru txorrota ditu. Herriko mendi taldeko kide baten omenez egin zuten. Bidegurutze honetan, Deba eta Mutrikura alde batetik, Aiastiara (San Migel) bestetik, Arratera (Eibar) eta San Pedrora joateko aukera dago."}
{"id": "80084", "revid": "119347", "url": "https://eu.wikipedia.org/wiki?curid=80084", "title": "Urruzuno", "text": "Urruzuno Elgoibarko kanpoaldean dagoen baserri-auzoa da."}
{"id": "80085", "revid": "119347", "url": "https://eu.wikipedia.org/wiki?curid=80085", "title": "Sallobente-Ermuaran", "text": "Sallobente-Ermuaran Elgoibarko kanpoaldean dagoen baserri-auzo ezaguna da. Baseliza (Erdi Aroko margoekin), bolatokia, pilotalekua eta aisialdirako gunea daude bertan.\nArostegi jauregia dago halaber, gutxienez XV. mendekoa dena."}
{"id": "80086", "revid": "119347", "url": "https://eu.wikipedia.org/wiki?curid=80086", "title": "Azkue-San Roke", "text": "Azkue-San Roke Elgoibarren dagoen baserri-auzoa da. Bertan, Mintxeta futbol-zelaia eta baseliza daude. Halaber, ohiko abiapuntua da Karakate mendira (749 m) igotzekoa.\n2007ko urtarrilaren 1eko erroldaren arabera, auzoak 2.475 biztanle ditu."}
{"id": "80087", "revid": "336", "url": "https://eu.wikipedia.org/wiki?curid=80087", "title": "Roberto Fern\u00e1ndez Alvalleros", "text": "Roberto Fern\u00e1ndez Alvalleros (Chantada, Lugo, 1979ko urtarrilaren 25a) futbol atezaina da, 2008ko udan Osasunak fitxatu zuena.\nLuzera 1,81 eta pisua 76 kg., estatistika ofizialen arabera, izanik, Celta Bn hasi zen futbol profesionalean. Sporting de Gijonera joan zen, non 2005-06ko denboraldian Bigarren Mailan gol gutxien jaso zituen atezaina izan zen, maila horretako Zamora saria irabaziz. Halaber, 2007-08ko denboraldian Lehen Mailara sailkatu zen Sportingekin. Nolanahi ere, Osasunak hurrengo hiru urteetarako fitxatu zuen."}
{"id": "80088", "revid": "1150", "url": "https://eu.wikipedia.org/wiki?curid=80088", "title": "Espainiako futbol ligako Bigarren Maila", "text": ""}
{"id": "80089", "revid": "1150", "url": "https://eu.wikipedia.org/wiki?curid=80089", "title": "Espainiako futbol ligako Lehenengo Maila", "text": ""}
{"id": "80090", "revid": "512", "url": "https://eu.wikipedia.org/wiki?curid=80090", "title": "Kalamua", "text": "Kalamua edo Maaxa Elgoibar (Gipuzkoa) eta Etxebarria eta Markina (Bizkaia) artean kokatuta dagoen mendia da. Muina Etxebarriren lurretan dago. Geologikoki, Euskal Herriko arkuaren barne da.\nHistoria.\nDiruzulo eta Olaburuko dolmenek salatzen dute gutxienez brontze edo burdin arotik gizakia bertan ibili zela.\n1390ean eta 1942an, Akondiako larreetan Oinaztarren eta Ganboatarren arteko borrokaldiak gertatu ziren, banderizoen garaian.\nEspainiako Gerra Zibilean borroka latzak gertatu ziren mendi honen inguruan, 1936 eta 1937 arteko neguan hain zuzen ere. Intxorta mendietan gertatu legez, gudariak Maaxean eta faxistak Kalamuan hilabete batzuetan gotortu ziren, trintxerak, bunkerrak eta bestelako babeslekuak eraikiz.\nIbilbideak.\nHauek dira Kalamuara igotzeko abiapuntu nagusiak eta ibilbidearen denborak:"}
{"id": "80092", "revid": "98220", "url": "https://eu.wikipedia.org/wiki?curid=80092", "title": "Urko (mendia)", "text": "Urko Eibar (Gipuzkoa) eta Ermua eta Markina (Bizkaia) artean dagoen mendia da. Han du iturria izen bereko ibaiak."}
{"id": "80093", "revid": "1491", "url": "https://eu.wikipedia.org/wiki?curid=80093", "title": "Irukurutzeta", "text": "Irukurutzeta Gipuzkoako mendebaldean dagoen mendia da, Irukurutzetako mendilerroan. Elgoibar, Bergara eta Azkoitia artean kokatutakoa.\nBertatik hurbil Arribirilletako zutarria dago."}
{"id": "80095", "revid": "336", "url": "https://eu.wikipedia.org/wiki?curid=80095", "title": "Azkarateko mendatea", "text": "Azkarate Elgoibar eta Azkoitia herri gipuzkoarrak elkarrekin lotzen dituen mendatea da, GI-2634 errepidea bertatik igarotzen delarik."}
{"id": "80096", "revid": "499", "url": "https://eu.wikipedia.org/wiki?curid=80096", "title": "Frantziako Louis XIII.a", "text": ""}
{"id": "80097", "revid": "6327", "url": "https://eu.wikipedia.org/wiki?curid=80097", "title": "Frantziako Louis XIV.a", "text": ""}
{"id": "80098", "revid": "6327", "url": "https://eu.wikipedia.org/wiki?curid=80098", "title": "Frantziako Louis XVI.a", "text": ""}
{"id": "80099", "revid": "1150", "url": "https://eu.wikipedia.org/wiki?curid=80099", "title": "Xabier Margairaz", "text": ""}
{"id": "80100", "revid": "6327", "url": "https://eu.wikipedia.org/wiki?curid=80100", "title": "Frantziako Louis VI.a", "text": ""}
{"id": "80101", "revid": "201", "url": "https://eu.wikipedia.org/wiki?curid=80101", "title": "Frantziako Philippe II.a", "text": ""}
{"id": "80102", "revid": "59723", "url": "https://eu.wikipedia.org/wiki?curid=80102", "title": "A\u00f1arbeko urtegia", "text": "A\u00f1arbe Nafarroa eta Gipuzkoa arteko urtegia da, Aranoko lurraldeetan, Errenteria, Donostia eta Oiartzungo udalerriek kudeatzen duten arren. 1976an martxan jarri zuten.\n201 hektareako azalera du eta 43.500.000 m3-ko edukiera. 10,5 km luze da baina ibilbidea ia zirkularra denez eta sigi-saga doanez, azkenean hasierako puntutik bukaeraraino bi kilometro baino ez dago, lerro zuzen batean. Hormigoiko hesia A\u00f1arbe ibaian dago, Urumearekin batu baino 450 metro lehenago. 80 metroko altuera du eta oinarria 60 metro zabal da, Goialdea 225 metro luze da.\nUrumeako A\u00f1arbe ibai-adarra da. Iparraldeko basoak Gipuzkoan daude, naturgune babestu batean (Urdaburu mendia urtegiaren inguruan dago): hor, pagoa eta haritza zuhaitz nagusiak dira. Nafarroakoa den hegoaldeko basoa ez dago babestuta eta hor pinua nagusia da.\nHistoria.\n1964ko abuztuaren 18an Donostiako udalean Jos\u00e9 Zuazola eta Luis Garate bide-ingeniariek egindako aurreproiektua onartu zen. 1968ko ekainaren 26an A\u00f1arbeko Mankomunitatea eratu zen, zortzi udalerrirekin: Donostia, Hernani, Lezo, Oiartzun, Pasaia, Errenteria, Urnieta eta Usurbil. Donostiako Mankomunitatean duen partaidetza % 66koa da. 1976ko bukaeran martxan jarri zuten."}
{"id": "80103", "revid": "6327", "url": "https://eu.wikipedia.org/wiki?curid=80103", "title": "Roberto Fernandez Alvarellos", "text": ""}
{"id": "80104", "revid": "219", "url": "https://eu.wikipedia.org/wiki?curid=80104", "title": "A\u00f1arbe", "text": ""}
{"id": "80105", "revid": "1830", "url": "https://eu.wikipedia.org/wiki?curid=80105", "title": "Artikutzako urtegia", "text": "Artikutza edo Enobieta Nafarroan dagoen urtegi bat zen, izen bereko eremuan kokatutakoa. Nafarroan egon arren, Donostiako Udalaren jabetzakoa da. 1947tik 1953 arte eraiki zuten, 1.550.000 m3-ko edukierarekin, eta egun zaharkitua gelditu da, A\u00f1arbekoak ordezkatuta.\nErabili zen bitartean, Arranbide-Txoritokieta izeneko ubidea erabili zuten.\n2019an urtegia hustu egin zuten."}
{"id": "80108", "revid": "119347", "url": "https://eu.wikipedia.org/wiki?curid=80108", "title": "Paleozeno", "text": "Paleozenoa (greziarretik \"garai berrien hasiera\") Zenozoikoko lehenengo garaia da. Orain dela 65,5 \u00b1 0,3 Ma hasi eta orain dela 55,8 \u00b1 0,2 milioi urte bukatu zen.\nK-T mugaren gainean dagoen lehenengo garaia da eta Tertziarioaren hasiera suposatzen du. Paleozenoan hainbat animalien desagerpena eman zenez, nitxo ekologiko asko bete gabe geratu ziren.\nAzpibanaketak.\nNazioarteko Estratigrafia Batzordeak honako hiru estaiak onartzen ditu:\nPaleozenoa Euskal Herrian.\nPaleozenoaren estratotipo orokorra International Commission on Stratigraphyen arabera Zumaian dago, Euskal Herria. Gainera bai Selandiarra bai Thanetiarraren hasiera eta bukaera ere bertan definitu dira."}
{"id": "80110", "revid": "336", "url": "https://eu.wikipedia.org/wiki?curid=80110", "title": "Santi Ezquerro", "text": "Santiago Ezquerro Mar\u00edn, Ezquerro (Calahorra, Errioxa, 1976ko abenduaren 14a) futbol aurrelari profesional ohia da. Espainiako futbol ligako lehen mailan aritu zen Atletico Madrilen (1996-98), RCD Mallorcan (1998), Athleticen (1999-2005), Bartzelonan (2005-2008) eta Osasunan (2008-2009).\nKirol ibilbidea.\nOsasunaren harrobian hezia, Atletico Madril taldera egin zuen jauzi. Gero, bere kirol ibilbide profesionalaren zatirik handiena eman zuen. Maila ona erakutsita, Bartzelonak fitxatu zuen hiru urterako. Hala ere, lehenengo hamaikakoan ibiltzeko adina ez zuen eman, eta aulkiko jokalaria izan zen gehiagotan, lorpen handiak eskuratu bazituen ere. Hori zela eta, 2008ko uztailean Barcelonak libre utzi zuen, eta berriro Iru\u00f1era itzuli zen bi urterako."}
{"id": "80111", "revid": "6327", "url": "https://eu.wikipedia.org/wiki?curid=80111", "title": "Athletic Bilbao", "text": ""}
