{"id": "44500", "revid": "44278", "url": "https://eu.wikipedia.org/wiki?curid=44500", "title": "Koralezko uharri", "text": "Koralezko uharria ur azpian koralek eta kare-algek sortzen duten uharri mota da. Itsaso tropikaletako gune eufotikoan eratzen dira, olatu mugimendu lasaia dagoen tokian, nahiko ahula uharria ez puskatzeko baina nahiko indartsua ura mugitzeko elikagai eta oxigenoz hornitzeko.\nBiologia.\nKoralezko uharriak kaltzio karbonatozkoak dira, koralen eta kare-algen hondakinak. Horrela, koral berriak hildako koralen kanpo-hezurduran oinarritzen dira. Horrela, koral burua hazten doan heinean, polipo berria inguratzen duen kare-egitura uzten du. Olatuek, urratze-arrainek (adibidez loro-arrainek), itsas trikuek, belakiek eta beste organismo batzuek koralen hezurdura puskatzen dute, zati txikiek uharriaren tarteak betez. Kare-algek ere (gehien bat zooxantelatuek) uharriaren egitura indartzen dute, batez ere olatuen indarra handiena den lekuetan.\nDenborarekin, polipoak hil egiten dira, baina kaltziozko egiturak mantendu egiten dira eta beste koral polipo batzuek har ditzakete, belaunaldiz belaunaldi kaltziozko egiturak sortzen jarraituko dutenak.\nMilioika urtetan zehar, kaltziozko egitura handiak eratzen dira, koralezko uharriak bezala ezagutzen direnak. Batzuetan, uharriak, hain handiak dira ze ur azaleraino hel daitezke. Honela, korala, gero hondoratzen den sumendi uharte baten inguruan hazten denean, eraztun forma hartzen duen koral egitura bat sortzen da, erdian aintzira bat duelarik. Egitura honi atoloi deritzo.\nKoral espezie batzuk honako hauek dira:\nMunduko ornodunen 48.000 espezie ezagunen artean, 24.600 inguru arrainak dira. Nahiz eta koralezko uharriak itsasoko azaleraren %1a baino ez izan, itsas arrainen erdia gutxi gorabehera bertan bizi dira. Bertan, harraparien aurkako babesa eta janaria aurkitzen dute.\nKokapena munduan zehar.\nKoralezko uharriek 284.300 km\u00b2 inguru hartzen dute mundu osoan. Gehienak (%91,9) Indiako ozeanoan eta Ozeano Barean daude, Itsaso Gorria eta Asia hego-ekialdea barne. Ozeano Barean, Australia barne, %40,8a du. Atlantikoan eta Karibe itsasoan munduko koralezko uharrien %7,6a bakarrik dago.\nAmeriketako eta Afrikako itsas ertzean ez dago ia koralezko uharririk, itsas-laster indartsuek higadura handitu eta tenperatura txikitzen baitute. Hego Amerikako ipar-ekialdean eta Bangladeshko kostan ere ez dago koralezko uharririk, Amazonas eta Ganges ibaiak itsasoratzean ur geza kopuru handian kanporatzen baitute.\nHauek dira koralezko uharri gune ezagunenak:\nKoralezko uharri motak.\nKoralezko uharriak hainbat itxura izan dezakete:"}
{"id": "44501", "revid": "349825", "url": "https://eu.wikipedia.org/wiki?curid=44501", "title": "Enrike Amonarriz", "text": ""}
{"id": "44502", "revid": "1491", "url": "https://eu.wikipedia.org/wiki?curid=44502", "title": "Kike Amonarriz", "text": "Endrike \"Kike\" Amonarriz Gorria (Tolosa, Gipuzkoa, 1961eko irailaren 30a) Euskal Filologian lizentziatutako soziolinguista, umorista eta telebista-aurkezlea da. 2019ko irailean Euskaltzaleen Topaguneko lehendakari izendatu zuten. Gainera, Tolosako udaleko euskarako teknikaria eta SIADECO elkarteko soziolinguista izan da.\nArgian.\n\"Zeruko Argia\" aldizkarian hasi zen umorezko artikuluak idazten. Horrez gain, txiste liburu eta kaseteak egin ditu Joxerra Galarraga eta Guillermo Segurolarekin. Gainera, \"Argiak\" argitaratutako \"Txorakikeriak\" izeneko liburuak idatzi ditu. Inguma datu basean, Amonarrizek idatzitako 45 lan baino gehiago azaltzen dira, gehienak soziolinguistikari buruzko hitzaldiak eta artikuluak. Adibidez: \"XXI. mendeko euskaldunak: \"Nola aldatu(ko) diren gauzak, kamarada!\"\" (2009), \"Gazte hizkerak - hizkera gazteak\" (2008), \"2006ko hizkuntzen kale-erabileraren neurketa: aurreikuspenak eta emaitzak\" (2007), \"Euskal Herriko hizkuntz normalizazioaren zenbait alderdi\" (1984).\nEuskal Telebistan.\nHalaber, Euskal Telebistan lan egiten du eta hainbat saiotan parte hartu du aktore, gidoilari edota aurkezle lanetan: \"Hitz eta Pitz, Funtzioa, Hau da A.U., Beni ta Marini, Balinda, Bai zera, Txiskola\" eta \"Sikofonia\". Gainera, \"Barrebusa\" telebista saioa zuzendu du.\n2006ko urtarriletik 2013ra bitartean, ETB 1eko \"Mihiluze\" telebista saio arrakastatsua aurkeztu zuen Ilaski Serranorekin, ziur aski bere jardunik ezagunena hedabide honetan.\n2013-2015 urteen artean, ETB 1eko \"Tribuaren Berbak\" saioa aurkezten zuen, euskararen inguruko dibulgazio saioa.\n2015-2017 urteen artean, ETB 1eko \"Burubero\" lehiaketa aurkeztu zuen.\nTopagunean.\n2019ko irailean, Kike Amonarrizek hartu zuen Elena Lakaren lekukoa eta Topagunearen lehendakaritza hartu zuen., Andoaingo Martin Ugalde Kultur Parkean. Tolosako Galtzaundi Euskara Elkartearen kidea da Amonarriz, eta kargu hau hartuta Euskal Herriko elkarte guztien koordinatzaile lanetan dabil orain.\nUrte hartan bertan \"Euskararen bidegurutzetik\" (Elkar) liburua idatzi zuen, bere esperientziatik egindako lan sendoa.\nEuskaltzaina.\n2021ean euskaltzain urgazle izendatu zuen Euskaltzaindiak.\nBeste arlo batzuetan.\n2003ko foru hauteskundeetan Aralar alderdiaren Tolosaldeko zerrenda itxi zuen, independente gisa.\nGure Esku ekimenaren bultzatzailea ere bada."}
{"id": "44503", "revid": "9415868", "url": "https://eu.wikipedia.org/wiki?curid=44503", "title": "Ilaski Serrano", "text": "Ilaski Serrano Urkidi (Bermeo, Bizkaia, 1976ko martxoaren 9a) kazetaria, esataria eta telebistako aurkezlea da. Kazetaritzan eta Antropologian lizentziatua da. 1997an, Euskadi Gaztea irratian hasi zen lanean eta 2007ra arte bertako esataria izan zen, besteak beste, \"Top Gaztea\" eta \"Argi ibili\" saioetan. 2000tik aurrera, irratiko lana telebistarekin uztartu zuen, haurrentzako programak (\"Betizu\", \"Betimu\", \"Betizu Arena\" eta \"Betishow\") zein entretenimendu saioak (\"KTM\u01c3\" eta \"Kuxkuxeroak\") aurkeztuz. 2006 eta 2013 bitartean \"Mihiluze\" lehiaketa aurkeztu zuen ETB 1en, haren lanik ezagunena. Horren ondoren, albiste-zerbitzuekin lotutako saioetan lan egitera igaro zen, tartean \"Airean\" (2013-2014), \"Azpimarra\" (2015-2016) eta \"Ahoz aho\" (2016-2022). 2020an, \"Berben lapikoa\" elkarrizketa saioa aurkeztu zuen. Aktualitate saioetan egindako lanaz gain, askotariko kultura saioak (\"Oholtzan\", bertsolaritza txapelketak, jaiak, \"Korrika\"...) aurkeztu ditu Euskal Telebistan, eta bertako aurpegi ezagunenetako bat da.\nBiografia.\nHastapenak.\nKazetaritza ikasten hasi zen Euskal Herriko Unibertsitatean, eta bere lehen lanak unibertsitateko \"Argi eta garbi\" aldizkarian egin zituen. Era berean, Bermeoko zenbait gaztek sortutako \"Gazte press\" aldizkarian ere aritu zen. Ikasketak burutzen ari zela hainbat hedabidetan praktikak egiteko eskaera egin zuen, eta Euskadi Irratian hasi zen bekadun.\n1997an, 21 urterekin eta karrera amaitu gabe zuela, Euskadi Gaztea irrati-katean hasi zen lanean esatari bezala, udan praktikak egin ondoren. Bere lehen lanen artean asteburuetako \"Argi ibili\" saioa egon zen. 1999an lizentziatu zen.\nTelebistara saltoa.\nIrratian esatari lanak egiten zituela ETB 1eko \"KTM\u01c3\" (KaTe Mundiala\u01c3) gazteentzako magazin saiora gonbidatu zuten, aurkezle proba egiteko. 2000ko urtarrilean hasi zen aurkezle lanetan, Nerea Garmendia ordezkatuz. Saio hori amaitu ondoren ETB 1eko haur programazioaren aurkezlea izatera igaro zen, \"Betizu\" saioan.\nHasieran \"Betizu\" saioko behiei ahotsa jartzeko eskatu zioten, eta ondoren aurkezle lanetan aritzeko eskaintza egin zioten. Horrekin lotuta beste hainbat programa aurkeztu zituen\u02d0 \"Betimu\" karaoke lehiaketa bi urtez, \"Gain-Gaina\" eta \"Betizu Arena\" eskolen arteko lehiaketa. 2001-2002 denboraldian \"Betishow\" gala aurkeztu zuen, artista gazteak bultzatzea helburu zuen saioa. Saio horietan herriz herri ibili zen Euskal Herrian zehar, eta aurpegi ezaguna bilakatu zen. Halaber saioek audientzia-datu arrakastatsuak lortu zituzten, esaterako \"Betimu\" lehiaketa %47,8ko kuota izatera iritsi zen.\nHaurren saioetan egindako lanagatik \"Festaro\" programan (2001) eta urte amaierako \"Kaixo 2002\" saio berezian agertu zen. 2002an Euskal Telebistak antolatutako lehen Betizu Jaiaren aurkezlea izan zen, Iban Garate \"Betizu\" saioetako lankidearekin batera. 2003an \"Kuxkuxeroak\" umore saioan hasi zen lanean, eta 2005era arte iraun zuen bertan. Entretenimendu saio horiek aurkezten zituen bitartean irratiko lanarekin jarraitu zuen, eta Antropologia ikasketak hasi zituen.\n\"Mihiluze\" aroa (2006-2013).\n2005ean irratitik ezagutzen zuen Kike Amonarrizek saio berri bat aurkezteko proposamena egin zion. 2006ko otsailaren 2an estreinatu zen \"Mihiluze\", euskararekin jolastea ardatz zuen lehiaketa. Serrano eta Amonarriz elkarrekin aritu ziren aurkezle lanetan. Lehen denboraldian astean behin baino ez zen emititu, baina saioaren arrakasta ikusita astean zehar eguneroko saio bilakatu zen. 8 denboraldi emititu ziren guztira, eta haurrentzako saioak, asteburuetako \"Mihiluze traka\" zein famatuak gonbidatu zituzten saioak ere egin zituzten.\n\"Mihiluze\" 2013ko maiatzaren 15ean amaitu zen, 1.117 saioren ondoren. Saioa ETBren programa arrakastatsuenetakoa izan zen, eta bi aurkezleen arteko kimika zein euskararen alde egindako lanagatik oso kritika positiboak jaso zituen. 2008an Argia Saria irabazi zuen. 2011n Mihiluzeko lantaldeak 17. Korrikako lekukoa eraman zuen azken kilometroan, eta Ilaski Serranok Kike Amonarrizekin batera irakurri zuen biek idatzitako mezua.\nMihiluzeko lana irratiarekin uztartu zuen 2007ra arte. Irratia utzi ondoren Antropologian lizentziatu zen. 2011n Euskadi Irratira itzuli zen; \"Oilategia\" umore saioa aurkeztu zuen Mikel Pagadizabal eta Jon Iraolarekin batera, Anjel Alkainen lekua hartuz. \"Oilategia\" 2013an amaitu zen.\n2006 eta 2013 bitartean Ilaski Serrano ETBko aurpegi ezagunenetako bat bilakatu zen. Bi aldiz aurkeztu zuen \"Euskal Kantuen Gaua\", 2009an eta 2013an. ETBko hainbat saiotan cameoak egin zituen, besteak beste \"Martin\" (2013), \"Mi querido Klikowsky\" (2007) eta \"Goenkale\" (2013) telesailetan. 2012ko udan Bilboko Aste Nagusiaren harira egindako programazio berezia aurkeztu zuen, eta ordutik Euskal Herriko hiriburuetako jaietako zenbait saio aurkeztu ditu. 2008an Hegaluze Saria irabazi zuen.\nETBko kultura programazioaren aurpegia (2013-egun).\n2013-2014 denboraldian Jaime Otamendik gidatutako \"Airean\" magazinean aritu zen. Kaleko erreportari lanak egin zituen, bideoak grabatu eta ondoren platoan aurkeztu ohi zituen. Aktualitate gaiak jorratu arren kulturaren jarraipenak tarte nabarmena zuen. Bestalde, 2013ko Bertsolari Txapelketa Nagusiaren finalaren jarraipena egiteaz arduratu zen ETB 1en. 2014ko udan Bilboko, Iru\u00f1eko, Gasteizko eta Baionako jaietako programazioa aurkeztu zuen.\n2015ean \"Oholtzan\" saioa aurkezten hasi zen, asteburuetan Euskal Herrian zeharreko kanta, dantza zein musika emanaldien jarraipena egiten duena. Era berean hiriburuetako jaietako saioen ohiko aurkezlea bilakatu da, eta Bertsolari Txapelketa Nagusiaren zein Bizkaiko, Gipuzkoako eta Nafarroako txapelketen finaletarako ETB 1eko saioetan aurkezle lanak egin ohi ditu bertsolaritzako adituekin. Korrikaren hasiera zein amaieraren jarraipena egiten duten saioak ere gidatu ditu, eta 21. Korrikan (2019) 11 egunetako programazio berezia aurkeztu zuen.\n2015ean Maddalen Iriartek \"Azpimarra\" saioan lan egiteko eskaintza egin zion. Iriarte aktualitate politikoaz arduratzen zen bitartean Serranok kultura gaiak jorratzen zituen, eta idazle, musikari, antzezle edo bestelako sortzaileei elkarrizketak egin ohi zizkien platoan. \"Azpimarra\" 2016an amaitu zen, baina 2016-2017 denboralditik aurrera lan bera egiten jarraitu du Amaia Cayerorekin batera gidatzen duen \"Ahoz aho\" saioan.\n2020an, koronabirusaren pandemiaren ondorioz, \"Ahoz aho\" saioa eten egin zen. 2020ko maiatza eta ekaina bitartean \"Kulturunea\" saioan, Vital Fundazioa eta EITBk antolatua, eitb.eus bidez emititutako kontzertuen aurkezpenak egin zituen. Kontzertu horiek ETB 1en emititu ziren 2020ko udan zehar. 2020ko maiatzaren 18an \"Berben lapikoa\" elkarrizketa saioa estreinatu zuen ETB 1en. 30 emisioren ondoren, saioa ekainaren 26an amaitu zen. 2020ko udan hiriburuetako jaiak gogoratzeko saio bereziak aurkeztu zituen.\n2020ko iraila eta urria bitartean zuzeneko konexioak egin zituen kaleko erreportari lanean, \"Gaur egun\" eta \"Teleberri\" albistegientzat, batez ere kulturari buruzko albisteen berri emanez. 2020-2021 denboraldian, 2020ko urritik aurrera, \"Ahoz aho\" eta \"Oholtzan\" saioetan aurkezle lanak egiten jarraitun zuen. 2021eko maiatzean, \"Ahoz aho\" saioaren denboraldia amaitu ondoren, \"Eztabaidan\" iluntzeko aktualitate saioan aurkezle lanak egin zituen Klaudio Landa ordezkatuz. 2021-2022 denboraldiaren ondoren \"Ahoz aho\" saioaren amaiera iragarri zuen. \n2022an, EITBren zuzendaritzak Mihiluze saioaren itzulera iragarri zuen, saioa amaitu eta bederatzi urteren ondoren. Serranok saioaren aro berrian aurkezle lanak egiten jarraituko du irailetik aurrera, Antton Telleriarekin batera. Horretaz gain, \"Artefaktua\" literatura saioaren aurkezlea ere bada 2022ko irailetik aurrera, saioaren 6. denboraldian.\nSariak eta aitortzak.\n2008ko maiatzean Bermeoko Arrain Azokako hasierako ekitaldian 2008. urteko Hegaluze Saria eman zioten, Bermeo ezagutzera emateagatik edo urteko bermeotarra izateagatik."}
{"id": "44504", "revid": "201", "url": "https://eu.wikipedia.org/wiki?curid=44504", "title": "Koral uharri", "text": ""}
{"id": "44505", "revid": "201", "url": "https://eu.wikipedia.org/wiki?curid=44505", "title": "Koral arrezife", "text": ""}
{"id": "44506", "revid": "201", "url": "https://eu.wikipedia.org/wiki?curid=44506", "title": "Koralezko arrezife", "text": ""}
{"id": "44507", "revid": "201", "url": "https://eu.wikipedia.org/wiki?curid=44507", "title": "Denoueix", "text": ""}
{"id": "44508", "revid": "59723", "url": "https://eu.wikipedia.org/wiki?curid=44508", "title": "Herritarren Mugimenduaren Aldeko Batasuna", "text": "Herritarren Mugimenduaren Aldeko Batasuna ( edo \"UMP\") Frantziako alderdi politiko eskuindarra izan zen; gaur egun, \"Les R\u00e9publicains\" izena hartu zuen\".\" Hasieran, \"Union pour la Majorit\u00e9 Pr\u00e9sidentielle\" (\"Lehendakaritzarako Gehiengoaren aldeko Mugimendua\") izenarekin jaio zen, orduko Jacques Chirac presidenteari babesa emateko 2002ko hauteskundeei begira.\nEuropako Alderdi Popularraren kide zen eta Nazioarteko Batasun Demokratako kide, munduko alderdi kontserbadoreen eztabaidagunea. Gaullismoaren ondorengo zuzena zen: alde horretatik, presidentzialista eta nazionalista."}
{"id": "44509", "revid": "6950", "url": "https://eu.wikipedia.org/wiki?curid=44509", "title": "W. H. Auden", "text": "Wystan Hugh Auden (York, 1907ko otsailaren 21a \u2013 Viena, 1973ko irailaren 29a) edo W. H. Auden poeta ingelesa izan zen. XX. mendeko poetarik handienetarikotzat hartzen dute kritikari gehienek. Jaiotzez britainiarra, Estatu Batuetan literatura irakasle egon eta 1946an amerikar hiritartasuna hartu zuen. Espainiako Gerra Zibilean esku hartu zuen Errepublikaren alde. 1938an Thomas Mannen alaba Erikarekin ezkondu zen. Oxfordeko Unibertsitatean poesia irakaslea izan zen (1956).\nT. S. Elioten ondorengoa izan zen ingelesezko poesian, Eliot W. B. Yeatsena izan zen bezala. Lehen liburua, \"Poems\", argitaratu orduko (1928) egin zen famatua, egileak hogeita bat urte eskas zituenean. Poeta gisa ez ezik, izen handia izan zuen ezkerreko intelektual moduan ere, 1930-1940 urteetan, bereziki Depresio Handiaren urteetan. Auden poeta erlijiosoa da eta aldi berean irri-eragilea, hitzaren birtuosoa baina beti didaktikoa, satirikoa da eta guztiz lirikoa, sailkatzen zaila, beraz. Kierkegaarden eragina erakusten du lau poema luzeetan: \"New Year Letter\" edo \"The Double Man\" (1941), \"For the Time Being\" (1944), \"The Age of Anxiety\" (1947), \"Nones\" (1951). Geroko lanetan, \"The Shield of Achilles\" (1955) eta \"Homage to Clio\" (1960) hitz jokoetan aberats ageri dira. Christopher Isherwoodekin batera hiru antzerki lan egin zituen: \"The Dog Beneath the Skin\" (1935), \"The Ascent of F6\" (1936) eta \"On the Frontier\" (1938). Kritika eta saioaren alorra ere landu zuen: \"The Dyer\u2019s Hand\" (1963).\nBiografia.\nHaurtzaroa eta ikasketak.\n1907an York hirian sortu zen. Audenen aita sendagilea zen, zientziazalea oso, eta ama erizaina. Giro horretan, literaturari baino askoz garrantzi handiagoa ematen zitzaion zientziari. Fede anglikano sendoko familia zen, eta Islandian zituen nonbait sustraiak, Auden abizena islandiar sagetan ageri baita; aita bezala, semea ere liluratua egon zen beti islandiar herriarekin. Bere klase bereko haurrek ohi zuten hezkuntza izan zuen, eta biologian espezializatu zen. Baina 1922an poeta bokazioa deskubritu zuen, eta bi urteren buruan argitaratu zuen lehen poema.\n1925ean Oxfordeko Unibertsitatera joan zen ikastera, eta fama handia lortu zuen han poeta eta jakintsu gisa. \"Auden taldea\" aipatzen bada ere, politika iraultzailea egiten zuena, talde hori gehiago izan zen kazetarien asmakizuna benetako talde politiko eragilea baino. Nolanahi dela ere, Auden poetak baino askoz interes gutxiago du Auden marxistak; izan ere, beti nahi izan zituen Audenek bere garaiko gaitzak ezagutu, azken finean, gizadiaren gaitzen agerpen konkretuak baino ez direnak. Modu berean esan daiteke nahi horri berorri erantzuten diola \"Auden kristauak\" ere.\n1928an Oxforden graduatu ondoren, urtebete eman zuen Berlinen, eta ez, ohi zen bezala, Parisen. Han ezagutu eta maitatu zituen alemaniar hizkuntza, kabareteko kantak eta antzerki lanak, Bertolt Brechtenak bereziki. Ondoko bost urteetan eskola maisua izan zen Eskozian eta Ingalaterran.\nAudenen heldutasuna: poesia lana.\nHil aurretik bere poesia lanaren behin betiko edizioa prestatu zuen Audenek, poemez eta bertsozko eta hitz lauzko obra dramatiko txikiez osatua. Bost urte geroago argitaratu zen, \"Collected Poems\" (1976, \u00abPoema hautatuak\u00bb) izenburupean. Liburu hau da Audenen literatura testamentua, eta lau partetan banatu zuen, bere poesia emaitzaren aldiei dagozkienak.\nLehen aldia 1927-1932 urte bitartekoa da. Lehen aldi honetako poesian badira poema asko bakardadearen obsesioa adierazten dutenak. Lehen liburua, \"Poems\" (\u00abPoemak\u00bb) edizio pribatuan argitaratu zen aurrenekoz 1928an, eta 1930ean kaleratu zenean -hogeita hiru urte zituen egileak- berehalako arrakasta izan zuen. Poemekin batera beste obra bat ere argitaratu zuen, \"Paid on Both Sides\" txarada (\u00abBi aldeetan ordaindua\u00bb), guztiz adierazgarria Audenen obran, material guztiz desberdinak baliatuz osatua baita, halako amalgama bitxi batean: Islandiako sagak, ingelesezko poesia zaharra, eskolako istorioak, Karl Marx, Sigmund Freud eta beste psikologo batzuk, eskola umeen umorea.\n\"Poemak\" liburuarekin, segituan konturatu ziren irakurleak ahots berria zela hura, indar ezohikoaz mintzatzen zena. Poemak ez dira beti maila berekoak eta sarritan ilunak dira, elkarren kontrako asmoak bateratzen baitituzte: alde batetik, fantasiarako, mitoen mundurako eta inkontzienterako bulkada subjektiboa eta, bestetik, gizartearen gaitzaren eta gizartea osatzen dute gizabanakoen akats psikologiko eta moralen diagnosia egiteko bulkada objektiboa. Poesia haren ondorio sozial eta politikoak azpimarratu ziren gehienbat liburua kaleratu zenean, baina garrantzitsuagoa dute alderdi psikologikoa. Poema hauetan heriotza da beti garaile. Hilen mamuak betetzen dituzte liburuko orriak; gure orainaldian sartzen dira, eta ez bizitzera bultzatzen gaituzte. Azken finean, terapia baten moduan dago ikusia hemen poesia, nolabait ere psikoanalisiaren antzeko betekizuna baitu. Ikusmolde hori funtsezkoa du Audenen obra guztiak.\nBigarren aldia, 1933-1938 urteei dagokiena, Auden ezkerraren heroi bihurtu zenekoa da. Gizarte kapitalistaren gaitzen analisia egiten jarraitu zuen baina, era berean, arduratu zen totalitarismoaren hazkundeaz. \"On This Island\" liburuan (1937, \u00abUharte honetan\u00bb; Britainia Handian, \"Look, Stranger.!\" 1936), ulergarriagoa egin zen Audenen bertsogintza, irakurleria zabalarentzat errazagoa.\nLondresen antzezlan esperimentalak eta ez komertzialak eszenaratzen zituen \"Group Theatre\" taldearentzat, idatzi zituen, aurrena \"The Dance of Death\" (propagandazko komedia musikala), eta ondoren beste hiru drama, txikitatik adiskide zuen Christopher Isherwoodekin lankidetzan: \"The Dog Beneath the Skin\" (1935, \u00abAzalaren azpiko zakurra\u00bb), \"The Ascent of F6\" (1936, \u00abF6-ren igoera\u00bb) eta \"On the Frontier\" (1938). Dokumentaletarako komentarioak ere idatzi zituen, horien artean genero horretan klasiko bat dena, \"NightMail\" (1936, \u00abGaueko posta\u00bb); saiakera eta liburu kritika ugari, eta erreportajeak: Islandiara egindako bidaia bati buruzkoa, \"Letters from Iceland\" (1937, \u00abGutunak Islandiatik\u00bb), eta Txinara Isherwoodekin egin zuen beste bidaia bati buruzkoa, \"Journey to a War\" (1939, Gerrara bidaldia) lanaren oinarri izango zena.\n1937an bidaldi labur bat egin zuen, Errepublikaren laguntzaile, gerra zibilean zegoen Espainiara. \"Spain\" poema izan zen haren emaitza, urteak igarotzean ukatu egingo zuena; izan ere, bisitaldi hartan, Audenek geroago adierazi zuenez, hasi omen zen ezkerrarekin desilusionatzen eta jarri omen zen kristautasunera itzultzeko bidean. 1936an, Thomas Mann alemaniar nobelagilearen alaba Erika Mannekin ezkondu zen, emazteari britainiar pasaportea ematearren. Auden eta Isherwood Txinara joan zirenean, Estatu Batuak bi bider gurutzatu zituzten, eta itzuli zirenean hantxe geratzeko asmoa hartu zuten. 1939ko urtarrilean joan ziren Ameriketara bizitzera.\nHirugarren aldiko urteetan (1939-1946), Estatu Batuetako hiritar egin zen Auden, eta asko aldatu zen, bai erlijio auzian, bai auzi intelektualetan. \"Another Time\" liburuan daude (1940, \u00abBeste batean\u00bb) Audenen kanta eta poema biribilenetako batzuk. \"The Double Man\" (1941, \u00abGizon bikoitza\u00bb) lanak bere erlijio ikusmoldea agertzen du, kristautasunetik hurbilekoa. 1940tik aurrerako Audenen lan guztian funtsezkoak diren sineste eta jarrerak hiru poema luzetan daude definituak: erlijiosoa, \"For the Time Being\" Eguberrietako oratorioan (1944, \u00abOraingoz\u00bb); estetikoa, liburuki bereko \"Sea and the Mirror\" (\u00abItsasoa eta ispilua\u00bb) Shakespeareren \"The Tempest\" antzezlanaren komentario ia dramatikoan; eta sozio-psikologikoa, \"The Age of Anxiety\" (1947, \u00abLarritasunaren garaia\u00bb), 1948ko Pulitzer saria irabazi zuen \"egloga barrokoan\". Orduz gero, ez zuen poema luze gehiagorik idatzi.\nAzken urteak.\nAudenen poemagintzaren laugarren aldia 1948. urtean hasten da, poeta negualdia New Yorken eta udako hilabeteak Europan igarotzen hasi zenean. 1948-1957 urteetan Italiako Ischia uhartera joan zen; azken urte horretan landetxe bat erosi zuen Kirchstettenen, Austrian, eta orduz geroztik hantxe emango zituen udak. Garai hartako obretan -\"The Shield of Achilles\" (1955, \u00abAkilesen ezkutua\u00bb), \"Homage to Clio\" (1960, \u00abKliori omenaldia\u00bb), \"About the House\" (1965, \u00abEtxearen inguruan\u00bb), eta \"City without Walls\" (1969, \u00abHormarik gabeko hiria\u00bb)-, kanpoko eredu baten arabera antolaturiko poemak ageri dira: ordu kanonikoak, paisaje motak, etxe bateko gelak.\nChester Kallman Estatu Batuetako poetarekin -adiskide mina zuen, eta hogei urte baino gehiagoz bizi izan ziren elkarrekin-, opera libretoaren antzea berriztatu zuen. Libreto ezagunenak dira \"The Rakes Progress\" (1951) Igor Stravinskirentzat egina, \"Elegy for Young Lovers\" (1961, \u00abMaitalegazteen elegia\u00bb) eta \"The Bassarids\" (1966) Hans Werner Henzerentzat, eta \"Love s Labours Lost\", Nicolas Nabokoventzat. 1962an kritika liburu bat argitaratu zuen, \"The Dyers Hand\" (\u00abTindatzailearen eskua\u00bb) eta gai orokorrei buruzko liburu bat 1970ean, \"A Certain World\" (\u00abHalako mundu bat\u00bb).\nAzken urteotan denbora asko eman zuen besteren liburuak argitaratzen eta itzultzen. Aipagarria da \"The Collected Poems of John Perse\" (1972, \u00abJohn Perseren poema hautatuak\u00bb). 1972an neguko egoitza New Yorketik Oxfordera aldatu zuen, hango \"Christ Church College\"-ko ohorezko irakasle baitzen. Urte haietan garrantzi handiko sariak jaso zituen: \"Bollingen saria\" (1953), \"National Book Award\" saria (1956), eta Oxfordeko poesiako katedra (1956-1961).\nVienan hil zen 1973. urtean."}
{"id": "44510", "revid": "96586", "url": "https://eu.wikipedia.org/wiki?curid=44510", "title": "Ama Hizkuntzaren Nazioarteko Eguna", "text": "Ama Hizkuntzaren Nazioarteko Eguna (ingelesez, \"International Mother Language Day\") otsailaren 21ean ospatzen da kultura aniztasuna eta eleaniztasuna sustatzeko asmoz. Bangladesheko gobernuak proposatu zion egun hau ospatzea UNESCOri, eta erakunde honek bere adostasuna adierazi zuen 1999ko otsailaren 17an; ondoren, Nazio Batuen Batzar Nagusiak onartu zuen 2007ko ekainaren 8ko 61/266 ebazpenaren bidez. Ebazpen horretan, munduko herriek erabiltzen dituzten hizkuntza guztien zaintza eta babesa sustatzeko eskatzen die Estatu kideei eta Idazkaritzari. \nOspakizun honen oinarrian, bengaleraren aldeko Mugimenduari egiten zaion aitortza dago; izan ere, Bangladeshen bengaleraren aldeko Mugimenduaren Eguna ospatzen zuten 1952tik; urte hartan, Bangladesh Pakistan estatuaren barruan zegoelarik, bengalera-hiztun mordoa bildu zen Dhaka hirian beren hizkuntza-eskubideen alde manifestatzeko, eta pakistandar polizia tiroka hasi zen jendearen kontra.\nHistoria.\n1947an Pakistan sortu zenean, geografikoki bananduta zeuden bi zati zituen: Ekialdeko Pakistan (gaur egun Bangladesh izenarekin ezagutzen dena) eta Mendebaldeko Pakistan (gaur egungo Pakistan). Bi aldeak oso desberdinak ziren kultura eta hizkuntza aldetik; gainera, bi zatiak geografikoki bananduta zeuden, India baitzegoen bien artean.\n1948an, Pakistango gobernuak urdua Pakistango hizkuntza nazional bakarra zela adierazi zuen, nahiz eta ekialdeko lurraldeko biztanle gehienek bengaleraz hitz egiten zuten. Ekialdeko Pakistango biztanleek protesta egin zuten, bengalera ere hizkuntza nazional izatea nahi zutelako. Eskabide hori Ekialdeko Pakistango Dhirendranath Datta izeneko abokatu eta ekintzaile politiko batek aurkeztu zuen lehen aldiz, 1948ko otsailaren 23an, Pakistango Batzar Konstituziogilean.\nProtestarekin amaitzeko, Pakistango gobernuak manifestazio publikoak debekatu zituen. Dhakako Unibertsitateko ikasleek, jende ugariren laguntzarekin, elkarretaratze masiboak antolatu zituzten. 1952ko otsailaren 21ean, poliziak tiro egin zuen manifestarien aurka, bost lagun hil eta ehunka zauritu zituen. \nGeroztik, bangladeshtarrek Ama Hizkuntzaren Nazioarteko Eguna ospatzen dute, egun beltz hura gogoratzeko eta beren ama hizkuntzaren aldeko martirien omenez eraikitako monumentua bisitatzeko. Ama Hizkuntzaren aldeko Eguna festa nazionala da Bangladeshen. \nUNESCOri Ama Hizkuntzaren Aldeko Nazioarteko Eguna ospatzeko proposamena Kanadan bizi ziren bangladeshtar batzuek iradoki zuten, Kofi Annan NBEko Idazkari Nagusiari 1998ko urtarrilaren 9an idatzitako gutun baten bidez. Rafiqul Islam eta Abdus Salam izeneko bangladeshtar hauek munduko hizkuntza guztiak salbatzeko pauso bat emateko eskatzen zioten Annani, eta Ama Hizkuntzaren Nazioarteko Eguna otsailaren 21ean ospatzea proposatu zioten, 1952an Dhakan gertatutako sarraskia gogoratzeko.\nProposamen hori bera Bangladeshko Parlamentuan aurkeztu zen eta Bangladesheko Gobernuak proposamen formal bat aurkeztu zion UNESCOri. Erakunde honek 1999ko azaroaren 17an, bere 30. batzar orokorrean, aho batez erabaki zuen \"otsailaren 21a Ama Hizkuntzaren Nazioarteko Eguna izatea mundu osoan, \"1952an egun horretan bertan beren bizitzak sakrifikatu zituzten martiriak gogoratzeko\".\nHurrengo urtean ospatu zen lehen aldiz, 2000. urtean alegia; NBEren ekitaldi ofizialean, Kofi Annan NBEko idazkari nagusiak herrialde guztietan hizkuntzen balio garrantzitsuari buruzko kontzientzia pizteko deia egin zuen, hizkuntza-aniztasuna gordetzearen garrantzia berretsiz, eta ahalegin handiagoak eskatuz munduko hizkuntza guztiak gizateria osoaren ondare komuntzat hartu eta babesteko."}
{"id": "44511", "revid": "58701", "url": "https://eu.wikipedia.org/wiki?curid=44511", "title": "Saseta Batailoia", "text": "53. Saseta Batailoia Candido Saseta komandantea gogoratzeko eta omentzeko sortu zen Euzko Gudarosteko batailoia zen, lau konpainiaz osatua: Beti Aurrera, Aitzol, San Martzial eta Zarraibeiti.\nBatailoi honetako Beti Aurrera Saildiaren ikurrina, 1944ko urtean alemaniarren kontra Akitanian borrokatu zuen Gernika Batailoia ren ikurrina izan zen.\nMartin Saseta, Candidoren anaia, kapitain zuen Beti Aurrera konpainiaren ikurri\u00f1a izan zen Frantzian Bigarren Mundu Gerran EAE-ANVko kidea zen Kepa Ordoki irundarraren aginduetara gerra egin zuen Gernika Batailoiaren ikurrina. Ikurrin horrekin egin zuen desfilea Parisen, 1945ean, Gernika batailoiak. Gernikako Juntetxean dago jasorik ikurrin hori 1983ko apirilaren 27az geroztik."}
{"id": "44513", "revid": "688", "url": "https://eu.wikipedia.org/wiki?curid=44513", "title": "Cambridgeko Unibertsitatea", "text": "Cambridgeko Unibertsitatea (\"University of Cambridge\" ingelesez) Ingalaterra eta mundu osoko ezagunenetarikoa da. Herrialde hartako bigarren zaharrena da, Oxfordekoaren ondoren.\nCambridge hirian sortu zuten 1209an.\nFakultateak.\nUnibertsitate honek 31 \"College\" edo fakultate ditu:\n(* Emakumeak onartzen dituzte)."}
{"id": "44514", "revid": "105290", "url": "https://eu.wikipedia.org/wiki?curid=44514", "title": "Nafarroako Ezker Batua", "text": "Nafarroako Ezker Batua Espainiako Ezker Batua alderdi politikoaren ordezkari politikoa da Nafarroan. Izen ofiziala \"Izquierda Unida de Navarra - Nafarrako Ezker Batua (IUN-NEB)\" da. Beren burua \"nafar ezkerraren mugimendu politiko eta sozial antolatu\" moduan definitzen dute, eta Espainiako Ezker Batua alderdiarekin federatua dago.\nEzker Batua-Berdeak alderdiarekin organo komun bat dauka, non komuneko Hego Euskal Herria mailako erabakiak hartzen diren bi euskal alderdien artean. Hala ere, bi alderdion artean desberdintasun estrategikoak badira. Lizarra-Garaziko Akordioa adibidez, Nafarroako EBk ez izenpetzea erabaki zuen, EAEkoak parte hartu zuen bitartean.\n2011n, duela gutxi Nafarroa Bai utzitako Batzarrerekin batera, Izquierda-Ezkerra koalizioa osatu zuen 2011ko foru eta udal hauteskundeei begira."}
{"id": "44515", "revid": "336", "url": "https://eu.wikipedia.org/wiki?curid=44515", "title": "Bilgune Nazionala", "text": "Bilgune Nazionala (ofizialki eta frantsesez \"Rassemblement National\" edo RN, eta 2018ra arte \"Front National\" edo FN) frantziar alderdia da, muturreko eskuinekoa, doktrina xenofoba eta frantziar nazionalista duena. Alderdiaren sortzailea Jean-Marie Le Pen izan zen, eta haren alabak, Marine Le Penek hartu zuen ondoren alderdiaren buruzagitza.\nFNk 2002ko hauteskundeetan hirugarren indarra izatea lortu zuen, Alderdi Komunista eta UDF edo Frantziako Demokraziarako Batasunaren gainetik.\n2002ko lehendakaritzako hauteskundetan bigarren indarra izatea ere lortu zuen, historia eginez. Le Penek %18,86ko portzentajea lortu zuen,alderdi sozialistaren gainetik. Dena den,bigarren bueltan Jacques Chiracen aurka %17,79 lortu zuen, eta azken honek berriz %82,21. 2017ko presidentzialetan bigarren geratu ziren Emmanuel Macronen Errepublika Martxan alderdiaren kontra, bigarren itzulian galduz. Ordutik aurrera Macron da Frantziako lehendakari, nahiz eta Le Penek botu-intentzioan goraka egin.\nErregioekiko jarrera: Euskal Herria.\nBere mitinetan Frantziako erregioen ikurrak erabili ohi ditu RNk, nahiz eta Frantzian berezkoa den zentralismoa mantentzearen alde agertu.\nEHren kasuan, ez da inoiz berorren ezagutze administratiboren alde agertu, ezein Pirinio Atlantikoetan RNren idazkari den Jean Michel Iratxet, Euskal Hirigune Elkargoaren kontra agertu baitzen, egitura honi egozten zizkion gobernantzarako arazoak zirela medio. Alta, Akitania Berriko Legebiltzarrean akordatu diren euskararen aldeko neurri guztien alde bozkatu du RNk, ikastolekiko eta euskararekiko jarrera baikorra azalduz. Hala ere, Errepublikako hizkuntza ofizial bakartzat frantsesa dute, eta ez beste ezer."}
{"id": "44516", "revid": "119347", "url": "https://eu.wikipedia.org/wiki?curid=44516", "title": "Oxfordeko Unibertsitatea", "text": "Oxfordeko Unibertsitatea () Ingalaterrako unibertsitaterik zaharrena da, Cambridgekoaren aurretik, eta munduko garrantzitsuenetarikoa.\nUnibertsitate honetan Erresuma Batuko 4 erregek eta 8 atzerriko erregek, 47 Nobel Saridunek, 25 Lehen Ministrok, 28 atzerriko presidente eta lehen ministrok, 7 sainduk , 86 artzapezpikuk, 18 kardinalek eta Aita Santu batek ikasi dute.\nOxford hirian sortu zuten 1167. urtea baino lehen, zehaztu gabeko datan.\nFakultateak.\nUnibertsitateak 39 \"college\" edo fakultate ditu:"}
{"id": "44517", "revid": "58701", "url": "https://eu.wikipedia.org/wiki?curid=44517", "title": "Oxford", "text": "Oxford Ingalaterrako hegoaldean dagoen hiria da, Oxfordshire izeneko konderrian eta Hego-ekialdeko Ingalaterrako eskualdean.\nMundu osoan ezaguna da unibertsitatea dela-eta, ingelesezko munduan zaharrena dena. XII. mendean sortua, 1258an, jite konstituzionalistako Oxfordeko Xedapenak ezarri ziren bertan, Henrike III.a erregearen boterea guztiz murriztuz, jaunen batzarraren mesedetan.\n134.248 biztanle zituen 2001ean.\nOxfordek hiriaren estatusa jaso zuen 1542an.\nUnibertsitatea.\nOxfordeko Unibertsitatea XII. mendean sortu zuten, zehazki ez dakigun datan.\nInguru naturala.\nTamesis ibaiak hiria zeharkatzen du."}
{"id": "44524", "revid": "59723", "url": "https://eu.wikipedia.org/wiki?curid=44524", "title": "Salamancako Unibertsitatea", "text": "Salamancako Unibertsitatea () gaztelaniazko munduko unibertsitate zaharrena da, 1218an sortua.\nPalentzian 9 urte lehenago, 1209an, unibertsitatea sortu bazuten ere, hortik Salamancara lekualdatu zuten: egun, Palentziakoa ez dago.\nFakultate eta eskolak.\nHamasei fakultate, hiru goi eskola tekniko eta hiru unibertsitate eskola ditu:"}
{"id": "44525", "revid": "219", "url": "https://eu.wikipedia.org/wiki?curid=44525", "title": "Palencia", "text": ""}
{"id": "44526", "revid": "512", "url": "https://eu.wikipedia.org/wiki?curid=44526", "title": "Palentzia", "text": "Palentzia (gaztelaniaz eta ofizialki, \"Palencia\") izen bereko probintziako hiriburua da. 82.263 biztanle zituen 2006an.\nEkonomia.\nMerkataritza eta industria (ehungintza, janari industria, kimika industria) dira ekonomia jarduera nagusiak.\nHistoria.\nErromatar hiria izan zen (\"Pallantia\"). Apezpiku egoitza izan zen IV. mendetik aurrera. Musulmanek suntsitu ondoren, basamortu bihurtua geratu zen Palentziako lurraldea, baso guztiak bota baitzituzten haiek. Nafarroako Antso Nagusiak hiria berriro eraiki zuen (1032), apezpiku egoitza berritu zuen eta eskubide batzuk eman zizkion (1035-II-17). Alfontso VIII.a Gaztelakoak Espainiako lehenengo unibertsitatea sortu zuen han (1208), 1262. urtean Salamancara eraman zena.\nOndasun nabarmenak.\nAipagarriak dira , besteak beste, 1321-1516 bitartean eraikitako katedrala (Juan de Flandesen erretaula nagusia, 1509; Jan Joest de Haarlemen Ama Errukitakoa triptikoa, 1505; Grecoren San Sebastian, 1580; Pedro Berrugueteren diptiko bat eta Mateo Cerezoren Santa Katalinaren ezkontza mistikoak), San Miguel eliza (XII-XIII. mendeak), San Pablo monasterioko eliza gotikoa (XVI-XVII. mendeak) eta Santa Clara eliza gotikoa (XIV-XV. mendeak).\nBestela, bertako Aste Santua deklaratu dute nazioarteko interes turistikodun jaia."}
{"id": "44527", "revid": "512", "url": "https://eu.wikipedia.org/wiki?curid=44527", "title": "Boloniako Unibertsitatea", "text": "Boloniako Unibertsitatea ( edo \"UNIBO\") Italia eta Europa osoko unibertsitate zaharrena da, 1088an sortua, Oxfordekoaren, Pariskoaren, Salamancakoaren eta Coimbrakoaren aurretik.\nFakultateak.\nBoloniako unibertsitateak 100.000 ikasle ditu, eta 23 fakultate:\nBoloniako Prozesua.\n1988an Unibertsitatearen 900. urteurrena ospatu zenean \"Magna Carta Universitae\" sinatu zen bertan. Hori hartu da geroago Sorbonako deklarazioaren harira 10 urte pasata Unibertsitate honetan bertan sinatuko zen Boloniako prozesuarena.\nProzesu honek Europako Goi Hezkuntza Esparrua sortu eta homogeneizatzea du helburu. Ikasle talde batzuek eta ezkerreko hainbat alderdik kritikatu dute atzean neoliberalismoa dagoelakoan."}
{"id": "44528", "revid": "1545", "url": "https://eu.wikipedia.org/wiki?curid=44528", "title": "Coimbrako Unibertsitatea", "text": "Coimbrako Unibertsitatea () Portugalgo unibertsitate zaharrena da eta Europako urtetsuenetarikoa, 1290ean sortutakoa. Coimbran ezarri zen 1308an eta 2013an UNESCOk Gizateriaren Ondare izendatu zuen.\nHistoria.\n1290an \"Estudo Geral\" (Ikasketa orokorra) eskola eratu zuen Lisboan Dionisio I.a Portugalgoak eta abuztuaren 9an Nikolas IV.a Aita Santuak onartu egin zuen. Bertan Arteak, Eskubide kanonikoa, Zuzenbidea eta Medikuntza fakultateak hartzen zituen baina Teologia komentu dominiko eta frantziskotarren eskutan uzten zuen.\nLisboatarren eta ikasleen artean istiluak izan ziren eta 1308an unibertsitatea Coimbrara aldatzea erabaki zen, aurretik ere ikasle tradizioa zuen hiria baitzen. 1338an Lisboara itzuli zen baina 1384an berriz ere Coimbrara eraman zuten. 1380an Teologia fakultatea ireki zen. Hurrengo urteetan egoitza hainbat alditan aldatu zuten hiriz baina 1537an Joanes III.ak Coimbran ezarri zuen betirako, muinoaren gaineko Alca\u00e7ova jauregian. 1559an \u00c9voran beste unibertsitate bat sortu arte Coimbrakoa izan zen herrialdeko bakarra.\nXVIII. mendean Pombalgo markesak erreforma handiak ezarri zituen unibertsitatean eta Zientzia ikasketei garrantzi berezia eman zien orduan Europan nagusitzen ari zen Argien Garaiaren ildoak hartuz.\nFakultateak.\nCoimbrako Unibertsitateak 8 fakultate dauka gaur egun eta 22.000 ikasle inguru:"}
{"id": "44530", "revid": "119347", "url": "https://eu.wikipedia.org/wiki?curid=44530", "title": "Parisko Unibertsitatea", "text": "Parisko Unibertsitatea () edo Sorbona Frantziako zaharrena , 1150 inguruan sortutakoa. Halaber, Europako urtetsuenetarikoa da, Oxfordekoa, Boloniakoa, Salamancakoa eta Coimbrakoarekin batera.\nFakultateak.\nParisko Unibertsitatea 1970etik hamahiru unibertsitate ezberdinetan banatuta dago:"}
{"id": "44531", "revid": "512", "url": "https://eu.wikipedia.org/wiki?curid=44531", "title": "Ndonga", "text": "Ndonga edo Oshindonga oshivambo izeneko bantu hizkuntzen aldaera da. Namibian eta Angolako leku batzuetan hitz egiten da, eta harreman estua duen Kwanyama aldaeraren batera taldekaturik dago hizkuntz-sailkapenean. Ndonga hiztunak 690.000 bat mila dira.\nKristau misiolari batek, Martti Rautanenek, idatzi zuen ndongazko lehen liburua: Biblia itzuli zuen."}
{"id": "44533", "revid": "28807", "url": "https://eu.wikipedia.org/wiki?curid=44533", "title": "Bertold Brecht", "text": ""}
{"id": "44534", "revid": "1545", "url": "https://eu.wikipedia.org/wiki?curid=44534", "title": "Owambo", "text": ""}
{"id": "44535", "revid": "1545", "url": "https://eu.wikipedia.org/wiki?curid=44535", "title": "Otjiwambo", "text": ""}
{"id": "44536", "revid": "1545", "url": "https://eu.wikipedia.org/wiki?curid=44536", "title": "Oshiwambo", "text": ""}
{"id": "44538", "revid": "512", "url": "https://eu.wikipedia.org/wiki?curid=44538", "title": "Ferran Adri\u00e0", "text": "Ferran Adri\u00e0 Acosta (L'Hospitalet de Llobregat, Bartzelona, 1962ko maiatzaren 14a) sukaldari katalana da. \"El Bulli\" jatetxearen \"chef\" eta jabea, Michelin Gidaren hiru izar dauzkana. Egungo sukaldaririk onena hartuta dago, eta noizean behin \"sukaldearen alkimista\" deitu diote. Time aldizkari estatubatuarrak 2004ko munduko 100 pertsonai berritzaileenetarikoen artean sartu zuen."}
{"id": "44539", "revid": "843", "url": "https://eu.wikipedia.org/wiki?curid=44539", "title": "Sareko monitorizazio", "text": ""}
{"id": "44540", "revid": "105290", "url": "https://eu.wikipedia.org/wiki?curid=44540", "title": "Sare kudeaketa", "text": "Sare kudeaketa konputagailu-sareko zerbitzuen kalitatea eta funtzionamendu zuzena ez galtzeko baliabideen sare monitorizazioa eta kontrola egitea da..\nLan honek zera kudeatzen ditu:"}
{"id": "44541", "revid": "336", "url": "https://eu.wikipedia.org/wiki?curid=44541", "title": "John the Ripper", "text": "John the Ripper pasahitzak argitzeko kriptografiako programa bat da. Indar gordina erabiltzen du, hau da behin eta berriz datu desberdinekin prozedura berari ekiten dio, kasu honetan pasahitzak probatuz. DES zein SHA-1 bezalako zifratze algoritmoak apur ditzake eta beste batzuk ere.\nSegurtasun tresna ezaguna da, erabiltzaileen pasahitzak seguruak diren egiaztatzeko ahalbidetzen baitie sistema administratzaileei.\nEzagutzen dituen zifratze motetatik antzeman dezake zein erabiltzen den pasahitza gordetzeko eta pasahitzen probak pertsonaliza daitezke. Ezaugarri hauengatik segurtasun arloan erabiliena bilakatu da.\nUlertzen dituen algoritmoak.\nKanpoko moduluak erabilita, hauekin ere lan egin dezake:"}
{"id": "44542", "revid": "119347", "url": "https://eu.wikipedia.org/wiki?curid=44542", "title": "Buffer gainezkatze", "text": "Buffer gainezkatze ( \"buffer overflow\" edo \"buffer overrun\") segurtasun informatikoan eta programazioan, memoriako datu eremu batean eduki dezakeen baino gehiago kopiatzen denean gertatzen den software akats bat da, memoriaren aldameneko eremuan gainean idazten da soberako datuak. Ondorioz, memoria atzipenean salbuespen bat gertatzen da eta programa bukatzen da edo asmo txarrez egindakoa bada segurtasuna hautsiz.\nKasu batzuetan programaren fluxua alda daiteke, aurrez ez ikusitako aginduak eginez. Konputagailu arrunten arkitekturen memoriak ez baitu datuak eta programak bereizten gertatzen da hau.\nAkatsa duen programak baimen bereziak baldin baditu segurtasun akatsean bilakatzen da. Erasotutako programaren konputagailutik baimenak lortzeko bereiziki diseinatutako kodea shellcode deitzen da.\nIrtenbidea.\nErabiltzaileak sartzen dituen datuak baliozkotu behar dira. Arazo hau karaktere kateak kopiatzean gertatzen da gehien bat.\nAdibide grafikoa.\nDemagun programa batek bi aldagai dituela erreserbatuta:\nHasieran A-ren bufferrean ez dago ezer edo hobeto esanda balio nuluak daude eta B-k \u201c3\u201d zenbakia dauka. Karaktere bakoitzak byte baten bidez adierazten da.\nJarraian, programak A bufferrari gehiegizko karaktereak sartzen dizkio. Datu sarrera hau baliozkotzen ez denez B bufferrean gainidazten da.\nBehar kasu honetan ez da gertatzen segurtasun akatsik baina apropos aukeratutako datuekin gerta likete."}
{"id": "44543", "revid": "119347", "url": "https://eu.wikipedia.org/wiki?curid=44543", "title": "Zerbitzu ukapenaren eraso", "text": "Segurtasun informatikoan zerbitzuaren ukatze erasoa edota DoS deiturikoa (ingeleseko \"Denial of Service\" izenetik), konputagailu edo konputagailu-sare sistema bati egindako erasoa da, non benetako erabiltzaileek zerbitzuak edo errekurtsoak ezin dituzten erabili.\nOro har, biktimaren sarearen banda zabaleraren edo sistemaren errekurtso konputazionalen gainkargak sarera duen lotura galtzea eragiten du.\nInformazio isuri handiko ataken gainkargaz sortzen da; zerbitzaria gainkargatu eta ematen ari den zerbitzua eten egiten da. Horregatik esaten zaio \"ukapena\"; Beraz, zerbitzariak ezingo die erabiltzaileen eskakizunei erantzun. Teknika hau Crakerrek erabiltzen dute zerbitzutik at uzteko jomugan dituzten zerbitzariak.\nDos erasoaren talde-erabilera zerbitzuaren ukatze eraso antolatua, edo DDoS (ingeleseko \"Distributed Denial of Service \"izenetik hartua) deiturikoa da. Eraso horren funtsa konexioa gune desberdinetatik egitean eta informazio fluxu jasangaitza sortzean datza.\nDdoS-ak egiteko modurik arruntena botnetaren bitartez egitea da. Teknika hau ziber-erasorik erabiliena eta eragingarriena da. Ziber-eraso hauek internet-politikaren aurkakoak dira, eta herrialde gehienetan legea urratzea dakar eraso hauetakoren bat egiteak. Tresna hau askotan erabili izan da jakiteko noiz bihurtzen den ordenagailua ezegonkor eta noiz arte eskaintzen dituen zerbitzuak behar bezala. Horrela, administrariek zerbitzariak jasan dezakeen trafiko bolumenaren edukiera jakin dezakete eta, bidenabar, aparatu bakoitzak duen benetako ahalmena ezagutu dezakete.\nEraso prozedurak.\n\u201cZerbitzua ukapenaren\u201d erasoak erabiltzaileen legezko erabilpena eragozten du sarearen zerbitzua erabiltzean. Erasoa modu askotara eman daiteke. Baina denek dute zerbait komunean: TCP/IP protokoloa darabilte beren nahia lortzeko. DoS erasoa modu askotara burutu daiteke. Nahiz eta, gehienbat honetan datzan:\nEraso Motak.\nSYN Gainezkatzea (SYN Flood).\nTCP/IParen oinarriak\nMakina bat beste makina batekin TCP/IP bitartez komunikatzen denean benetako eskaerarekin batera beste zenbait datu bidaltzen ditu. Datu hauek eskaeraren goiburua osatzen dute. Goiburuaren barruan Flag izeneko seinale batzuk daude. Seinale hauei (flag-ei) esker konexioari hasiera eman, itxi, eskaera bat presazkoa den begiratu, konexioa berrabiatu, etab.,egin daiteke. Flag-ak eskaeraren (bezeroaren) zein erantzunaren (zerbitzariaren) eskaeretan sartzen dira.\nIkus dezagun, nolakoa den TCP/IP arteko truke estandarra:\n1-Bezeroa --------SYN-----&gt; 2-zerbitzaria\n4-Bezeroa &lt;-----SYN/ACK---- 3-zerbitzaria\n5-Bezeroa --------ACK-----&gt; 6-zerbitzaria\n1-Bezeroa -------Reset-----&gt; 2-zerbitzaria\n4-Bezeroa &lt;----Reset/ACK---- 3-zerbitzaria\n5-Bezeroa --------ACK------&gt; 6-zerbitzaria\nSYN gainezkatzeak TCP/SYN (goiburuan Flags SYN daramaten eskaera batzuek) paketeen isuria bidaltzen du, askotan jatorrizko helbidea faltsifikatuarekin. Jasotako pakete bakoitza konexio eskaera gisa hartzen du helmugan, horrela, zerbitzariari konexio ahaleginak sortzen dira TCP/SYN-ACK paketearekin erantzuten dira eta horiek TCP/ACK (3 aukera TCP konexioaren ezarpen-prozesuaren zatia) paketearen erantzunaren zain geratzen dira. Hala ere, IP helbidea faltsua denez edo IP helbideak konexiorik eskatu ez duenez, ez da inoiz erantzunik iristen.\nKonexio ahalegin hauek zerbitzariaren baliabide asko xahutzen dituzte, eta asko mugatzen da zerbitzariak egin ditzaken lotura kopurua. Ondorioz, eskaera errealei erantzuteko zerbitzariaren ahalmena asko murriztuko da.\nSYN cookie-ek SYN gainezkatzearen aurkako babesa eskaintzen duen mekanismoa dute. Cookie horiek, lotura bakoitza hasieratzean, host helburuaren baliabide erreserba ezabatzen dute.\nICMP Gainezkatzea (ICMP Flood).\nZerbitzu-ukapen eraso teknika honen helburua biktimaren banda-zabalera agortzea da. Echo request ICMP (ping) pakete astun asko bidaltzean datza erasoa. Horrela, ICMP Echo reply (pong) paketeak sortu beharko ditu biktimak eta gehiegizko lan-kargaren ondorioz, sarea eta biktima baliabide faltan izango dira.\nErasotzailearen eta erasotuaren arteko prozesatze-ahalmen erlazioaren baitan egongo da gainkargaren maila.Hau da, erasotzailearen ahalmena askoz handiagoa bada, biktimak ezin izango du sortutako trafikoa jasan.\nUDP Gainezkatzea (UDP Flood).\nEraso hau hautaturiko biktimaren aurka UDP pakete kopuru handiak bidaltzean datza. UDP protokoloa konexiorik gabekoa denez, eraso horiek IP spoofing-a izaten dute lagungarri. Eraso horiek echo deia exekutatzen duten makinen aurka egitea ohikoa da. Erasoaren ondorioz, tamaina handiko echo mezuak sortzen dira.\nSMURF.\nEraso hau ICMP gainezkatzearen aldaera suntsitzaileagoa da, ICMP gainezkatzea baino ondorio larriagoak dituelako. Smurf erasoan parte-hartzaileak 3 dira: Erasotzailea, bitartekaria eta erasotua Hala ere, erasotuaz gain bitartekaria ere biktima izan daiteke. Izan ere, erasotuaren ondorio berdinak pairatu baititzazke.\nErasotzaileak \"echo request\" (ping) motako ICMP paketeak broadcasteko IP helbide batera bidaltzen ditu. Jatorrizko helbide gisa biktimarena erabiltzen du (Spoofing-a).\nLotura duten makinek \u201cEcho reply\u201d erabiliko dute erantzuteko eta biktimaren helbidera erantzungo dute. Konexioa duten makina guztiek erantzuna bidaliko dutenez, erasoaren tamaina handiagoa izango da eta ondorioak ere larriagoak izango dira. Izan ere, erantzun horietako bakoitzak biktimaren baliabideak oztopatu nahi ditu eta sistemaren funtzionamendu arrunta eragoztea lortzen du. Horregatik, esan ohi da ICMP-ren ahaide suntsitzailea dela.\nPrebentzioa eta erantzuna.\nEraso hauek saihesteko, edota eraso gaituztenean kalteen eragina gutxitzeko, hainbat tresna erabili daitezke. Adibidez suebakiak, switch-ak, router-ak, IPS-an oinarritutako prebentzioa, pipeak garbitzea, Blackholing eta sinkholing-a...\nHala ere, erasoa jasan dugunean oso garrantzitsua da gure zerbitzariak baliabide nahikoa izatea. Baliabide nahikoa baditu eskariei aurre egingo die, eta ez da zerbitzu etenik egongo. Erasotzailea baliabide aldetik hobea bada, ordea, zerbitzaria txiki geratuko da eta ezingo ditu eskariak kudeatu. Beraz garrantzitsua da ahalik eta zerbitzari berri eta ahaltsuena izatea.\nLegeria.\nDelitu informatikoei dagokienez, legeria oso atzeratua dago herrialde askotan. Erresuma Batuan, adibidez, 2006az geroztik delituak dira horrelako erasoak, eta 10 urteko kartzela zigorra izan dezakete erasotzaileek. Ameriketako Estatu Batuetan ere zigor handiak jaso ditzake erasoa egiten duenak, delitu federaltzat jotzen baita. Espainian ere legea eraberrituz delitu hauei aurre egin nahi izan diete, eta egun delitua da eraso mota hori egitea. Hala ere, erasotzailearen kokalekua ez jakiteak asko zailtzen du halako erasoen aurkako borroka. Izan ere, nahiz eta delitugilea eta biktima herrialde berekoak izan, askotan beste herrialde batzuetako zerbitzariak agertzen dira tartean. Zerbitzari horietan ezkutatzen da erasotzailearen benetako helbidea, eta helbide hori lortzeko polizien arteko nazioarteko lankidetza behar da. Beraz, delitu txiki asko ez dira argitzen, horiek argitzeak ekarriko lituzkeen kostueangatik. Ondorioz, erasoak eragiten dituen kalteen baitan dago delitua ikertuko duten ala ez."}
{"id": "44544", "revid": "119347", "url": "https://eu.wikipedia.org/wiki?curid=44544", "title": "Exploit", "text": "Exploit (ingelesetik lehertu, baliatu) programa baten ahulune batez edo akats batez (programazio-errore edo zorri) baliatu nahi duen programa gaizto bati deitzen zaio.\nExploit programaren helburua biktimaren sistema hondatzea edo gaitasunik gabe uztea da, baina normalean segurtasun neurriak bortxatzen dira norbereren etekina lortzeko edo beste batzuei erasoen iturburu izateko\nExploit programa sistema eragilearen ahuluneak bortxatzeko erabiltzen da eta bertara sartzeko supererabiltzaile bezala, root erabiltzaile alegia.\nExploit erabiltzen dituzten ahuluneen arabera sailka daitezke:"}
{"id": "44545", "revid": "843", "url": "https://eu.wikipedia.org/wiki?curid=44545", "title": "DoS", "text": ""}
{"id": "44546", "revid": "56334", "url": "https://eu.wikipedia.org/wiki?curid=44546", "title": "Interfaze", "text": "Orokorrean, interfaze bat izaera desberdineko gauza bi elkartzen diren eremua edo puntua da.\nHonela, helburu berdina duten prozesu desberdin bi elkartzea ahalbidetzen duen bitartekoari interfazea deritzo.\nArlo askotan erabiltzen da termino hau:"}
{"id": "44547", "revid": "336", "url": "https://eu.wikipedia.org/wiki?curid=44547", "title": "DTE", "text": "DTE (Data Terminal Equipment) komunikazio batean datuen iturri eta helburua diren ekipoak dira. Konputaziorako ekipoak osatzen dute: Host, konputagailuak eta terminalak)\nSarrera.\nInformazioa bitarteko batek prozesatzen baldin badu, honi DCE deritzo, modema esaterako. Konputagailuei eta terminalei DTE deitzen zaie, halaber, sarearekin konektatzeko gailuei eta antzeko konexio-gailuei DCE. Eskuarki, konputagailuek eta terminalek ez dute distantzia urruneko sareko datuak bidaltzeko eta jasotzeko ahalmenik. Honelako eginkizunetarako modema (DCE) eta antzeko zirkuituak daude.\nDCEak bitak banan-banan bidaltzeaz eta jasotzeaz arduratzen dira. DTE-a eta DCE-a kontrol- zein informazio-datuak komunikatzeko elkar konektatuta egoteaz gain (atal fisikoa), DTE-k eta DCE-k komunikazio protokolo berdinak erabiltzea beharrezkoak dituzte (atal logikoa).\nHonela, DTE (lokala)-DCE (lokala); DCE (lokala)-DCE (urrunekoa); DCE (urrunekoa)-DCE (urruneko) eta DTE (lokala)-DTE (urrunekoa) komunikazioak izaten dira.\nDTE-DCE-en arteko komunikazioa gauzatzeko interfaze arautuak beharrezkoak dira.\nDTE-ren eta DCE-ren arteko interfazeak espezifikazio mekanikoak, elektrikoak eta prozedurazkoak dauzka:"}
{"id": "44548", "revid": "336", "url": "https://eu.wikipedia.org/wiki?curid=44548", "title": "DCE", "text": "DCE (Data Communications Equipment) komunikazioan parte hartzen duen bitarteko gailua da baina ez da datu igorlea ez eta datu hartzailea ere.\nNormalean, DTEaren eta transmisio-bidearen arteko bihurgailua, hau da, ekipo terminalak (DTEa) eta komunikazio lerroa konektatzen duen gailua da.\nSarrera.\nInformazioa bitarteko batek prozesatzen baldin badu, honi DCE deritzo, modema esaterako. Konputagailuei eta terminalei DTE deitzen zaie, halaber, sarearekin konektatzeko gailuei eta antzeko konexio-gailuei DCE. Eskuarki, konputagailuek eta terminalek ez dute distantzia urruneko sareko datuak bidaltzeko eta jasotzeko ahalmenik. Honelako eginkizunetarako modema (DCE) eta antzeko zirkuituak daude.\nDCEak bitak banan-banan bidaltzeaz eta jasotzeaz arduratzen dira. DTE-a eta DCE-a kontrol- zein informazio-datuak komunikatzeko elkar konektatuta egoteaz gain (atal fisikoa), DTE-k eta DCE-k komunikazio protokolo berdinak erabiltzea beharrezkoak dituzte (atal logikoa).\nHonela, DTE (lokala)-DCE (lokala); DCE (lokala)-DCE (urrunekoa); DCE (urrunekoa)-DCE (urruneko) eta DTE (lokala)-DTE (urrunekoa) komunikazioak izaten dira.\nDTE-DCE-en arteko komunikazioa gauzatzeko interfaze arautuak beharrezkoak dira.\nDTE-ren eta DCE-ren arteko interfazeak espezifikazio mekanikoak, elektrikoak eta prozedurazkoak dauzka:"}
{"id": "44549", "revid": "56334", "url": "https://eu.wikipedia.org/wiki?curid=44549", "title": "Ataka (informatika)", "text": "Ataka informatikoa informatika arloan datuak komunikatzeko interfaze bat adierazten du.\nInterfaze hau fisikoa edo logikoa izan daiteke.\nAtaka fisikoak.\nOinarri plakako Slotak\nOinarri plakako memoria atakak:\nSare atakak edo ataka logikoak.\nKonputagailu komunikazioetan zerbitzu ezberdinak antolatzeko zenbakiek izendatzen dituzten memoria atalak dira sare atakak."}
{"id": "44550", "revid": "83461", "url": "https://eu.wikipedia.org/wiki?curid=44550", "title": "Jose Martin Arana", "text": "Jose Martin Arana Arregi (Beasain, Gipuzkoa, 1846ko martxoaren 9a - Beasain, Gipuzkoa, 1921eko ekainaren 5a) enpresaburua eta Beasaingo alkatea izan zen. Haren aitak, Joxe Frantzisko Aranak, sortu zuen F\u00e1brica de Hierros San Mart\u00edn fabrika. Kale bati Jose Martin Arana izena jarri diote, haren omenez, jaioterrian.\nBeasaingo Burugorri\u00f1ea baserrian jaio zen. Bizitzak kolpe latzak eman zizkion: izan zituen hamabi semeetatik batzuk sasoirik onenean hil zitzaizkion.\nXX. mendearen hasierako urteetan, bere izena duen kaleko etxeak eraiki ondoren, baserria utzi eta lehenengo atariko behe-solairuko etxera aldatu zen bere familiarekin, urte gutxira Kale Nagusiko lehen zenbakia duen Aranaren Etxe ezaguna egin zuen arte. Denak sailean eraiki zituen, bost atari zituztela, Udalari lurrak erosi eta garai bateko erremonte eta zesta punta pilotalekua bota ondoren.\nLantegia.\nGaur egun Kale Nagusiko bigarren zenbakiko etxearen orubean, hura bizi zen etxearen pare-parean, zerra mekanikodun lantegi bat zuen 1915. urtearen inguruan. Gerora, \"Qu\u00edmica Forestal, S.A.\" (QUIFOSA) izenez, pago-zuretik alkohola egiten zuen fabrika bilakatuko zen, eta zur horren lehen tratamendurako Lizarrustin zuen beste fabrika baten osagarri izango zen. Gaur egungo etxea eraikitzeko, fabrika hura bota egin zuten 1956an.\nTinta-fabrika.\nXIX. mendearen amaieran tinta-fabrika sortu zuen, eta bere seme Serafin Parisera bidali zuen, kimika zientziak ikas zitzan. Han, Serafinek, Emile Hunolt frantziar gaztearen adiskide egin eta hura Beasaingo fabrika zuzentzeko kontratatu zuen; handik gutxira, 1903an, frantziarra Jose Martinen alaba Estefaniarekin (\"Fani\") ezkondu zen; gerora, oraindik haren abizena daraman enpresaren jabe bakar geldituko zen.\nAlkatetza.\nBi aldiz izan zen Beasaingo alkate:"}
{"id": "44551", "revid": "512", "url": "https://eu.wikipedia.org/wiki?curid=44551", "title": "Pedro Joxe Iguain", "text": "Pedro Jose Iguain Telleria (Alegia, Gipuzkoa, 1896ko martxoaren 17a - Buenos Aires, 1979ko urriaren 26a ) euskal musikaria zen.\n\"Beasaingo sementzako\" eta Alegiako \"Seme Kutun\" izendapenak jaso zituen.\nHaurtzaroa.\nMigel Andres Iguain eta Joxepa Telleria senar-emazteen seigarren semea zen. 1926an, Natalia Azurtza anderearekin ezkondu zen eta ezkontza horretatik 8 seme-alaba jaio ziren.\nPedro Joxek 6 urte zituela eskolan hasi zen lehen mailako ikasketak egiten. 8 urte zituela. Lukas Agirre apaizaren akolito hasi zen, baina berehala nabarmendu zen kantuan, gainerako kantari tipleen artean.\nArantzazuko Andre Mariaren Komentuko Nagusiak ere jakin zuen haren berri eta Arantzazura eraman zuten bi urtetan erreskadan (1907-1908) Andre Mariaren bederatziurrenetan abesteko.\nMusika ikasketak.\nAhotsa aldatzen, 1911ko irailean, bere karrerako bigarren aroa hasi zuen Tolosako Kontserbatorioan, konpondu behar izan zuen \"arazo handia\", pianorik ez edukitzea izan zen. Parrokiako apaiz batek ordea, piano bat eskaini zion hilero hainbesteko bat ordaintzearen truke.\nLanpostuak.\n1913. urteko udazkenean, probintziako egunkarietan, Ataungo San Gregorioko parrokian organojole baten postua betetzeko oposizio-lehiaketa iragarri zen. Plaza atera zuen eta denboraz urri ibili arren, musika konposatzen hasi zen. Bere buru argiak, lan garrantzitsuak sortu zituen, \"Ave Maria 2 ahotsetara\", \"Azken Agurra\", etab.\nBeasaingo Udalak, Organojole eta Bandako Zuzendaritarako oposizio-lehiaketarako deialdia egin zuen eta Pedro Joxe Iguainek bereganatu zuen ardura hori 1924. urtean.\n1936-39 bitartean, banda eta abesbatza gerrak erabat murriztuta, \"Eskisabel eta Konpainia\" enpresako enplegatu izaten hasi zen. Geroxeago, bere anaia Joanek, berak eta beste hirugarren batek, garraio-negozioa jartzea pentsatu zuten Tolosa eta Bilbo artean eta \"Transportes del norte, IFARA\" izeneako enpresa sortu zuten.\n1939. Urtearen erdialdera, berriro ere organojole eta bandako zuzendariaren musika-grima nabarmentzen hasi zen. Aldez aurretik dei eginda, gizonezko hutsezko \"Coral Loinaz\" sortu zuen. Arrakasta handiko urteak igaro ondoren."}
{"id": "44553", "revid": "336", "url": "https://eu.wikipedia.org/wiki?curid=44553", "title": "Sarkoidosi", "text": "Sarkoidosia gaixotasun kronikoa da, jatorri immunologikoa daukana. Berezko lesioak granulomak dira, tuberkulosian bezala, mikroskopioaren bidez ikusten direnak.\nHainbat organo kalte dezake eritasunak, baina birikak dira ohikoenak (%90). Hauen ondoren, gongoil linfatikoak (%75-90), gibela (%60-90), azala (%25), begiak (%25) eta ORLko organoak (%5-20) eta beste batzuk.\nEpidemiologia.\nArraza beltzeko pertsonak eragiten ditu sarkoidosiak beste arrazakoak baino gehiago.\nDiagnostikoa.\nSintomak eta zeinuak.\nSintomak ez dira espezifikoak: eztula, arnasestua, artralgiak, azalaren lesioak, ikusmenaren arazoak.\nTratamendua.\nKortikoideak erabiltzen dira gaixotasunaren tratamenduan, nahiz eta gaixoen kopuru altua berez senda daitezkeen."}
{"id": "44555", "revid": "201", "url": "https://eu.wikipedia.org/wiki?curid=44555", "title": "Xabier Munibe", "text": ""}
{"id": "44556", "revid": "201", "url": "https://eu.wikipedia.org/wiki?curid=44556", "title": "Franzisko Xabier Munibe", "text": ""}
{"id": "44557", "revid": "634", "url": "https://eu.wikipedia.org/wiki?curid=44557", "title": "Sinfonia Pirineica", "text": ""}
{"id": "44559", "revid": "201", "url": "https://eu.wikipedia.org/wiki?curid=44559", "title": "Xabier Maria Munibe", "text": ""}
{"id": "44560", "revid": "105290", "url": "https://eu.wikipedia.org/wiki?curid=44560", "title": "Foru erkidego", "text": "Foru Erkidego Nafarroa Garaiak 1982tik duen izena da (Nafarroako Foru Erkidegoa), Espainiako 1978ko konstituzioan horrela idatzirik dago.\nIzen hau Nafarroako Foru Eraentza Birrezarri eta Hobetzeari buruzko Lege Organikoa aplikatzerakoan ezarri zen."}
{"id": "44561", "revid": "88126", "url": "https://eu.wikipedia.org/wiki?curid=44561", "title": "Nafarroako Foru Hobekuntza", "text": "Nafarroako Foru Eraentza Berrezarri eta Hobetzeari buruzko Espainiako 13/1982 Lege Organikoa edo Nafarroako Foru Hobekuntza (gaztelaniaz, \"Ley Org\u00e1nica de Reintegraci\u00f3n y Amejoramiento del R\u00e9gimen Foral de Navarra\" edo \"LORAFNA\") Espainiako 1978ko Konstituzioari jarraituz Nafarroa Garaiko foru erregimena gaurkotu zuen legea da. Nafarroa Garaiarentzako erregimen egitura politiko-administratibo berri hau Espainiako Erresumako beste autonomia erkidegoen estatutuen parekoa da, baina 1841eko erregimena du haren legitimazio iturritzat. Foru hobekuntza Nafarroako foru zuzenbideko kontzeptu historiko bat da, foruak aldatu ezin direla baieztatzen duena, salbu eta hobetuak izateko. 1982ko abuztuaren 16tik dago indarrean.\n1982ko martxoaren 15ean Nafarroako Foru Parlamentuak aldeko 49 bozekin (UCD, PSOE, UPN eta Alderdi Karlista) eta aurkako 5 bozekin (EAJ eta Euskadiko Ezkerra) onartu zuen Foru Hobekuntza. Bozketara ez ziren agertu Herri Batasunako 16 parlamentariak. Ondoren, Gorte Nagusiek onartu zuten eta 1982ko abuztuaren 16ean jarri zen indarrean. Legea onartu zen Hegoaldeko nafarrrei erreferendum bidez galdetu gabe.\nAurrekariak.\nHistoriakoak.\n1841eko Foruak Eraldatzeko Legeak Nafarroa legez ia parekatu egin zuen Espainiako probintziekin, salbu eta administrazio- eta zerga-arloko baldintza gutxi baina berezi batzuetan: kupoa, nagusiki. Hala ere, Nafarroako Probintziako Aldundia&gt;k 'foru aldundi' izendapen eta izaera aldarrikatu zituen 1867tik aurrera, eta 1841eko \"statu quo\" horrek segida izan zuen frankismoaren garaian, denboraren poderioz hainbat aldaketa eta berrikuntza izan zituen arren.\n1973an, Franco diktadorea bere azkenetan zela eta aldaketa haizeak ikusita, Madrilgo agintariek eta erregimeneko Nafarroa Garaiko eliteek, Aizp\u00fan eta Del Burgo semea tartean, ordu arteko Nafarroako kode zibila eguneratu eta finkatu zuten 1973ko martxoan Foru Zuzenbide Zibilaren Bildumaren bidez (Nafarroako Foru Berria). Horretarako, Carrero Blanco eta Francoren babesa izan zuten (Estatuko Buruzagitzaren 1/1973 Legea), \"batasun nazionala zatikatzen duten joerei\" aurre egiteko.\nSorburua.\nUrte horretatik aurrera, Hego Euskal Herriko lurraldeentzako estatus bateratu berri baterako giroa sumatzen zenean, Nafarroa Garaiko elite ekonomiko eta politikoetako hainbat pertsonaiak Nafarroako foruen jarraipenaren aldeko diskurtsoari eutsi zioten, aldaketa berrietatik aparte. Orduan, Madrilen konstituzioa onartu zen, legez Espainia berdintzen zuena. Luze gabe, Martin Villa Espainiako gobernazio ministroak 121/1979 Errege Dekretua agindu zuen Nafarroarako; horrek bertan behera utzi zuen \"de facto\" 1841eko erregimenaren jarraipena, eta 1982ko Foru Hobekuntzarako oinarriak jarri.\nEspainiako trantsizioan, Madrilera Foru Hobekuntza negoziatzera joan behar ziren bost nafar diputatuetatik bi baztertuak izan ziren, euskal abertzaleak zirelako, eta negoziaziotik kanpora geratu ziren Nafarroan frankismoaren kontra borrokatutako indar aktiboenak. Azkenean, Madrilera joandako zazpiko negoziazio batzordean, bost ordezkari eskuinekoak ziren; beste biak, berriz, Jesus Malon eta Gabriel Urralburu, PSOEkoak. Espainiako ordezkaritzan, Javier Ansuategi gobernadore zibila zegoen, bere burua faxistatzat zeukana. Negoziatutako egitura politikoa ez zen, gero, erreferendumean berretsi, estatuko gainerako autonomia estatutuak ez bezala.\nEdukia.\nForu Hobekuntzaren edukia bestelako autonomia estatutu baten edukiaren antzekoa da: erkidegoko herri erakundeen antolaketa, eskumenak, etab. Kontzertu edo ekonomia hitzarmena 1978an hitzartu zutenez, ez zen oztopo hori egon Foru Hobekuntza aurrera ateratzeko. Hitzaurrean, 1512an Nafarroa Espainiari \"lotu\" (\"incorporada\") zitzaiola adierazten da, inbasio militarrari erreferentziarik egin gabe, kutsu nazionalista handiko testuan: \"Navarra se incorpor\u00f3 al proceso hist\u00f3rico de formaci\u00f3n de la unidad nacional manteniendo su condici\u00f3n de Reino, con la que vivi\u00f3, junto con otros pueblos, la gran empresa de Espa\u00f1a\".Lehen artikuluan, \"espainiar nazioan sartuta\" dagoela baieztatzen du eta, are, laugarrenean, ez die aipamenik egiten historian Nafarroa izandako beste eskualde batzuei, hala nola Frantziako aldean Nafarroa ere existitzen dela. 70. artikuluan, azkenean, era lausoan adierazten du beste euskal herritarrekin harreman bereziak izan behar dituela, \"Euskal Autonomia Erkidegoarekin eta gainerako autonomia erkidegoekin\" lankidetza hitzarmenak eratzeko aukera aipatuz, eta mendetako euskal-nafar batasunari ezikusia eginez.\nEuskarari dagokionez, Foru Hobekuntzako hizkerari kutsu baztertzailea dario. \"El castellano es la lengua oficial de Navarra\", halaxe hasten da 9. artikulua. Nafarroa hiru hizkuntza-eremuetan banatu zuen, eremu euskaldunean euskara hizkuntza ofizialtzat ezarriz 9. artikulu horretan. Ez da bertan euskararen balorazio baikorrik egiten, ezta nafar identitatearekin duen erlazioa, edo jasandako jazarpena. Horretan desberdina da beste autonomia erkidegoetako hizkeraren aldean, ez baitu adierazten Nafarroak berea duela hizkuntza hori, Gernikako Estatutuak ez bezala, adibidez.\nBilakaera.\n2020 aldera, Pedro S\u00e1nchez Espainiako presidenteak azaldu zuen Nafarroako Foru Berriko araudian gainditu egiten zirela Nafarroaren eskumenak eskubide zibilari buruz; haren irudiko, izan ere, estatuari zegozkion eskumen horiek esklusiban. Ondorioz, helegitea jarri zuen Espainiako Konstituzio Auzitegian Nafarroako funtsezko araudiaren kontra. \nKonstituzio Auzitegiak, berriz, errefusatu egin zuen Sanchezen helegitearen gehiena 2021eko irailaren 24an. Aldiz, onartu egin zuen helegitea hiru legeren kontra, baita beste hiruri \u00f1abardurak ezarri ere, hala nola zuzenbide pribatuari buruzko auzietan estatuari azken ebazpen ahalmena aitortuz."}
{"id": "44564", "revid": "6327", "url": "https://eu.wikipedia.org/wiki?curid=44564", "title": "Euskal Herriko bandera", "text": ""}
{"id": "44567", "revid": "512", "url": "https://eu.wikipedia.org/wiki?curid=44567", "title": "Bretainia", "text": "Bretainia (, ahoskatua; ; galoz: \"Berta\u00e8yn\") eskualde historiko eta kulturala da, sei nazio zeltetako bat. Kulturalki, Kornualles eta Galesekin oso lotura estua du haien hizkuntzak (galesa eta kornubiera) bretainieraren ahaide hurbilenak baitira.\nFrantzia ipar-mendebaldeko Armorika penintsula osoa hartzen du Bretainiak, Mantxako kanalaren eta Bizkaiko golkoaren artean. Lau departamendu ditu: C\u00f4tes-du-Nord, Finist\u00e8re, Morbihan eta Ille eta Vilaine (27.000\u00a0km2). Berez, Loira Atlantikoa departamendua historikoki Bretainiakoa zen, baina eskualdetik kanpo laga zuten Frantziako Iraultzaren ondoren.\nOrografia.\nMendebaldeko Bretainiak edo Bretainia Behereak barnealdean mendi apalak ditu (Arr\u00e9e mendiak, 384 m; Mendi Beltza, 325 m). Lurralde zelaiak zabaltzen dira mendi horien eta kostaldearen artean. Ibai sakonek urratzen dituzte eremu lauak. Itsasora orduko, zabaldu eta bokale handiak osatzen dituzte. Kostaldea guztiz malkartsua da: penintsulak eta uharteak ugari dira, eta badiek, golkoek eta lurmuturrek itsasertza etengabe mozten dute . Iparraldeko kostaldea hegoaldekoa baino garaiagoa eta malkorragoa da.\nKostaldea 1.200 kilometro luze da, hots, Frantzia osoko kostaldearen heren bat baino gehiago da.\nBitan banatzen dira, bestalde, Behe Bretainiako lurraldeak: \"Armor\" (\u00abItsasaldeko herria\u00bb) eta \"Argoat\" (\u00abOihan-herria\u00bb). Ekialdeko Bretainia edo Bretainia Garaia eremu zabal eta irekiagoa da, eta lurrak askoz ere lauagoak dira.\nKlima.\nBretainiak klima ozeanikoa du, hezea eta ez oso hotza. Euria urte osoan eta noiznahi egiten du, baita egun eguzkitsuetan ere. Bisitari askok diotenez, egun bakarrean \u00ablau urtaroak\u00bb bizi ahal izatea ohikoa omen da. Bretainiar atsotitz batek dioenez:\nBarnealdean elurra egin ohi du neguan. Hegoaldea, Loira ibaiaren aldea, eguzkitsuagoa da. Halere, Bretainian urte osoan orokorrean klima nahiko egonkorra da. Kostaldean haize bolada bortitzak izatea ohikoa da, bereziki Finist\u00e8ren. Bretainian neguan tenperatura ohikoena 6 eta 8\u00a0\u00b0C bitartekoa da; udan, aldiz, 18 eta 20\u00a0\u00b0C artekoa.\nBiztanleria.\nEskualdea beti jendetsua izan da, baina emigrazio handia nozitu behar izan zuen XIX. mendearen erdialdetik aurrera. Mende bakar batean, milioi bat gaztek Bretainia utzi zuten. Galera hori 1960tik aurrera nolabait eten zen.\n2007ko urtarrilean Bretainia osoak 4.365.500 biztanle zituen. Horietako % 71 Bretainiako eskualdean bizi zen eta % 29 Loirerria eskualdean. 1999ko erroldaren arabera, Nantes hirigunean, 711.120 biztanle bizi ziren; Rennes hirigunean, 521.188; eta Brest hirigunean, 303.484.\nEkonomia.\nMendeetan zehar, Bretainiaren ekonomia-jarduera nagusiak nekazaritza, arrantza eta abeltzaintza izan dira. Hala ere, garrantzi txikiagoa du egun, lanpostuen % 30 nekazarienak badira ere. Lursail txikiak dira nagusi oraindik (146.000, 13 ha batez beste, 1970ean). Espezializazioak (behi-aziendak ekoizpenaren % 83 hartzen du) emaitza onak ekarri ditu: Frantzia osoko esnekien % 12 eta haragien % 10 ekoizten ditu Bretainiak. Zerri-azienda ere garrantzizkoa da: Frantzia osoko % 30. Garagar-, lekadun- eta barazki-ekoizketaren maila handia da.\nArrantza.\nBretainian usadioz eta gaur egun ere arrantzak izugarrizko garrantzia du, bretainiar kulturan oso sustraituta dagoen jarduera ere baita. Arrantza industriala Saint-Malotik hasi eta Douarnenez eta \u00c9tel udalerrietara doazen portuetan egiten da; aldiz, eskuzko arrantzak, ipar eta hegoaldeko kostaldeetan, urteko 200.000 tona arrain ematen ditu (Frantzia osoko arrantzaren % 45). Bretainiako arrantza-portu nagusiak Lorient, Concarneau eta Douarnenez dira.\nIndustria eta merkataritza.\nBretainiako industria ahula da. Industriagune nagusiak Nantes, Rennes eta Brest dira. Industri sektoreei dagokienez, janari-industria da nagusi (esnekiak eta kontserbak) eta, ondoren, elektronika. Automobilgintzak ere nolabaiteko garrantzia badu, Rennes hirian Citro\u00ebn etxearen lantegi bat baitago. Bretainia Frantziako iraultza industrialetik at geratu zenez, horren ondorioz bere landa eta paisaiak industrializazioaren eragin kaltegarrietatik kanpo ere geratu zen. Bestalde, azken urteetan, kostaldean haize-sorgailu ugari ere ipini dira.\nZerbitzuei dagokienez, garrantzi berezia hartu du turismo handiak: Rennes, administrazio-, ekonomia- eta unibertsitate-hiriburua da eta Brest, merkataritza-portu handia. Lorient-ekin batera, hirurak dira Bretainiako hiri nagusiak, Saint-Brieuc, Quimper, Saint-Malo, Vannes, Foug\u00e8res eta Morlaix hirixkekin batera. Horietaz gainera, Nantesek eta Saint-Nazairek, Loira Atlantikoa departamendukoak biak, industria-maila handia dute.\nTurismoa.\nTurismoak ere Bretainian garrantzi handia du. Kostalde, itsaslabar eta hondartza ederrek, barnealdeko landa paisaia berde eta bukolikoek eta jatorrizko kulturak Frantzia osoko turismogune ospetsu bilakatu dute.\nNekazaritza.\nBretainiako soro eta zelaietan usadioz garia eta barazkiak ereiten ziren. Halere, gaur egun zerealak, abeltzaintza eta esnekiak nagusi dira. Baserri eta etxalde ugari nezakari-kooperatiba bilakatu dira eta bretainiar maila txikiko laborarien ustiapena industria bihurtu da; dena den, gaur egun oraindik familiaren jabegoko baserri eta etxalde ugarik ere diraute.\nBretainiako lurralde historikoak.\nBretainiar abertzaleek aldarrikatzen duten Bretainia historikoak Loira Atlantikoa departamendua ere barne hartzen du, egun Bretainia izena duen eskualdeaz landa. Horrela, bederatzi lurralde historikook ditu:\nHistoria.\nHistoriaurrea.\nBretainian antzinako gizakiek lagatako aztarna zaharrena K. a. 8000 ingurukoak dira. Lurralde honetako lehenbiziko biztanleak ehiztari eta fruitu biltzaileak ziren. Hain zuzen ere, Historiaurreko gizaki hauek izan ziren Bretainian hain ugari diren zutarri, trikuharri eta harrespilen eraikitzaileak. Berez, Bretainia mota honetako aztarna ugarien dituen munduko herrialdeetako bat da, horren adibide nabariak Carnac-eko harri lerroak, La Roche-aux-F\u00e9es, Champ-Dolenteko zutarria, Kergadiouko zutarria, Kerloasko zutarria edota Manioko Erraldoia direlarik.\nAntzinaroa.\nAntzina, egungo Bretainiak Armorika izena zuen (\"Armor\" \"Itsasoa\", aldiz \"Argoat\" \"Basoa\") eta bertan zelta jatorriko hainbat herri edo tribu bizi ziren. Zelta haiek K. a. IV. eta K. a. III. mendeetan iritsi ziren. Jada K. a. II. mendean lurralde hartan Osismii, Veneti, Coriosolites, Redones eta Namnetes tribu edo herriak bizi ziren.\nK. o. 56an erromatarrek, Julio Zesarren zuzendaritzapean, herrialdea konkistatu eta Galia Lugdunensis (Galia Zelta) erromatar probintziaren barnean sartu zuten.\nBritainiar migrazioak.\nErromatar Inperioa eroritakoan, jada V. eta VI. mendeetan zehar Britaniak anglo eta saxoien inbasioak eta bultzada jasan eta britoi ugarik Mantxako kanala itsasoz zeharkatu ondoren Armorikan babes hartu zuten (bereziki Kornualles eta Galeseko britoiek). Britaniako britoi horiek Armorikari gaur egungo Bretainia izena eman zioten, horregatik handik aurrera bi Bretainia edo Britainia egon ziren: \"Britainia Handia\" (Erresuma Batua) eta \"Britainia Txikia\" (Bretainia). Gerora Armorikako britoi edo britainiar haiek \"bretainiar\" izena jaso zuten.\nBestalde, britoiek Armorikara bretainiera hizkuntza ere eraman zuten: horixe da bretainieraren, kornubieraren eta galesaren arteko ahaidekotasunaren arrazoi nagusia. Britainiar migrazio mugimendu horrekin batera, San Korentin, San Gwenole, San Ronan, San Pol eta San Brieuc santu ebanjelariak ere iritsi eta bretainiarrak kristautzen hasi ziren.\nBretainiako marka.\n497an, Klodoveo errege frankoak Bretainia konkistatu eta Frankoen Erresumari gehitu zion. Halere, Nantes hiriko barrutia gobernatzea besterik ez zuen lortu, Bretainiako mendebaldeak independentzia berreskuratu eta IX. mendea arte hainbat tributan banaturik egon baitzen. 799an, Karlomagnok bretainiarren aurkako hiru guda segidan egin zituen: denboraldi labur batez lurralde osoa menpean eduki bezain azkar, bretainiarrak berriz ere altxamendu eta matxinada ugari egin zituzten. Garai hartan, Bretainiako marka sortu zen.\nBretainiako erresuma.\nAzkenik, 826an Karlomagnoren seme Ludoviko Errukitsuak Bretainiako Errresuma sortu eta haren agintean, Nominoe Bretainiako lehenbiziko erregea izan zen. 842an, Karlos II.a Burusoila agintera iritsi eta Mendebaldeko Frantziaren independentzia aldarrikatu zuen; urte berean, Redongo guduan enperadorea garaitu eta mende batez dinastia independente baten menpe egon zen.\nBretainiako dukerria.\n936-939. urteetan, Bretainiako dukerria eratuta, independentzia berreskuratu zuen, anglo-normandiar eta Frantziako botereen artean nolabaiteko oreka larri batean.\n1066an, normandiarrek Bretainia konkistatu zuten. Ordutik aurrera eta denbora luzez, Bretainiako historia Frantzia eta Ingalaterraren arteko harreman zailen eraginpean egongo da. 1337an Frantzia eta Ingalaterraren arteko Ehun Urteetako Gerra piztu eta 1341-1365 bitartean, Bretainiako Ondorengotza Gerran zehar bi herrialde horien arteko guduleku bilakatu zen, honetatik Joan Montfortekoa garaile atera eta Bretainiako duke berri bilakatu zen. Haren leinuak Bretainian 1368-1468 bitartean agindu eta bakea ezarri zuen, oparotasun eta kultura hedapen handiko garai hartan.\n1491n, Ana Bretainiakoa eta Karlos VIII.a Frantziakoa ezkondu ziren. Errege hura hildakoan, 1499an Luis XII. Frantziakoarekin berriz ezkondu eta Frantziako erresumako erregina bilakatu zen.\n1532an Anaren alaba eta Frantzisko I.a Frantziakoaren emazte Klaudia Frantziakoak Bretainiako dukerria Frantziako Koroari eman zion. Nahiz eta Bretainiak bere administraritza, lege eta militar burujabetasuna mantendu, jada dukerria desegin eta Frantziako erresumako eskualde bilakatu zen.\nXVI-XVII. mendeak.\nFrantziako monarkiak Bretainia gobernatzeko saiakerak egin zituen; horren ondorioz, mugimendu autonomistak garatu eta hainbat matxinada jazo ziren, frantziar gudarosteak gogorki apalduak. Matxinada haietako ospetsuena 1675ko \"Txapelgorrien matxinada\" izan zen, baserritarrek zerga altuen aurka protesta egin baitzuten\nXVII-XVIII. mendeak.\nOihalgintza industriari esker, Bretainiako ekonomiak garapen handia izan zuen. Hala ere, Nantesko Ediktuaren ezeztatzearekin batera, higanot askok Bretainia laga eta ekonomia gainbehera hasi zen.\nFrantziako Iraultza.\n1789an Frantziako Iraultzaren ondorioz, Bretainiak ordu arte mantendu ahal izan zituen burujabetza eskubideak galdu eta bost departamendutan zatitu zuten: Aodo\u00f9 an Arvor (\"C\u00f4tes-d'Armor\"), Penn-ar-Bed (\"Finist\u00e8re\"), Il-ha-Gwilen (\"Ille-et-Vilaine\"), Mor-Bihan (\"Morbihan\") eta Liger-Atlantel (\"Loire-Atlantique\"). Departamendu horietako laurekin Bretainia eskualdea sortu zuten, eta Liger-Atlantel kanpoan utzi zuten, Loirerria eskualdean sartu baitzuten.\nBretainiak kontserbadurismoarekin zituen lotura estuak zirela eta, 1793-1815 bitartean Chouannerie matxinaden gotorlekuetako bat izan zen. Matxinadok baserritarrek antolatu zituzten eta eragile nagusietako batzuk hauek izan ziren: derrigorrezko soldadutza, bretainieraren debekatzea, apaiz eta elizgizonen aurkako gehiegikeriak.\n1795an Britainiar Itsas Gudarostea laguntzaz erregezaleek iraultaren aurkako matxinada bati ekin zioten. Atzerriratutako frantziar noble batzuk Quiberon penintsulan lehorreratu eta chouan baserritarrekin elkartu ziren. Halere, Lazare Hoche frantziar jeneralak eta Frantziako Gudaroste Errepublikarrak matxinada gogor zanpatu zuen.\nXX. mendea.\n1914-1918 bitartean, Lehen Mundu Gerra jazo zen: bretainiar biztanleriak galera ikaragarria jasan zuen, gazte asko eta asko hil baitziren, garai hartako Bretainia osoko biztanleriaren % 10. Gerratean hil ziren frantziar gudarietatik 250.000 bretainirrak ziren. Usadioz, bretainiarrek Frantziako Itsas Gudarostean izen ematen zuten, baina gerra hartan adar militar guztietan sarrarazi zituzten, eta nagusiki lubakietan.\nMende haren hasieran gaur egungo bretainiar nazionalismoa garaikidea eratu zen; XIX. mendearen erdi eta amaieraldeko nazionalismoak baino politika ideologia eta kultur programa garatuagoak zituen. 1918an, \"Unvaniez Yaovankiz Breiz\" (\"Bretainiako Gazteriaren Batasuna\") erakundea sortu eta hurrengo urtean \"Breiz Atao\" aldizkaria argitaratzen hasi zen, bretainiar kulturgintzan eragin handia izan zuelarik. 1925an Gwalarn aldizkaria ere argitaratu zen.\n1927an \"Parti Autonomiste Breton\" edo PAB (\"Bretainiar Alderdi Autonomista\") sortu eta Bretainiako ekonomia, kultura eta politikari buruzko eztabaida abian jarri zuen; geroago, banaketa batzuk jazo, eta beste bi alderdi sortu ziren: 1930an \"Ligue F\u00e9d\u00e9raliste de Bretagne\" (\"Bretainiako Liga Federalista\") eta 1932an \"Parti National Breton\" edo PNB (\"Bretainiar Alderdi Nazionalista\"). 1931an Paris hirian bizi zen bretainiar talde batek \"Bretons \u00c9mancip\u00e9s\" taldea sortu zuen. 1933an \"Ar Falz\" aldizkaria agertu zen.\n1939an, \"Ar Brezoneg er Skol\" (\"Bretainiera Eskolara\") elkartea sortu eta bretainieraren aldeko mugimenduak urrats garrantzitsu bat eman zuen. Erakunde horrek bretainieraren alde luzatutako aldarrikapenei 500 inguru bretainiar udalerrietatik 346ek babesa erakutsi zieten.\nBigarren Mundu Gerran naziek Bretainia osoa okupatu zuten. Alde batetik, biztanleriaren zati batek alemaniarren aurkako erresistentzia mugimendua parte hartu zuen; nolanahi ere PNB alderdiko zati bat eta Breiz Atao eta Bezem Perrot talde independentistek alemaniarrek Bretainiari independentzia emango ziotelakoan, haiekin elkarlanean jardutera ere iritsi ziren, baina bretainiar nazionalismoaren gehiengoak ez zuen talde horren jarrerarekin bat egin. Gerra ostean, frantziar nazionalismoak talde horien alemaniarrekiko lotura bretainiar nazionalismo osoari kolaborazionalismoa leporatzeko saiakeratan erabili izan zuen.\nHizkuntza.\nBretainiera indoeuropar hizkuntza bat da, zelta hizkuntzen adarrekoa. Hizkuntza zeltak Mendebaldeko Europan hitz egiten dira. Gaur egun hizkuntza multzo horretatik bizirik direnak hauexek dira: bretainiera, Eskoziako gaelera, galesa, eta irlandera; aldiz, kornubiera eta manxera berpizkunde saiakeran daude. Bretainiera britoi hizkuntzen adarrekoa denez, galesarekin eta kornubierarekin lotura estua du.\nBretainiako jatorrizko hizkuntza da. Gaur egun, gutxi gorabehera 250.000 hiztun ditu (Broudic 1999), baina XX. mendearen hasieran 1.400.000 ziren; horrek esan nahi du hiztunen zenbatasuna izugarriro murriztu zela mende aurrekoan. Egoera oso larria du egun (Wurm 2001): gero eta jende gutxiagok daki eta egoera errotik aldatzen ez bada, galtzeko atarian egongo da. Hiztunen adinari begiratzen bazaio, nabaria da oso gazte gutxik dakitela (ikus 1. irudia). Hain zuzen ere, 15-20 urte bitartekoen artean, % 0,6k baino ez daki.\n1977tik aurrera, zenbait ikastetxetan irakasten da eta gaur nagusiki Bretainia Beherean mintzatzen da (Bretainiako mendebaldeko muturrean). Lau dialekto nagusi ditu:\nBretainiako leku-izen ugaritan bretainieraren oso antzinako aztarna agertzen da. Adibidez:\nBestalde, arkitektura elementuekin loturiko leku eta herri izenak ere maiz topa daitezke:\nHerrialdean toki, horma, seinale eta txoko askotan bretainieraren ofizialtasunaren aldeko irudi eta esaldiak irakur daitezke. Adibidez:\nGaur egun, Bretainia Beherako seinale gehienak elebidunak dira, 1985an C\u00f4tes-d'Armor departamendua seinaleak bretainieraz nahiz frantsesez jartzen lehenbiziko departamendua izan zen. Hona hemen Bretainiako hiri eta udalerri nagusien bretainierazko izenak: Roazhon (\"Rennes\"), Sant-Malo (\"Saint Malo\"), Sant-Brieg (\"Saint Brieuc\"), Gwengamp (\"Guingamp\"), Kastell-Paol (\"Saint-Pol-de-Le\u00f3n\"), Brest (\"Brest\"), Kemper (\"Quimper\"), Kemperle (\"Quimperl\u00e9\"), An Oriant (\"Lorient\"), Gwened (\"Vannes\"), Sant-Nazare (\"Saint-Nazaire\"), Naoned (\"Nantes\") eta Po\u00f1dy (\"Pontivy\").\nBretainian mintzatzen den beste jatorrizko hizkuntza galoa da, Bretainiako ekialdean \u2014Bretainia Garaian\u2014. Gainera, Bretainiako hegoaldeko muturrean, Bro-Raez edo Pays de Retz eskualdean O\u00efl hizkuntzen dialekto poitevina ere mintzatzen da.\nMusika.\nAbestiak.\nBretainiako herri-kanta ospetsuenen artean, honako hauek daude: \"Bro Gozh ma Zado\u00f9\" bretainiar ereserkia, \"Tri martolod\", \"Kerfank 1870\", \"La Jument de Michao\" edota \"An Alarc'h\". Bestalde, Gwendal bretainiar musika taldearen \"Irish Jig\" abestiak Europan ospe handia bereganatu zuen.\nAbeslariak.\nBretainiako abeslari edo musikari ospetsuenetako batzuk hauek dira: Alan Stivell, Nolwenn Leroy, Dan Ar Braz, Youenn Gwernig, Iwan B eta Yann Tiersen.\nMusika taldeak.\nBretainiako musika talde ospetsuenak Gwendal eta \"Tri Yann\" dira.\nGastronomia.\nBretainia itsasoz inguraturiko eta arrantzale herri ugari dituen herrialdea izanik, Bretainiako gastronomian itsaskiek oso paper garrantzitsua dute; hortaz, edozein motatako arraina eta moluskuak topa daitezke. Ostrak dastatzeko garairik onena iraila eta apirila artean da, bereziki Cancale udalerrian.\nBretainiar plater edo errezeta ospetsuenak \u2014nazioartean halaber\u2014 krepeak eta galetteak dira. Bestalde, usadiozko plater batzuk honako hauek dira: \"kig ha farz\", \"kouign-amann\", \"far breton\", \"kouign\", \"farz buan\", \"yod kerc'h\", \"cotriade\" eta \"bardatte\".\nZalantzarik gabe, Bretainiako edari nagusia sagardoa da: Bro Kernev eskualdeko sagardoak \"Jatorrizko Izendapena\" du. Sona handiko beste edari bat garagardoa da: herrialde osoan garagardotegi ugari daude, hala nola, \"Coreff\" garagardoa edota Lancelot garagardotegia. Bestalde, Bretainiako usadiozko edaria \"chouchen\" izeneko eztidun pattarra da. Horiekin batera, gazteen artean, \"Breizh Cola\" freskagarri alternatiboak ere ospea du.\nJaki eta edariok erosteko aukera ezin hobea Bretainia osoko asteroko merkatu eta azokak dira. Garrantzitsuenen artean, honako hauek daude: Cancale (igande goizetan), Dinan (ostegun goizetan), Josselin (larunbat goizetan), Rennes (egunero, igandeetan izan ezik), Vannes (asteazken eta larunbat goizetan, barazkiak; asteartetik larunbat goizera, arrainak) eta Saint-Malo (astearte eta ostiral goizetan).\nKirolak.\nHainbat kirol jokatzen dira Bretainian baina futbola arrakastatsuena da: lau futbol taldek Frantziako lehen mailan dihardute eta emaitza bikainak izan dituzte:\nTxirrindulari onak ere eman ditu Bretainiak, denetan aipagarriena Bernard Hinault, palmares bikaina duena. Frantziako Tourra bost aldiz irabazi zuen eta Espainiako Vuelta birritan.\nLeku interesgarriak.\nHona hemen Bretainiako leku interesgarri eta erakargarrien zerrenda:"}
{"id": "44571", "revid": "201", "url": "https://eu.wikipedia.org/wiki?curid=44571", "title": "Naoned", "text": ""}
{"id": "44577", "revid": "512", "url": "https://eu.wikipedia.org/wiki?curid=44577", "title": "Antonio Tejero", "text": "Antonio Tejero Molina (Alhaur\u00edn el Grande, M\u00e1laga, Espainia, 1932ko apirilaren 30a -) Espainiako militarra eta Guardia Zibileko koronel ohia da eta 1981eko otsailaren 23ko Espainian jazotako estatu kolpearen buruzagietako bat. \"Tejerazo\" delako horretan, Espainiako Kongresuan hitza hartu eta ordu batzuz parlamentariak bahitu zituen. 30 urteko espetxe zigorra jaso zuen eta, teniente koronel izatera iritsi bazen ere, gorputzetik kanporatu zuten.\nBiografia.\nAntonio Tejero Molina Alhaur\u00edn el Granden jaio zen, M\u00e1lagan, 1932ko apirilaren 30ean.\nAntonio Tejero Molina guardia zibil egin zen 19 urte besterik ez zituenean eta Zaragozako Akademia Jeneral Militarrean ikasi zuen. 1951n egin zen guardia zibil eta Guardia Zibilak Gipuzkoan zuen komandantziako buru izan zen.\n1955eko abenduan, Teniente mailara igo zuten, bere lehen jomuga Manresa izanik eta 3 urtez egon zen han. Afrika Mendebaldeko Polizia Territorial Espainiarrera igotzea eskatu zuen, baina ez zuten onartu, Katalunian soldaduen behar handia zegoela-eta.\n1958an, Kapitain mailara igo zuten eta Galiziara mugitu zen, Mi\u00f1oko konpainia batean agintari modura jarduteko. Ondoren Andaluziara mugitu zuten, V\u00e9lez-M\u00e1lagara eta, azkenik, Kanarietara.\n1963an, Komandante mailara igo zen eta Las Palmas Kanaria Handikora mugitu zen eta, hurrengo etapa Badajoz izan zen, bere karrerako etapa baketsuena pasa zuen tokia.\n1974an, Teniente Koronel mailara igo zuten eta Gipuzkoara mugitu. Donostia eta Gasteizko Guardia Zibilen Komandantzietan agindu zuen.\nLurralde horretan egon zen bitartean, guardia zibil bezala formatu zen eta espainiar banderen erreketaren lekuko izan zen; ez ateratzeko ordena bazuten ere, bai bera eta baita bere gizonak ere bandera horiek salbatzera atera ziren eta, honegatik hilabete batez atxilotuta egon zen Madrilen eta Komandantzian zuen buruzagitza amaitu zen.\nHurrengo jomuga M\u00e1lagako Komandantziaren Buruzagitza izan zen. Komunisten manifestazio batek gazte-erakundeen legalizazioa eskatzen zuen eta 18 urterekin adinez-nagusi izatea. Tejero hari ekiditera atera zen eta, arrazoi honengatik, hilabete batez atxilotu zuten eta komandantzia utzi behar izan zuen.\nExtremadurara joan zen, bertan zuen lursail batera, eta orduan iritsi zitzaion Guardia Zibilen Zuzendaritza Nagusiko Jomugen Taldeko Buru izatearen izendapena, Madrilen.\n1978an, Espainiako Erregeari ospe handia izango zuen gutuna idatzi zion \"El Imparcial\" egunkarian eta honek ere 14 eguneko atxilotuta ekarri zion eta azkenean gauzatu ez zen balizko postu galtzea ere bai. Idatzi hartan, Antonio Tejero Konstituzioaren kontra agertzen zen.\n1978ko azaroan, lagun batzuekin elkartu zen Galaxia kafetegian, Madrilen; hemen diseinatu zuten Galaxia Operazioa, 7 hilabeteko espetxeratzea kostatu ziona. Kartzelatik atera ondoren, hilabete batzuk geroago, 23-F antolatzen hasiko zen.\nEuskal Herrian egon zen bitartean, 3 alditan atxilotu zuten. Lehenengoa, Rodolfo Mart\u00edn Villa ministroarekin bat ez zelako etorri, 20.000 biztanle baino gehiagoko tokietan Benem\u00e9ritaren atzera-egitea sustatu baitzuen honek; bigarrena, ORT komandoko buruzagia atxilotu zuten bi guardia zibilak atxilotzeari uko egiteagatik eta hirugarrena, berriz, ikurri\u00f1ari esleitu behat zitzaizkon ohoreez galdetzeagatik. Azken honen ondorioz, M\u00e1lagara lekualdatu zuten, eta hemen ere zigortu egin zuten:\n1979an prozesatuta izan zen Galaxia operazioa zela-eta eta 7 hilabeteko kartzela-zigorra eman zioten. Beste bi konspiratzaile ere izan zituen berarekin batera: ezagutzen ez dugun Estatu Nagusiko koronel bat eta Ricardo S\u00e1enz de Ynestrillas Polizia Armatuko kapitaina, gero komandante egingo zutena eta, 1986ko ekainaren 17an, ETAk Madrilen erailko zuena.\nErasoa Diputatuen Kongresuari.\n1981eko otsailaren 23ko goiza Antonio Tejero teniente koronelak Guardia Zibilaren Trafikoaren Zuzendari-bulegoan igaro zuen Miguel Manchado koronelarekin hitz egiten. Ez zuen troparik bere kargu eta Diputatuen Kongresua erasotzeko bere kideen laguntza behar zuen. Laguntza erabakiorra izango zuen, CESID-en zegoen Vicente G\u00f3mez Iglesias guardia zibilen kapitainarena. Ez dago guztiz garbi, baina litekeena da era berean CESID-eko komandante zen Jos\u00e9 Luis Cortinak irratitransimisioak ere eskura jartzea, ikertzaileen arreta piztuz. Juan Garc\u00eda Carr\u00e9s izango zen zibil bakarra estatu-kolpean eta guardia zibilak kuarteletik Diputatuen Kongresura eramango zituen autobusak erosiko zituen Tejeroren emaztearen izenean.\n1981eko otsailaren 23ko arratsaldean, 200 bat guardia zibilek lagundurik, Diputatuen Kongresua hartu zuen, Leopoldo Calvo-Sotelo gobernuburu egiten ari ziren unean. Hurrengo goizeko 10:00ak arte bahituta izan zituen diputatutak, estatu-kolpeak porrot egin zuela onartu arte. Une oro egon zen Frankismo garaiko Sindikatu Bertikaleko buruzagi izan zen Juan Garc\u00eda Carr\u00e9s abokatu ultraeskuindarrarekin harremanetan. Sevillako Pedro Merry Gordon kapitain jenerala, Valentziako kapitain jeneral zen Jaime Milans del Bosch, Bartzelonako Pascual Galmes kapitain jenerala eta Zaragozako El\u00edcegui Prieto kapitain jenerala alde zituela esan zion eta Jaime Milans del Bosch nahi zutela gobernuburu. Dudatan zeuden Madrilgo Quintana Lacacci kapitain jenerala, Balearretako de la Torre Pascual kapitain jenerala eta Kanarietako Gonz\u00e1lez del Yerro kapitain jenerala.\nValladolideko Campano kapitain jeneralak \"est\u00e1 para lo que vos quer\u00e1is\" esan zion Joan Karlos erregeari.\nZein ote zen Tejeroren helburu? Errege-etxeak eta PSOEk onartuko zuen Alfonso Armadak gidatutako gobernuaren bila zebilen ala konstituzioarekin amaitzeko xedean Jaime Milans del Boschk zuzenduriko estatu-kope militarra zen? Armadak bere asmoak komunikatu zizkionean eta alderdi guztietako ordezkariak nahi zituela bertan (sozialista, komunista eta nazionalistak barne), Tejerok ez zion hemizikloan sartzen utzi eta gainontzeko hirien altxamendu militarraren zain geratu zen.\nEz zen denbora asko pasa Ricardo Pardo Zancada infanteriako komandantea Kongresura etorri, Brunete dibisio korazatuko 113 polizia militarrekin batera, eraikuntza inguratu eta Polizia Nazionaleko GEO-ri sarrera ekidin zien arte. Pardo Zancadak bere laguntza erakutsi nahi zion Tejerori, honela.\nEpaiketa eta ondorengo urteak.\n1982an Justizia Militarreko Goren mailako Biltzarrak 30 urteko kartzela-zigorra eman zion. Epai hori Espainiako Epaimahai Gorenak berretsi zuen. Zigorraren lehenengo partea Mugardosen pasatu zuen Palmako gazteluan (Coru\u00f1a) eta, gero, Figueresko San Fernandoko gazteluan (Girona) eta Alcal\u00e1 de Henaresen (Madril) egon behar izan zuen, baina 1982an, Ferrolera eraman zuten, CESIDek aurkitu baitzuen beste estatu kolpe saio bat prestatzen ari zela.\nKartzelan zegoen bitartean, memoriak idatzi zituen, hizkuntzak ikasi eta Geografia eta Historiako karrera egin zuen.\n1993ko irailean, hirugarren gradua eman zioten eta, 1996ko abenduaren 3an, baldintzapeko askatasuna lortu zuen, 23-Fko prozesatuen artean ateratzen zen azkena izan zelarik.\nGuardia Zibilen gorputik bidali zuten eta graduazioa galdu zuen. Egun Madrilen bizi da; ezkonduta dago eta 6 seme-alaba ditu, horietako bat apaiza. Margotzen ikasi zuen kartzelan eta afizio horrekin jarraitzen du.\nBere erretiroan, ezer gutxi agertzen da. 2006an, gutuna bidali zuen \"Melilla Hoy\" egunkarira Kataluniako Estatutua kritikatuz eta, 2012an, berriz, Artur Mas salatu zuen konspirazio eta sedizio saiakera egiteagatik."}
{"id": "44578", "revid": "86574", "url": "https://eu.wikipedia.org/wiki?curid=44578", "title": "Estatu-kolpe", "text": "Estatu kolpea indarrean dagoen boterearen usurpazioari deritzo, pertsona talde baten partetik, nagusiki indar armatu matxinatuak edo gizarteko sektore haserreak, horretarako Estatuaren legezkotasuna bortxatuz.\nEstatu kolpeak diktadura baten ezarpenarekin amaitzen dira nagusiki, baina ez da beti horrela izaten. Definizioz, edozein gobernu motaren aurka egin daiteke, autoritarioa izan edo ez. Zentzu peioratiboan, ordea, diktaduraren bat ezartzeko saiakerak aipatzeko erabiltzen da.\nHerrialde baten legezkotasunaren eta burujabetzaren aurkako eraso horrek berauen erakunde gordetzaileen bahiketa eskatzen du. Erakunde horiek gobernua edo parlamentua dira, herrialde demokratikoetan, edo erregea edo diktadorea, bestelako gobernu sistemetan. Komunikabideen kontrola, oposizioaren debekua eta zuzenbide estatuaren kentzea ere ohikoa da.\nEstatu kolpeak nahiko ohikoak izan dira XIX. eta XX. mendeetan mundu osoan.\nXX. mendeko estatu-kolpeak.\nOndorengo hauek XX. mendean estatu-kolpea egin zuten:"}
{"id": "44579", "revid": "56334", "url": "https://eu.wikipedia.org/wiki?curid=44579", "title": "Interfaze elektroniko", "text": "Interfaze elektronika arloan sistema elektroniko bi edo gehiagoren arteko komunikazioa ahalbidetzen duen ataka (zirkuitu) fisikoa da.\nEskuarki, konputagailuek eta terminalek ez dute distantzia urruneko sareko datuak bidaltzeko eta jasotzeko ahalmenik. Honelako eginkizunetarako interfazeak daude.\nEz dago interfaze unibertsalik, elektronika aurrera doan heinean ezaugarri berriak sortzen dira: USB, SCSI, Firewire, SATA, PCI...\nInterfaze bik komunikatu ahal izateko komunikazio protokolo berdina erabili behar dute. Normalean interfazearen izenak hardwarea eta protokoloa adierazten dute."}
{"id": "44580", "revid": "536", "url": "https://eu.wikipedia.org/wiki?curid=44580", "title": "Sare ataka", "text": "Sare atakak edo ataka logikoak konputagailu komunikazioetan zerbitzu ezberdinak antolatzeko zenbakiek izendatzen dituzten memoria atalak dira.\nSarrera.\nTCP/IP protokoloko konputagailu-sarean erabiltzen diren sare maila eta garraio mailako TCP/IP protokoloetan, zerbitzuak bereizteko ataka kontzeptua definitzen da.\nKontzeptu hau garraio mailakoa da, beraz ez da ataka fisikoetaz ari (makinak dituen konexioak), ataka logikoetaz (nondik-norantz konexio bat ematen den), baizik. Horrela, edozein TCP/IP konexiok igorlearen eta hartzailearen IP helbideak (bakoitzak 32 bit dauzka IPv4-n) eta bien atakak (bakoitza 16 bitekoa) ere behar ditu.\nAtaka kopurua.\nAtakaren zenbakia 16 bitekoa denez, 2^16=65.536 ataka posible ditugu. Sare zerbitzuak ematen dituzten makinetan (Telnet, FTP, HTTP,\u2026), TCP/IP zerbitzu ezagunentzat ataka zenbaki batzuk gordetzen dira. Unix sistema eragilea duen makina betean, ataka fidagarriak 0tik 1023 bitartekoak dira, eta hauen berezitasuna, beraietatik, supererabiltzaileak egikaritutako programek bakarrik egin ditzaketela konexioak da. Honekin eragotzi nahi dena zera da: pribilegiorik ez duen erabiltzaile batek, konexio ilegitimo bat erabiliz, berak baimenik ez daukan informazioa eskuratzea. 0-1023 bitarteko ataka fidagarrien kontu Unix-ena da soilik, eta ez TCP/IP estandar bat, beraz, TCP/IP zerbitzuak eskaintzen dituen makina ez-Unix batean, ataka fidagarrietatik konexio ilegitimoak sortzea posible izango da.\nAtaken laburpena.\nTCP/IP protokoloetan erabiltzen diren ataka ohikoenak:"}
{"id": "44581", "revid": "119347", "url": "https://eu.wikipedia.org/wiki?curid=44581", "title": "Megabyte", "text": "Megabyte (maiz MB ikurraz idatzia) konputagailuen biltegiratze ahalmenean milioi bat (106) byte adierazten duen informazio unitatea da. Hain zuzen ere, SIren notaziotik eratorritako \"mega-\" aurrizkiak \u00abmilioi\u00bb esan nahi du. Ez da megabit unitatearekin (Mb ikurraz laburtua) nahasi behar.\nTerminologia bikoitzaren arazoak.\nGaur egun (2007), biak nahasten dira askotan. Esate baterako, 80 GBko disko gogor batek 80.000.000.000 byte ditu, baina sistema eragileak 74 GB dituela esango du, 1.024ko multiploak erabiltzen dituelako.\nKilobyte \u2013 kibibyte, mebibyte \u2013 megabyte, gigabyte \u2013 gibibyte eta gainerako unitateen bereizketa.\nKilobyte-n definizioan eta erabileran aurrizki bitarraren ohiz kanpoko erabilerak, ondorengo erabilerak eragin ditu. Kilobyte-ren kasuan honen kopurua honako biak izan daitezke:\nModu berdinean egingo da gainerako unitateekin, esaterako gigabyte batek, erabiltzen den testuinguruaren arabera 1024 gibibyte (informatikan) edo 1000 gigabyte adierazten du.\nSistema internazionala (SI) eta byte terminoaren bilakaera.\nInformatikaren testuinguruan kilobyteren terminoa hasieratik erabiltzen zen 2 10 balioarekin, 1000-ra hurbiltzen delako. Konputagailuen hedatzearekin batera, sistema internazionalak definitutako aurrizkiaren erabilera desegokia ere zabaldu zen, informatika adituetatik erabiltzaile arruntetaraino. Hau dela eta kilobyte bat 1024 byterekin lotzen da nahiz eta 1000 byte da.\nAurrizki bitarra eta hamartarra bereizteko IEC estandarizazio erakundeak IEC 60027-2 dokumentuan zehazten den bezala kibi terminoa asmatu zuen, 1024-ren balioa duen neurria sortuz Kibibyte ( 1 KiB=1024 byte ). Baina bere erabilera ez da zabaldu oraindino.\nMultzo berdineko unitateak:\nMB eta Mb edo KB eta Kb...ez dira berdinak.\nMb-k megabit 1.000.000 bit adierazten du eta MB-k megabyte 1.000.000 byte edo informatikaren testuinguruan 1.048.576 (220) byte . Halaber, ez da nahastu behar Mb/s edo Megabit segundoko MB/s edo Megabyte segundoko-rekin ez eta multzoko gainerako unitateekin: Giga, tera eta abar. Orokorrean esanda, byte segundoko konputagailuaren barruko komunikazioetan gertatzen da, aldiz bit segundoko konputagailutik kanpoko komunikazioetan SI sistema metrikoa erabiliz."}
{"id": "44582", "revid": "843", "url": "https://eu.wikipedia.org/wiki?curid=44582", "title": "MB", "text": ""}
{"id": "44583", "revid": "105290", "url": "https://eu.wikipedia.org/wiki?curid=44583", "title": "Megabyte segundoko", "text": "MB/s edo Megabyte segundoko segundo batean Megabyte bat edo 1.000 Kilobyte edo 1.000.000 (106) byte adierazten du. Datu transferentziaren abiadura adierazten duen unitatea da. Informatikan erabiltzen da gehien bat.\nSistema internazionala (SI) eta byte terminoaren bilakaera.\nInformatikaren testuinguruan kilobyteren terminoa hasieratik erabiltzen zen 2 10 balioarekin, 1000-ra hurbiltzen delako. Konputagailuen hedatzearekin batera, sistema internazionalak definitutako aurrizkiaren erabilera desegokia ere zabaldu zen, informatika adituetatik erabiltzaile arruntetaraino. Hau dela eta kilobyte bat 1024 byterekin lotzen da nahiz eta 1000 byte da.\nAurrizki bitarra eta hamartarra bereizteko IEC estandarizazio erakundeak IEC 60027-2 dokumentuan zehazten den bezala kibi terminoa asmatu zuen, 1024-ren balioa duen neurria sortuz Kibibyte ( 1 KiB=1024 byte ). Egun (2007) unitate honen erabilera ez da zabaldu.\nMultzo berdineko unitateak:\nMB eta Mb ez dira berdinak.\nMb-k megabit (1.000.000 bit) adierazten du aldiz MB-k megabyte (1.000.000 byte). Halaber, ez da nahastu behar Mb/s edo Megabit segundoko, MB/s edo Megabyte segundokorekin.\nOrokorrean esanda, byte segundoko konputagailuaren barruko komunikazioetan gertatzen da, aldiz bit segundoko konputagailutik kanpoko komunikazioetan.\nDatu transferentzia adibideak.\n- Konputagailuko interfazeak (MB/s-tan):\n-Konputagailuko osagaien artean (MB/s-tan):\n- Konputagailutik kanpoko datu transferentzien adibideak (Mb/s-tan eta Kb/s-tan):"}
{"id": "44584", "revid": "105290", "url": "https://eu.wikipedia.org/wiki?curid=44584", "title": "Megabit segundoko", "text": "Mb/s edo megabit segundoko segundo batean miloi bat bit adierazten du. Datu transferentziaren abiadura adierazten duen unitatea da. Telekomunikazioetan, elektronikan eta informatikan erabiltzen da.\nMB eta Mb ez dira berdinak.\nMb-k megabit (1.000.000 bit) adierazten du aldiz MB-k megabyte (1.000.000 byte). Halaber, ez da nahastu behar Mb/s edo megabit segundoko, MB/s edo megabyte segundokorekin.\nOro har, byte segundoko unitatea konputagailuaren barruko komunikazioetarako erabiltzen da, aldiz bit segundoko unitatea konputagailutik kanpoko komunikazioetarako.\nAzalpena: 1024 byte adierazteko informazio unitatea Kibibyte da, bestela irakurri argipena.\nDatu transferentzia adibideak.\n- Konputagailuko interfazeak (MB/s-tan):\n-Konputagailuko osagaien artean (MB/s-tan):\n- Konputagailutik kanpoko datu transferentzien adibideak (Mb/s-tan eta Kb/s-tan):"}
{"id": "44585", "revid": "843", "url": "https://eu.wikipedia.org/wiki?curid=44585", "title": "MB/s", "text": ""}
{"id": "44586", "revid": "843", "url": "https://eu.wikipedia.org/wiki?curid=44586", "title": "Mb/s", "text": ""}
{"id": "44588", "revid": "6327", "url": "https://eu.wikipedia.org/wiki?curid=44588", "title": "Espainiar Trantsizioa", "text": ""}
{"id": "44592", "revid": "448", "url": "https://eu.wikipedia.org/wiki?curid=44592", "title": "Mb (argipena)", "text": "Mb ikurrak bi adiera hauek ditu:"}
{"id": "44593", "revid": "512", "url": "https://eu.wikipedia.org/wiki?curid=44593", "title": "Cixi", "text": "Cixi (txineraz \u6148\u79a7, pinyin: C\u00edx\u01d0, Wade-Giles: Tz'u-hsi) (1835eko azaroaren 29a - 1908ko azaroaren 15a) enperatriz erregeordea edo enperatriz alargunak Txinan agindu zuen 1861etik 1908ra, hil zen urtea. Bere agintean Qing dinastia edo mantxuaren, azken dinastia inperial txinatarra, gainbehera eman zen.\nCixi Xianfeng (\u54b8\u4e30) enperadorearen amorantea izan zen eta berau hiltzean 1861ean Cixik eta Ci'anek (\u6148\u5b89) agindua hartu zuten 1861 eta 1973 artean enperadorearen seme Tongzhi (\u540c\u6cbb) adin nagusia izan arte. Enperadore gaztea ordea adinera heldu eta bi urtera hil zen. Cixik arauak apurtu eta bere hiru urteko hiloba izendatu zuen oinordeko gisa. Ci'an 1881an hil ondoren Cixik bakarrik eduki zuen boterea.\nBere iloba Guangxu enperadorea adin nagusia izan zenean, Cixi erretiratu egin zen, bere zerbitzura zegoen espia sare bat utziz. Japoniaren aurkako lehen gerra (1894-1895) galtzean eta Guangxu hainbat erreforma martxan jartzean, Cixik bere ilobaren aurka azpilanean hasi zen indar militar eta kontserbadoreekin bat eginda, agintea berreskuratu zuelarik.\nBoterea eskuratu eta urtebetera, Cixik boxerren alde egin zuen hauen potentzia kolonial atzerritarren aurkako matxinadan. Ordainetan, indar atzerritarrak Hiri Debekatuan sartu eta Beijing konkistatu zuten, Cixi bake hitzarmen kaltegarri bat sinatzera behartu zelarik. Porrot honegatik karisma galdu zuen arren, hil arte mantendu zen boterean."}
{"id": "44595", "revid": "499", "url": "https://eu.wikipedia.org/wiki?curid=44595", "title": "Augusto Iba\u00f1ez Sacrist\u00e1n", "text": ""}
{"id": "44596", "revid": "360", "url": "https://eu.wikipedia.org/wiki?curid=44596", "title": "Ruben Beloki Iribarren", "text": ""}
{"id": "44598", "revid": "6327", "url": "https://eu.wikipedia.org/wiki?curid=44598", "title": "Miguel Capell\u00e1n del Val", "text": ""}
{"id": "44599", "revid": "360", "url": "https://eu.wikipedia.org/wiki?curid=44599", "title": "Juan Mart\u00ednez de Irujo", "text": ""}
{"id": "44600", "revid": "360", "url": "https://eu.wikipedia.org/wiki?curid=44600", "title": "Aimar Olaizola Apezetxea", "text": ""}
{"id": "44601", "revid": "499", "url": "https://eu.wikipedia.org/wiki?curid=44601", "title": "Javier Aguirre", "text": ""}
{"id": "44602", "revid": "77002", "url": "https://eu.wikipedia.org/wiki?curid=44602", "title": "Oilo", "text": "Oiloa (emea) edo oilarra (arra), izen zientifikoa: \"Gallus gallus\" (batzuetan: \"Gallus gallus domesticus\"), hegazti etxekotua da, hegan egiten ez duena, moko sendoa eta gandor gorria dituena. Mundu osoan hedatua dago.\nSexuaren eta adinaren arabera, hainbat izen hartzen du euskaraz: arra \"oilarra\" da, emea \u2013 \"oiloa\", ar gaztea, janaritarako akabatzen dena, \u2013 \"oilaskoa\", eme gaztea \u2013 \"oilanda\", eta kume jaioberria \u2013 \"txita\".\nPlanetako hegaztirik ugariena da, hamasei mila milioi baino gehiago direla kalkulatzen baita.\nOilarrak eta oiloak beren haragiagatik eta arrautzengatik hazten dira batez ere. Bere lumak ere aprobetxatzen dira, eta barietate batzuk, oilarren borroketan eta hegazti apaingarritzat erabiltzeko hazi eta entrenatzen dira.\nHegazti orojalea da. Bere bizi-itxaropena bost eta hamar urte bitartekoa da, arrazaren arabera.\nEtimologia.\nOilo hitza latinezko \"gallus\" hitzetik dator, erro Indoeuropear batetik. Ez da nahastu behar termino latindar hau \"gallus\" (Galo, Galiatar, Zelta) jentilizioarekin.\nHortik dator, baita ere, oilategia terminoa. Antzinakoek, oilarrak esaten zieten gizon zikiratuei, hau da, erreproduzitu ezin zirenei. Oilar hitzak beste terminu batean, boterea duen edota arroxkoa den pertsona bati ere deitzen zaio, bere taldean lider bat kontsideratzen den pertsona alegia. \nHistoria.\nOrain dela 5.000 urte inguru etxekotu zen. Indian eta Birmanian bizi den \"bankiba\" basoilotik datorrela uste da, Indiakoak baitira oilo etxekotua aipatzen duten idatzirik zaharrenak, eta zabaldu ere handik zabaldu zen Persiara , Mesopotamiara eta handik erromatarren bidez Europara. Mundu guztian zabaldua dago gaur egun.\nJatorria.\nBatzuen ustez, gaur egungo oilo arrazak lau basa-espezietatik datoz: \"Gallus Gallus\" (Bankiva), Asiako espezie basatia; Gallus Lafayette edo Stanley, Ceilangoa; Gallus SOMERATI, Indiakoa; eta Gallus Varius de Java.\nBaita ere badago oiloak, arrazen arabera, oilo basatien espezie batetik edo bestetik datozela uste duena, adibidez :\"Gallus Linneo\", \"Gallus Murghi\", \"Gallus Bonnaterre\" eta \"Gallus Jabouillei\". Jatorria tropikala dela uste da baina espezie hau, egokitzeko duen gaitasun handiagatik, eta nondik datorren ikusita ez dago guztiz argi. Baina argi dagoen gauza bat da oiloak mundu guztian zehar daudela eta garrantzitsuak direla.\nTeoria desberdinak.\n863 Genomen esperimentua.\nIkerketa genetiko batek zehaztu du zientzia-munduak urteetan eztabaidatu izan duen datua: noiz eta non sortu ziren lehen oilo etxekotuak.\n863 genomek oiloen jatorria eta etxekotzea adierazten dute. Horixe da, hain zuzen ere, \"Txinako Zientzien Akademiako Kunming Zoologia\" Institutuko Ming-Shan Wang ikertzaileak zuzendutako ikerketaren izenburua, \"Cell Researchen\" argitaratu dena. Ikerketaren arabera, Asiako hego-ekialdeko edo Txinako hegoaldeko biztanleak izan ziren lehenak urre-koloreko faisaia bat etxekotzen, k.a. 7500 inguruan. Geroago, etorkinek eta merkatariek Asia eta beste kontinente guztietara eraman zuten, Antartikara izan ezik. \nCharles Darwinen arabera, oiloak Gallus gallusetatik zetorren, txorien antza dutelako eta kume emankorrak izan daitezkeelako; baina bere etxeratze prozesuan Indian gertatu zela uste zuen. Oilo hezurren aurkikuntza arkeologikoak baieztatzen du, duela 9000 urte Txinako iparraldean eta duela 4000 urte Pakistanen gizakiek oiloak etxekotu zituztela. DNA ikerketek arazoa konpontzen lagundu dute.\nIkerketa historikoa da, eta oilar eta oiloen jatorriari buruz ez ezik, nekazaritzaren eta lehen sare komertzialen sorrerari buruz ere argi berria ematea ospatzen dute.\nIkerketa egin zuen taldeak 863 hegaztiren genoma osoak agindu eta alderatu zituen. Emaitzen arabera, oilo modernoak gaur egun Myanmar, Laos, Thailandia eta Txinako hegoaldean dauden barietate etxekotu eta basatietatik datoz.\nEmaitzek 1994an ,Akishino, Japoniako Printze oinordekoak aurkeztutako hipotesi bat berresten dute, DNA mitokondrialaren datu-basean oinarrituta.\nDNA datuek, oilarrak, Asiako hego-ekialdeko Gallus gallus spadiceus subespeziearekin lotzen dituzte. Gaur egun ezagutzen dugun oiloak bihurtu ziren leinua beste espezie honetatik 12.800 eta 6200 urte lehenago banandu zela iradokitzen dute,eta leinuak banatu ondoren etxekotu zela.\nNahiz eta ikerketa honek lehen oilo etxekotuak sortu ziren frogak izanda ere, oraindik ere zientzialari batzuen ustez DNA lagin zaharragoak lortu behar dira emaitzak baieztatzeko, hegazti modernoen genomek oilarren bilakaerari buruzko informazioa mugatzen ari daitezke.\nTeoria gehiago.\nEgipto.\nEgipton aztarnak ere badaude. Fase goiztiar honetan, leku arkeologikoetako oiloen hondakinak oso urriak dira, eta sarritan ez daude lotuta elikagai gisa aprobetxatzearekin. Egipto, Mesopotamia eta Levanteko erregistro historiko eta ikonografikoek, K. a. II. milurtekoaren erdialdetik bere presentzia frogatzen dute.\nEuropa.\nArkeologikoki, oiloen hondakinak, lehen aldiz, Europan daude, K. a. IX. eta K. a. VIII. Teoria hau, Europan, lehen oilar arrastoak, feniziar tokietan aurkitu izanean oinarritzen da, gehienak Iberian.\nGaraiko greziar testuek, K. a. VIII edo K. a. VII. Feniziar eta persiarrekin egindako merkataritzatik dator. Europa erdialdeko hondakinik antzinakoenak (Txekiar Errepublikan) K. a. VIII. mendekoak dira. K. a. I. milurtekoaren bigarren erdian, aurkikuntza arkeologikoek, Iberian, Frantzia hegoaldean eta Grezian oiloen etengabeko presentzia berresten dute. Garai honetan, animalia hauek, nagusiki, paper sinbolikoa izaten jarraitu zuten.\nOiloen etxekotzea.\nGizakiaren esplotazioa oiloengan.\nOiloa munduan gehien ustiatzen den animalietako bat da, bere eraginkortasunarengatik, elikagai kantitateari eta garapen denborari dagokienez, gizakiek kontsumitzen dituzten beste animalia mota batzuekin alderatuta. Hain da ezaguna, urtero 33 milioi tona muskulu, tendoi eta koipe baino gehiago kontsumitzen direla, eta 600 milioi arrautza inguru ekoizten direla. Kapoia, pularda, oilasko pikantoia eta oilasko tomateroa, gaur egun, hegazti hauen haragi ekoizpenean espezialitateak dira, oso preziatuak gastronomian.\nGenetistak, arraza garbien ezaugarri onenak hartu dituzte oilo hibrido on bat sortzeko, sormen honek 30 urte daramatza merkatuan eta oso eraginkorrak diren oiloak dira. Hibrido modernoak arrautza inguru ekoizten ditu urtean. 63 eta 64 gramo arteko batez besteko pisua. Hegazti erruleek 2,5-3 (kg) pentsu ematen diete arrautz bakoitzeko. Oiloek kaioletan izatea oso ohikoa den gauza bat da gaur egun, pertsona batek ezin duelako kasu egin milaka oiloei. Kaioletan oiloak sartzea ez dago oso ondo ikusita krudela delako esaten dute adituek- Horrezgain, hegaztiak ezin dira hautsez bainatu, hegalak zabaldu eta beste ekintza batzuk egin, berezko portaerari dagozkionak.\nOiloak janarian.\nOilasko haragia mundu osoan gehien kontsumitzen den haragi mota\u00a0bat da, eta hau bere kostu baxuari esker da. Janari lasterreko jatetxeetan ere asko erabiltzen den haragi mota bat da. Esan behar da, nutrizio-balio handia duela, haragi gorriak baino errazago digeritzen delako. Oilo haragia ere jan ohi da. Hala ere, haragi hau oilaskoarena baino gogorragoa dela eta egosteko denbora gehiago hartzen duela aipatu behar da. \nOiloak maskotatzat.\nOiloak lagun egiteko animalia bikainak dira, oso nobleak baitira eta ez dira batere oldarkorrak. Borroketarako entrenatutako oilarrak oldarkorrak izaten dira beste oilarrekin eta oso gutxitan gizakiekin. Estatu Batuetako hiri batzuetan txitak maskotatzat hartzea baimentzen da, baina praktika hau ez dago baimenduta herrialde osoan. Oiloek, oro har, oso erraz zaintzen dira, euren janaria merkea baita; erronka nagusia, harraparietatik babestea da, ugari baitira oiloari erasotzen dioten harrapariak, hala nola azeriak, txakurrak, otsoak, koioteak, mapatxeak eta katuak.\nOiloak animalia onak izan daitezke lorategi bat edo landetxe bat izanez gero, kanpoan egoteko lekua duenean; animalia horiek nahiko lagunkoiak eta lasaiak dira, bereziki txitak direnetik hazten baditugu. Gainera, behar dituzten zainketak nahiko oinarrizkoak dira, ia katuen maila berekoak, eta, bestalde, arrautzak emango dizkizute oilo erruleak badituzu. Gomendatzen da oilo bat izatekotan bere espezie berako beste animali bat izatea bakarkako sentzazioa ez izan dezan.\nEzaugarriak.\nArtoa, garia eta beste hainbat labore-hazi janez elikatzen da. 21 egun behar izaten ditu txitoak arrautzatik ateratzeko; eta handik hiru hilabetera gai izaten da arrautzak erruten hasteko. Garrantzi handia du gizakiaren elikaduran, jateko onak baitira haren haragia eta egiten dituen arrautzak. Oilategi handietan hazten da gaur leku askotan. Oilo aldaera berriak ere sortu dira eskaeren arabera. Libornoko zuria, Leghorn-eko zuri gorria eta Wyandotte-koa dira erruleetan ezagunenak; Islandiakoa, Plymouth-ekoa eta Hampshire-koa aldiz haragitarakorik ezagunenak.\nMoko motz eta kurbatua, hegal laburrak eta hanka sendoak ditu. Buruaren goialdean kolore gorrixkako gandor haragitsu bat, mokoaren alboetan zintzilik dauden bi obulu eta luma ugari ere baditu.\nOrojalea eta intsektujalea: oiloa orojalea da, animaliak eta landareak jaten baititu, eta intsektujalea da. Datu bitxia da zapore gozoak ez dituztela hautematen eta gaziak ez zaizkiela gustatzen.\nHegan egiteko gaitasuna: gizakiaren esku-hartzeak mugatu du nagusiki. Normalean, arriskuan daudenean bakarrik joaten dira hegaldietara, edo, etxeko oilo \"erdi libreen\" kasuan, toki garaietara hegan egiten dute, gauetan atseden hartzeko.\nTamaina eta pisua: 40 zentimetro inguruko altuera izaten du eta pisua 2 kilogramo ingurukoa da. Arra (oilarra) baino txikiagoa eta arinagoa da.\nMutu-estazioa: oiloek ekaina eta urria bitartean aldatzen dituzte lumak.\nLurraldekoak: azpiespezie hori lurraldekoa da, eta hierarkia-ordena bati jarraitzen dio elikagaiak eta atseden hartzen duten lekua banatzeko. Hala ere, oilarra da taldea menderatzen duena, eta oiloak bere burua defendatzen du, horretatik urrun egonez gero.\nPopulazioa: lurreko planetan populazio handiena duen hegaztia da, gizakiek ematen duten erabileraren ondorioz, non 16.000 milioi ale inguru daudela kalkulatzen den.\nUgalketa: ugalketa garaia udaberriaren eta udaren artean kokatzen da, helburua oilaskoak udak ematen duen beroan jaio ahal izatea baita.\nTontor karunkularrak: gandorra eta buruko lobuluak lumarik gabeko karnoitateak dira. Gainera, lehenengoak gorputzeko tenperatura erregulatzeko aukera ematen die.\nJokabidea.\nOiloak hegazti lotsatiak, zuhurrak eta zakarrak dira, eguneko ohiturak dituztenak. Animalia taldekoiak dira, hau da, taldeka taldekatzen dira eta norabide espezifikorik gabe mugitzen dira. Etxalde irekietan, erdi basatietan edo basa-herrietan daudenek denboraren % 60 inguru elikagaiak bilatzen ematen dute. Jokabide hierarkikoa dute eta apainketa, hegazkada, deskantsua, inkubazioa, postura eta komunikazioari garrantzia ematen diote.\nOilo mota bakoitzak jokabide desberdinak ditu, izan ere, kondizio desberdinetan bizi dira. Etxeko oiloak lurraldekoiak eta biolento xamarrak izan daitezke. Basatiak aldiz, leku altuetara igotzen dira eta libreagoak dira, hau da, ez dira hain lurraldekoiak. Jaio eta astebetera, hainbat ezaugarri garatzen joaten dira.\nDominantziaren ekintza fisikoa isatsa eta burua altxatzean datza. Menpekotasuna modu kontrajarrian agertzen da, burua eta buztana jaitsiz, makurtuz eta burua alde batera okertuz. Oiloak salbu sentitzen dira oilar baten menpean, eta oilar nagusitik urrun daudenean bakarrik defendatuko dira indarrez. Oilar nagusia hiltzen bada, hurrengoak berehala hartuko du kargua hierarkian.\nOiloek, beste hegazti askok bezala, gaixotasun-sintomak dituzten beste oiloei erasotzeko joera dute. Beste oilo batean kolore gorria ikusten badute, gainerakoek mokoka egiten diote kalte larriak eraginez.\nOiloen jokabidea hainbat zatitan banatu daiteke: \nEgitura sozial hierarkikoa.\nGizarte-egitura hierarkikoa oiloen portaera bat da, inguruneko baldintzen (espazioa eta baliabideak) araberakoa izateaz gain, oilo-taldeak osatzen dituzten gizabanakoen kopuruaren araberakoa ere bada.\nOilo nagusiek mokoka egiten diete maila txikiagoko oiloei. Oilarrek baita ere nagusitasun-estrategia bera izan ohi dute. Gainera, pertsona menderatzaileek jarrera oldarkorrak edo mehatxuzkoak izan ditzakete, beraz, estatusa ale bakoitzaren banakako aitorpenaren araberakoa da.\nOilo talde guztiek oilar nagusi bat eta eme ugaltzaile bat baino gehiago dute, \u201cHarem\u201d motako portaera erakutsiz. Hala ere, oilo berberen artean nolabaiteko hierarkia antzematen da, non oilo nagusiak arraren ondoan egiten duen lo eta oilarrak aurkitzen dituen zatirik handienekin elikatzen den, bazkatzen ari diren bitartean. \nApainketa.\nApainketan, guruin uropigeoak edo guruinak substantzia oliotsu bat sekretupean gordetzen du, eta horrek lumajea garbitzen laguntzen die.\nGuruin hau isatsean dagoenez, oiloek, bere burua, honekin igurtzi ohi dute, eta, ondoren, substantzia, bere gorputz osoan zabaltzen dute, bere mokoa eta buruko lumak erabiliz. Guruin honen jariakinak, bere lumak iragazgaizteko aukera ere ematen die, konposatu hidrofobiko bat baita.\nHegazkada.\nHegaketa edo hegazkada oiloen portaera bat da, hegoen mugimendu azkar batean datzana. Oiloak bere burua zaintzearekin ere lotzen da, haiei hegoak luzatzen eta sendotzen laguntzen dielako.\nLuma zaharrak kentzeko edo ektoparasitoak identifikatzeko aukera ere ematen diete, eta hauek mokoa erabiliz ateratzen dituzte. Horrez gain, oiloak hankak tolestuta eta burua makurtuta hegaka badabiltza, sumisio-seinaletzat har daiteke, bere bandadaren egitura sozialari lotuta.\nDeskantsua.\nOiloei argi-iturri bat eskaintzen ez bazaie, ez dira aktibo egoten gauean. Are gehiago, ilunabarrean, hegazti hauek atseden hartzeko leku garaiak bilatzen dituzte, ahal izanez gero zuhaitz adarrak edo pertxak, hau, euren arbaso basatien ezaugarria delarik.\nKomunikazioa.\nOilo mota desberdinen arteko komunikazioa, oiloen portaera aldatzeko gai da.\nOiloen kasuan, 33 bokalizazio desberdin baino gehiago dokumentatu dira gaur egunerarte, kakareotik hasi eta kantu konplexuagoetaraino. Adibidez, oilo bat muntatzen denean edo arrautzak jartzen ari denean entzun daitezkeenak.\nNormalean, oilarrak dira kakaratzen dutenak. Kakareatzeak jokabide antagonikoekin, ugalketarekin lotutako protaerekin edota abisu-seinaleekin zerikusia izan ohi du. Era berean, lurraldeko erakargarritzat edo ohartarazpentzat hartzen da.\nOilarraren kantak eguneko aldi jakin batzuetan jazo daitezke, batez ere egunsentian, egun erdian edo iluntzean; hala ere, noizbehinkako eta ausazko aldietan gerta daitezke.\nPostura.\nEmeek lurraren mailan egiten dute habia, leku altuetan edota sastrakak dituzten lekuetan, ahal dela leku ilun, lasai, lehor eta freskoetan.\nPortaera horri eutsiko diote, gutxienez, arrautzak leku garaietan jartzen irakasten bazaie edota haztegiek oilategi bertikalak baino ez badituzte.\nInkubazioa.\nOilo batek arrautzak inkubatzen dituen aldiari erruketa deitzen zaio, eta oiloa habiaren barruan egoteagatik bereizten da.\nAldi horretan, oiloak pisua gal dezake, baita bularreko eta sabeleko luma batzuk ere. Era berean, horrek gehiago laguntzen die gorputzeko beroa arrautzetara transmititzeko garaian. Aldi hau 20 egun baino gehiagoz luzatu daiteke, non oiloak pasealdi laburrak emango dituen, egunean 15 minutukoak, jateko eta edateko.\nOiloen bizitza zikloa.\nOiloak baserrietan bizi ohi diren animaliak dira. Hauek 10 urte eta 15 urte arteko bizi-itxaropena dute eta urtero 300 arrautza baino gehiago jartzen dituzte. Animalia guztiek bezala, oiloek ere bizitza ziklo bat dute, eta bizitza ziklo horretan hainbat aldaketa izaten dira.\nArrautza.\nOiloak arrautzetatik jaiotzen dira. Behin arrautzak errundakoak, hiru astez gainean jartzen dira berotzeko.\nHiru asteren ondoren, txitak kaskarari hortzaka egiten hasten dira bertatik ateratzeko asmoz eta azkenik bertatik ateratzea lortzen dute.\nTxita.\nTxitak jaiotzen direnean hotza izan ohi dute eta berehala oilarrak bere hego azpian berotzen eta zaintzen ditu. Bizirauteko beharrezkoak diren gauzak bere amarengandik ikasten dituzte, adibidez jatea.\nBizitza heldua.\nHogei asteren ondoren, txita oilo heldu batean bilakatzen da, emea bada oiloan eta arra bada oilarrean. Bizitza helduan, oiloek bizitza desberdina dute eta bakoitzak helburu desberdin batzuetarako balio du.\nIndustriako oilaskoa.\nArra edo eme gaztea izan daiteke, pentsuarekin gizentzen da eta gehienez ere hogei astetan sakrifikatzen dute, 1 eta 3 kilo arteko pisua dutenean. Mundu osoan gehien kontsumitzen den haragia da, haragi ekonomikoa eta oso moldakorra delako.\nOiloa.\nHelduaroan sakrifikatutako emea, hegazti errulearen garaia amaitzean. Bere haragia, gogorragoa eta zuntzunagoa da, eta, beraz, denbora gehiago behar du egosteko.\nOilarra.\nBost hilabete baino gehiagoko oilasko arrak dira. Bere haragia gogorra da eta bere gandorra oso preziatua da gastronomian.\nKapoia.\nKapoia gizendu aurretik zikiratutako arra da, eta lauzpabost hilabeteko epean hazia. Bere haragia oso preziatua da bere gantz erdibituari esker, oso haragi zaporetsu eta samur bihurtzen duena.\nOilasko txiki.\nPikantoia oilasko arrunta da, baina hilabeteko bizitzarekin sakrifikatzen da eta ez da kilo erdi baino gehiago pisatzera iristen.\nOso haragi samurra eta mamitsua da, oso zapore leunekoa, erretzeko ezin hobea.\nPularda.\nEme handia, gainelikatua eta inoiz ugaldu ez dena. Oso poliki hazten da eta sei edo zortzi hilabetetik aurrera sakrifikatzen da, 3 kilo inguruko pisuarekin.\nUgalketa.\nOiloak, arrautzak jartzearen bidez ugaltzen dira, eta arrautza horietatik txitak jaiotzen dira.\nUgalketa urtaroa udaberrian hasten da eta uda arte luzatzen da. Honen helburua txitak udarako tenperatura beroetan jaiotzea da.\nOiloek, egunero, 8 eta 10 egun bitartean arrautza bat jartzen dituzte. Bertan enbrioia garatzen da eta inkubatu egiten dituzte txitak jaio arte. Beroa eman ohi diete eta beraien posizioa hogeita bat egunez txandakatzen dute. Oilaloka da arrautzak jartzeari utzi eta arrautzak eklosionatu arte berotzeaz eta babesteaz arduratzen dena.\nArrautza guztiak aldi berean eklosionatzen ez direnez, amak txitatzen jarraitzen du txitetako lehena jaio eta bi egunetan zehar. Txitak, jaio eta handik bi edota lau astetara lumak dituzte, eta zortzi astera helduaren lumajea hazten zaie.\nZortzi edo hamar asteren buruan, beren amek taldetik kanporatzen dituzte, eurena osatzeko edo beste batekin bat egiteko.\nBost hilabete dituztenean, heldutasun sexuala lortzen dute, eta arrak izaten dira heldutasun hori lortzen dutenak. \nUgaltze aparatua.\nHegaztien ugaltze-aparatuak ugaztunen oinarrizko egitura du, baina honek berezitasun batzuk ditu, haietatik bereizten dituenak. Anatomiaren ikerketak aspaldikoak dira, baina ekintza hormonalen mekanismoa, ugalketa-organoen eta jarreraren heldutasuna eta funtzionamendua, oraindik ikertzeko arrazoi garrantzitsuak dira.\nEmea.\nEmearen ugaltze-aparatuak hainbat zati ditu: obulutegia, obiduktua, infundibulua, magnuma, istmoa, umetokia eta bagina.\nObulutegia.\nObulutegia sabelaldeko barrunbearen goialdean kokatzen da, aorta arteria eta atzeko cava zainaren azpian. Giltzurrunaren, birikaren ezkerreko abdomeneko aireko zakuaren gainean dago.\nGonada helduak mahats ale baten itxura du, 7-10 funikulu daudelako hazteko fasean. Bere ondoan, folikulu txikiagoak eta funikulu hutsak daude, azkar birsortzen direnak. Gorringoaren osagai gehienak gibelak sintetizatutako aitzindarietatik datoz, obulazioa baino 10 egun lehenago, estrogenoek estimulatuta.\nObulazioaren unean, arteriek folikulua elikatzeari uzten diote, eta askatu egiten dira; orduan, pedizeloa puskatu egiten da eta gorringoa obiduktura erortzen da. \nObiduktua.\nArrosa koloreko hodi zurbil bat bezalakoa da, obulutegitik estolderiara hedatzen dena. Organo hau, fisiologikoki ezberdinak diren lau zatitan bana daiteke: infundibulua, magnuma, istmoa, umetokia eta bagina.\nInfundibulua.\nInbutu forma du eta bere barneko mukosan tolestura batzuk ditu. Horrez gain, arrautzaren gorringoa jasotzeaz arduratzen da. Eremu horretan, espermatozoideen biltegiratzea eta ongarritzea gertatzen da, hau ugaltzailea bada. Giharren uzkurdurek gorringoa magnum aldera eramaten dute. Gainera, gorringoaren gutxi gorabeherako tamainako gorputz arrotz bat gertu jartzen bada, obiduktura garraiatzen da arrautza bat balitz bezala.\nMagnuma.\nZatirik luzeena da. Bere pareta oso elastikoa da eta tolestura handiak ditu. Guruin jariatzaile asko ditu, gorringoarekin kontaktuan, beren granuluetan oboalbumina, lisozima, obotransferrina eta obomukoidea askatuko dituztenak, zuringoaren % 80 inguru osatzen dutenak.\nIstmoa.\nMagnumak baino diametro txikiagoa du mukosaren erreplikazio ez hain nabarmenekin. Istmoan hasten da testazeoko mintzen jariaketa (barnekoa eta kanpokoa).\nUmetokia.\nPoltsa baten forma du, horma muskular lodiekin eta hemen oskolaren eraketa gertatzen da. Arrautzak 18 eta 22 ordu bitartean irauten du, 15 g ur xurgatzen ditu, hainbat elektrolito trukatuz. Horrez gain, proteina, pigmentu eta kutikula estaldura jasotzen du, funtsean lisozimaz osatua. Egonaldiaren amaieran, arrautza indarrez kanporatzen da mukosa inguratzen duen lamuskulatura leunaren bidez.\nBagina.\nAtal estu eta muskularra da, aurrekotik uztarketa uterobaginalaren bidez banandua dagoena. Paretak tolesturak ditu, eta eremu horretan arrautzaren errotazioa gertatzen da.\nArra.\nTestikuluak.\nBiriken oinarriaren eta giltzurrunen bitarteko segmentuaren artean kokatuta dauden organo bikoitiak dira. Aireko zakuetatik gertu dagoen arren, bere tenperatura hegaztiaren gorputzeko tenperaturaren berdina da (41- 43 \u00b0 C). Ondorioz, espermatogenesiak tenperatura hori du, eta ez beheragokoa, etxeko ugaztunetan gertatzen den bezala.\nHodi deferentea.\nTubulo seminiferoak, testikulu-lokarritik gertu amaitzen dira, non rete testisaren tubuluekin konektatzen diren. Hauek, aldi berean, hodi deferenteekin komunikatzen dira eta alboetatik epididimoaren kanalera isurtzen dira. Azken hau, oso atzeratua dagoen hodi deferentean luzatzen da, non espermatozoideen heltze eta biltegiratzea egiten den, eta ugaztunen epididimoarekin aldera daitekeen. Honek, besikula espermatiko edo besikula deferentean zehar, urodeoan amaitzen du.\nOrgano kopulatzailea.\nHonek hiru organo hartzen ditu bere baitan: gorputz baskular parakloakalak, faloa eta kloakaren ihardespen linfatikoak.\nLehenak, bikoitiak eta oboide formakoak dira, estoldako horman txertatuak, eta linfaz betetzen dira erekzioaren unean.\nLinfa hori estoldan transudatzen da, linfa-erreplikazioen bidez, fluido garden baten forman, semenarekin nahas daitekeena.\nErekzioaren unean, kloakaren erreflexu biribilduak puztu egiten dira, kloakaren kanpoalderantz protuberantzia arin bat eratuz, eta esperma kanporatzen den kanal txiki bat osatzen dute.\nErrutea.\nArrautza ugalketa-sistematik kanporatzeko, umetokiko muskulu-jarduera koordinatu behar da. Inbiposizioaren aurreko azken minutuetan, muskulu-uzkurduren intentsitateak eta maiztasunak gora egiten dute. Inbiposizioaren aurreko portaera hori neurona-mailan kontrolatuta dagoela dirudi, nahiz eta oraindik aztertu behar den.\nOilo motak.\nMunduan 2600 oilo arraza baino gehiago daude. Horiek guztiak Asiako espezieetatik datoz, edo, hobeto esanda, haien eta haien ondorengoen arteko gurutzaketatik. Bere \"erabileretako\" bat arrautza jarle eta hazle gisa dituzten ezaugarriekin du zerikusia. Haragiaren kalitateak ere badu eragina. Arrautza jarle ekoizle gisa duen kalitateaz gain, espezie apaingarriak ere badaude. Oilo batzuk, \"Piroka\" kasuan bezala, konpainiako hegaztitzat hazten dituzte. Oilo arraza ezagunenetako batzuk honako hauek dira:\nEuskal oiloa.\nEuskal oiloa Euskal Herriko bertako hegazti arraza bat da eta hainbat barietate desberdin ditu.\nHonako hau, Europako oilo arraza atlantikoa da, pisu ertaineko hegaztia. Belarritxo gorriak ditu, eta azal horia. Euskal oiloaren bost barietate daude:\nOrain hamarkada batzuk, oilo arraza hau oso jaki estimatua zen, eta baserri askotan hazten zen. Gaur egun ordea, desagertzeko arriskuan dago, nahiz eta azken urtetan arrazaren zenbait zaleek lan handia egin. Lan honen ondorioz, euskal oiloa zerbait ugaritu da berriro.\nEuskal mitologian, erraz topa daizteke oiloekin zerikusia duten gai eta kontuak: Martxoko oilar beltzak errundako arrautzetik jaiotako herensugea edota oilategi aurrean, txorimaloak jartzen zituzten txori eta animalia arriskutsuak uxatzekoaren kontuak.\nEuskal oiloa, hegazti erdi astuna da, gandor soil eta ertainekoa, belarritxo labur eta hanka horiak dauzkana. Gainera, arraza landatarra da, bai erruletzat, baita haragitarako egokia ere. Lumajea gorputzari itsatsi samarra dauka eta luma biribiltsuez osatua. Arrautza handi samarrak erruten ditu, 60 bat gramokoak eta oskol ilunekoak.\nOilo padua.\nPadua, Padovana edo \"oilo mottoduna\" britainiar jatorriko oilo bat da. Oilo arraza gehienak bezala, XIX. eta XX. mendeen artean egindako gurutzatzeen emaitza izan zen. Darwin naturalistak jarri zion izena arrazari: \"polish\" izena eman zion.\nOilo horiek 1 eta 0,8 kg arteko pisua dute, eta urreztatuak, zilarreztatuak, beltzak, zuriak, urdinak edo pikardatuak izan daitezke. Burua zabala dute, motots trinko bereizgarri batekin. Bizarra du eztarrian eta gorputz zabala du aurrealdean eta fina atzealdean.\nOilo piroka.\nOilo piroka terminoagatik ere da ezaguna. Oilo honek jatorri zalantzagarria du. Errumania, Transilvania edo Madagaskarreko arrazaren batetik datorrela uste da. Bere aurrekariak, Forezko oiloan edo Madagaskarreko oiloan daude.\nGenetikoki espezie ezberdinak antzekoak direlako, ezin da haren jatorria zehatz-mehatz jakin.\u00a0 Alemaniarrek sartu zutela Europan, 1878an frantsesek Frantzian sartu zuten.\nEzaugarri fisikoak koloreetan edo gandor motan alda daitezke. Beltzak, zuriak edo gorriak izan daitezke. Bere gailurra, sinplea edo kizkurra izan daiteke, eta, orokorrean, lumazko kasko batez errematatua dago. Pisua 3 eta 2,5 kg artekoa da.\nSebright oiloa.\nSebright oiloa Europako oilo arraza txiki bat da. Bere sortzailea John Sebright izan zen, arraza hau lortzeko 1800.urtean Nankinen Bantam bat, java oilo bat eta zilar koloreko Padua bat nahastu zirenean sortu zen. Beraz, arrazak bere izena zor dio bere sortzaileari.\nEzaugarri fisikoei dagokienez, urreztatuak, zilarreztatuak edo horiak izan daitezke. Azken barietate hau urre-koloreko zilarra nahastuz lortu zen. 500 eta 600 g arteko pisua dute eta burua atzerantz botata ibiltzen dira. Izterrak hegalek ezkutatzen dizkiote.\nLeghorn oiloa.\nMediterraneoko oiloak dira, bereziki italiarrak. Lehen aleak Livornoraino ikus ditzakegu, non Moun Hope, Babcock eta Creghton nahasketak sortua izan ziren.\nHiru espezie horiek arrautzak erruteko egokiak dira.\nArrazari \"Livorno amerika\" ere deitzen zaio, Ameriketako Estatu Batuetan oilo erruletzat hautatua izan zelako. Gaur egun, industria mailan arrautza zuriak ekoizten dituen arraza bakarra da, urtean 300 arrautza ekoizten dituelarik.\nOilo hauek zuriak dira eta isats haizemaileagatik bereizten dira. Isatsaren haizemailea handiagoa da oilarrean. Publizitatearen ikuspuntutik, arrautza ugaritasunaren sinboloa da abaniko hau.\nLeghorn oiloak 3 eta 1,5 kg arteko pisua izan dezake, txikia da eta pixka bat atzera botata dabil. Aurpegia gorria du, lumarik gabea, eta gailur kizkur bereizgarri bat du. Bere gorputza zabala da eta bere izterrak, orokorrean, hegoek ezkutatzen dituzte.\nZeta beltzeko oiloa.\nZeta beltzeko oiloa Japoniako arraza bat da, bere lumaje atipikoki bigunagatik horrela deitua, zetaren antzekoa delako.\nEz dakigu zehazki non edo noiz agertu ziren lehen aldiz hegazti horiek, baina hobekien dokumentatutako jatorria antzinako Txina da.\nZeta beltzeko oilo guztiek azal beltza edota urdinxka dute. Gainera, belarri urdineko lobuluak eta oin bakoitzean bost hatz dituzte, oilo gehienek lau baino ez dituzten bitartean.\nEmaitza orokorrari dagokionez, itxura leun eta esponjosoa du. Bere lumek ez dute kokospeko funtzionalik eta, beraz, beste hegazti batzuen lumatxen antzekoak dira. Ezaugarri honek, hegan egiteko gai ez direla azaleratzen du.\nZetazko lumajea, noizbait, bakarra izan zen oilasko arrazen artean, baina azken urteetan, zetazko lumajea, zenbait arrazatan garatu da, nagusiki Chabon, gaur egun Britainia Handian eta Herbehereetan estandarizatua dagoena.\nOilo sedosoak oilar arraza txikitzat hartzen dira herrialde batzuetan, baina hau aldatu egiten da eskualdearen arabera, eta arraza estandar askok hegazti handitzat sailkatzen dituzte ofizialki.\nZetazko lumajea, noizbait, bakarra izan zen oilasko arrazen artean, baina azken urteetan, zetazko lumajea, zenbait arrazatan garatu da, nagusiki Chabon, gaur egun Britainia Handian eta Herbehereetan estandarizatua dagoena. \nAlsaziako oiloa.\nOilo Alsaziarra jatorriz, Alsaziako Alsazia eskualdekoa da, baina historikoki Alemaniaren eta Galesen artean banatua egon da. Rhin ibaiaren haraindiko hazleak eta alsaziarrak ez dira ados jartzen arraza honen jatorria zen den. Lehenengoen arabera, alsaziarra, beraien errenaniar oilotik sortzen da. Besteek aldiz, Alsaziako hazleek kontrakoa diote. Edonola ere, Alsaziatik dator.\nHonako hau, hegazti landatarra da, jarrera basatikoa eta izaera bizikoa.\nHorrez gain, neurri ertaina, gorputz potolo eta zilindrikoa, lumaje estua eta luma zuriak ditu. Buruan gandor kizkurra du eta belarri zuriak ditu. Errundako arrautzek gutxienez 60 gramoko pisua izan behar dute eta oskola zuria izan ohi dute. Oilarraren pisuari dagokionez, 2 kg-tik 3 kg-ra bitartekoa da, eta oiloena 2 kg-tik 2,5 kg-ra bitartekoa. \nGaixotasunak.\nGarrantzitsua da jakitea oiloek zein mikroorganismo duten eta horiek, pertsonengan gaitxotasunak nola sor ditzaketen. Oiloa gaixorik badago, garrantzitsua da jakitea, gaixotasun hori zein organismok eragin duen eta infekzioetatik nola babestu daitekeen.\nEkonomia.\nHegaztiak ekoizteko sistemek ezaugarri partikularrak dituzte, hainbat azpisistemaz osatuta daudena.\nHauek dira oinarrizko bost elementuak: hegaztia, janaria, ingurumena, osasuna eta kudeaketa.\nGuztiak berdin garrantzitsuak dira, zeren eta batek huts egiten badu sistemaren ekoizpena eta eraginkortasuna ondorio latzak jasango zituelako. Sistema honek integrazio gisa funtzionatzen du, non kokapen, izen eta jabe desberdinak izan arren, integrazio deitzen dugun horretan bat egiten duten.\nSektore produktiboa, haragi lerro astunen kasuan eta pullet ekoizleena oilasko ekoizpen ustiategiek osatzen dute, eta arrautzak ekoizteko linea argiko geruzek osatzen dute.\nInstalazioetan produkzioa normalean 8 eta 16 metro bitarteko zabalera aldakorreko estalpetan egiten da, baita 50 eta 120 metro bitarteko luzeran ere. Dimentsioak betetzen duten kaiola sistemak dauzkate. Orokorrean, oiloa haztea errentagarriagoa da kaiola sistemetan, baina debekatuta dago animalien ongizatearen eskakizunak direla eta. Sistema honek, oro har, instalazioen aldetik egitura gutxiago behar ditu, baina hegaztien alderdi sanitarioekin arreta handiagoa eskatzen du, batez ere parasitoekiko joera areagotzen delako eta arrautzak kutsatzeko arrisku handiagoa delako. Kaiola motak asko aldatzen dira marka komertzialen arabera. Sistema moderno gehienak automatizatuak dira, simaurra eta arrautzak automatikoki kentzen direnean, eta ura eta pentsua automatikoki ekartzen delako.\nEkoizpen kostuak kopuru aldetik oso aldakorrak dira, ikus daiteke hegaztiaren kostua eta pentsuarena ekoizpen kostua %70 eta %90 artekoa direla, beraz, kostuak ebaluatzerakoan elementu garrantzitsuenak dira, zeren eta baita diru iturri nagusiak salmentan, arrautzak eta hegaztien salmenta dira. Beste aldetik, produkzio prozesua abiaraztean kostu garrantzitsuena instalazio eta ekipoena da, baina ez dira beti produktibitatearekin lotzen, izan ere, oso sofistikatuak eta goi mailako teknologiako sistemak, esate baterako, hegaztien etxe bertikal automatikoak ez dituzte emaitza onenak sortzen.\nHazkuntza.\nOiloak hazteko faktore garrantzitsu hauek kontuan hartu behar ditugu: klima eta kokapen geografikoak (latitudea, luzera, altuera, itsasoarekiko hurbiltasuna), eskualdearen geologia, eguzki-erradiazioak eta erliebeak haien aldagaietan duten eragina. Baita ere oso garrantzitsua da oiloek independentzia izatea eta horregatik toki apropos batean izan behar dituzte animali hauek.\nArrautzen produkzioa.\nMunduan 74 milioi tona arrautza ekoizten dira urtean. Asia, Txina buru duela, ekoizpen handiena duen eskualdea da (45 milioi t), ondoren Europar Batasuna eta Estatu Batuak daude, 7 milioi tonarekin.\nAzken urteotan, arrautzen ekoizpena jomugan izan da animalien ongizateagatik. Europako herrialde gehienetan oiloak dituzten ustiategien kopuruak gora egiten duen bitartean, Espainian erruleen % 93k kaiolatuta jarraitzen du. Arrautzen ekoizpena handitu egin da azken hamarkadetan eta 68 milioi tonako bolumena lortu du mundu osoan. Arrazoi nagusia, oilo arrautzak, proteina iturri baliotsu bat izateaz gain, edozein poltsikorako eskuragarri dagoen baliabide bat da.Gaur egun, Europar Batasunean urtean zazpi milioi tona arrautza ekoizten dira. Espainia ekoizlerik handienetako bat da 1.260 etxalderekin eta batez beste 67.700 oilorekin. Frantziarekin batera.\nBiztanle bakoitzeko kontsumoa 12,7 kg/urte ingurukoa da, eta goranzko joera du. Europa Batasunean ekoitzitako arrautzen % 30 inguru arrautza-produktu gisa prozesatzen dira. EBk 400.000 tona arrautza esportatzen ditu merkatu globalera, bere ekoizpenaren % 5 gutxi gorabehera.\nArrautzak ekoizteak, beste ustiapen intentsibo batzuk bezala, efektu negatiboak sortzen ditu naturan, hala nola berotegi-efektuko gasen isurketa edo lurzoruaren eta uraren kutsadura.\nOiloen elikadura.\nOiloak behar bezala elikatzeko elikagai hauek behar dira:\n-\"Proteina:\" Oiloa garatzeko eta arrautzak jartzeko balio du proteina.\n-\"Karbohidratoak eta koipeak:\" energiaz betetzen dituzte.\n\"-Bitaminak eta mineralak:\" gaixotasunetaz prebenitzen dituzte.\n\"-Kaltzioa eta fosforoa:\" arrautza indartsuak eta oskol onarekin jartzen laguntzen diete.\nElikadura txarraren arazoak.\n-\"Proteina eskasia badu:\" Oiloak ahuldu egiten dira eta infekzioak izan ditzakete. Hori konpontzeko kalitatezko zerealen nahasketa eskaintzea inportantea da.\n\"-Mineral falta badago:\" Hankak okertzen dira, arrautzen oskola ahultzen da eta oiloak ez dira ondo ibiltzen. Hori konpontzeko arrautza xehatuzko kroskoa eskaini, zerealak lurrera bota lurra ikatz dezaten.\n\"-Bitamina falta badago:\" Ez dira ondo hazten, oiloak elkar xehatzen dute, ahul daude, lumak tente edo behatzak kurbatuta daukate. Hori konpontzeko Landare berdeak edo erositako bitaminak ematea eskatzen da.\nUra da elikagai garrantzitsuena oiloentzat. Ur asko edaten dute, eta uda garaietan egunean litro erdi ur ere edan dezakete. Oso inportantea da oiloek solte egotea eta beraiek jatea nahi dutenean.\nOiloen instalazioak.\nBi mota oilo daude basatiak direnak eta etxaldetan bizi direnak.\nOilo basatiak basoetako lurretan bizi diren hegaztiak dira, arrak emeak arrautzak errun arte babesteko taldeak osatzen dituzte. Berriz etxaldetan dauden oiloak oilategi batean egoten dira. Haien bizi-baldintza\u00a0 beren joera eta portaera naturalak errespetatu behar dituzte. Horregatik, komeni da etxeko oilategiek gune itxi eta babestu bat izatea, oiloak igo daitezkeen leku altu batzuekin. Bestalde, kanpoko lursail seguru baterako sarbideak oinarrizko jokabideak garatzea ahalbidetzen die, hala nola lurrean zulatzea. Animalia hauek espazioa behar dute askatasunez mugitzeko eta eguneroko ohiturak gauzatzeko.\nTamainari dagokionez, aurrez planifikatu behar da zenbat oilo hazi nahi diren, espazioa faktore bat baita oiloen artean; izan ere, oiloak pilatuta badaude, estres handia sortzen zaie, eta horrek arrautzak errutetik inhibitzen ditu. Zenbat eta leku gehiago izan, orduan eta hobea izango da oiloentzat, giharrak lantzeko eta, oro har, osasuna hobetzeko aukera izango dutelako. \nHorrek esan nahi du kalitate hobea dutela arrautzek.\nKultura.\nBitxikeriak.\nOiloak oso garrantzitsuak dira, bai gure dietan, bai gure bizitzetan ere. Animalia mota honek baditu hainbat bitxikeria non jendeak oraindik jakingo ez dituenak.\nGastronomia.\nErrezetak.\nOilo errezetak, oilasko errezetekin nahasten dira askotan, baina ez dira nahastu behar, izan ere, azken honen haragiak testura samurragoa du, baina zapore gutxiago. Gainera, oiloa oilaskoa baino merkeagoa da, eta hori haragi zuria nahiko merkea dela kontuan hartuta.\nHaragi zuria izan arren, oiloa koipe gehiago duen hegaztia da; beraz, komeni da larruazala kentzea jan aurretik, bertan gordetzen baita kantitate handiena.\nJanaria prestatzeko modua oilaskoaren oso antzekoa da, eta errezeta gehienek antza handia dute. Oiloa nola prestatuko den, modu batera edo bestera larrutu behar da, edo pieza osoa erretzeko prestatu. Edonola ere, aldez aurretik beratze pixka batekin oiloa askoz mamitsuagoa da. Hainbat modu desberdinetan egin daiteke, plantxan, gisatuta, labean eta abarretan. Ez hori bakarrik, saltsaren batekin zerbitzatuta, are aberatsagoa geratzen da.\nErrezetak\nSinbolismoa.\nFrantziako ikur nazionala ere bada oilarra, 1830eko hamarkadaz geroztik. Gaur egun Frantziako futbol selekzioaren kamisetetan agertzen da, esate baterako.\nBeste animalia batzuk.\nOilar eta oiloa beste hainbat animaliaren izenetan agertzen den osagarria da.\nAdibidez:\nBaita hegazti ez direnak ere:"}
{"id": "44603", "revid": "28807", "url": "https://eu.wikipedia.org/wiki?curid=44603", "title": "Antonio Tejero Molina", "text": ""}
{"id": "44606", "revid": "119347", "url": "https://eu.wikipedia.org/wiki?curid=44606", "title": "Musika klasiko", "text": "Musika klasikoa, oro har, Mendebaldeko musika artistikoari buruz hitz egiteko erabiltzen den terminoa da, musika folklorikoaren edo herri-musikaren tradizioen desberdina. Batzuetan mendebaldeko musika klasiko gisa bereizten da, \"musika klasikoa\" terminoa mendebaldekoa ez den musika artistikoari ere aplikatzen baitzaio. Musika klasikoak formaltasuna eta konplexutasuna izan ohi ditu ezaugarri, baita antolaketa harmonikoa ere, batez ere polifoniaren erabilerarekin. IX. mendetik, gutxienez, idatzizko tradizioa izan da nagusiki, notazio-sistema sofistikatua sortu duena, bai eta praktika analitiko, kritiko, historiografiko, musikologiko eta filosofikoekin lagunduta. Mendebaldeko kulturaren sorrera-osagaia izaki, musika klasikoa, askotan, gizabanakoen edo konpositore-taldeen ikuspegitik aztertzen da, eta haien konposizioek, pertsonalitateek eta sinesmenek osatu dute, funtsean, beren historia.\nMendebaldeko Europako elizen eta errege gorteen mezenasgoan errotuta, Erdi Aroko musika, kontserbatzen dena, nagusiki erlijiosoa, monofonikoa eta bokala da, eta antzinako Greziako eta Erromako musikak eragina du bere pentsamenduan eta teorian. Eskuizkribu musikal zaharrenak Karolingiar Inperiokoak dira (800-888), mendebaldeko kantu laua kantu gregorianoan pixkanaka bateratu zen garaia. Saint Gall abadian, Saint Martial abadian eta Saint Emmeram abadian musika zentroak zeuden; XI. mendea, berriz, notazio pentagramatikoaren garapenaren eta Erdi Aroko musika teorikoen ekoizpen gero eta handiagoaren lekuko izan zen. XII. mendearen erdialdean, Frantzia Europako musika-gune nagusia bihurtu zen: Notre-Dameko erlijio-eskola izan zen antolatutako erritmoak eta polifonia sakon aztertzen lehena, eta musika profanoa, berriz, olerkari-musikari nobleek zuzendutako trobadoreen tradizioekin loratu zen. Hori guztia, gorteak babestutako \"ars nova\" frantsesean eta Trecento italiarrean amaitu zen, \"ars subtilior\"rerantz eboluzionatu zuena, aniztasun erritmiko muturreko mugimendu estilistiko baterantz. XV. mendearen hasieratik aurrera, eragin handiko eskola franko-flandestarreko konpositore errenazentistak ingelesezko \"Contenance angloise\" printzipio harmonikoetan oinarritu ziren, musika korala maila berrietara eramanez, bereziki mezara eta motetera. Italiako iparraldea laster bihurtu zen eskualde musikal nagusia, non Eskola Erromatarrak polifonia metodo oso sofistikatuak erabili zituen madrigala bezalako generoetan, Ingalaterrako Madrigal Eskola laburra inspiratu zuena.\nGarai barrokoa (1580-1750) praktika komuneko tonalitatearen estandarizazio erlatiboaren lekuko izan zen, baita musika-tresnen gero eta garrantzi handiagoaren lekuko ere, tamaina handiko multzotan elkartzen hasi zirenak. Italiak bere nagusitasuna mantendu zuen eta operaren, bakarlarientzako kontzertuaren generoaren, sonata antolatuaren eta oratorioko eta kantatako ahots genero handien sorlekua izan zen. Johann Sebastian Bachek bultzatutako \"fuga\"ren teknikak konplexutasunerako joera barrokoaren adibidea eman zuen eta, erreakzio gisa, musika galantaren eta \"empfindsamkeit\"aren estilo sinpleagoak garatu ziren. Garai klasikoan (1730-1820), laburragoa baina funtsezkoagoa, Wolfgang Amadeus Mozart, Joseph Haydn eta Ludwig van Beethoven konpositoreek musika absolutuaren ordezkari miresgarriak sortu zituzten, hala nola sinfoniak, hari-laukoteak eta kontzertuak. Ondorengo musika erromantikoa (1800-1910), aldiz, musika programatikoan zentratu zen, zeinarentzat kantu artistikoa, poema sinfonikoa eta pianorako hainbat estilo garrantzitsuak izan baitziren. Garai hartan birtuosismoa ospatzen zen, neurrigabetasuna sustatzen zen eta filosofia eta nazionalismoa txertatzen ziren, Richard Wagnerren operetan bat egin zuten alderdiak. XX. mendean, bateratze estilistikoa pixkanaka desagertu zen, herri-musikaren garrantzia handitzen zen bitartean. Konpositore askok modu aktiboan saihestu zituzten iraganeko teknikak eta generoak modernismoaren ikuspegitik; batzuek tonalitatea utzi zuten serialismoaren mesedetan, eta beste batzuek inspirazio berria aurkitu zuten doinu herrikoietan edo sentimendu inpresionistetan. Bigarren Mundu Gerraren ondoren, lehen aldiz, publikoak gehiago baloratu zuen antzinako musika obra garaikideak baino, eta lehentasun hori aintzat hartu da grabazio komertzialen agerpen eta eskuragarritasun zabalagatik. XX. mendearen erdialdetik gaur egunera arteko joeren artean daude Sinpletasun Berria, Konplexutasun Berria, Minimalismoa, Musika Espektrala eta, berrikiago, Musika Postmodernoa eta Postminimalismoa. Gero eta globalagoak, Amerika, Afrika eta Asiako profesionalek paper erabakigarriak lortu dituzte, orkestra sinfonikoak eta opera antzokiak mundu osoan agertzen diren bitartean.\nHistoria.\nSustraiak.\nMendebaldeko tradizio klasikoa jatorrizko Eliza kristauak eta horretarako sortutako musikarekin hasten da formalki. Litekeena da Eliza primitiboak antzinako Grezian eta Erroman nagusi zen musikatik aldendu nahi izatea, jazarri zitzaion eta jazarria izan zen erlijio paganoa gogorarazten baitzuen. Horregatik, oraindik ez dago argi Eliza kristauaren musikak, eta, beraz, mendebaldeko musika klasikoak, bere osotasunean, zenbateraino izan zuen antzinaroko musikaren eragina. Musikarekiko jarrera orokorra antzinako Grezia eta Erromako teoriko eta komentarista musikalengandik hartu zen. Gizarte greko-erromatarrean bezala, musika hezkuntzarako funtsezkotzat jotzen zen; aritmetika, geometria eta astronomiarekin batera, musika \"quadrivium\"ean sartzen zen, Erdi Aroko arte liberalen hezkuntza estandar baten goi mailako dibisioko lau irakasgaietan. Musikarekiko estimu handi hori, lehenik eta behin, Kasiodoro, Isidoro Sibiliakoa eta, batez ere, Boezio jakintsuek sustatu zuten, Pitagoras, Aristoteles eta Platonengandik musikaren ikuspegien transmisioa eta hedapena funtsezkoak izan baitziren Erdi Aroko pentsamendu musikalaren garapenean. Hala ere, jakintsuek, musikaren teorikoek eta Erdi Aroko konpositoreek beren aurreko greziar eta erromatarren idazkiak gaizki interpretatzen edo gaizki ulertzen zituzten. Erdi Aroko musikarien esku bizirik iraun zuten musika lan greko-erromatarrak falta zirelako gertatu zen hori, eta Isidoro Sibiliakoak (559 - 636) baieztatu zuen \"soinuak gizakiak gogoratu ezean, hil egiten direla, ezin baitira idatzi\", mende batzuk lehenago Antzinako Greziako notazio praktika sistematikoak ezagutu gabe. Hala ere, Gustave Reese musikologoak dio testu greko-erromatar askok oraindik ere eragina dutela mendebaldeko musika klasikoan, Erdi Aroko musikariek beren lanak irakurri ohi zituztelako, behar bezala egiten zuten ala ez alde batera utzita.\nHala ere, badira antzinako munduko musika jarraipen eztabaidaezin batzuk. Monofonia, inprobisazioa eta testuaren nagusitasuna bezalako oinarrizko alderdiak nabarmentzen dira, bai Goi Erdi Aroko musikan, bai antzinako ia zibilizazio guztien musikan. Greziar eraginen artean sartzen dira, bereziki, elizaren moduak (Aristoxeno eta Pitagorasen garapenen ondorengoak) , afinazio pitagorikoaren oinarrizko teoria akustikoa eta tetrakordoen funtzio nagusia . Antzinako Greziako instrumentuek, hala nola \"aulos\" (mihizko instrumentu bat) eta lira (harpa txiki baten antzeko harizko instrumentu bat), orkestra sinfoniko baten egungo hainbat instrumentu sortu zituzten. Hala ere, Donald Jay Groutek adierazten du antzinako musikatik hasi eta Erdi Arokora arteko lotura ebolutibo zuzena sortzen saiatzeak ez duela oinarririk, ia soilik teoria musikal greko-erromatarrak eragin baitzuen, ez interpretazioak edo praktikak\nMusika goiztiarra.\nErdi Aroa.\nErdi Aroko musikaz hitz egiten denean, Mendebaldeko Europako musikari erreferentzia egiten zaio, Mendebaldeko Erromatar Inperioa 476an erori zenetik 1400 ingurura arte. Kantu monofonikoa, kantu laua edo gregorianoa ere deitua, forma nagusia izan zen 1100 ingurura arte. Monje kristauek Europako notazio musikalaren lehen formak garatu zituzten Eliza osoan liturgia estandarizatzeko. Musika polifonikoa (hainbat ahotsetan) kantu monofonikotik abiatuta garatu zen Behe Erdi Aroan eta Pizkundean, moteteetako ahots konplexuenak barne. Erdi Aroko lehen aldian, liturgia-generoko ahots-musika, nagusiki kantu gregorianoa, monofonikoa zen, eta ahots-lerro bakarra erabiltzen zuen akonpainamendurik gabe. Ahots-genero polifonikoak, ahots-melodia independente ugari erabiltzen zituztenak, Goi Erdi Aroan hasi ziren garatzen, eta nagusi izatera iritsi ziren XIII. mendearen amaieran eta XIV. mendearen hasieran. Erdi Aroko konpositore nabarmenen artean Hildegarda Bingengoa, L\u00e9onin, P\u00e9rotin, Philippe Vitrykoa, Guillaume Machautekoa, Francesco Landini eta Johannes Ciconia daude.\nErdi Aroko musika-tresna asko gaur egun existitzen dira, baina forma desberdinetan. Erdi Aroko instrumentuen artean, flauta, txirula gozoa eta hari pultsatuko instrumentuak nabarmentzen dira, lautea kasu. Organoaren lehen bertsioak eta biolina (edo vielle) ere bazeuden. Europan, Erdi Aroko instrumentuak bakarrik erabiltzen ziren, askotan bere burua bordoi-nota batez lagunduta, edo abestien tarte batzuetan. Gutxienez XIII. mendetik XV. mendera, instrumentuak \"haut\" (instrumentu zaratatsuak, kanpoan erabiltzekoak) eta \"bas\" (instrumentu isilagoak eta intimoagoak) moduan banatzen ziren. Zenbait instrumentuk, Erdi Aroko mundu islamiarretik hartuak izan ziren ekialdeko aurrekoengan sustraiak dituzte. Adibidez, rebab arabiarra Europako hari igurtzizko instrumentu guztien arbasoa da, lira bizantziarra, rebec eta biolina barne.\nPizkundea.\nPizkunde garaia 1400 eta 1600 bitartean hedatzen da. Instrumentazioaren erabilera handiagoa, elkarri lotutako ildo melodiko ugari eta lehen tresna baxuen erabilera izan zituen ezaugarri. Dantza soziala orokortu egin zen, eta, beraz, dantzari laguntzeko musika-forma egokiak estandarizatzen hasi ziren. Garai horretan hasi ziren musika notazioa pentagrama batean eta musika notazioaren beste elementu batzuk eratzen. Asmakizun horrek musika-pieza baten konposizioa eta transmisioa bereiztea ahalbidetu zuen; idatzizko musikarik gabe, transmisioa ahozkoa zen eta transmititzen zen bakoitzean aldaketen mende zegoen. Partitura batekin, obra musikal bat konpositorearen presentziarik gabe interpreta zitekeen. XV. mendeko tipo mugikorren inprentaren asmakuntzak ondorio garrantzitsuak izan zituen musikaren kontserbaziorako eta transmisiorako.\nMusika-tresna asko Errenazimendu garaian sortu ziren; beste batzuk lehendik zeuden tresnen aldaketak edo hobekuntzak ziren. Batzuk erabili dira gaur egunera arte; beste batzuk desagertu egin dira, garaiko instrumentuekin musika interpretatzeko soilik. Gaur egun bezala, instrumentuak metal, soka, perkusio eta egurrez egindako instrumentuetan sailka daitezke. Errenazimenduan, gremioetako profesionalek jo ohi zituzten metalezko instrumentuak, hala nola, haga-tronpeta, zurezko korneta, hagarik gabeko tronpeta eta sakabutxea. Harizko instrumentuak biola, rabel, lira, zarrabete, lautea, gitarra, zitara, bandora eta orphariona ziren. Klabikordioa eta klabizenbaloa ziren sokadun teklatuko tresnak. Perkusio tresnak triangelua, musugitarra, pandereta, kanpaiak, danbolina eta danbor mota ezberdinak ziren. Haize-instrumentuen artean, kanabera bikoitzeko txirimia (oboearen familiako lehen kideetako bat), kanaberazko txirula, gaita, zeharkako txirula, txirula gozoa, bajoia eta kromornoa zeuden. Baziren tutu soileko organoak, baina neurri handi batean elizetara mugatzen ziren, nahiz eta barietate eramangarriak egon. Inprentak tresnen deskribapenak eta zehaztapenak estandarizatzea ahalbidetu zuen, baita horiek erabiltzeko jarraibideak ematea ere.\nErrenazimentuko musika gero eta estilo polifoniko landuagoa loratzeagatik nabarmentzen da. Errenazimentu garaian zehar iraun zuten forma liturgiko nagusiak mezak eta moteteak izan ziren, azken aldera beste eboluzio batzuekin, bereziki musika sakroko konpositoreak beren diseinuetarako forma profanoak hartzen hasi zirenean (madrigala adibidez). Aldiaren amaiera aldera, operaren lehen aitzindari dramatikoak agertzen dira, hala nola monodia, komedia madrigala eta intermezzoa. 1597 inguruan, Jacopo Peri musikagile italiarrak \"Dafne\" idatzi zuen, gaur egun opera deitzen den lehen obra. \"Euridize\" ere konposatu zuen, gaur egunera arte iritsi den lehen opera.\nGaraiko konpositore nabarmenen artean daude Josquin des Prez, Giovanni Pierluigi da Palestrina, John Dunstaple, Johannes Ockeghem, Orlande de Lassus, Guillaume Du Fay, Gilles Binchois, Thomas Tallis, William Byrd, Giovanni Gabrieli, Carlo Gesualdo, John Dowland, Jacob Obrecht, Adrian Willaert, Jacques Arcadelt, eta Cipriano de Rore.\nPraktika-komuneko garaia.\nPraktika-komuneko garaia deitzen zaio tonalitate komuna sortu zenetik desegin zen arteko aroari. Normalki, bi mende eta erdiko garaia da, musika barrokoa, klasizismoa eta musika erromantikoa barnebiltzen duena. \nBarrokoa.\nMusika barrokoaren ezaugarria da kontrapuntu tonal konplexua erabiltzea eta baxu jarraitu bat erabiltzea, musikaren azpian etengabe jotzen den doinu baxuko lerro bat. Musika konplexuagoa bihurtu zen aurreko aldi guztietako abesti sinpleekin alderatuta. Sonata formaren hastapenek canzonan forma hartu zuten, gaiaren eta aldakuntzen nozio formalizatuago bat bezala. Musikako disonantzia eta kromatismoa kudeatzeko bitarteko gisa, tonalitate maiorrak eta minorrak forma osoa hartu zuten.\nBarrokoan zehar, klabikordioz eta hodi-organoz interpretatutako teklatuko musika gero eta ezagunagoa egin zen, eta biolinaren familiako harizko instrumentuek gaur egun ikusi ohi den forma hartu zuten. Opera, eszenaratutako drama musikal gisa, aurreko forma musikal eta dramatikoetatik bereizten hasi zen, eta kantata eta oratorioa bezalako forma bokalak ohikoagoak bihurtu ziren. Lehen aldiz, abeslariak musikari nota gehigarriak gehitzen hasi ziren.\nTenperamentu berdinaren inguruko teoriak modu orokorragoan hasi ziren praktikan jartzen, batez ere aukera kromatiko gehiago ematen zituelako fintzen zailak ziren teklatu-tresnetan. Nahiz eta J.S. Bachek ez zuen tenperamentua berdin erabili, piano moderno bat afinatu ohi den bezala, garai hartan ohikoa zen tonu-erdi sistemari esker bere \"Klabe ondo tenperatua\" posible izan zen.\nInstrumentu barrokoek aurreko garaietako instrumentu batzuk (adibidez, zarrabetea eta txirula gozoa) eta tresna berri batzuk (adibidez, oboea, fagota, biolontxeloa, kontrabaxua eta fortepiano) zituzten. Aurreko garaietako instrumentu batzuk ez ziren erabiltzen, hala nola txirimia, zistroa, racketta eta zurezko korneta. Harizko instrumentu barroko nagusiak biolina, biola, biola d'amore, biolontxeloa, kontrabaxua, lautea, tiorba (sarritan baxu jarraitua jotzen zuena), mandolina, gitarra barrokoa, harpa eta zarrabetea dira. Haize-instrumentuak flauta barrokoa, oboe barrokoa, txirula gozoa eta fagota dira. Metalezko instrumentuak korneta, tronpa naturala, tronpeta naturala, serpentoia eta tronboia dira. Teklatu-instrumentuek klabikordioa, piano tangentea, klabizenbaloa, tutu-organoa eta, aurrerago, fortepianoa (pianoaren jatorrizko bertsioa) zituzten. Perkusio tresnak tinbalak, kutxa, pandereta eta kriskitinak ziren.\nMusika barrokoaren eta bere ondorengo garai klasikoaren arteko desberdintasun garrantzitsu bat da multzo barrokoetan erabilitako instrumentu motak askoz ere estandarizazio txikiagokoak zirela. Multzo barroko batek teklatu-instrumentu mota desberdinetako bat (adibidez, hodi-organoa edo klabikordioa), hari-instrumentu gehigarriak (adibidez, laute bat), arkudun sokak, haize-zurezko eta haize-metalezko instrumentuak eta baxu jarraitua interpretatzen zuten instrumentu baxuen kopuru zehaztugabea (adibidez, biolontxelo bat, kontrabaxu bat, biola bat, fagot bat, serpentoi bat, etab.) izan zitzakeen.\nBarrokoko ahots bilakaerak opera serioaren eta opera komikoaren gisako opera moten garapena barne hartu zuen, baita horrekin lotutako formak ere, hala nola oratorioak eta kantatak.\nGarai honetako konpositore garrantzitsuenen artean daude Johann Sebastian Bach, Antonio Vivaldi, George Frideric Handel, Johann Pachelbel, Henry Purcell, Claudio Monteverdi, Barbara Strozzi, Domenico Scarlatti, Georg Philipp Telemann, Arcangelo Corelli, Alessandro Scarlatti, Jean-Philippe Rameau, Jean-Baptiste Lully eta Heinrich Sch\u00fctz.\nKlasizismoa.\n\"Musika klasikoa\" hitzak Erdi Arotik 2000ko hamarkadara arteko mendebaldeko musika artistiko guztia hartzen duen arren, Aro Klasikoa 1750eko hamarkadatik 1820koaren hasierara bitarteko mendebaldeko musika artistikoaren garaia izan zen, Wolfgang Amadeus Mozart, Joseph Haydn eta Ludwig van Beethovenen garaia.\nGarai klasikoak konposizio, aurkezpen eta estilo arau asko ezarri zituen, baita pianoa teklatu instrumentu nagusi bihurtu zenean ere. Orkestra baterako beharrezkoak ziren oinarrizko indarrak neurri batean estandarizatu egin ziren (nahiz eta hurrengo mendeetan instrumentu sorta zabalago baten potentziala garatu ahala hazi egingo ziren). Ganbera-musikan, serenatentzako 8 edo 10 interprete arteko taldeak sartu ziren. Operak garatzen jarraitu zuen, Italian, Frantzian eta alemanieraz hitz egiten zen lurraldeetan. Opera buffak, opera komiko forma batek, ospea irabazi zuen. Sinfonia forma musikal gisa finkatu zen, eta kontzertua birtuosismoa erakusteko bide gisa garatu zen. Orkestrek jada ez zuten klabikordiorik behar (barroko estiloko \"continuum\" tradizionalaren parte izan zena) eta biolin jotzaile nagusiak zuzentzen zituen (orain concertino deitua).\nGarai klasikoko musikariek barroko garaiko instrumentu asko erabiltzen jarraitu zuten, hala nola biolontxeloa, kontrabaxua, txirula gozoa, tronboia, tinbalak, fortepianoa (piano modernoaren aitzindaria) eta organoa. Instrumentu barroko batzuk erabilerarik gabe erori ziren bitartean (adibidez, tiorba eta racketta), instrumentu barroko asko gaur egun erabiltzen diren bertsioetan bihurtu ziren, hala nola biolin barrokoa (biolin bihurtu zena), oboe barrokoa (oboe bihurtu zena) eta tronpeta barrokoa, balbula normaleko tronpeta bihurtu zena. Garai klasikoan, orkestran erabilitako harizko instrumentuak eta ganberako musika, harizko laukoteak kasu, orkestraren harizko sekzioa osatzen duten lau instrumentu bezala estandarizatu ziren: biolina, biola, biolontxeloa eta kontrabaxua. Barroko garaiko harizko instrumentuak, hala nola trastedun arku-biolak, pixkanaka ezabatu ziren. Zurezko haizezko instrumentuak klarinete baxua, corno di bassetto, clarinette d'amour, klarinete klasikoa, xaramela, txirula, oboe eta fagota ziren. Teklatuko tresnak klabikordioa eta fortepianoa ziren. Klabikordioa baxu jarraituari laguntzeko erabiltzen zen 1750eko eta 1760ko hamarkadetan, baina mende amaieran erabiltzeari utzi zitzaion. Metalezko instrumentuen artean, buccena, ofikleidoa (serpentoi baxuaren ordezkoa, tubaren aitzindaria) eta tronpa naturala zeuden.\nHaize instrumentuak findu egin ziren garai klasikoan. Mihi bikoitzeko instrumentuak, oboea eta fagota kasu, nolabait Barrokoan estandarizatu ziren bitartean, mihi bakarreko klarinete familia ez zen modu orokorrean erabili Mozartek orkestra, ganbera eta kontzertuetan bere papera handitu zuen arte.\nGarai honetako konpositore nagusien artean daude Wolfgang Amadeus Mozart, Ludwig van Beethoven, Joseph Haydn, Christoph Willibald Gluck, Johann Christian Bach, Luigi Boccherini, Carl Philipp Emanuel Bach, Muzio Clementi, Antonio Salieri, eta Johann Nepomuk Hummel.\nErromantizismoa.\nErromantizismoaren garaiko musikak, XIX. mendearen lehen hamarkadatik XX. mendearen hasierara arte gutxi gorabehera, arreta handiagoa jarri zion hedatutako ildo melodikoari, baita elementu adierazkor eta emozionalei ere, erromantizismoarekin batera beste arte forma batzuetan gertatu zen bezala. Forma musikalak garai klasikokoekin apurtzen hasi ziren (baita kodetzen ziren bitartean ere), \"nocturno\"ak, fantasiak eta preludioak bezalako piezak modu librean idatziz, non ez ziren ezagutzen edo minimizatzen gaien azalpenari eta garapenari buruz onartutako ideiak. Musika kromatikoagoa, disonanteagoa eta tonalki koloretsuagoa bihurtu zen, eta tonalitateen gaineko tentsioak areagotu egin ziren (forma zaharrenek onartutako arauei dagokienez). Abesti artistikoa (edo lied) heldutasunera iritsi zen garai honetan, opera handiaren eskala epikoak bezala, modurik nabarmenean Richard Wagnerren Eraztunaren zikloak hedatuak.\nXIX. mendean, musika-erakundeak mezenas aberatsen kontroletik atera ziren, konpositore eta musikariek nobleziatik independenteak ziren bizitzak eraiki baitzitzaketen. Mendebaldeko Europako klase ertainek musikarekiko gero eta interes handiagoa zutenez, musika irakasteko, interpretatzeko eta babesteko erakundeak sortu ziren. Pianoa, garai honetan bere eraikuntza modernoa lortu zuena (metalurgian izandako aurrerapen industrialei esker neurri batean), oso ezaguna egin zen klase ertainaren artean, bere instrumentu honen eskaerak piano eraikitzaile asko ezproitu zituelarik. Orkestra sinfoniko asko sortu ziren garai honetan. Musikari eta konpositore batzuk momentuko izarrak izan ziren; beste batzuk, Franz Liszt eta Niccol\u00f3 Paganini kasu, bi rolak bete zituzten.\nEuropako ideia eta erakunde kulturalak munduko beste leku batzuetara hedatzen hasi ziren. Halaber, goraldia izan zuen, batez ere aroaren amaieran, nazionalismoak musikan (kasu batzuetan, garai hartako sentimendu politikoen berri emanez); izan ere, Edvard Grieg, Nikolai Rimsky-Korsakov eta Anton\u00edn Dvo\u0159\u00e1k, besteak beste, konpositoreek beren jatorrizko herrialdeetako musika tradizionalaren berri jaso zuten euren konposizioetan.\nGarai erromantikoan, piano modernoak, tonu indartsuago eta iraunkorrago batekin eta erregistro zabalago batekin, soinu delikatuagoa zuen fortepianoaren lekukoa hartu zuen. Orkestran, dauden instrumentu eta sekzio klasikoak mantendu ziren (harizko sekzioa, haize-egurra, haize-metala eta perkusioa), baina sekzio hauek normalean handitu egin ziren soinu osoagoa eta handiagoa lortzeko. Adibidez, orkestra barroko batek bi kontrabaxu jotzaile izan zitzakeen bitartean, orkestra erromantiko batek hamar izan zitzakeen. \"Musika adierazkorragoa bihurtu ahala, orkestra-paleta estandarra ez zen nahikoa aberatsa konpositore erromantiko askorentzat\".\nErabilitako instrumentuen familiak, orkestretan batez ere, zabalduz joan ziren; prozesu hori XX. mendearen hasieran iritsi zen gailurrera, konpositore erromantiko berantiar eta modernistek erabilitako tamaina handiko orkestrekin. Perkusio instrumentu sorta zabalagoa agertzen hasi zen. Metalezko instrumentuek protagonismo handiagoa hartu zuten, balbula biratzaileak sartzeak nota sorta zabalagoa jotzeko aukera eman baitzien. Orkestraren tamaina (garai klasikoan 40 musikari ingurukoa izaten zena) 100 baino gehiagokoa izatera pasa zen. Gustav Mahlerren 1906ko \"8. sinfonia\", adibidez, 150 instrumentista eta 400 pertsona baino gehiagoko abesbatzekin interpretatu da. Zurezko haize-instrumentu berriak gehitu ziren, hala nola kontrafagota, klarinete baxua eta flautina, eta perkusio-instrumentu berriak, hala nola xilofonoak, kaxa, zelestak (kanpai baten antzeko teklatu-instrumentua), kanpaiak eta triangeluak, orkestra-harpa handiak eta baita soinu-efektuetarako eolifono ere. Saxofoiak partitura batzuetan agertzen dira XIX. mendearen amaieratik aurrera, normalean instrumentu bakarlari gisa, eta ez orkestraren parte gisa.\nWagner tuba, tronpen familiako kide aldatua, Richard Wagnerren \"Der Ring des Nibelungen\" zikloan agertzen da. Anton Brucknerren \"7. sinfonian\" ere paper nabarmena du, eta Richard Strauss, B\u00e9la Bart\u00f3k eta beste batzuen lan erromantiko berantiar eta modernista batzuetan erabiltzen da. Kornetak erregulartasunez agertzen dira XIX. mendeko partituretan, tronpetekin batera, arinagotzat jotzen baitziren, mendearen amaiera arte behintzat.\nGarai honetako konpositore garrantzitsuenen artean Piotr Ilich Txaikovski, Fr\u00e9d\u00e9ric Chopin, Hector Berlioz, Franz Schubert, Robert Schumann, Felix Mendelssohn, Franz Liszt, Giuseppe Verdi, Richard Wagner, Johannes Brahms, Alexander Scriabin, Nikolai Medtner, Edvard Grieg eta Johann Strauss II daude. Gustav Mahler eta Richard Strauss trantsizioko konpositoretzat hartzen dira, eta haien musikak elementu erromantiko berantiarrak eta modernista goiztiarrak konbinatzen ditu.\nXX. eta XXI. mendeak.\nModernismoa.\nEstilo post-erromantiko ugari hartuz, musika klasiko modernistak konposizio estilo erromantiko berantiarrak, inpresionistak, espresionistak eta neoklasikoak barne hartzen ditu. Modernismoak garai bat markatu zuen, non konpositore askok praktika komuneko garaiko zenbait balio baztertu zituzten, hala nola tonalitatea, melodia, instrumentazioa eta egitura tradizionala. Musikaren historialari batzuen ustez, musikaren modernismoa 1890etik 1930era arte hedatu zen garaia izan zen. Beste batzuen ustez, modernismoa bi mundu-gerretako batekin edo bestearekin amaitu zen. Beste autoritate batzuen arabera, modernismoa ez dago inongo garai historikorekin lotuta, baizik eta \"musikagilearen jarrera da; garaiekin batera eboluzionatu dezakeen eraikuntza bizia\". XX. mendearen azken herenean gainbehera etorri zen arren, mendearen amaieran modernismoaren ideiak eta formak bultzatzen jarraitzen zuten konpositoreen gune aktibo bat geratzen zen, hala nola Pierre Boulez, Pauline Oliveros, Toru Takemitsu, George Benjamin, Jacob Druckman, Brian Ferneyhough, George Perle, Wolfgang Rihm, Richard Wernick, Richard Wilson eta Ralph Shapey.\nGarai hartan nagusi ziren bi mugimendu musikal izan ziren: inpresionista (1890 inguruan hasi zen) eta espresionista (1908an hasi zen). Erreakziozko aldi bat izan zen, antzinako musika-kategoriak desafiatu eta berrinterpretatu zituena, musikaren alderdi harmonikoak, melodikoak, soinudunak eta erritmikoak antolatzeko eta jorratzeko modu berriak ekarri zituzten berrikuntzak, eta munduaren ikuspegi estetikoen aldaketak, garaiko arteen modernismoaren aldi identifikagarrienarekin lotura estuan. Horri gehien lotzen zaion hitz operatiboa \"berrikuntza\" da. Bere ezaugarri nagusia \"hizkuntza-aniztasuna\" da, hau da, ezein musika-generok ez zuela inoiz nagusitasunezko jarrera hartu.\nOrkestrak tamainan hazten jarraitu zuen aro modernistaren lehen urteetan, eta XX. mendeko lehen bi hamarkadetan goia jo zuen. XIX. mendean oso gutxitan agertzen ziren saxofoiak instrumentu osagarri gisa erabiltzen hasi ziren, baina ez ziren inoiz orkestraren funtsezko kide bihurtu. Obra batzuetan bakarrik agertzen da instrumentu bakarlari gisa, adibidez, Modest Mussorgskyren \"Erakusketa bateko margolanak\" lanaren Maurice Ravelen orkestrazioan eta Sergei Rakhmaninoven \"Dantza sinfonikoetan\", baina saxofoia beste lan batzuetan ere sartzen da, hala nola Sergei Prokofieven \"Romeo eta Julieta\" obran eta orkestra-taldeko kide gisa egindako beste lan askotan. Konposizio batzuetan, Ravelen \"Bolero\"an adibidez, tamaina desberdineko bi saxofoi edo gehiago erabiltzen dira orkestraren gainerako sekzioak bezalako sekzio oso bat sortzeko. Bonbardinoa Erromantizismo berantiarreko eta XX. mendeko obra batzuetan agertzen da, normalean \"tuba tenor\" bezala markatutako zatietan, Gustav Holst-en \"Planetak\" eta Richard Strauss-en \"Ein Heldenleben\" kasu.\nXX. mende hasierako konpositore modernista ezagunen artean daude Igor Stravinski, Claude Debussy, Sergei Rakhmaninov, Sergei Prokofiev, Arnold Schoenberg, Nikos Skalkottas, Heitor Villa-Lobos, Anton Webern, Alban Berg, C\u00e9cile Chaminade, Paul Hindemith, Aram Khachaturian, George Gershwin, Amy Beach, B\u00e9la Bart\u00f3k, eta Dmitri Xostakovitx, lehen aipatutako Mahler eta Straussekin batera, XIX. mendetik tradizio berritzailea zutenak.\nPost-modernismoa eta garaikidea.\nMusika postmodernoa 1930ean hasi zen musikaren garai bat da, zenbait adituren arabera. Ezaugarri berak ditu arte postmodernistarekin, hau da, ondoren datorren artearekin, eta modernismoaren aurka erreakzionatzen du.\nBeste aditu batzuek, gutxi gorabehera, musika postmodernoa eta 1930az geroztik, XX. mendearen amaieratik XXI. mendearen hasierara arte, konposatutako \"musika garaikidea\" parekatu dituzte. Aro postmoderno/garaikideko mugimendu desberdinetako batzuk neorromantikoa, neomediebala, minimalista eta postminimalista dira. Orkestrarako musikak jarraitu zuen garrantzia izaten, bereziki zineman soinu-banda gisa.\nXXI. mendearen hasieran, musika klasiko garaikideak 1945etik aurrerako forma musikal guztiak hartzen zituela uste zen. Belaunaldi bat geroago, hitz honek gaur egungo musikari egiten dio erreferentzia, oraindik bizi diren musikagileek idatzia; musika horrek 1970eko hamarkadaren erdialdean hartu zuen garrantzia. Musika modernistaren, postmodernoaren, neorromantikoaren eta pluralistaren aldaerak biltzen ditu.\nEmakumeak musika klasikoan.\nMusika klasikoari buruzko liburuetan deskribatzen diren ia konpositore guztiak eta kontzertu estandarren errepertorioaren zati gisa eskaintzen diren lan ia guztien egileak gizonezkoak dira, nahiz eta izan diren musika klasikoaren historian zehar. Marcia Citron musikologoak galderu du \"zergatik errepertorio estandar 'klasikotik' hain baztertua da emakumeek konposatutako musika?\" Citronek \"ezarritako musika lanen kanon\" delakotik kanpo utzi dituzten praktikak eta jarrerak aztertzen ditu. Berak argudiatzen duenez, 1800ean, emakume konpositoreek arte-kantak idazten zituzten, errezitaldi txikitan jotzeko, areto handi batean orkestra batekin jotzeko sinfonien ordez. Azken horiek konpositoreentzako generorik garrantzitsuentzat jotzen ziren; izan ere, emakume konpositoreek ez zituztenez sinfonia asko idazten, konpositoretzat ez zirela aipagarritzat jo. \"Concise Oxford History of Music\" lanean, Clara S[c]humann da aipatutako emakumezko konpositore bakarretakoa. Abbey Philipsek dioenez, \"XX. mendean, konposatzen zein jotzen ari ziren emakumeek askoz arreta gutxiago jaso zuten gizonezkoen kontraparteek baino\".\nHistorikoki, orkestra profesional nagusiak gizonezkoak diren musikariek osatu dituzte gehienbat edo erabat. Orkestra profesionaletan kontratatutako lehen emakume-kasu batzuk harpistak izan ziren. Vienako Filarmonikak, adibidez, ez zituen emakumeak kide iraunkor gisa onartu 1997 arte, \"Gramophonek\" munduko lehen bost orkestren artean sailkatu zituen beste orkestrak baino askoz geroago. Berlingo Orkestra Filarmonikoa izan zen azkena emakume bat lanpostu iraunkor bat betetzeko izendatzen. 1996ko otsailean, Vienako Filarmonikako flauta nagusiak, Dieter Fluryk, \"Westdeutscher Rundfunki\" esan zion \"gaur egun erakunde horrek duen unitate emozionalarekin () jolastea\" izango zela emakumeak onartzea. 1996ko apirilean, orkestrako prentsa-idazkariak honako hau idatzi zuen: \"Amatasun-baimenagatik espero ziren bajak konpentsatzea\" arazo bat litzateke.\n2013. urtean, \"Mother Jones\"en artikulu batek hau esan zuen: \"edozein orkestra entzutetsuk emakumeen presentzia esanguratsua du \u2014emakumeak gizonak baino gehiago New Yorkeko Filarmonikako biolin-sailean\u2014, eta izen handiko zenbait talde, hala nola Orkestra Sinfoniko Nazionala, Detroiteko sinfonia eta Minnesotako Orkestra, emakume biolinista nagusiek zuzentzen dituzte\". BBCren 2014ko artikulu batek hau esan zuen: \"... entzunaldi \"itsuen\" sarrerari dagokionez, non etorkizuneko instrumentalista bat pantaila baten atzean geratzen den, judizio-panelak ezin izan dezan genero- edo arraza-aurreiritzirik egin, orkestrak orain arte menderatu izan dituen sinfonia-orkestren bazterketa alboratu eta genero-oreka ikusi du.\"\nBeste musika-tradizio batzuekiko harremana.\nHerri musika.\nMusika klasikoak, sarritan, konpositorearen garaiko herri-musikaren elementuak edo materiala ekarri ditu. Adibide batzuen artean, jai eta ospakizunetako musika dago, hala nola Brahmsen ikasleen edaleen abestiak erabiltzea \"Overture Jaialdi Akademikoan\" (Kurt Weill-en \"The Threepenny Opera\", adibidez), eta jazzak XX. mendearen hasierako eta erdialdeko konpositoreetan duen eragina, Maurice Ravel barne, \"Blues\" izeneko mugimenduarekin, biolin eta pianorako sonata. Konpositore klasiko postmoderno, minimalista eta postminimalista batzuek zor bat aitortzen diote musika herrikoiari.\nAdibide ugarik kontrako norabidean eragina dute, musika klasikoan oinarritutako herri-kantak, 1970eko hamarkadaz geroztik \"Pachelbelen Kanona\" nola erabili den eta musikari klasikoek herri-musikaren arloan arrakasta lortu duten musika-gurutzatzearen fenomenoa. Metal astunean, gitarra lider batzuek (gitarra elektrikoa jotzen), Ritchie Blackmore eta Randy Rhoads barne, beren jotze-estiloak moldatu zituzten musika barrokoan edo garaiko musika instrumentalean oinarrituta.\nHerri musika.\nMusika klasikoko konpositoreek herri-musika erabili izan dute maiz (normalean musika klasikorik ez duten musikariek sortutako musika, eta, sarritan, ahozko tradizio hutsa). Zenbait konpositorek, hala nola Dvor\u00e1k eta Smetanak, gai folklorikoak erabili dituzte beren lanari kutsu nazionalista emateko; beste batzuek, berriz, Bartokek, esaterako, beren jatorri musikaleko gai zehatzak erabili dituzte. Khatxaturianek bere jaioterriko Armeniako musika herrikoia sartu zuen bere obran, baina baita Ekialde Ertaineko eta Ekialdeko Europako beste talde etniko batzuk ere.\nKomertzializazioa.\nMusika klasikoko obra edo zati batzuk komertzialki erabili dira maiz, izan iragarkietan edo soinu-banda gisa. Telebistako iragarkietan oso ohikoak dira hainbat klitxe, adibidez Richard Straussen \"Horrela hitz egin zuen Zarathustrak\" (\"\" filmak famatu egin zuena) edo Carl Orffen \"Carmina Burana\" lanaren \"O Fortuna\" irekiera sekzioa; beste adibide ezagun batzuk dira Verdiren \"Requiem\"eko \"Dies irae\", Edvard Griegen \"Peer Gynt\" \"Mendiko Erregearen haitzuloan\", Beethovenen \"5. sinfonia\"ren hasierako notak, Wagnerren \"Walkirien kabalkada\", \"Walkiria\" lanetik, Rimsky-Korsakoven \"Eulitzarraren hegaldia\", edo Aaron Coplanden \"Rodeo\". Animazio film askotako pieza asko musika klasikoarekin batera idatzi ziren, adibidez Walt Disneyren \"Fantasia\", Tom and Jerryren \"Johann Mouse\", eta Warner Bros.' \"Rabbit of Seville\" edo \"What's Opera, Doc?\"\nFilm eta telesail askok ere musika klasikoko zati zehatzak hartu ohi dituzte, maiz errefinamendua edo oparotasuna irudikatzeko. Kategoria honetan sartzen dira Bachen \"Biolontxelo solorako 1. suita\", Mozarten \"Gaueko serenata txikia\", Vivaldiren \"Lau urtaroak\", Mussorgskyren \"Gaua Mendi Gorrian\" (Rimsky-Korsakoven orkestazioarekin), edo Rossiniren \"\"William Tell\" obertura\".\nMusika klasikoa eta adimen-kozientea.\n1990eko hamarkadan, hainbat ikerketa-lanek eta dibulgazio-liburuk \"Mozart efektua\" deitu zitzaionari buruz idatzi zuten: Mozarten musika entzutearen ondorioz, arrazoiketa espazialeko probetan lortutako puntuazioen igoera txiki bat antzeman zen. Planteamendua Don Campbellen liburu batean zabaldu zen, eta \"Nature\"n argitaratutako esperimentu batean oinarritzen da. Esperimentu horrek iradokitzen zuen Mozart entzuteak ikasleen koefiziente intelektuala 8 eta 9 puntu artean handitzen zuela. Teoriaren bertsio ezagun hau Alex Ross \"New York Times\" egunkariko zutabegile musikalak adierazi zuen laburki: \"ikertzaileek erabaki dute Mozart entzuteak adimentsuago egiten zaituela\". Sustatzaileek CDak merkaturatu zituzten, efektua eragiten zutela baieztatuz. Floridak eskola publikoetako haur txikiak musika klasikoa egunero entzutera behartzen dituen lege bat onartu zuen, eta 1998an Georgiako gobernadoreak urtero 105.000 dolarreko aurrekontua aurreratu zuen Georgian jaiotako haur bakoitzari musika klasikoko zinta edo CD bat emateko. Mozarten efektuari buruzko ikerketa originalen egileetako batek esan zuen: \"Ez dut uste minik egin dezakeenik. Haurrak kultur esperientzia zoragarrietan erakustearen alde nago. Baina uste dut dirua hobeto gastatu daitekeela musika-hezkuntzako programetan\".\nEuskal Herriko musika klasikoa.\nEuskal Herriko musika klasikoan ere izan dira egileak. Ezagunena mundu mailan Maurice Ravel da, askorentzat frantziar musikaren ezaugarriak baditu ere, euskal musikako elementu ugari barneratu zituen. Beste egile ezagun batzuk Juan Crisostomo Arriaga, Jesus Guridi, Pablo Sarasate edo Julian Gaiarre dira. Opera-abeslari ezagunak ere badaude, Ainhoa Arteta gisa."}
{"id": "44607", "revid": "119347", "url": "https://eu.wikipedia.org/wiki?curid=44607", "title": "Juan eta Estanis Azanza anaien heriotza", "text": "Juan eta Estanis Azanzaren gorpuak 2006ko urriaren 30ean aurkitu zituzten ohe banan, etxea garbitzera joaten zitzaien utergarrak abisua emanda.\nIzan ere, goizeko 10:00 aldera, atea itxita kausituta eta telefonoz deitu ostean erantzunik jaso gabe, pertsona horrek hainbat auzolaguni ohartarazi zien. Horietako bat, foruzaina, eskailera bat lagunduta, Juan Azanzaren gelako leihotik sartu zen. Hilda zegoen jada, bortizkeria-zeinurik gabe. Beheko solairuan egoera berean aurkitu zuen arreba.\nHerriko familia aberatsenetakoa izateak zein ahaide hurbilik ez edukitzeak mota guztietako piztu zituen herrian. Heriotzen kausa, gainera, ez dago argi. Hasiera batean egoera txarrean egon zitekeen janaria jan izanak, botulismoa ere aipatu zen, azalpenik egokiena eta agerikoena zirudien. Izan ere, heriotzaren bezperan, Juan Azanzak berak arrebak eta biek gora egin zutela adierazi zien hainbat auzolagunari.\nHala eta guztiz ere, 2006ko abenduaren 23an Diario de Noticias egunkariak jakinarazi zuen poliziak intoxikazioa baztertu zuela anai-arreben heriotzen kausarako. Foruzaintzak Bartzelonara bidalitako zenbait organoen laginek hala frogatzen baitzuten. Hori dela eta, aukera guztiak zabaldu zituen poliziak."}
{"id": "44608", "revid": "6327", "url": "https://eu.wikipedia.org/wiki?curid=44608", "title": "Euskal musika garaikidea", "text": ""}
{"id": "44610", "revid": "512", "url": "https://eu.wikipedia.org/wiki?curid=44610", "title": "Euskal Herriko musika klasikoa", "text": "Euskal Herriko musika klasikoa aipatzean Juan Crisostomo Arriaga, Jesus Guridi, Pablo Sarasate, Julian Gaiarre edo Ainhoa Arteta moduko izen ezagunak etortzen zaizkigu burura. Baina hori baino gehiago da Euskal Herrian egindako musika klasikoa: beste konpositore, musikari eta kantari batzuk eta gaur egungo kalitatezko orkestrak, abesbatzak eta musika aretoak ere nabarmendu behar ditugu.\nHalaber, Donostiako musika hamabostaldia Europa mailan jaialdirik garrantzitsuenen artean dugu."}
{"id": "44611", "revid": "336", "url": "https://eu.wikipedia.org/wiki?curid=44611", "title": "Adolfo S\u00e1enz-Alonso", "text": "Adolfo S\u00e1enz-Alonso (Portugalete, Bizkaia, 1875eko irailaren 11a \u2013 Donostia, Gipuzkoa, 1964) Real Sociedad futbol klubeko lehenengo presidentea izan zen. O\u00f1atiko Unibertsitateko Hizkuntza Klasikoetako katedraduna, 1901ean Unibertsitatea itxi zutenean notario bilakatzeko prestatu zen, eta 1903an Donostiako lanpostua lortu zuen. Real Sociedad sortu zutenetako bat izan zen, \"Club Ciclista San Sebasti\u00e1n\" izenarekin.\nS\u00e1enz-Alonsoren hiru urteko agintaldian, Errealak bere lehen Errege Kopa eskuratu zuen, 1909. urtean. Haren ondorengoa Enrique Pardi\u00f1as izan zen, 1912. urtetik aurrera."}
{"id": "44612", "revid": "96586", "url": "https://eu.wikipedia.org/wiki?curid=44612", "title": "Max Planck", "text": "Max Karl Ernst Ludwig Planck (Kiel, Alemania, 1858ko apirilaren 23a - G\u00f6ttingen, Alemania, 1947ko urriaren 4a ) fisikari alemaniarra izan zen. Teoria kuantikoaren sortzaile eta pasa den mendeko fisikari onenetarikotzat jotzen da.\nBizitza eta obra.\nPlanck familia intelektual eta tradizional baten barruan jaio zen. Bere aitaren aldeko birraitona eta aitona teologia katedradun izan ziren G\u00f6ttingenen, bere aita Kiel eta Munichen zuzenbide katedraduna izan zelarik.\nMunichen eta Berlinen egin zituen ikasketak. Municheko eta Kielgo unibertsitateetan irakasle izan ondoren Kirchhoffen lekua hartu zuen Berlingo unibertsitatean fisika teorikoko irakasle gisa. Zientzien Akademiako kide eta idazkari nagusi izan zen.\nHasieran termodinamikari buruzko ikerketak egin zituen batez ere, Boltzmannen ikerketak jarraituz. Gorputz beltzen neurketa termikoan energiaren banaketa espektrala teorikoki argitzeko egin zituen esperimentuen ondorioz, energiaren jarraitutasun ezaren hipotesia azaldu eta \"quantum\"ak definitu zituen (1900). Teoria hori da fisika modernoaren oinarrizko hipotesietako bat.\nFisikako Nobel saria eman zioten zuen 1918an.\nPiano-jotzaile bikaina zen eta musikaren teoriaz ere idatzi zituen zenbait lan. Aurkikuntza berrien ezagutza teorikoaren ondorioez eta izadiaren zientzien eta erlijioaren arteko erlazioez ere arduratu zen. Positibismoaren eta pragmatismoaren etsaia zen, eta uste osoa zuen izadiaren zientzietan egia objektibo bat badela, alegia, kausalitate printzipioak guztizko balioa duela zioen.\nPlancken konstantea.\nPlancken konstantea Quantumen teoriaren konstante unibertsala da. Sinboloa h da, eta balioa 6,625 x 10\u221234 joule.segundo. Quantum bateko irradaren energia \"(E)\" eta irradaren maiztasuna (h) erlazionatzen ditu formula honen bidez: \"E = \"h. Azken honi Plancken legea deitzen zaio; quantumen mekanikako oinarrizko legea da. Irrada elektromagnetikoa banakako sortatan edo \"fotoietan\" bilduta dagoela dio, eta bakoitzaren energia aipatu den formulak adierazten du."}
{"id": "44617", "revid": "105290", "url": "https://eu.wikipedia.org/wiki?curid=44617", "title": "Kilobit segundoko", "text": "Kb/s edo Kilobit segundoko segundo batean mila bit adierazten du. Datu transferentziaren abiadura adierazten duen unitatea da. Telekomunikazioetan, elektronikan eta informatikan erabiltzen da.\nKB eta Kb ez dira berdinak.\nKb-k Kilobit (1.000 bit) adierazten du aldiz KB-k Kilobyte (1.000 byte). Halaber, ez da nahastu behar Kb/s edo Kilobit segundoko, KB/s edo Kilobyte segundokorekin.\nOrokorrean esanda, byte segundoko konputagailuaren barruko komunikazioetan gertatzen da, aldiz bit segundoko konputagailutik kanpoko komunikazioetan. Berdin gertatzen da MB eta Mbrekin ere.\nAzalpena: 1024 byte adierazteko informazio unitatea, Kibibyte da, bestela irakurri argipena.\nDatu transferentzia adibideak.\n- Konputagailuko interfazeak (MB/s-tan):\n-Konputagailuko osagaien artean (MB/s-tan):\n- Konputagailutik kanpoko datu transferentzien adibideak (Mb/s-tan eta Kb/s-tan):"}
{"id": "44619", "revid": "8770680", "url": "https://eu.wikipedia.org/wiki?curid=44619", "title": "Ainhoa Arteta", "text": "Ainhoa Arteta Ibarrolaburu (Tolosa, Gipuzkoa, 1964ko irailaren 24a) sopranoa da. Munduko aretorik ezagunenetan abestu izan du, eta hainbat diskotan parte hartu du. Halaber, sari garrantzitsuak jaso ditu, adibidez: New Yorkeko \"Metropolitan Opera National Council Auditions\" lehiaketakoa eta Parisko \"Concours International de Voix d'Opera Pl\u00e1cido Domingo\" lehiaketakoa.\nBizitza.\nEsther Ibarrolaburu du ama, eta Jose Ramon Arteta aita. Jose Ramon musikaria da, eta besteak beste kantari gazteak trebatzen aritu da; tartean, Ainhoa bera.\nNew Yorken bizi izan da 17 urtez. 1998an, Dwayne Croft estatubatuar baritonoarekin ezkondu zen, eta bikotearen alaba, Sarah, Bilbon jaio zen, 2000. urteko udazkenean; hiru urte geroago, Arteta eta Croft banandu egin ziren. 2010eko urtarrilean, berriz, Iker izeneko semea izan zuen Ainhoa Artetak, Jesus Garmendiarekin. Ainhoa eta Jesus 2013ko uztailaren lehenean ezkondu ziren, Hondarribian, ondoan etxekoak baino ez zituela; hiru urte geroago banandu ziren, 2016an.\nMusika ibilbidea.\nOpera arloan bere estreinako emanaldia Estatu Batuetako Palm Beachen eskaini zuen 1990ean. 1993an New Yorkeko Metropolitan Opera National Council Auditions saria eta Parisko Concours International de Voix de Opera Placido Domingo sariak irabazi zituen. \"La Traviata\"ko Violeta, \"La Canci\u00f3n del Olvido\"-ko Do\u00f1a Elvira eta \"Rigoletto\"-ko Gilda paperak egin ditu, besteak beste, munduko antzokirik garrantzitsuenetan. Espainian, Estatu Batuetan, Brasilen, Frantzian, Turkian, Alemanian eta Austrian eskaini ditu gehienbat bere emanaldiak. Michael Tilson Thomas eta New World Synphonyrekin abestu izan du, eta Carnegie Hallen Dolora Zajick eta Pl\u00e1cido Domingorekin batera aritu da. 1993-94 denboraldian, Austrian, Mexicon eta Estatu Batuetan egon ondoren, Metropolitan Opera House delakoan, \"La Boh\u00e8me\"-ko Mimi paper protagonista egin zuen. RTVE Orkestrarekin \"Zarzuela\" diskoa, \"M\u00fasica Renacentista\" izenekoa eta Jos\u00e9 Mar\u00eda Canoren \"\u00d3pera Luna\" diskoak grabatu ditu. Bere bakarkako diskoa 2000. urtean kaleratu zuen; \"Recital\" du izena, eta bertan azken bost mendeetako abestiak biltzen ditu Ainhoa Artetak. 1999an Donostiako Udalak hiriko Urrezko Danborra eskaini zion Donostiaren irudia zabaltze aldera egin duen lanagatik, eta 2000. urtean Hispanic Society of America elkarteak arteari eginiko ekarpenak eskertzeko eman ohi duen saria ere eskuratu du, besteak beste."}
{"id": "44620", "revid": "119347", "url": "https://eu.wikipedia.org/wiki?curid=44620", "title": "Jose Maria Usanditzaga", "text": "Jose Maria Usanditzaga Soraluze (Donostia, Gipuzkoa, 1887ko martxoaren 31 - \"ib.\", 1915eko urriaren 5a) musikagile, konpositorea eta piano-jotzailea izan zen. Zarzuela eta opera generoak ere landu zituen.\nBiografia.\nJaioterrian egin zituen ikasketak Cendoya eta B. Pagolarekin. Parisa joan zen bizitzera eta lan egitera, 14 urterekin. Bertoko Schola Cantorumen konposizio ikasketak egin zituen V. D\u2019Indyrekin eta piano ikasketak Gabriel Grovlezekin. 1906. urtean Donostiara itzuli zen eta bandarako lanak idatzi eta aurkeztu zituen. 1911. urtean euskaraz idatzitako \"Mendi-Mendiyan\" opera aurkeztu zuen berebiziko arrakastaz. 1914. urtean Las Golondrinas aurkeztu zuen, arrakasta handiz, Madrilen; hasieran zarzuela gisa aurkeztu bazen ere, Ram\u00f3n, bere anaiak, opera bihurtu zuen geroago. Frantses eskolaren eta Pucciniren antzerkiaren eraginak antzematen zaizkio, baina aldi berean euskal sena ere nabari zaio; hala, Guridirekin batera, euskal musika eskolaren sortzaile izan zen.\nErromantizismo garaikoa, Jesus Guridirekin batera euskal operaren aitatzat hartzen dute aditu askok. Izan ere, genero honen euskarazko lehenengo lana berak idatzi zuen, \"Mendi-Mendiyan\", 1911ko maiatzaren 21ean Bilbon arrakastaz estreinatutakoa, Campos Eliseos antzokian.\n1915ean tuberkulosik jota hil zen."}
{"id": "44621", "revid": "119347", "url": "https://eu.wikipedia.org/wiki?curid=44621", "title": "Carmelo Bernaola", "text": "Carmelo Alonso Bernaola (Otxandio, Bizkaia, 1929ko uztailaren 16a - Madril, 2002ko ekainaren 5a) bizkaitar musikagile izan zen. 1951ko Belaunaldia izeneko talde berritzaileko kide nagusietako bat izan zen.\nLan askoren egilea eta askotan saritua izan zen. Orkestrarako obrak, ganberako musika eta bakarkako musikaz gainera, antzerki, zinema eta telebistarako musika ugari sortu zuen, tartean \"La clave\" edota \"Verano azul\" espainiar telebista saio ospetsuen doinuak. Besteak beste, Athleticen ereserki ezaguna moldatu zuen, bai eta gaur egun aski ezaguna den \"El cocherito ler\u00e9\" haur kanta herrikoia ere.\nBizitza.\nHaurra zela, familia Medina de Pomarrera aldatu zen, eta han egin zituen lehen ikasketak. 1943an hasi zituen musika-ikasketak Burgosen. Bertan \"Orfe\u00f3n Burgal\u00e9s\" abesbatzako kidea izan zen. 1951ean Madrilera joan zen, eta hango kontserbatorioan jarraitu zituen ikasketak. 1958an, Konposizioko Lehen Saria eta Sari Berezia jaso zituen.\n1959an Erroma Saria irabazi zuen eta Italiara joan zen musika ikasketak jarraitzera. Bertan Goffredo Petrassi, Sergiu Celebidache eta Bruno Maderna izan zituen irakasle. Francesco Lavagninorekin musika zinematografikoa ikasi zuen. Parisko Arteen Bienalean, Espainiako Musika Garaikideko Bienalean eta Amerikako eta Espainiako Musikaldietan parte hartu zuen. 1981etik 1991ra, Gasteizko Jes\u00fas Guridi Musika Eskolaren zuzendari ibili zen, eta horretatik kanpo ere aritu zen ikastaro eta mintegiak eskaintzen, konposizioaren arloan gehienbat.\nBere lanen artean, besteak beste, \"Trio Sonatina\", \"Tr\u00edptico de canciones\", \"Canci\u00f3n y danza\", \"M\u00fasicas de C\u00e1mara\", \"Jarraipen\" edota \"Monumento\" izeneko trilogia aipa daitezke. Esan bezala, antzerkirako zein zinemarako musika ere asko landu zuen: 90 film eta 50 antzerki lanen soinu banden egilea izan zen. Antzerkirako, adibidez, \"\u00bfQui\u00e9n quiere una copla del Arcipreste de Hita?\", \"El burlador de Sevilla\" eta \"Las mujeres sabias\" antzerki lanen soinu banda goraipatuak egin ditu. Arlo zinematografikoari dagokionez, Angelo Francesco Lavagninorekin izandako harremanaren ondorioz, elkarrekin aritu ziren Orson Wellesen \"Campanadas a medianoche\" lanean. Gainerakoan, bestelako filmetan ere aritu da musikagile modura, adibidez, honako lanetan: \"Nueve cartas a Berta\" (1965), \"Juguetes rotos\" (1966), \"Espa\u00f1olas en Paris\" (1971), \"El love feroz\" (1975), \"Retrato de familia\" (1977), \"Un hombre llamado Flor de Oto\u00f1o\" (1978), \"Akelarre\" (1984), \"Mambr\u00fa se fue a la guerra\" (1985) eta \"Pasodoble\" (1988).\n\"Pasodoble\" filmarekin musika onenari emandako 1988ko Goya Saria lortu zuen. Beste hainbat sari ere eskuratu zituen: denboraldiko musika obra onenari ematen zaion Sari Nazionala 1962an, M\u00fasica de C\u00e1mara obrari esker; C\u00edrculo de Escritores Cinematogr\u00e1ficos elkarteak ere Urteko Musikari Onenaren Sari Nazionala eman zion. 1999an, 70 urte bete zituenean, omenaldi berezia eskaini zioten Donostiako Musika Hamabostaldiak, SGAEk eta Euskal Herriko Unibertsitateak, baita Men\u00e9ndez Pelayo Santanderko Udako Unibertsitateak ere. Irakaskuntzan eta musikagile gazteen prestakuntzan ere lan handia egin zuen, Maite Aurrekoetxea Viloria adibidez ikasle izan zuen."}
{"id": "44622", "revid": "1045", "url": "https://eu.wikipedia.org/wiki?curid=44622", "title": "Foru probintzia", "text": ""}
{"id": "44623", "revid": "58701", "url": "https://eu.wikipedia.org/wiki?curid=44623", "title": "Donostiako Orfeoia", "text": "Donostiako Orfeoia mundu osoan ospetsua den abesbatza amateurra da, gaztelaniaz \"\" jatorrizko izena duena. Bere historia luzean hainbat sari lortu ditu, bai eta kontzertu gogoangarri ugari eskaini ere, munduko hainbat lekutan, zuzendari, orkestra eta abeslari onenen ondoan.\n2005ean 182 abeslarik osatzen zuten Orfeoia: 63 sopranok, 31 kontraltok, 42 tenorrek eta 46 baxuk.\nEgoitza Donostiako Parte Zaharrean du, San Juan kalearen eta I\u00f1igo kalearen arteko elkargunean."}
{"id": "44626", "revid": "201", "url": "https://eu.wikipedia.org/wiki?curid=44626", "title": "Lurralde historiko", "text": ""}
{"id": "44629", "revid": "119347", "url": "https://eu.wikipedia.org/wiki?curid=44629", "title": "Mar\u00eda Bayo", "text": "Mar\u00eda Bayo Jim\u00e9nez (Tutera, 1961ko maiatzaren 28a) soprano nafar ezaguna da.\nBiografia.\nNahiz eta Tuteran jaioa, beti fiteroarra bezala definitu da soprano nafarra, haren familia Fiterokoa baitzen\nHaren formakuntza Pablo Sarasate Kontserbatorioan hasi zuen. Bertan gitarra ikasketak aurrera eraman nahi zituen baina tokirik ez zegoenez eta Cintru\u00e9nigoko abesbatzan kantatzen zuenez, kantu ikasten hasi zen.\nEdurne Agerri irakasle zuela Orfe\u00f3n Pamplon\u00e9s delakoan bakarlari moduan aritu zen. Lehenengo ekitaldi publikoak ziren berarentzat, Iru\u00f1eko katedrala eszenatoki. 1985an Nafarroako Gobernuaren beka batez ikastera Alemaniara joan zen. Detmold hirian Hochschule f\u00fcr Musik eskolan Arthur Janzen zuzendaritzapean ikasi zuen. 1986an Julian Gayarre Nazioarteko Kantu Txapelketan ikasketa poltsa bat irabazi zuen. 1988an Vienako Opera Kameraren Belv\u00e9d\u00e8re Txapelketan lehen saria eskuratu zuen eta, halaber, nazioarte mailan ezagutzera eman zen.\nBi musikagilerenak dira nagusiki interpretatu dituen lanak, Gioachino Rossinirenak (\"Bianca e Falliero\", \"Il barbiere de Siviglia\", \"Il viaggio a Reims\", \"L'occasione fa il ladro\", \"La scala di seta\" eta \"Tancredi\") eta Wolfgang Amadeus Mozartenak (\"Idomeneo\", \"Die Zauberfl\u00f6te\", \"Le nozze di F\u00edgaro\", \"Don Giovanni\" eta \"Cos\u00ec fan tutte\").\n2002an Vianako Printzea Saria eman zioten. 2009an Josep Soler eta Joan Manuel Serratekin batera Espainiako Musikaren Sari Nazionala lortu zuen. 2011ko apirilaren 15ean Jakiunde Zientzia, Arte eta Letren Akademiaren partaide izendatua izan zen. 2011an Eusko Ikaskuntzaren Humanitateen Saria jaso zuen.\nOrain arte disko mordotan hartu du parte, zartzuela eta opera generokoak batik bat."}
{"id": "44631", "revid": "119347", "url": "https://eu.wikipedia.org/wiki?curid=44631", "title": "Energia nuklear", "text": "Energia nuklearra atomoaren nukleoan gordetzen den energia da. Atomoak beren ezaugarriei eutsiz banatu daitezkeen partikularik txikienak dira. Atomoaren nukleoan protoiak eta neutroiak daude batera. Energia nuklearrak bi partikulak batera egoteko energia sortzen du. \nErreakzio nuklearretan askatzen den energia energia nuklearra da. Erreakzio hauek zenbait elementu kimikoren isotopo batzuen nukleo atomikoetan gerta daitezke.\nMota honetako erreakziorik ezagunena, erreaktore nuklearretan arrunta dena, uranio-235 isotopoaren (235U) fisioa da. Hala ere, erreaktoreetan beste isotopo batzuk parte hartzen duten erreakzioak ere gertatzen dira. Naturako erreakzio nuklearrik usuena izarretan gertatzen den deuterio-tritio (2H-3H) bikotearen fusioa da.\nHedaduraz, energia nuklear deritzo, baita ere, energia horretaz egiten den aprobetxamenduari, esaterako energia elektrikoa edo energia termikoa lortzeko prozesuari, eta aprobetxamendu horren inguruan existitzen den ezagutza eta teknikei.\nHistoria.\nEnergia nuklearra 1896an Antoine-Henri Becquerel-ek aurkitu zuen. Zientzialari frantsesak, uranioa, erradiazioa eragiten zuen substantzia aurkitu zuen. Energia nuklearraren aurkitzailetzat jo izan da.\nUrte berean, Pierre eta Marie Curie bikoteak Becquerel-en esperimentuekin batera, polonioa aurkitu zuen, honek erradiazio maila handiagoa\u00a0 zeukala uranioarekin konparatuz.\u00a0 Senar-emazteek aurkitu zuten, Radioa izenarekin.\nHiru elementu hauen ezaugarriek garrantzi handia hartu zuten energia nuklearraren garapenean.\nAlbert Einstein eta Erlatibitatearen legea..\nAlbert Einstenek E=mc2 ekuazio ezaguna proposatu zuen.\nE=mc2 ekuazioa iraultzailea izan zen fisika nuklearreko hurrengo azterketetarako, gainera energia eta masaren konbertsioak erlazionatzen zituen, eta, beraz, esan daiteke bi erakundeak gauza beraren adierazpen desberdinak zirela.\nHala nola,\u00a0 energia (E) eta masa (M) elementuen erlazioa argiaren abiaduran datza. \nOtto Hahn eta Fisioa Nuklearra.\n1938ko bukaeran, Bigarren Mundu Gerraren barnean,alemaniar ikertzaile talde batek Otto Hahn, Fritz Strassmann, Lisa Meitner eta Otta Frisch osaturik, fisio nuklearra aurkitu zuten. Ikertzaileak, fisio nuklearraren fenomenoak aurkitu zituen bario elementuarengatik, ohartu ziren elementu horrek uranioaren nukleoa zatitzen zuela.\nFisio nuklearraren lehenengo ikerkuntzak\u00a0 Otto Hahn eta Lise Meitner\u00a0 egin zituzten.\nOtto Frisch eta Lise Meitner ondorioztatu zuten uranioa neutroiekin talka egitean.uranioa neutroiak harrapatzen zituela,eta bi fragmentuetan banatzen zela. Horregatik, energia handi bat igorritzen zuen. Ohartu ziren fenomenoa hau fisio nuklearra zela.\nMark Oliphant eta Fusio Nuklearra.\nFusio nuklearra, bi nukleoen masa, burdina baino gutxiago bada, energia askatzen du. Baina bi nukleo pisutsuen arteko fusioa bada, burdinak energia bereganatzen du. Hidrogenoko fusioan ordea, bi protoi hurbildu behar dira, interakzio nuklear gogor bat lortzeko.\nFusio nuklearra forma naturalean izarretan gertatzen da.\nFusio artifiziala lortzea, zenbait enpresek bakarrik lortu dute, baina kontrolperik gabe. Nuklear transmutazioaren esperimentuak aurkitu baino lehen, nukleo arinen fusioa (hidrogenoaren isotopoak) ikertzen egon zen Mark Oliphant 1932an. Fusio nuklearra militarki erabiltzeko ikerketak 1940an hasi ziren, Manhattan Proiektu bezala. Baina ikerketak ez zuen lortu arraskatarik 1952ra arte. Fusio nuklearra era zibilean erabiltzeko ikerketak 1950an hasi ziren martxan eta gaur egun oraindik dabiltza. \nOinarriak.\nNukleoa.\nNukleoa, atomo baten erdiko zatia da, karga positiboa du, eta atomoaren masa totalaren %99,999 baino gehiago kontzentratzen du.\nNukleoak osatzen dituzten neutroiek eta protoiek 1 u inguruko masa dute. Protoia elektrikoki kargatuta dagoela +1 karga positiboarekin, eta neutroiak berriz, ez du karga elektrikorik. Indar elektromagnetikoen eta grabitatorioen existentzia bakarrik kontuan hartuta, nukleoa ezegonkorra izango litzateke, materiaren existentzia ezinezkoa eginez. Horregatik, ereduei hirugarren indar bat gehitu behar izan zitzaien: indar indartsua.\n1935ean, Hideki Yukawak lehen soluzioa eman zion indar berri horri, partikula berri baten existentziaren hipotesia ezarriz: mesoia. Mesoirik arinenak, pioiak, eragiten du irismen handiko nukleoien arteko potentzial gehiena (1 rfm).\nYukawaren potentziala (OPEP potentziala) S1 eta S2 spin-partikulen elkarrekintza behar bezala deskribatzen duena, honela idatz daiteke:\nformula_1\nFisioa.\nFisio nuklearra, atomo baten nukleoa zati txikiagotan zatitzen duen erreakzio nuklearra da. Zatiketaren ondorioz, sarritan neutroi askeak eta nukleo atomiko arinagoak sortzen dira, eta azken hauek fotoiak sor ditzakete gamma izpi forman. \nUranioaren nukleo baten fisioan, uranio-zatiketaren ondorioz bi nukleo arinago agertzeaz gain (batez beste 2,5 U235-aren kasuan), 2 edo 3 neutroi igortzen dira abiadura handian (energia).\nUranioa nukleo astuna denez, ez da betetzen N=Z erlazioa (protoi-kopuru bera eta neutroi-kopuru bera); beraz, fisioaren produktuek neutroi gehiegi dituzte. [6]\nGehiegizko neutroi horiek, dezegonkorrak (erradioaktiboak) bihurtzen dituzte fisio-produktuak, eta egonkortasuna lortzen dute beta-desintegrazioagatik, soberan dauden neutroiak desintegratzen baitira \nFusioa.\nFusio nuklearra prozesu atomiko bat da, non bi nukleo edo gehiago batzen diren beste nukleo astunago bat sortzeko. Prozesu honekin, energia kopuru handia igortzen edo xurgatzen da. Fusio nuklearra bi modutan gerta daiteke, modu naturalean, izarren barnean, eta artifizialki, fusioko lehergailu termonuklearretan (H lehergailuan) eta fusioerreaktore esperimentaletan. Izarretan, fusioa elementu kimiko mota baten artean gertatzen den arren, hidrogenoa da elementu sinpleena. Hidrogenoak hiru isotopo ditu: hidrogeno arrunta, deuterioa eta tritioa. Izan ere, fusioak eskatzen du, nukleoek lotzen direnean, jasaten duten aldarapen elektrostatikoa gainditzea; beraz, zenbat eta karga elektriko txikiagoa izan, orduan eta txikiagoa izango da karga elektrikoa.\nErreakzio interesgarria deuterioa eta tritioa bateratzean sortzen da:\nformula_2\nErreakzio horretan, 17,6 MeV askatzen dira fusio bidez, hidrogeno-isotopoekin egindako gainerako konbinazioetan baino gehiago. Gainera, erreakzio horrek, neutroi oso energetikoa ematen du.\nNeutroi hori, ondorengo fusio-erreakzioetarako, erregai gehigarria sortzeko erabil daiteke, litioa erabiliz, adibidez. Litioaren fusioan, litioaren gramo bakoitzean askatutako energia, ia mila aldiz handiagoa da, uranio naturalaren gramo batean lortutakoa baino\nErradiazioa.\nBeta desintegrazioa.\nBeta desintegrazioa beta partikula bat (elektroi bat edo positroi bat) igortzen duen desintegrazio erradioaktiboa da. Elektroien igorpenaren kasuan, \"beta minus\" (\u03b2-) deritzo , eta positroiaren kasuan \"beta plus\" (\u03b2+). Beta partikulen abiadura 180.000 km/s-koa da.\n\u03b2\u2212 desintegrazioan, elkarrekintza ahularen ondorioz, neutroi bat (formula_3) protoi (formula_4) bihurtzen da eta elektroi bat (formula_5) eta antineutrino bat igortzen ditu (formula_6):\nformula_7\n\u03b2+ desintegrazioan, energia protoi batetik neutroi bat, positroi bat (formula_8) eta neutrino bat (formula_9) ekoizteko erabiltzen da:\nformula_10\nBeraz, beta minus desintegrazioan ez bezala, beta plus desintegrazioa ezin da modu isolatuan gertatu, neutroiaren masa protoiarena baino handiagoa izanik, energia behar baitu.\nAlfa desintegrazioa.\nAlfa desintegrazioa, atomo batek alfa partikula bat igortzen duen desintegrazio erradioaktiboa da. Alfa desintegrazioaren ondorioz, atomoaren masa-zenbakia 4 unitate gutxiago eta zenbaki atomikoa 2 unitate gutxiago izatera igarotzen da. Adibidez:\nformula_11\nnahiz eta, normalean, honela idazten den:\nformula_12\nAlfa partikula helio-4 nukleo baten berdina da, eta biek masa-zenbaki eta zenbaki atomiko bera dute.\nAlfa desintegrazioa, izatez, fisio nuklear bat da: atomo gurasoa bi alaba produktutan zatitzen da. Desintegrazio-mota hau, funtsean, tunel kuantikoaren bidez azal daitekeen prozesu bat da. Beta desintegrazioan ez bezala, alfa desintegrazioaren indar eragilea indar nuklear bortitza da.\nErreaktore Nuklear baten elementu nagusiak.\nErregaia.\nErregaia, material fisionagarri batez osatuta dago, eskuarki uraniozko konposatu batez.\nErregaian, fisio-erreakzioak gertatzen dira, eta, beroa sortzeko iturria da. \nModeratzailea.\nModeratzaileak, fisio nuklearrean sortutako neutroi azkarren abiadura motelarazten du, eta neutroi motel edo termiko bihurtzen ditu. Elementu hori ez dago erreaktore azkarretan. Ura, grafitoa eta ur astuna erabiltzen dira material moderatzaile gisa. \nKontrol barrak.\nKontrol barrak, erreaktorearen kargaren erreguladore nagusiak dira, neutroiak xurgatzen dituen material batez (kadmioa, boro zirkonioa...) eginak daude.\nHozgarria.\nHozgarria, erreaktoretik erregaiak sortutako beroa erauzten duen eta erreakzio nuklearrean sortutako potentzia termikoa potentzia-ziklora eramaten duen fluidoa da. Eskuarki, hozgarri likidoak erabiltzen dira, hala nola ur arina eta ur astuna, edo anhidrido karbonikoa eta helioa.\nBarruti presurizatua.\nBarruti presurizatua, erreaktorearen eta moderatzailearen nukleoa duen ontzia da. Hodiz osatuta badago, horietan erregaia gordetzen da, eta hoztailea moderatzailearen bidez pasatzen da, handik kanpo baitago.\nLurrun-sorgailua.\nLurrun-sorgailua, hozte-sistemaren elementu bat da, eta potentzia-ziklorako lurruna sortzen du.\nEustea.\nEuste-sistema, hormigoizko eta altzairuzko egitura bat da, eta erreaktorearen nukleoa kanpotik isolatzen du.\nErregai-eraikina.\nErregai eraikinak, igerilekua hartzen du erregai berri eta erabilia aldi baterako biltegiratzeko.\nHondakin nuklearren tratamendua.\nAskotan, hondakin nuklearrak ezabatzea da energia nuklearreko instalazio baten bizi-zikloko alderdirik zatigarriena. Gaur egun, hondakinak, batez ere, banakako erreaktoreetan biltegiratzen dira, eta 430 leku baino gehiago daude munduan material erradioaktiboa pilatzen jarraitzen dutenak. Aditu batzuen ustez, ongi kudeatutako, babestutako eta monitorizatutako lurpeko biltegiek, nabarmen hobetuko lukete hondakin nuklearren tratamendua.\nErreaktore nuklearren hondakin-fluxu garrantzitsuena, erregai nuklearra da. LWRen artean, hauek daude: %95eko uranioa, fisio nuklearreko erreakzioak sortzen dituen energiaren %4ko fisio-produktuak dira, eta %1, gutxi gorabehera, uzkurdura transuranikoak (batez ere, erreaktore-, neptuno- eta amerizio-mailako plutonioa), saihestezinak diren neutroien atzipen-gertakariak dira. Plutonioa eta beste transuraniko batzuk dira epe luzeko erradioaktibitate gehienen erantzuleak; fisio-produktuak, berriz, epe laburreko erradioaktibitate gehienen erantzuleak dira.\nJarduera txikia eta ertaina..\nIndustria nuklearrak, maila baxuko hondakin erradioaktiboen bolumen handiak ere sortzen ditu, hala nola, arropa, eskuko tresnak, ura arazteko erretxinak eta (desegitean) erreaktorea bera egiteko erabiltzen diren materialak. Maila txikiko hondakinak lekuan gorde daitezke, ahalik eta erradiazio-mailak, hondakin arrunt gisa ezabatzeko bezain baxuak izan arte, edo maila txikiko hondakinak ezabatzeko gune batera bidali arte.\nJarduera handia.\nEnergia ekoiztean sortzen den hondakin erradioaktibo/erregai agortuaren maila handiak ingurumenaren tratamendua, kudeaketa eta isolamendua eskatzen dute. Hori egiteko arazo teknikoak oso handiak dira, denboraldi oso luzeak direla eta, sublimaziorako joera duten hondakin batzuk, pixka bat erradioaktiboak, organismo bizidunentzat arriskugarri izaten jarraitzen dute, hau da, iraupen luzeko fisio-produktuak, teknetio-99 (220.000 urteko batez besteko bizitza) eta iodina-129 (15,7 milioi urteko batez besteko bizitza), eta horiek dira. Hain zuzen ere, erradioaktibitateko hondakinen fluxua menderatzen dutenak. LLFP hondakinak biosferatik arrakastaz isolatzeko, dela banantzea, dela transmutazioa, dela tratamendu sinrokalaren eta biltegiratze geologiko sakonaren aldaketaren bat, normalean iradokitzen da.\nErregulazio nuklearra.\nErregulazio nuklearra lau talde handietan bereiz daitezke, erregulatzaile nazionalen eginkizunak, hondakinak, segurtasuna eta babes erradiologikoa.\nNazioarteko araudi guztiaren oinarri zientifikoak CIPR, UNSCEAR edo NAS/BEIR amerikarrak egindako azterlan eta bildumetan oinarritzen dira. Horiez gain, segurtasunari buruzko ikerketa- eta garapen-agentzia batzuk ere badaude, AEN edo EPRI. Nazioarteko bi erakunde nagusi daude, horiek guztiak oinarri hartuta: IAEA eta EURATOM.\nBerariazko erregulazio horiez gain, badira energia nuklearrarekin zerikusi handiagoa edo txikiagoa duten beste lege eta akordio batzuk. Adibidez, uraren kalitateari buruzko legeak edo OSPAR hitzarmena. Berotegi-efektua eragiten duten gasak igorritzen dituzten industriei buruzko Kyotoko Protokoloan energia nuklearra aipatzen ez bada ere, berotze global antropogenikoari buruzko beste dokumentu batzuetan agertzen da. Hala, 2001ko Bonn-en akordioetan, berotegi-efektuko gasen salerosketa-mekanismoak eta teknologiak trukatzeko mekanismoak ezarri ziren, energia nuklearra esplizituki baztertuz. Hala, ezin dira murriztu erabat industrializatutako herrialdeen emisio-kuotak, teknologia nuklearra gutxiago garatutako herrialdeei salduz, eta ezin dira emisio-kuotak saldu energia nuklearrean emisio baxuak egiten dituzten herrialdeei. Hala ere, IPCCk laugarren txostenean gomendatzen du energia nuklearra erabiltzeak, berotegi-efektua eragiten duten gasen emisioak murrizteko modu bakarra dela (energia berriztagarriekin eta energia-eraginkortasunarekin batera).\nEnergia nuklearrari buruzko politikak energia nuklearraren alderdi guztiei eragiten die, hala nola meatzaritzari, material nuklearra aberastu eta biltegiratzeari, erregai gastatua kudeatzeari, erreaktore nuklearren bidez elektrizitatea sortzeari eta erregai nuklearra berriz prozesatzeari.\nEnergia nuklearrari buruzko politikak, energiaren erabilera eta erregai nuklearraren zikloarekin zerikusia duten arauak, arautzea eskatzen du. Beste neurri batzuk hauek dira: eraginkortasun-arauak, segurtasun-arauak, emisio-estandarrak, politika fiskala eta energia merkaturatzeari buruzko legedia, hondakin nuklearren eta kutsatutako materialen garraioa eta biltegiratzea.\nEnergia nuklearra Herrialdeetan.\nGlobalki, planta nuklearren sorrerari dagokionez, herrialde ezberdinen egoera hurrengoa da.\n2007ko uztailaren 31n, Benedicto xvi.a aita santuak, EANA sortu zeneko 50. urteurrenari buruzko mezuan, energia nuklearra gero eta gehiago erabiltzen dela azpimarratu zuen, pobreen munduaren garapena sustatzeko. \u00abEgoitza Santua, EANAren helburuak erabat onartuz, erakundea sortu zenetik kide izan da, eta haren jarduerari laguntzen jarraitzen du\u00bb.\nAmerikako Estatu Batuak.\nEnergia nuklearra hiltzat jotzen zen Estatu Batuetan. Hiru hamarkadatan ez da baimenik eman erreaktore berrietarako. Denbora horretan martxan jarri diren gutxi horiek 1979an three Mile island-en (Pensilvania) gertatutako istripuaren aurretik onartu zituztelako jarri ziren martxan, eta Txernobylgo hondamendiaren antzeko batean amaitu ahal izan zuten. Orain, 25 urte geroago, indar handiz berpizten da energia nuklearra indartzeko beharrari buruzko eztabaida, eta industriak asmo handiko plana du erreaktore-kopurua handitzeko: bost erreaktore berri martxan 2015. urtean, dozena bat 2020an eta berrogeita hamar 2050ean. \nAmeriketako Estatu Batuek 103 erreaktore nuklear dituzte, elektrizitatearen %20 hornitzen dutenak. Elektrizitatearen %51 ikatz-plantek sortzen dute, %17 gas naturalarekin, eta gainerakoak zentral hidroelektrikoak, eolikoak eta eguzki-zentralak dira.\nEtxe Zuriak onartu duenez, eskaria handitzeak arazo bat sortzen du ingurumenean: ikatz landareek isuritako berotegi efektuko gasak. Horregatik, George Bush presidentea irmo mintzatu da: \"[energia] nuklearra arazo askoren erantzuna da\". The Wall Street Journal egunkariari eskainitako elkarrizketa batean, energia \"berriztagarria\" dela esan zuen Bushek, ekologistei egindako desafio argi batean.\nEztabaida oso aurreratuta dago, eta belaunaldi berriko erreaktoreen eraikuntza-kostuen zati bat ordaintzeko diru-laguntzak baimendu dira. Horiek 1979a baino lehen eraikitakoak baino merkeagoak dira, eraginkorragoak, jarduteko sinpleagoak eta seguruagoak. Argindarrek partzuergoetan parte hartu dute ordainketari aurre egiteko, hori bai, Estatuaren laguntzarekin.\nIndustriak plan zehatzak ditu Mississippin, Hego Carolinan, Alabaman, Virginian, Idahon eta Ilinoisen erreaktore berriak eraikitzeko. Exelon Nustart partzuergoaren buru da, zentral nuklear berriak eraikitzeko lizentziak lortu nahi dituzten bi taldeetako bat.\nExelonek erreaktore berri bat instalatu nahi du Clintonen (Ilinois). Entergyk gauza bera egin nahi du Port Gibsonen (Mississippi). Eta biek, NuStart bidez, non EdF frantziarra ere sartuta dagoen, bi zentral berri ireki nahi dituzte, bata Savannah ibaian (Hego Carolina) eta bestea Idahoko ur-jauzietatik gertu. Gainera, zehaztu gabeko lekuetan hiru zentral gehiago eraikitzeko asmoa dute.\nEnergia Sailak 260 milioi dolar (199 milioi euro) eman dizkie dagoeneko General Electric eta Westinghouse enpresen esku dagoen erreaktore berria diseinatzeko. Dominion bigarren partzuergoko buru da.Hitachi eta Bechtelekin batera, baina duela gutxi bere jatorrizko proiektua utzi zuen, erreaktorearen onarpena asko zailtzen ari zitzaiolako.\nEnergia Nuklearraren Institutuaren (Nuclear Energy Institute) arabera, zentral berriak eraikitzeko lasterketa iritzi publikoak energia nuklearrarekiko duen jarrera aldaketarekin bat dator. Azken inkesten arabera, % 53ko babesa dute zentralek etxetik gertu erortzen ez badira. Hori ez dator bat Three Mile Islandeko istripuaren ondorioz herritarren artean izan zen eta Txernobylgo hondamendiaren ondoren (1986) areagotu zen oposizioarekin. \nArazoa ez da istripuen aurreko segurtasuna, baizik eta hondakin erradioaktiboak, Paul Gunter Nuclear Information and Resource Serviceko kideak adierazi duenez. AEBetako industria nuklearraren etorkizuneko garapenerako giltzarrietako bat Yucca Mountainen (Nevada) dagoen biltegiratze geologiko sakon polemikoa da. Industriak Washingtoni presio egiten dio irekitzeko baimena eman dezan. Etxe Zuriak planaren alde egin du, Samuel Bodmanek esan zuen bezala, Yucca Mountainen dagoen proiektu polemikoa \"ezinbestekoa\" delako.\nAdministrazioak kritikak desbideratzen ditu erregai nuklearra birziklatzeko teknologia berriak aztertzen ari dela ziurtatuz. Bushek botoen% 51 lortu zituen Nevadan aurreko hauteskundeetan, eta% 58 Yuccako Nye konderrian; John Kerryk, berriz,% 48 eta% 39. Carl Pope Sierra Club ingurumen erakundeko presidentearen ustez, \"Arduragabea\" da Bushek nuklear berrien alde egitea: \"Bushen energia politikak ez du eraginkortasun energetikoa eta iturri berriztagarriak sustatzen\" eta Etxe Zuria \"energia konpainia handien zerbitzura\" dagoela esan du. \nAmeriketako Estatu Batuek 104 zentral nuklear aktibo,\u00a0 zentral nuklear bat ez-aktibo eta 26 zentral nuklear desegin dituzte.\nJaponia.\nJaponiak 50 zentral nuklear aktibo, 2 zentral nuklear ez-aktibo eta 9 zentral nuklear deseginda ditu une honetan.\n1954. urtea.\n1954an, Japoniak 230 milioi yen aurreikusi zituen energia nuklear gisa, programaren hasiera markatuz. Energia Atomikoaren Oinarrizko Legeak helburu baketsuetara mugatzen zituen jarduerak.\n1960. urtea.\nAmeriketako Estatu Batuek Japoniari lagundu zioten 1960ko hamarkadan energia nuklearra energia iturri nagusitzat har zezan. Ameriketako Estatu Batuak teknologia nuklearraren jabea ziren eta uranio eta boro meatzaritza menperatzen zuten. General Electric eta Westinghouse izan ziren Japonian instalazio nuklearren sare bat instalatu zuten enpresak. Japonia Ameriketako Estatu Batuek sustatutako EANA erakundean sartu zen, eta Nuklearren Prebentziorako Hitzarmena sinatu zuen.\n1970.urtea.\nT\u014dkaiko zentral nuklearra (Ibaraki), Japoniako lehen erreaktore nuklearra, Erresuma Batuko General Electric Company konpainiak eraiki zuen. Ur arinaren lehen erreaktoreak 1970eko hamarkadan eraiki ziren Estatu Batuetako enpresekin lankidetzan. Erreaktore hauek General Electric edo Westinghouse bezalako konpainiei erosi zitzaizkien, ondoren antzeko instalazioak eraikitzeko lizentzia lortuko zuten enpresa japoniarrek egindako akordioekin. Ordutik, Japoniako ikerketa institutu eta konpainiek energia nuklearra beste potentzia handien maila berean garatzen lagundu dute.\n1971. urtea.\nFukushima I zentral nuklearra General Electric konpainia estatubatuarrak diseinatu zuen eta energia sortzen hasi zen -sare elektrikora konektatua izan zen- 1971.urtean.\n1973.urtea.\n1973tik, energia nuklearra nazio-mailako gai estrategikoa izan da Japonian; izan ere, inportatutako erregaien oso mendekoa da herrialdea, eta energia-ekoizpenaren% 61 osatzen dute.\n1980-1990.urteak.\nThree Mile Island edo Txernobylen istripuek ez zuten Japoniako industria nuklearra kaltetu, beste herrialde batzuetan gertatu zen bezala. Erreaktoreen eraikuntzak 1980, 1990 eta gaur egun arte jarraitu zuen. Hala ere, 1990eko hamarkadaren erdialdera, zenbait istripu nuklear izan ziren, industria horri buruzko iritzi publikoaren balorazioa higatu zutenak, eta landare berrien eraikuntzaren aurkako protestak eta erresistentzia eragin zituzten. Tokaimura, Mihama, Monju eta beste toki batzuetan gertatu ziren istripuak, Chuetsuko lurrikara batekin lotutako istiluak barne. Xehetasunak zalantzan egon daitezkeen arren, argi dago Japoniako industria nuklearraren segurtasuna zorrotz ikertu dela. Ezeztatutako solairuen artean honako hauek daude.\n1995-2007.urteak.\n1995ean Monju eta 1999an Tokaimurako istiluak gertatu ondoren, ezeztapen hauek segurtasunerako interes maila bat erakusten dute, eta Ameriketako Estatu Batuetako egoerarekin alderatu litezke, non landare berrien eraikuntzen ezeztatze kopuru handi bat eman zen Three Mile Island eta Chernobylen istiluen ondoren. Hala ere, garrantzitsua da nabarmentzea Japoniako ezeztatze gehienak 10, 15 edo gehiagoko lan atzeratuaren eta laguntza pobrearen emaitza direla.\nAldi berean, sareari lotutako solairu berri batzuk ere egon ziren, eta 2007an bezala, eraikuntzak aurrera egin zuen beste zenbait solairutan. Frantziak, Suediak, Italiak edo Ameriketako Estatu Batuek hartu zuten erabakia.\nJaponiako gobernuak babes handia eman dio industria nuklearraren garapenari. Tokaimurako istiluen ondoren, gobernuak ikerketak finantzatu zituen eta kontrol zorrotzagoak ezarri ziren, nahiz eta energia nuklearraren ikerketaren tamaina eta irismena hedatzen jarraitu. Erreaktoreen kopuruak gora egiten duen bitartean, fokua erregai aurreratuetan eta azken belaunaldiko landareetan jartzen hasten da. Japoniak rol handiagoa nahi du Energia Nuklearraren Garapenerako Mundu Mankomunitatean eta iter proiektuarekin bat egin du. Estatu Batuen eta Japoniaren arteko lankidetza plan bat ere badago.\n2008.urtea.\n2008an, Japonian 7 erreaktore nuklear berri ireki ondoren (3 Honshuren eta 1 Hokkaidon, Kyyshu, Shikoku eta Tanegashima), Japonia munduko hirugarren energia nuklear ekoizlerik handiena bihurtu zen, 53 erreaktore nuklear operatiborekin. \n2011.urtea.\n2011ko lurrikara eta tsunamiaren eta Fukushima I zentral nuklearreko hozte-sistemaren akatsaren ondoren, 2011ko martxoaren 11n larrialdi nuklearra ezarri zen. Japonian larrialdi nuklear bat piztu zen lehen aldia izan zen; lantegitik 20 km-ko erradioan zeuden 140.000 biztanle ebakuatu zituzten. Girora igorritako erradioaktibitate kopurua oraindik ez dago argi zenbatuta eta krisi nuklearrak aktibo jarraitzen du.\nFrantzia.\nFrantzian 19 zentral nuklear daude, 58 erreaktore nuklearrekin. Haien arteko distantzia 600km-koa da gehienez, eta etxebizitzetatik kilometro 1 baino gutxiagora daude.\n1974.urtea.\n1974an, Frantziako gobernuak erabaki zuen energia nuklearra ekoizteko ahalmena azkar handitzea Frantzian, petrolioaren lehen krisiaren ondoren. Erabaki hori ingeniaritzan funtsezko konpetentzia zuen baina bertako energia-baliabide gutxi zituen Frantziaren testuinguruan hartu zen. Energia nuklearra, erregaiaren kostuarekin, kostu osoaren zati txiki samarra da, zentzu honetan, inportazioen murrizketa lortzen zen eta segurtasun energetiko handiagoa lortzen zen.\n1974ko erabakiaren ondorioz, gaur egun Frantziak independentzia energetiko handia du eta Europako energia elektrikoaren kostu ia baxuena. Energia elektrikoa sortzeko kapita bakoitzeko CO2 emisioen maila ere oso txikia da, elektrizitatearen% 90 baino gehiago energia nuklearraren edo energia hidraulikoaren bidez sortzen baita.\n2010. urtea.\n2010. urtearen erdialdean, Nazioarteko Energia Agentziak Frantziari eskatu zion gero eta eginkizun estrategikoago bat bere gain hartzeko, Europa osoarentzat energia-kostu eta -kontsumo baxuko hornitzaile gisa, 1973tik politikak gidatu zuen independentzia energetikoan kontzentratu beharrean.\nGaur egun.\nGaur egun Frantzian 19 zentral nuklear ari dira lanean, hau da, energia elektrikoa sortzeko. Instalazio nuklear gehienek hainbat erreaktore nuklear dituzte. Horrela, Frantziak 59 erreaktore nuklear ditu, guztira 63.130 megawatt elektriko (MWe) sortzeko gai direnak. Frantzian instalatutako erreaktore nuklear guztiak presiopeko uraren (PWR) erreaktore nuklearrak dira.\nFrantzia munduko bigarren postuan dago, Estatu Batuen atzetik energia nuklear kantitateagatik eta lehena populazio dentsitateagatik. EDF elektrizitate konpainia nazionala da eta jatorri nuklearreko energia elektrikoaren munduko lehen ekoizlea.\nFrantziako lehen belaunaldiko zentral nuklear batzuk, orain arte martxan egon direnak, gaur egun zalantzazko etorkizuna dute Japoniako istripu nuklearraren ondorioz.\nHala ere, erreaktore frantsesek japoniarraz bestelako teknologia batekin funtzionatzen dute. Hauek zirkuitu bikoitza deritzon sistemaren bidez funtzionatzen dute, hau da, lehen zirkuitu itxia erreaktorearekin kontaktu zuzenean 300 gradu baino gehiagora sartzen da, orduan elektrizitatea sortzen duten lurrun-turbinen funtzionamendurako lurrun nahikoa sortzen duen bigarren zirkuituarekin komunikatzen da. Aldiz, Fukushimako zentral nuklearrean lurruna zirkuitu bakarretik zuzenean sortzen zen erreaktore nuklearraren barrutik zuzenean igarotzean.\nFrantzian ez dago alderdi gehiegi energia nuklearraren eredua aldatzeko asmoa duenik. Kontuan izan behar da Frantziak sortzen duen energiaren %86 zentral nuklearrek sortzen dutela.\nGaur egun, Frantziak beste herrialde batzuetakoak baino energia elektriko merkeagoa ekoizten du, eta CO2 emisioetan ez da hain oldarkorra.\nEspainia.\nEnergia nuklearra Espainiako energia elektrikoaren bigarren iturria izan zen 2018an, ekoizpenaren %21,5, energia berriztagarrien atzetik (% 40,1) eta ikatzaren aurretik (% 14,1) . Espainian bost zentral nuklear daude jardunean, zazpi erreaktorerekin: Almaraz I eta II, Asco I eta II, Cofrentes, Trillo I eta Vandell\u00f3s II. Gainera, deskonektatutako erreaktore bat dago: Garo\u00f1a, eta bi desegiten: Vandell\u00f3s I eta Jose Cabrera-Zorita. Salamankako Juzbado udalerrian erregai nuklearreko fabrika bat dago, baita jarduera baxu eta ertaineko hondakin erradioaktiboak biltegiratzeko zentro bat ere Hornachuelosen, Kordoba. Gainera, aldi baterako biltegi zentralizatua (ATC) eraikitzeko proiektu bat dago Villar de Ca\u00f1asen, Cuencan, erradioaktibitate handienekoentzat.\nEnergia nuklearra Euskal Herrian.\nGaur egun Euskal herriak ez du zentral nuklearrik bere barnean, baina denbora atzera botata ikusi daiteke hainbat proiektu izan direla; adibidez, Lemoiz, Deban eta Tuteran.\nLemoiz, Deba eta Tutera.\n1972.urtea.\nIberduerok Ean, Lemonizen, Deban eta Tuteran proiektatu zituen zentralak. Petrolioaren prezioaren gehiegizko igoerak eragindako munduko energia-krisia ez zen hasi oraindik, eta desarrollismo basatiaren emaitzak nabariak eta mundu osoan erantzuten hasi ziren. Lau zentralak ekologismo berriaren aurka agertu ziren, eta, batez ere, inguruko herrien aurka. Barakaldon amoniakoa egiteko hainbat instalazio eraikitzeari eta Europako beste eskualde batzuetan hainbat ekintza egiteari aurka egin izanaren aurrekariarekin, Ea, Deba eta Tuterako proiektuak geldiaraztea lortuko dute. Ez, ordea, Lemonizekoa, aurrera jarraituko baitu, nahiz eta oposizioa sortu.\n1972ko apirilaren 18an, Iberduero S.A.k behin-behineko lizentzia eskatu zion Mungiako alkateari, Lemoizko zentral nuklearra eraikitzeko. Mungiako Udalak eskatutako obra lizentzia ez ematea erabaki zuen, Hiri Antolamenduko Plan Formalean zona landatartzat kalifikatuta dagoelako. Hori dela eta, adierazi du ezinbestekoa dela aldez aurretik kalifikazioa aldatzea edo hirigintzako araudia ematea.\nMaiatzaren 8an, Iberduero S.A.k idazki bat aurkeztu zuen, baimena ukatzeari dagozkion errekurtsoak aurkezteko. Hilabete horren 23an, Energia Zuzendaritza Nagusiak 930 megawatteko bi instalazio nuklear instalatzeko baimena eman zion Iberduero S.A.ri, eta Import-Esport Bank delakoaren kreditu baten bidez finantzatuko da. Westinghousek lurrun-sistemetarako, turbinarako eta erregai nuklearreko lehen kargarako ekipoak emango lituzke.\n1972ko uztailaren 20an, Iberduerok idazki bat bidali zion Udalari, honako hau ordezkatuz: \u00abIdazki hau garaiz eta behar bezala jaso dela kontuan hartuta, onartu egin behar da, eskatutako obra-lizentzia eta 1800.000 kva-ko potentzia duen energia nuklearreko zentral bat irekitzeko lizentzia edukita (sic)...\u00bb.\nGaineratu du: \u00abAzterlana izapide aurreratuan dagoen arren, sozietate hori ezin da aurkeztu\u00bb. Abuztuaren 3an, Udalbatzak erabaki zuen \u00abhasiera batean eta behin-behinean baimena ematea zentral nuklearra eraikitzeko obrak hasteko...\u00bb eta \u00abindustria hori instalatzeko eta irekitzeko behin-behineko lizentzia ematea\u00bb. Ikusten dugunez, behin-behineko lizentzia baten bidez, hau da, behin-behineko obrak baino egiten ez dituelarik, obra gehienak egiten dira.\n1973.urtea.\n1973ko irailaren 27an, Iberduerok beste hiru zentral nuklear eraikitzeko baimena eskatu zuen: Endata Punta (Deba), Ogella (Ispaster-Ea) eta Bergara (Tutera).\n1974.urtea.\n1974ko martxoaren 14an, Industria Ministerioko Energia Zuzendaritza Nagusiak baimena eman zuen Lemoizko 900 mw-eko bi unitateak instalatzeko, baina baimen horrekin batera ukitutako udalerriek emandako obra-lizentzia ere aurkeztu behar izan zuen.\n1975-1976.urteak.\n1975etik 1976ra bitartean, munduko energia-krisi bete-betean eta Espainiako trantsizio politikoan, oposizio antinuklearrak Deba eta Eako proiektuak geldiaraztea lortu zuen, eta, aldi berean, Nafarroako Foru Aldundiak ez zuen onartu Tuterako zentralerako proiektatutako kokalekua.\n1976ko abuztuaren 29an egin zen lehen manifestazioan, Plentziatik Gorlizera, 50.000 lagun baino gehiago joan ziren, honako kontsignekin: \u00ab Euskal Kostalde ez-nuklear batetik. Gure ingurumenaren kontrol publikoaren alde. Parte-hartze publikoa gure herriaren diseinuan!\u00bb.\nIrailaren 22an, Mungiako Udalak Iberdueroren beste eskaera bat jaso zuen, zentrala eraikitzeko obren behin betiko lizentzia eskatzeko.\nUrriaren 14an, Mungiako eta Lemoizko udalerrietako milaka bizilagunek idazki juridiko bat sinatu zuten, eta udal bakoitzari eman zioten. \n1977.ureta.\n1977ko uztailaren 14an, 100.000 pertsona baino gehiago agertu ziren Bilbon, Lemoniz geratzeagatik eta Euskal Kostalde ez-nuklear batengatik. Munduko manifestaziorik handiena da.\nAbuztuaren 11n, Bizkaiko Foru Aldundiak erabaki hau hartu zuen bilkura berezian:\n1978.urtea.\n1978ko martxoaren 17an, ETAk karga indartsu bat jarri zuen zentralaren erreaktorean. Bi langile hil dira -Andr\u00e9s Guerra eta Alberto Negro-, eta beste bi zauritu dituzte leherketak. Kalte materialak handiak dira. Borroka antinuklearrean ETA pixkanaka sartzeak mugimendua zatitu egingo du: alde bat desmobilizazio progresibo baten eraginpean egongo da, beste bat bere jarrerak erradikalizatuko ditu, jarrera belizistak hartuz. Inguruabar horien arabera, gogoeta eta erreferenduma eskatzen dutenen ahotsa entzuten hasten da.\n1979.urtea.\n1979ko ekainaren 13an, beste karga indartsu bat jarri zuten Lemoizko zentraleko turbinen eremuan, eta zentral osoa hustu zuten leherketa iragartzen zuten deiek. Hala ere, langile batek (Angel Ba\u00f1os) bizia galdu zuen. Ekintza ETAk aldarrikatu zuen.\n1981.urtea.\n1981eko urtarrilaren 29an, ETAk Lemoizko zentraleko ingeniari burua, Jos\u00e9 Mar\u00eda Ryan bilbotar irlandarra, bahitu zuen. Hurrengo jakinarazpenean, ETAk, Ryanen truke, zentrala berehala eraistea eskatzen du, eta horretarako astebeteko epea ematen du. Otsailaren 6ko goizean, manifestazio handi bat egin dute Bilbon, ingeniaria askatzeko eskatuz. Bestalde, Iberduerok iragarri du Eusko Jaurlaritzak Lemonizi buruz hartzen dituen erabakiak beteko dituela. Ryanen gorpua azaldu da gauean, eta greba orokorra eragin du, erakunde honen historian ETAren aurkako lehen greba. Iberduerok aldi baterako eten du zentral nuklearraren jarduera, eta Legebiltzarrak obrekin jarraitzea dekretatzea espero du.\nGaro\u00f1a.\nSanta Mar\u00eda de Garo\u00f1a zentral nuklearra (laburbilduz, Garo\u00f1ako zentral nuklearra), energia elektrikoa sortzeko BWR motako zentral nuklearra izan zen. Burgosko Santa Mar\u00eda de Garo\u00f1a herrian dago, Gaztela eta Leonen.\nGaro\u00f1ako zentral nuklearra 1971. urtean inaguratu zen, zentral honen produkzioa, urtean 3500 eta 3700 GWh-koa zen (kargaren %85-90 inguru).\n2006az geroztik, jardunean zegoen Espainiako zentral nuklearrik zaharrena zen, Jos\u00e9 Cabreraren zentrala itxi ondoren. 40 urteko zentralerako hasieran aurreikusitako balio-bizitza 2011n amaitu zen. Azken funtzionamendu-baimenak 2009ko uztailera arte zuen eragina.\n2009an, Gobernuak luzapen bat baimendu zuen 2013 arte, CSNren txosten batean oinarrituta. Txosten horrek enpresa eragileak bete behar zituen muga eta baldintza batzuk ezartzen zituen, eta horien artean nabarmentzekoak dira Fukushimako istripuaren ondorengo egokitze-lan garrantzitsuak (erreaktore- eta euste-eredu bera, nahiz eta Garo\u00f1aren diseinua hobetu egin zen zentralean).\n2012ko abenduaren 16an, erreaktorearen behin-behineko geldialdia eta sare elektrikoaren desakoplamendua gertatu ziren, zentraleko erregaia husteko. Erabaki hori enpresako zuzendaritzak hartu zuen, irizpide ekonomikoetan oinarrituta.\n2017. urteko abuztuaren 1ean, Energia ministroak jakinarazi zuen, mugaeguna baino zazpi egun lehenago, Gobernuak Burgoseko erreaktore nuklearrak aurrera egiteko baimena ukatzeko erabakia hartu zuela, eta behin betiko eta ezeztaezina zela.\nDesegitea 2018rako aurreikusita zegoen; hala ere, hondakinak jaso beharko lituzkeen aldi baterako biltegi zentralizatua gelditu egin zenez, aurreko lanak ez ziren amaitu 2019ra arte, eta 2022ra arte ez zen egingo.\nHistorian zehar gertatutako Hondamendiak.\nHiroshima/Nagasaki.\nHiroshima eta Nagasakiko bonbardaketa atomikoak, Harry S. Trumanek, Estatu Batuetako presidenteak, Japoniako Inperioaren aurka agindutako eraso nuklearrak izan ziren. Erasoak 1945eko abuztuaren 6an eta 9an egin ziren, hurrenez hurren, eta horrek, Sobietar Batasunarekin batera, Japoniaren amore ematea eta Bigarren Mundu Gerraren amaiera ekarri zituen. Sei hilabetez beste 67 hiri bonbardatu ondoren, Little Boy arma nuklearra Hiroshiman askatu zuten 1945ko abuztuaren 6an, abuztuaren 9an Nagasaki gainean Fat Man bonba leherrarazi ondoren. Gaur arte, bonbardaketa hauek historiako eraso nuklear bakarrak dira.\nKalkuluen arabera, 1945 amaieran bonbek 166.000 pertsona hil zituzten Hiroshiman eta 80.000 Nagasakin. Ordutik, beste pertsona batzuk leuzemiak jota hil dira (231 kasu behatu dira), baita esposizioak eta bonbek askatutako erradiazioak eragindako minbiziak ere (334 behatu dira). Bi hirietan, heriotza gehienak zibilenak izan ziren.\nNagasaki hil eta sei egunera, abuztuaren 15ean, Japoniako Inperioak baldintzarik gabe amore eman zien \"aliatuei\", eta irailaren 2an formala bihurtu zen, kapitulazio akta sinatuta. Japoniaren errenditzearekin, Ozeano Bareko gerra amaitu zen, eta, beraz, Bigarren Mundu Gerra. Porrotaren ondorio bezala, Japoniar Inperioa Estatu Batuek zuzendutako indar aliatuek okupatu zuten Australia, Britainia Handiko India, Erresuma Batua eta Zeelanda Berriko ekarpenekin, eta \"hiru printzipio antinuklearrak\" hartu zituen, armamentu nuklearra eduki, fabrikatu eta sartzea debekatzen ziotenek.\nThree mile island.\nThree Mile Island Susquehanna ibaiko uharte bat da, Harrisburgetik gertu, Pennsylvania estatuan. 4.82 km \u00b2 -ko azalera du.\nEstazio sortzailea Babcock and Wilcoxek 786 MW-eko (TMI-1) eta 900 MW-eko (TMI-2) potentziekin eraikitako ur arinen bi erreaktore presurizatuk osatzen dute. Lantegia Metropolitan Edison Company enpresak funtzionatzen zuen. 2008an, TMI-1ek martxan jarraitzen du (operadorea: energia Ko., AmerGen LLC). 2009ko urrian, NRCk, Estatu Batuetako erakunde arautzaileak, ustiapen lizentzia beste 25 urtez berritzeko baimena eman zuen, 2034ko apirilaren 19ra arte.\nIstripua:.\nIstripua 1979ko martxoaren 28ko goizeko 4:00etan hasi zen, lantegiko bigarren mailako zirkuituan akats bat gertatu zenean.\nBigarren mailako zirkuituko elikadura-ponpa primarioek funtzionatzeari utzi zioten matxura mekaniko edo elektriko baten ondorioz. Horrek lurrun-sorgailuetan beroa lehen sistematik kentzea eragotzi zuen.\nAutomatikoki itzali ziren, lehenik turbina eta ondoren erreaktorea.\nElikatzeko uraren bigarren mailako ponpak gelditu zirenean, hiru ponpa osagarri automatikoki aktibatu ziren. Hala ere, balbulak errutina mantentzeko itxita zeudenez, sistemak ezin izan zuen urik ponpatu. Balbula horiek ixtea Arautze Nuklearreko Batzordearen (NRC) funtsezko arau baten urraketa izan zen. Arau horren arabera, erreaktorea itzali egin behar da elikadura-ponpa osagarri guztiak mantentze-lanez itxita badaude. Ondoren, NRCko funtzionarioek hau faila klabe bezala adierazi zuten. Hori dela eta, lehen mailako zirkuituan (instalazioaren sekzio nuklearra) presioa eta tenperatura handitzen hasi zen berehala, bigarren mailako zirkuituak ezin baitzuen hondarreko beroa lehen mailako zirkuitutik atera.\nPresio hori gehiegizkoa izan ez zedin, presio-deskargako balbula (presurizagailuaren estalkian dagoena) ireki egin zen.\nBalbula itxi egin behar zen presioa murriztean, baina akats batengatik ez zuen itxi. Operadorearengana iristen ziren seinaleek ez zuten balbulak irekita jarraitzen zuela adierazi, nahiz eta erakutsi egin behar zuen.\nOndorioz, akatsa zuen balbulak presioak sisteman behera egitea eragin zuen.\nBien bitartean, beste arazo bat agertu da lantegian: larrialdietako uraren sistema (bigarren mailako sistemaren erreserba) istripua izan baino 42 ordu lehenago probatu dute.\nProbaren zati gisa, balbulak itxi eta berriro irekitzen dira probaren amaieran. Baina, oraingoan, akats administratibo edo giza akats baten ondorioz, balbula ez zen irekita utzi, eta horrek larrialdi-sistemak funtzionatzea eragotzi zuen.\nIstripua hasi eta zortzi minutura, balbula itxita zegoela ikusi zuten.\nIreki ondoren, larrialdietako ur sistema behar bezala hasi zen lanean, ur hotza lurrun sorgailuetatik isurtzea ahalbidetuz.\nLehen sistemako presioak behera egiten jarraitzen duen heinean, hutsuneak sortzen hasi ziren (urak irakiten duen guneak, lurrun-burbuilak sortuz) sistemako hainbat lekutan, presurizagailuan izan ezik.\nHutsune hauen ondorioz, sistemako ura birbanatu egin zen eta presurizagailua urez bete zen.\nOperadoreari beroa ezabatzeko gai den likido hozgarriaren kopurua adierazten dion tresnak ez zuen behar bezala adierazi sistema urez beteta zegoela. Horrela, operadoreak ura sartzeari utzi zion, obturatutako balbularen ondorioz adierazleak informazio faltsua eman dezakeela jakin gabe, eta kasu honetan hala egin zuen. Ireki ondoren, larrialdietako ur sistema behar bezala hasi zen lanean, ur hotza lurrun sorgailuetatik isurtzea ahalbidetuz.\nPonpak itxi egin ziren, eta konbekzio naturalak uraren mugimenduarekin jarraituko zuela uste izan zen.\nSistemako lurrunak zirkuitu primarioko zirkulazioa blokeatu zuen eta, urak zirkulatzeari utzi zionez, lurrun kopuru handi bihurtu zen.\nLehen akatsetik 130 minutura, erreaktorearen goialdea agerian geratu zen, eta tenperatura altua zela eta, lurrunak erregai barretako zirkoniozko estaldurarekin erreakzionatu zuen, zirkonio eta hidrogeno dioxidoa sortuz. Estalduran izandako kaltearen ondorioz, likido hozgarrian erregai-pilulak askatu ziren eta hidrogeno gehiago sortu zen, eta horrek leherketa txiki bat eragin zuen euste-eraikinean, askatua izan baitzen.\nGoizeko 6etan, txanda-aldaketa gertatu zen kontrol-gelako langileen artean.\nEkipo berriak hodian eta arintze-balbularen ondorengo deposituetan neurtzen ari ziren tenperatura altuak hautematean, balbula osagarri bat itxi zen, bide horretatik lehen mailako zirkuituko 120.000 litro hozgarri galdu zirenean.\nArazoa hasi eta 165 minutura, erradiazio bidezko alarmak aktibatu ziren, kutsatutako ura detektagailuetara iritsi zenean. Une horretan, lehen mailako likido hozgarriaren (ura) erradiazio-maila espero zena baino 300 aldiz handiagoa zen, eta zentralak kutsadura handia jasan zuen.\nKontrol gelan ez zegoen jakiterik lehen mailako zirkuituan maila baxua zela eta nukleoaren erdia gutxi gorabehera hoztu gabe zegoela. Langile talde batek eskuz hartu zituen termopareen irakurketak eta lehen zirkuituko uraren lagin bat lortu zuen.\nHandik zazpi ordura hasi zen lehen zirkuituan ur berria injektatzen, eta erreserbako balbula ireki zuten presioa murrizteko.\nBederatzi orduren ostean hidrogenoak eztanda egin zuen erreaktorearen barruan, baina leherketa oharkabean igaro zen.\n16:00etan lehen zirkuituko bonbak martxan jarri ziren eta nukleoko tenperatura jaisten hasi zen.\nNukleoaren zati handi bat jada urtua edo lurrundua zegoen, eta sistemak arriskutsu erradioaktiboa izaten jarraitzen zuen.\nHurrengo astean lurruna eta hidrogenoa erreaktoretik atera zituzten, birkonbinagailutik pasatuz, eta are polemikoagoa izan zen zuzenean atmosferara isurtzea. Kalkuluen arabera, 2,5 milioi kurio gas erradioaktibo isuri ziren istripuaren ondorioz.\nOndorioa.\nThree Mile Island giza faktorearen adituentzat interesekoa izan da, jende taldeek tentsiopean erreakzionatzen eta erabakiak hartzen dituzten moduaren adibide gisa.\nOro har, ados daude istripua larriagotu egin zela informazioarekin aspertutako operadoreek hartutako erabaki okerrak zirela eta; informaziotik asko aplikaezina eta alferrikako zen. TMI erreaktorean izandako istripuaren ondorioz, erreaktore nuklearren operadoreen prestakuntza aldatu zen. Lehen, prestakuntzaren ardatza arazoa diagnostikatzea zen. Ondoren, prestakuntza larrialdiari erantzutean oinarritu da, eta egiaztapen-zerrenda estandarizatu batetik igaro da, nukleoa likido hozgarri dezente jasotzen ari dela ziurtatzeko.\nIstripuaren ondoren erreaktorea garbitzeak proiektu zail bat behar izan zuen, 14 urte iraun zuena. 1979ko abuztuan hasi eta 1993ko abendura arte ez zen ofizialki amaitu, 975 milioi dolar inguruko kostuarekin. 1985 eta 1990 artean, ia 100 tona erregai erradioaktibo kendu zituzten. 1985ean TMI-1 erreaktorea berrabiarazi zen.\nTxernobyl.\nTxernobylgo istripua 1986ko apirilaren 26an gertatu zen Vladimir Ilich Lenin zentral nuklearrean, Ukrania iparraldean, une horretan Sobietar Errepublika Sozialisten Batasunekoa zena, Pripiatetik 3 kilometrora, Txernobyldik 18 kilometrora eta Bielorrusiako mugatik 17 kilometrora. Historiako istripu nuklearrik larriena da, 2011n Japonian izandako Fukushima I istripu nuklearrarekin batera, Istripu Nuklearren Nazioarteko Eskalako larriena (istripu nagusia, 7. maila). Era berean, historiako ingurumen-hondamendi handien artean sartzen da. \nNola gertatu zen istripua?\nIstripuaren arrazoiak eta garapena eztabaidagai dira. Oro har, aurreko egunetik potentzia murriztea eskatzen zuen proba bat egiten ari ziren, eta proba horretan desoreka batzuk gertatu ziren zentral nuklear horretako 4. erreaktorean. Desoreka horien ondorioz, erreaktore nuklearraren nukleoa gehiegi berotu zen kontrolik gabe, eta jarraian leherketa bat edo bi gertatu ziren, ondoren sute orokor bat.\nLeherketek 1200 tonako erreaktorearen estalkia lehertu zuten eta material erradioaktibo kantitate handiak kanporatu zituzten atmosferara, Europan eta Ipar Amerikan hedatu zen hodei erradioaktibo bat osatuz. 31 pertsona hurrengo bi asteetan, eta Sobietar Batasuneko Gobernua 116.000 pertsonaren urgentziazko ebakuaziora eraman zuen, nazioarteko alarma sortuz, gutxienez Europako erdialdeko 13 herrialdetan erradioaktibitatea detektatu baitzen. \nIstripuak ekarri zituen ondorioak.\nIstripuaren ondoren, deskontaminazio-, euste- eta arintze-prozesu masibo bat hasi zen, eta gutxi gorabehera 600 000 likidatzaile izan ziren istripuaren lekuaren inguruan. 30 kilometroko erradioko eremu bat isolatu zen, oraindik indarrean jarraitzen duen zentral nuklearraren inguruan. Likidatzaileen zati txiki bat baino ez zen egon erradioaktibitate-indize handien eraginpean. Lantegiko bi langile hil ziren leherketaren ondorioz, eta beste 29 hil ziren hurrengo hiru hilabeteetan. 1.000.000 pertsonak erradiazio dosi handiak jaso zituzten istripuaren ondorengo lehen egunean, 200.000 pertsonak 100 mSv inguru jaso zituzten, 20.000k 250 mSv inguru eta 500 mSv inguru. \nGuztira, 600 000 pertsonak jaso zuten erradiazio dosia, istripuaren ondoren egindako deskontaminazio lanengatik. 5.000 pertsona inguru kutsatutako eremuetan bizi izan ziren, eta 400 asko larriki kutsatutako eremuetan. Gaur arte ez dago istripu honek populazioaren hilkortasunean duen benetako eraginari buruzko lan erabakigarririk, ez teorikoa. \nPolitika.\nUkrainako Gobernuarekin negoziazio luzeak izan ondoren, nazioarteko komunitateak zentrala behin betiko ixteko kostuak finantzatu zituen, 2000ko abenduaren 15ean. Istripua gertatu eta berehala, \"Sarkofago\" bat eraiki zen, erreaktorea estali eta barnealdea isolatzeko, denboraren poderioz hainbat fenomeno naturalek degradatu zutena, eta erradiazio handiko ingurune batean eraikitzeko zailtasunengatik, eta, beraz, serioski degradatzeko arriskua zegoen. 2004an, erreaktorerako sarkofago berri bat eraikitzen hasi ziren. Zentraleko gainerako erreaktoreak ez daude aktibo. \nZentral nuklearraren sarkofago berria.\n2016ko azaroan, tragedia gertatu eta hogeita hamar urtera, sarkofago berri bat inauguratu zen, \"Sarkofago seguru berria\" (NSC, ingelesezko siglengatik) deitua, egitura mugikor bat, gaur egun arte munduan eraiki den handiena, 110 metroko altuera, 150 metroko zabalera eta 256 metroko luzera eta 30.000 tonatik gorako pisua duen arku moduan. Erreaktoretik 180 metrora eraiki zen, eta, ondoren, bere gainean kokatu zen, errail sistema sofistikatu baten bidez mugituz. Ehun urte baino gehiagoko iraupena eman zioten ezaugarriekin eraiki zen. Egituraren azken kostua 1500 milioi eurokoa izan zen, Berreraikuntza eta Garapenerako Europako Bankuak (BIRD) finantzatua, 1417 milioi euroko ekarpena egin zuten 28 herrialderen lankidetzarekin batera, eta Novarka Frantziako enpresak eraikia. Egiturak urrutitik kontrolatutako garabiak ditu, antzinako egitura desmuntatzen joateko.\nFukushima.\nFukushima I zentral nuklearreko istripua 2011ko martxoaren 11n hasi zen Fukushima I zentral nuklearrean, 14: 46an (UTC+9) 9,0 magnitudeko lurrikara baten ondoren.\nApirilaren 11n, Segurtasun Nuklearreko eta Industrialeko Agentziak (Nisa) gertakariaren larritasun-maila zazira igo zuen Istripu Nuklearren Nazioarteko Eskalan bat, bi eta hiru erreaktoreentzat, INES eskalako maximoa eta 1986ko Txernobylgo istripuaren maila bera.\nLaburbilduz, T\u014dhokuko lurrikara eta tsunamiak eragin zuen istripua 2011ko martxoaren 11n. Lurrikara detektatzean, erreaktore aktiboek euren fisio-erreakzioak automatikoki itzali zituzten. Erreaktorearen deskarga eta sareko beste arazo batzuen ondorioz, elektrizitate hornikuntzak huts egin zuen eta erreaktoreen larrialdietarako diesel sorgailuak automatikoki funtzionatzen hasi ziren. Kritikoki, erreaktoreen nukleoetan zehar hozgarri zirkularazten zuten bonbak elikatzen ari ziren, hondar beroa kentzeko, fisioa amaitu ondoren ere agortzen jarraitzen duena.\nBaina lurrikarak 14 metroko altuerako tsunami bat sortu zuen, 46 minutu geroago iritsi zena, landarearen euste-dikea soilik 5,7 metrokoa gaindituz eta bat-lau Unitateetako erreaktorearen eraikinen inguruko solairuaren beheko lurrak itsasoko urarekin urperatuz.\nKutsadura erradioaktiboaren askapena lehenengo, bigarren eta hirugarren unitateetan Leherketa horietako bat bera ere ez zen gertatu erreaktoreetan, eta, beraz, ez zen leherketa nuklearrik izan. Aurretik itzalitako laugarren erreaktoreko erregai agortuaren taldeak tenperatura igo zuen martxoaren 15ean, erregai agortuaren barren deskonposizio-beroaren ondorioz, duela gutxi gehitutakoak; baina ez zen erregaia erakusteko adina murriztu.\nIstripuaren ondorengo egunetan, atmosferara igorritako erradiazioaren ondorioz, gobernuak instalazioaren inguruan ebakuazio eremu gero eta handiago bat izendatu behar izan zuen, 20 metroko erradioarekin ebakuazio eremu batean amaitu zuena.\nIsotopo erradioaktiboekin kutsatutako ur kantitate handiak Ozeano Barean askatu zituzten hondamendia gertatu zen bitartean eta ondoren. Michio Aoyamak, erradioisotopoen geozientziako irakaslea Ingurumen Erradioaktibitateko Institutuan, kalkulatu du zesio-137ko 18 000 TBq (terabecquerel) erradioaktibo askatu zituztela Ozeano Barera istripua gertatu zenean, eta 2013an, 137 C-ko 30 GBq oraindik egunero ozeanora isurtzen ari zirela.\nEnergia Nuklearrari buruzko eztabaida.\nArma nuklearren inguruko eztabaida alde batera utzita, energia nuklearrari buruzko eztabaida, fisio nuklearreko erreaktoreak helburu zibiletarako erregai nuklearreko elektrizitatea sortzeko zabaltzearen eta erabiltzearen inguruko eztabaidari dagokio. Eztabaida honek indarra irabazi eta galdu du denboran zehar, eta oso garrantzitsua izan zen 1970eko hamarkadan eta Txernobylgo eta Fukushimako istripuen ondoren. Ekonomia- eta segurtasun-argudioak eztabaidaren bi aldeek erabiltzen dituzte.\nAbantailak.\nEnergia nuklearraren aldekoek defendatzen dute energia-iturri iraunkorra dela, eta ez omen baitu karbonorik igortzen atmosferara, hau da, berotegi-efektua eragiten duten gasak eta smoga sortzen ez dutela, eta erregai fosilen energia-iturriekin alderatuta dagoela, gainera erregai fosilak ordeztu eta haien inportazioak txikitzen badira. Proposamena egin dutenek adierazi dute, hondakin nuklearrei dagokienez, biltegiratzeak arriskuak txikiakdirela. Erraktore nuklearren funtzionamenduaren arriskuen inguruan, haien segurtasuna bikaina dela uste dute, gutxienez Mendebaldeko herrialdeetan. Oindorioz operatiboaren erregistro bat daukate..\nErregistro hori, bikaina da beste energia-instalazio mota nagusiekin alderatuta. Historikoki, energia nuklearraren defendatzaile ugari izan dira, besteak beste, Georges Charpak, Glenn T. Seaborg, Edward Teller, Alvin M. Weinberg, Eugene Wigner, Ted Taylor eta Jeff Eerkens. Badira, halaber, energia nuklearrari buruz ikuspegi energetiko zabalenaren arabera idazten duten zientzialariak, hala nola Robert B. Laughlin, Michael McElroy eta Vaclav Smil. Zehazki, Laughlin-ek \"Etorkizuna elikatu\" (2011) lanean idatzi zuen, energia nuklearra gehiago erabiltzea ia saihestezina izango dela, bai lurrean erregai fosilak uzteko aukera politikoagatik, bai erregai fosilak bukatuko direlako.\nDesabantailak.\nAurkakoek diote mota honetako energia nuklearrak arrisku asko eta larriak eragiten dituela gizakiarentzat zein ingurunearentzat. Diotena baieztatzeko, sei argudio nagusi dauzkate,\nBestalde, uste dute erreaktoreak oso tresna konplexuak direla, gainera akatsak edukitzeko joera daukate. Horren ondorioz istripu nuklear larriak gertatu baitira historian zehar.\nAurkakoak uste dutenez, arrisku guzti hauek, teknologia berrien bidez ez direla murriztuko.\nKutsadurari dagokionez, energia nuklearrearen ekoizpenaren kate guztiak kontuan hartzen badira, uranioaren meatzaritzatik hasi eta eraispen nuklearrean amaituta, ez dute uste atmosferara karbono gutxi igortzen duen elektrizitate-iturria denik.\nIskanbilak.\n1961eko azaroaren 1ean, Gerra Hotzaren goraldian, Mujeres por la Paz elkarteak bildutako 50.000 bat emakumek greba egin zuten eta Ameriketako Estatu Batuetako 60 hiritatik alde egin zuten, arma nuklearren aurkako jarrera erakusteko.\n1979ko maiatzean, antinuklear masiboaren erakustaldi bat egin zen Washington D.C.n, eta 65,000 pertsonak, Kaliforniako gobernadorea barne, energia nuklearraren aurkako martxa bat egin zuten.\n1979ko irailaren 23an, New Yorken, 200,000 pertsona inguru bildu ziren energia nuklearraren aurkako protesta batean.\n1981eko ekainaren 3an, Thomasek gose-greba bat egin zuen Washingtongo Etxe Zurian. Geroago, Concepci\u00f3n Picciotto eta Ellen Benjamin buru zituen ekintzaile antinuklearrek egindako gose-grebarekin bat egin zuen.\n1982ko ekainaren 6an, 85 000 pertsona bildu ziren Pasadenako Rose Bowl-en, CAn \u201cBake Igandea: amets bat dugu\u201d ospatzeko, eta kontzertu bat egin zen Nazio Batuen Saio Bereziari laguntzeko Desarmatze Nuklearrean.\n1982ko ekainaren 12an, milioi bat pertsona, arma nuklearren kontra agertu ziren New Yorken, gerra hotzeko arma-lasterketaren amaierarako. Antinuklearren protestarik handiena eta Estatu Batuen historiako manifestazio politikorik handiena izan zen.\n1986ko azaroaren 16an, ehunka pertsona ibili ziren Los Angelesetik Washington D.C-ra, Desarmatze Global Nuklearrerako Bake Martxa Handian.\n2005eko maiatzaren 1ean, 40,000 protestante antinuklearrek Nazio Batuetara alde egin zuten New Yorken, Hiroshiman eta Nagasakin bonbardaketa atomikoak egin eta 60 urtera. \n2008an, 2009an eta 2010ean, hainbat protestak izan dira, Estatu Batuetan zenbait erreaktore nuklearren proposamenen kontra.\nEnergia Nuklearraren etorkizuna.\nEnergia nuklearrak erabiltzen den elektrizitatearen %11,5 inguru sortzen du mundu osoan. Ekoizpen elektriko egonkorra, fidagarria eta emisio kutsagarririk gabea da.\nEnergia Atomikoaren Nazioarteko Erakundearen (EANE) datuen arabera, 442 zentral nuklear daude martxan munduan. 390.546 mw-eko potentzia instalatua dute, eta sortutako elektrizitatearen %11 inguru ematen dute.\nNahiz eta, Txernobyl (1986) eta Fukushima (2011) istripu tragikoek, munduko programa nuklearren amaiera markatu zuten, gaur egun 53 zentral nuklear daude, eta horien teknologia garatzen ari dira, segurtasuna eta eraginkortasuna handitzeko. Gaur egun, laugarren belaunaldiko zentral nuklearren diseinuko hobekuntzei buruzko ikerketak egiten ari dira. Zentral nuklear horiek alderdi hauek hobetu nahi dituzte.\nZentral nuklearren belaunaldi hori, erabat garatzen ari da, eta 25 urte barru merkaturatzeko prest egongo direla uste da.\nLaugarren belaunaldiko zentral nuklearrek, fisio nuklearraren bidez jardungo lukete, eta fusio nuklear komertzialaren aurrekoa har daitezke. XXI. mendearen erdialderako, erabilgarri egongo dela aurreikusten baita.\nGaur egun, teknologia hori garatzen ari da; izan ere, erreakzio mota hori gauzatu ahal izateko, lehenik eta behin, gaur egun dauden oztopo teknologikoak gainditu beharko lirateke. Segurtasun Nuklearreko Kontseiluaren arabera, baldintza hauek bete behar dira.\nHalaber, ezartzen du, hesi teknologiko garrantzitsu bat konfinamenduan dagoela, tenperatura altuengatik. Hori dela eta, bi metodo garatzen ari dira, alde batetik, konfinamendu inertzialaren bidezko fusioa eta, bestetik, konfinamendu magnetikoaren bidezko fusioa. Azken mota horretako gailurik garatuena Tokamak da (forma toroidaleko erreaktorea).\nSorkuntza elektrikoari dagokionez, zein egoeratan gauden kontuan hartuta, fusioa har daiteke sorkuntzaren oinarri nagusietako bat moduan. Hala ere, mota horretako sorkuntza garatzeko, behar den kostu handia ikusita, eta garapen-bidean dauden proiektuetan aurre egiten ari diren arazoak kontuan hartuta, zaila izango da fusioa epe laburrean erabiltzea elektrizitatea sortzeko. Aurreikuspenen arabera, XXI.mendearen bigarren erdira arte, merkataritza-mailan, ezingo da fusioa erabili elektrizitatea sortzeko.\nTeknologia nuklearra.\nArma nuklearrak.\nArmak erasotzeko edo babesteko erabiltzen dira. Arma moten barruan, arma nuklearra aurkitzen da. Armak erasotzeko edo babesteko erabiltzen dira. Arma mota desberdinen artean, arma nuklearra dago.Arma nuklearra ezagutzen da, energia nuklearra erregai gisa erabiltzen duelako. \nArma nuklearrak ezagutzen dira mundu mailan kalte handia egiten duten arma moduan. Bonba atomiko batek, hiri oso bat suntsitu dezake eta \u00a0erradiazio mailagatik bere eragina mendeetan nabaritu ahalko da. Erradiazio hori oso suntsitzailea da ingurumenarentzako eta etorkizuneko belaunaldientzako.\nBonba atomikoa.\nEnergia nuklearra erregai printzipal gisa erabiltzen duten lehergailuak, bonba atomikoa deitzen zaie. Bonba atomikoaren funtzionamendua nukleo atomikoaren zatiketaren prozesuan oinarritzen da. Atomoaren zatiketa neutroi libre batek eragiten duen talka da. Horregatik atomoaren zatiketak, kantitate handiko energia askatzen du eta beste\u00a0 bi neutroiak talka egiten jarrai dezakete, beste nukleo batzuekin.\nTalkaren ondorioz, sortutako neutroi libreek, erreakzionatzen dute, hau da, kantitate handiko energia askatuz, denbora gutxian. Denbora hori hain txikia denez, bonba nuklearra oso suntsigarri bihurtzen da. \nBonba atomiko baten errendimendua eta eraginkortasuna handitzeko, erregai ia puruak erabili behar dira; orain arte uranio-235 eta plutonio-239 isotopoak erabili dira. Uranio-235 oso zaila eta garestia da lortzen, ezin delako banatu era kimikoan uranio naturaletik.\nFisio-ponpa (Plutoniozko bonba).\nPlutoniozko bonbak diseinu konplexuago bat dauka. Fisiozko masa plastizkoko lehergaiekin inguratuta dago. Hala, tenis-pilota baten tamainako plutonio-bola bat ia berehala erreduzitzen da puxtarri baten tamainara, eta materialaren dentsitatea izugarri handitzen da; izan ere, bat-batean, kontrolik gabeko fisio nuklearreko kate-erreakzio batean sartzen da. Eztanda egin eta perimetro mugatu batean dena suntsitzen du, gainera erradiazioa maila handiak agertzen dira.\nFusio-ponpa (hidrogenozko bonba).\nHidrogenezko bonbetan ordea beste joera bat dauka. Atomoak dituen nukleo arinak, fusio nuklearra eragiten dute. Ponpa hauek, energia termikoa askatzen dute. Fusio nuklearraren erreakzioa hasteko, tenperatura altuak lortu behar ditu. Horretarako tenperatura horiek lortzeko, bonba atomikoa hidrogenozko bonba batekin batu egin behar. \nHidrogenozko bonba, bi nukleo atomikoak batzen direnean askatzen duten energia da. Mota honetako bonba nuklearrak elementu bat daukate abiarazle bezala. Abiarazlea,fisiozko bonba atomikoak sortzen dituen hasierako detonazioa da. Bigarren mailako elementuak bonbaren fusiozko zatiak osatzen ditu (tritioa eta litioa adibidez).\nPropultsio nuklearra militarki.\nOntzi nuklearrak.\nBigarren Mundu Gerran ohartu ziren urpeko ontziak arma eraginkorrak zirela. Baina ontzi hauek desabaintailak zituzten: momentu txiki batzuetan, itsasotik atera behar ziren diesel erregaiak, airea behar zuelako. Hyman G.Rickover almirantea,arazo hori konpontzeko pentsatu zuen energia nuklearra erabiltzea. \nErreaktore nuklearrak erabiltzeak hainbat onura eragin zizkien motore berriei. Masa handiko nuklear erregai gutxiekin, hilabeteak egon zitezkeen ur azpitik atera gabe.\nAdibidez, Estatu Batuetako urpeko ontziak. Bultzada handiko motoreak eraikitzeak,urpeko ontzi handiagoak egitea eragin zuen. \nAbaintaila hauek, urpeko ontziak abiadura handiz ibiltzea ekarri zuen eta kantitate handiko munizioa gordetzeko aukera ere bai. Urpeko ontzietan ur presiozko erreaktoreak erabili izan dira. Erreaktore hauen pisua gutxitzeko uranioa erabiltzen zuten.\nHegazkin nuklearrak.\nEstatu Batuek eta Sobietar Batasunak propultsio nuklearreko hegazkin flota bat sortzea pentsatu zute. Propultsio horrekin, nuklearki kargatuta egon zitezkeen, eta etsaiaren hurbil egotea ere bai. Kontinentearteko misil balistikoa (ICBM) 1950eko hamarkadaren amaieran, arinagoak ziren eta ez zuten piloturik behar. [11]\nPropultsio nuklear zibila.\nOntzi nuklear zibilak.\nErabilera militarreko propultsio nuklearreko ontziak garatu ondoren, argi geratu zen, bazirela zenbait egoera haien ezaugarriak nabigazio zibilera eraman zitezkeenak.\nPropultsio gisa, erreaktore nuklearrak erabiltzen dituzten zamaontziak eta izotz-hausleak eraiki dira.\nKargatzeko eta bidaiatzeko lehen ontzi nuklearra NS Savannah izan zen, 1962an uretaratua. Zamalanetarako eta bidaiarientzako beste hiru ontzi baino ez ziren eraiki: Mutsu japoniarra, Otto Hahn alemaniarra eta Sevmorput errusiarra.\nPropultsio aeroespaziala.\nEnergia nuklearra baita erabili izan da ere , suziri aeroespazialak higiarazteko,diseinu gutxi batzuek lortu dute maila horretara heltzea.\nTermonuklear suziriak, hidrogeno berotua erabiltzen dute nuklear\u00a0 erreaktorean. Berotasun horrek, bultzadak bi aldiz gogorragoak bihurtzen ditu, kimikazko suziriekin konparatuz. Mota horretako suziriak 1959an probatu ziren lehen aldiz (Kiwi 1), NERVA proiektuaren barruan, 1972an bertan behera utzia.\nOrion Proiektua, 1947an Stanislaw Ulam-en eskutik pentsatua izan zen. 1958an hasi zen eraikitzen General Atomics enpresa. Beren helburua zen planetarteko bidaia merkeak egitea. Horretarako, nuklear propultsio metodoarekin erabiltzen zuten. 1963an proiektua itxi egin zen.\nAuto nuklearra.\nNucleoi Fordek 1958an atera zuen\u00a0 proposamen bat, energia nuklearrra autoetan erabiltzeko. Nucleon formula_13 eskala batekin, energia atomikoa erabiliz pisua eta bolumena jaitsiko zuela, pentsatu zuten eta horretako nuklear erreaktoreak erabili zezaketen.\nProba honekin jakin nahi zuten nolakoa izango zen energia nuklearra autogintzan. Nukleoi modeloa bost mila km/h abiadura hartu zezakeen, hori bai nukleoaren tamaina begiratuz.\n2009an, Loren Kulesusek El Cadillac World Thorium Fuel Concept (WTF) sortu zuen. Mantentze-lan normalik gabe 100 urte irauteko diseinatuta dago. Horretarako dirudienez, bateriak elikatzen dituen erregai nuklear gisa torio elementu kimikoa erabiltzen ari dira.\nPneumatikoei dagokienez, ez du kautxurik. Izan ere, banakako 6 gurpil ditu autoaren izkina bakoitzean, eta guztira 24 gurpil ditu, gurpil bakoitzerako indukzio-motor batekin.\nElektrizitate-sorkuntza:.\nElektrizitatea, energia nuklearraren bitartez lortzeko, prozesu mekaniko eta termodinamikoa igaro behar du.\nZentral nuklear baten helburua, uranio atomoak, barneko energia bihurtzean energia elektrikoa lortzen da.\nHasieran, erreaktore nuklearrak bero-kantitate handia igortzen duten fisio-erreakzioak sortzen ditu. Energia termiko horrekin, presio handiko lurruna lortzen da. Lurrunak, presio handia duenez, zentraleko lurrun-turbinei eragiten die. Hala, energia mekanikoa lortzen da, ardatz baten errotazio-energia. Azkenik, energia mekanikoak, energia elektrikoa bihurtzeko generadore elektriko bat behar du.\nFisiotik abiatuta.\nMota hau militarki erabili ohi da. Baina pentsatu zuten ezagutza hori zibilera ekarri zezaketela. 1951ko abenduaren 20an erreaktore nuklear baten bidez, elektrizitatea edukitzea lortu zen. Baina 1954ra arte ez zen zentral nuklearreko sare elektrikora konektatu.\nMerkataritza-fisioko lehen erreaktorea Sellafieldeko Calder Hall izan zen, 1956an sare elektrikora konektatu zena. 1957an Energia Atomikoaren Europako Erkidegoa (EURATOM) sortu zen. Egun berean, Europako Ekonomiako Komunitatea sortu zen, eta herrialde hauek osatzen zuten: Belgikaren, Frantziaren, Alemaniaren, Italiaren, Luxenburgoren eta Herbehereak.\nErreaktore gehienak ur arinak deitzen zaie (LWR ingelesez). Erreaktore hauek, urezko moderadore purifikatua erabiltzen dute. Gainera,beren erregaia uranio aberatsa da.\nGeroago, fisio-erreaktore horietan sortutako plutonio fisigarria (formula_14) erregai gehigarri gisa gehitzea planteatu zen, erregai nuklearraren eraginkortasuna nabarmen handituz eta, hartara, gastatutako erregaiaren arazoetako bat murriztuz. Aukera horrek munduko potentzia nagusietan desegindako armamentu nuklearretik datorren plutonioa ere erabili zuen.\nBeste erreaktore batzuek moderatzaile gisa ur astuna erabiltzen dute. Erreaktore hauek uranio naturala erabil dezakete, hau da, aberastu gabe, gainera tritio maila handiko kantitateak sor dezakete.\nTritio hori etorkizuneko urtze-instalazioetan aprobetxatzea aurreikusten da.\nFusiotik abiatuta.\nFisioak bezala, erabilera militarraren ondoren, energia hori aplikazio zibiletan erabiltzea proposatu zen. Zehazki, ikerketa-proiektu handiak elektrizitatea ekoizteko fusio-erreaktoreak garatzera bideratu dira. Erreaktore nuklearraren lehen diseinua 1946an patentatu zen, nahiz eta 1955 arte ez ziren zehaztu erregaiaren gutxieneko baldintzak, fusio-erreakzio jarraitua lortzeko. Baldintza horiek 1968. urtean lortu ziren lehen aldiz .\nNahiz eta, laborategietan modu kontrolatuan fusio-erreakzioak egiten diren, oraindik proiektuak ekoizpen elektrikoko zentralen bideragarritasun teknikoaren azterketan daude, hala nola ITER edo IFZ. ITER proiektuan, besteak beste, Japoniak eta Europar Batasunak parte hartzen dute, fusiorako zentral esperimental bat eraiki eta bideragarritasun teknikoa egiaztatu nahi da. IFZ proiektuak, ITER baino fase aurreratuago batean, gauza bera nahi du Estatu Batuetan, konfinamendu inertziala erabiliz.\nBeroa eta elektrizitatea.\nMetodo honen bidez, korronte baxuko elektrizitatea, baina iraupen handiakoa, bero unitateak erabiltzen ditu hau da, Radioisotopoak. Hauek konektatzen direnean, korronte elektriko bat sortzen dute, Radioisotopoen termoelektriko generadoreak.\nKasu hauetan, generadore\u00a0 horiek dauzkaten isotopoen nukleoak askatzen duten erradiazioa erabiltzen da. Isotopoak oso baliagarriak dira, zeren eta alfa partikulak igorritzen dute (adibidez &lt;chem&gt;{}^{241}Am &lt;/chem&gt; edo &lt;chem&gt;{\\displaystyle {}^{210}Po}&lt;/chem&gt;). Hauek ez ezik, betak igortzen dituenak ere erabili egin dira.\nEspazio-zunda askotan, tenperatura gutxian egon behar da berotasuna lortzeko. 1997ko urriaren 15an, Cassini-Huygens misioa bidali zen Saturno eta Titan eta hor ezarri zen gailua.\nEspazioan.\nBai fisioak bai fusioak, etorkizun oparoa dute espazioko propultsio-aplikazioetarako, eta misio-abiadura handiagoak sortzen dituzte, erreakzio-masa txikiagoarekin. Erreakzio nuklearren energia-dentsitate handiagoari zor zaio hori; gaur egun, koheteen sorrera bultzatzen duten erreakzio kimikoek baino 7 magnitude-ordena indartsuagoak dira.\nDesintegrazio erradiaktiboa eskala txiki samarrean erabili da (kW gutxi), batez ere misio eta esperimentu espazialak bultzatzeko, Idahoko Laborategi Nazionalean garatutako sorgailu termoelektriko erradioisotopoen bidez.\nEnergia Nuklearra filmetan.\nEnergia nuklearra, hainbat film eta telesaietan inspirazioa bihurtu da."}
{"id": "44632", "revid": "58701", "url": "https://eu.wikipedia.org/wiki?curid=44632", "title": "Santa Maria de Garo\u00f1ako zentral nuklearra", "text": "Santa Mar\u00eda de Garo\u00f1ako zentral nuklearra \u2014laburturik, Garo\u00f1ako zentral nuklearra izenaz ezagunagoa\u2014 Santa Mar\u00eda de Garo\u00f1a herrian (Burgos, Espainia) dagoen zentral nuklearra da, 466 megawatteko BWR erreaktore bakarraz hornitua. 1971ko martxoaren 2an hasi zen sistema elektrikora argindarra ematen \u2014horrenbestez, 2006an Zoritako zentral nuklearraren jarduera behin betiko gelditu zutenetik, Espainiako estatuan alhan den zentral nuklearrik zaharrena da\u2014, eta 2009 arte lanean izango zela ezarri zen hasierako baimenean. Gerora baimenaldia luzatu zioten, eta 2013ko uztailean bukatu zitzaion baimena. Geroztik, ez du argindarrik sortzen.\nNuclenor enpresa da zentralaren jabea; eta Nuclenorren jabeak, berriz, Endesa eta Iberdrola dira, erdibana. Jabe horientzat, zentral nuklearrak urtean 250 milioi euroren mozkinak sortzen ditu, batez ere zaharra izateagatik (dagoeneko amortizatuta dago), Espainian energia nuklearrak dituen berezitasunengatik eta Espainiako argindar merkatuko disfuntzioengatik.\nHainbat elkarte ekologistek eta alderdi politikok Garo\u00f1ako zentral nuklearra ixteko eskatu zuten, zituen akatsengatik eta akatsok dakartzaten arriskuengatik. Akatsik aipatuena pitzadurena da, eta horregatik da ezaguna \"mila eta bat pitzadurako zentrala\" ezizenaz. Dena dela, beste motatako arazoak ere izan zituen. 1990ko abuztuaren 8an, sutea piztu zen zentral nuklearrean, esaterako. Hiru hilabetez erreaktorea kargatzeko geldirik egon ostean, espainiar sare elektrikora konektatzeko lanetan ari zirela piztu zen sua. Segurtasun Nuklearreko Kontseiluak hirugarren mailako gertaera gisa katalogatu zuen. Laugarren mailatik gora istripu izendatzen dira. Ekologisten iritziz, Europako zentralik arriskutsuenetakoa zen Garo\u00f1akoa.\n2017ko abuztuaren 1ean, Espainiako Gobernuak zentral nuklearra behin betiko itxiko zuela iragarri zuen.\nZentrala ixtea.\nEspainian martxan den zentral nuklearrik zaharrena izan arren, 2009ko ekainaren 5ean Espainiako Segurtasun Nuklearrerako Kontseiluak (CSN) zentral nuklearra beste hamar urtez alhan izateko gomendioa eman zuen. 2009ko ekainaren 2an, ordea, Jose Luis Rodriguez Zapateroren gobernuak zentralaren jardueraren bukaera 2013an izango zela erabaki zuen, nahiz eta hauteskunde-kanpainan Garo\u00f1a berehala geldiaraziko zuela agindu.\nNuclenorri 2012ko irailaren 5ean amaitu zitzaion Garo\u00f1ako zentralaren jarduera luzatzeko eskaera egiteko epea. Eskaerarik aurkeztu ez zuenez, 2013ko uztailean itxi beharko zuen zentral nuklear hori. Zentrala behin betiko ixteko beharrezko diren txostenak aurkezteko eguna ere jarri zion CSNk Nuclenorri: enpresak azaroaren 6rako aurkeztu beharko zituen dokumentu horiek. Dokumentuak ez ziren epe horren barruan aurkeztu. Nuclenor, hala ere, Espainiako Gobernuarekin negoziatzen aritu zen, zentrala 2013tik aurrera ere lanean izateko aukeren bila.\nHalaxe, zentral nuklearra irekita mantentzea onartu zuen Espainiako Segurtasun Nuklearrerako Kontseiluak (CSN), 2013ko maiatzaren 24an emandako erabakiz. CSNko osoko bilkurak dituen bost kideetatik, Espainiako Alderdi Popularrak (PP) izendatutako biek eta Convergencia i Uniok (CiU) izendatutakoak erabaki horren alde bozkatu zuten; eta Espainiako Langile Alderdi Sozialistak (PSOE) izendatutako biek, aurka. Azken horietako batek, Cristina Narbonak, adierazi zuenez, zentral nuklearra ixteko dokumentu teknikoak prest zeuden ordurako, baina egin ziren presioen ondorioz CSNk presaz erabaki behar izan zuen Nuclenorrek epez kanpo eskatutako baimen hori onartzea. PPren Arabako bozeramaileak ohartarazi zuen PSOEk eta EAJk ez dutela zentral nuklearra itxi, ixteko aukera izan dutenean.\nBehin CSNren oniritzia jasota, azken erabakia Espainiako Industria Ministerioaren esku zegoela, ministerio horrek Garo\u00f1ako zentral nuklearra uztailaren 6a baino lehen ixtea erabaki zuen, ez zegoelako denborarik Nuclenorren eskaera aurrera eraman ahal izateko lege betekizun guztiak garaiz egiteko. Industria, Energia eta Turismoko ministro Jos\u00e9 Manuel Soriak azaldu zuenez, itxierak ez du zerikusirik segurtasunarekin, arrazoi ekonomikoengatik itxiko da. Ekologistak Martxan taldeak dioenez, ordea, indarretxe nuklear horren segurtasun arazo larriak konpontzeko xahutu beharko litzatekeen diru kopuru handiari zor zaio itxiera. Dena dela, berriz irekitzeko aukerarik bada oraindik: ustiapen baimen berri bat eska lezake Nuclenorrek, edo ekonomia arrazoiengatik gelditutako zentral nuklearrak berriz alhan jartzeko baimen berezi bat (lortzen errazagoa) onar lezake Espainiako Gobernuak.\nZentral nuklearraren argindar sorkuntzako jarduera behin betiko gelditutakoan, 40 urte inguru iraungo dute zentral nuklearra ixteko lanek..\n2014ko abenduaren 18an, Kongresuko oposizioko alderdiek zentral nuklearra ixteko konpromisoa hartu zuten.\nAbenduaren 26an jakin zenez, Araba Garo\u00f1arik Gabe-k \"mobilizazio handi bat\" egingo zuen otsailaren 28an.\n2015eko urtarrilaren 12an jakin zenez, Garo\u00f1a irekitzeko dekretua Estrasburgora eramatea proposatuko zuen PSE-EEk Arabako Biltzar Nagusietan. Izan ere, zentral nuklearra irekitzearen ingurumen eragina ez aztertzea Europako zuzentarauen aurka zihoan.\n2017ko abuztuaren 1ean, Espainiako Gobernuak zentral nuklearra behin betiko itxiko zuela iragarri zuen. Izan ere, Espainiako Energia eta Turismo Ministerioak ukatu egin zion berriz zabaltzeko baimena. 2019ko bigarren seihilekoan eraisten hasteko plana dago. "}
{"id": "44633", "revid": "3591", "url": "https://eu.wikipedia.org/wiki?curid=44633", "title": "Esklabotza", "text": "Esklabotza edo esklabotasuna pertsona batek, esklabo izenekoak, horren jabetzat jotzen den nagusiari obedientzia osoa zor izatea da, inolako soldatarik gabe eta bere buruarekiko inolako eskubiderik gabe. Esklaboak jabea obeditu behar du jaiotzatik edo harrapatua izan denetik (askatasunetik esklabotzarako urratsa), hil edo aske geratu arte (esklabotzatik askatasunerako urratsa).\nEsklabotza jabetza-legearen printzipioei aplikatzen zaien edozein sistema da, pertsona batzuei beste pertsona baten jabea izatea, erostea eta saltzea ahalbidetzen diena, \"de iure\" ondasun bezala. Esklabo bat ezin da halako moldaketatik bere kabuz aldendu, eta ordainsaririk gabe egiten du lan. Aditu askok gaur egun \u201condasun esklabotza\u201d (ondasun pertsonala) terminoa erabiltzen dute legezkotasunaren, \"de iure\" esklabotzaren zentzu zehatz honetarako. Zentzu zabalago baten, esklabotza hitzak norbanakoari bere borondatearen aurka lan egitera behartuta dagoen edozein egoerei ere erreferentzia egin diezaieke. Adituek, gainera, askatasunik gabeko lana edo behartutako lana bezalako termino generikoagoak erabiltzen dituzte, horrelako egoerak aipatzeko. Hala ere, hitzaren zentzu zabalagoan, esklabotzaren azpian esklaboek lege eta ohituren arabera, eskubide eta babes batzuk izan ditzakete.\nEsklabotza kultura askotan egon zen, jatorria gizakiaren zibilizazioen hasieran kokatuz. Pertsona bat jaiotzatik edo harrapatua zein erosia izan zelako bihur zitekeen esklabo. Esklabotza legezkoa zen gizarte gehienetan garai batean, baina gaur egun legez kanpo dago onartuta herrialde guztietan. Esklabotza ofizialki indargabetu zuen azken herrialdea Mauritania izan zen, 1981. urtean. Dena den, gutxi gorabehera 40 milioi pertsona daude egun mundu osoan esklabotza modernoaren menpe. Esklabotza modernoaren forma ohikoena pertsonekin trafikatzeari esaten zaio. Beste arlo batzuetan, esklabotzak zorraren morrontza bezalako praktiken bidez jarraitzen du, gaur egun esklabotzaren forma hedatuena. Eta baita gatibu mantentzen diren etxeko zerbitzariak, edo haurren zenbait adopzio mota esklabo bezala lan egitera behartzeko, edo haur soldaduak, edo behartutako ezkontzak.\nEsklabotzaren amaierako nazioarteko eguna abenduaren 2an ospatzen da.\nTerminologia.\nEsklabo hitza \"skyle\u00fao\" aditz greziarretik eratorrita dago, \"hildako etsaiari kendu\". Historialarien artean eztabaida dago \"askatasunik gabeko langilea\" edo \"esklabo bihurtutako pertsona\u201d bezalako terminoak, ez ote diren egokiagoak \u201cesklabo\u201d baino, esklabotzaren biktimei buruz aritzerakoan. Terminologian aldaketa proposatzen dutenen arabera, esklabo hitzak esklabotza delitua betikotzen du; bere biktimak izen ez gizatiarra edukitzera murriztuz, pertsona bezala aurrera eraman beharrean. Beste historialari batzuek nahiago dute esklabo terminoa, ezaguna eta laburragoa delako, edo esklabotzaren gizagabetasun eza zehatz islatzen duelako, \"pertsona\" hitza aipatuz gero esklabotzak baimentzen ez duen autonomia maila ematen zaiolako.\nHistorialarien artean eztabaida dago \"askatasunik gabeko langilea\" edo \"esklabotutako pertsona\" bezalako terminoak erabili behar diren ala ez, \u201cesklabo\" baino, esklabotzaren biktimak deskribatzeko. Terminologiaren aldaketa proposatzen dutenen arabera, \"esklaboa\"k hizkuntzaren esklabotza delitua betikotzen du, beren biktimak izen ez gizatiarra izatera murriztuz, pertsona gisa aurrera eraman beharrean, ez jabetzaren arabera. Beste historialari batzuek nahiago dute \"esklaboa\", terminoa ezaguna eta laburragoa delako, edo esklabotzaren inhumanitatea zeharo islatzen duelako, eta \"pertsona\" hitzak esklabotzak baimentzen ez duen autonomia maila bat suposatzen duelako.\nZorpetutako lana.\nZorpetutako lana edo zor-fidantza izenarekin ere ezagutzen dena, pertsona aske baten konpromisoa mailegu baten menpe geratzen denean ematen da. Egiten den lana zorra amortizatzeko da, eta bere iraupena zehaztu gabe egon daiteke. Zorraren fidagarritasuna belaunaldiz belaunaldi pasa daiteke, seme-alabek gurasoen zorra ordaintzera behartuta egonik. Gaur egun esklabotza forma hedatuena da, bereziki hegoaldeko Asian.\nOndasun esklabotza.\nOndasun esklabotza, edo esklabotza tradizionala ere deitua, jendea jabearen ondasun pertsonal bezala tratatzen zelako ezagutzen da, eta merkantzia gisa erosi eta saldu ahal zelako. Eskuarki, ondasun esklabotzaren sistemaren arabera, haurrek amaren bidez heredatzen zuten esklabo egoera (\"partus sequitur ventrem\"). Gizartearen historian zehar, hainbat lurraldetan nagusi izan bazen ere, esklabotza modu hau formalki indargabetuta dago, eta oso arraroa da gaur egun. Bizirik dagoela esan daitekeen arren, nazioartean aitortutako gobernurik ez dago ordenamendu juridikoan onartzen duenik.\nMenpekoak.\n\"Esklabotza\" beste norbaiten menpekotasun egoera juridikoa aipatzeko ere erabili izan da. Baina adibidez, Pertsian, horrelako esklaboen egoera eta bizitza herritar arruntenak baino hobeak izan litezke.\nBehartutako lana.\nLan behartua, edo askatasunik gabeko lana, batzuetan bere borondatearen aurka lan egitera behartuta dagoen pertsona deskribatzeko erabiltzen da, indarkeriaren edo beste zigor batzuen mehatxupean. Baina \u201caskatasunik gabeko lana\u201d izen generikoa, ondasun esklabotza deskribatzeko ere erabiltzen da, eta baita pertsona batek bere borondatearen aurka lan egin behar duenean edozein egoeratan, edo pertsona batek modu produktiboan lan egiteko duen gaitasuna beste pertsona baten erabateko kontrolpean dagoenean. Kasu hauetan esklabotza bezala sailkatzen ez diren erakundeak ere izan daitezke, hala nola, baserritar maizterrak, soldadutzarako errekrutatuak, edo espetxean daudenak. Askatasunik gabeko langile batzuk, esaterako zerbitzariak, eskubide substantzialak, juridikoak edo tradizionalak dituzten arren, ez dute gaitasunik egiten duten lana amaitzeko, eta maiz, beren lanpostutik kanpo, hertsapen, indarkeria eta jardueren zein mugimenduen murrizketen menpe daude.\nPertsonen trafikoa nagusiki prostituziora behartuta dauden emakumeak eta haurrak dira, eta behartutako lanaren hazkunde azkarrena du. Tailandia, Kanbodia, India, Brasil eta Mexiko, haurren sexu-ustiapen komertzialen gune garrantzitsu bezala identifikatu dira. Sexu esklabotzaren adibideak, sarritan testuinguru militarrean, \"bortxaketa kanpalekuetako\" atxiloketak adierazten dute, edo \"erosotasun geltokiak\", \"kontsolamendurako emakumeak\", behartutako \"ezkontzak\" soldaduekin, edo beste jarduera batzuk non emakumeak edo gizonak ondasun esklabo bezala tratatzen dituzte. Eta, ondorioz, esklabotza debekatzen duten arau iraunkorren urraketa gauzatuz.\nBestalde, 2007an Giza Eskubideen Behatokiak kalkulatu zuen 200.000 eta 300.000 haurrek soldadu bezala zerbitzatzen zutela egungo gatazketan. Eta 16 urtetik beherako neska gehiagok lan egiten zutela etxeetako zerbitzari bezala, beste edozein kategoriatan baino, sarritan nekazaritza herri pobreetatik hiriburuetara bidalita, Haitin bezala.\nEzkontza behartua.\nEzkontza behartuak, edo ezkontza goiztiarrak, esklabotza motatzat hartzen dira maiz. Ezkontza behartuak munduko zenbait lekutan jarraitzen dute, hala nola Asiako eta Afrikako eremu batzuetan, eta baita mendebaldeko etorkin komunitateetan ere. Prostituzio sakratua berriz, neskak eta emakumeak apaizekin edo goi mailako kastekin konprometitzen direnean ematen da, esaterako, Asia hegoaldeko Devadasiko jardunbidean, edo Afrika mendebaldeko esklabo fetitxisten artean. Ezkontza bahiketaren bidez berriz, munduko leku askotan gertatzen da gaur egun ere, eta Etiopian batez beste %\u00a069 dira era horretan ezkontzen direnak.\nEzaugarriak.\nEkonomikoak.\nEkonomialariak saiatu dira aztertzen esklabotza (eta morrontza bezalako aldaerak) zein egoeratan sortzen edo desagertzen den. Behaketa bat da esklabotza desiragarriago bihurtzen dela lurrak ugaltzen direnean baina ez eskulana, eta horrela, lurraren alokairua apala izaten da eta aldiz langileen soldatak altuak. Alderantzizkoa gertatzen bada, gero eta garestiagoa da jabeentzat esklaboen zaindariak ordaintzea, eta lehia handia dagoenez langileen artean enplegua lortzeko, soldata baxuak ordainduko dizkie. Egoera horren ondorioz, Europan lehenik esklabotza eta gero morrontza pixkanaka murriztu egin ziren populazioa hazi ahala, baina Ameriketan eta Errusian berriro hedatu ziren, jende gutxi zegoelako lur eremu berri eta zabalak lantzeko.\nEsklabotza ohikoagoa zen lana arruntetan, eta beraz gainbegiratzeko errazagoa. Esate baterako, ekoizkin bakarreko laborantza eremu handietan, esaterako azukrea eta kotoia, produkzioa eskalako ekonomietan oinarrituta zegoelako. Horrelako lan-sistemak, hala nola Estatu Batuetako kuadrilen sistema, landaketa handietan eskulana fabriketako doitasunen antzera kontrolatzen zen. Adibidez, lan kuadrila bakoitza lanaren barne banaketan oinarritzen zen, kuadrilako kideak zeregin zehatz batera esleitzen zuena eta, aldi berean, bere errendimendua besteen ekintzen menpe geratzen zena. Esklabo batzuk aitzurrekin kotoizko landareak inguratzen zituzten belarrak mozten zituzten, eta baita gehiegizko kimuak. Ondorengo kuadrilek atzetik jarraitzen zuten goldeekin, lurra kotoizko landareen errenkadetatik gertu irauliz, geroago landareen inguruan botatzeko. Horrela, kuadrilen sistemak fabriketako muntaketa-kate bat bezala funtzionatzen zuen.\nXVIII. mendeaz geroztik, kritikoek argudiatzen zuten esklabotza aurrerapen teknologikoaren atzerapena izan ohi zela, esklaboen lana zeregin sinpleak egitera mugatzen zelako, lanaren eraginkortasuna hobetzera baino. Adibidez, noizbait argudiatu zen, ikuspegi estu horren ondorioz ezagutza teorikoa Grezian, eta gero Erromatar Inperioan, ez zela aplikatu lan fisikoa arintzeko edo ekoizpena hobetzeko.\nAdam Smith Eskoziako ekonomialari ospetsuak adierazi zuen ekonomikoki lan librea esklaboen lana baino hobea zela. Baina, esklabotzarekin amaitzea ia ezinezkoa zela gobernu aske, demokratiko edo errepublikar batean, legegile eta figura politiko asko esklaboen jabeak zirelako, eta ez zutelako bere burua kaltetuko. Gainera, uste zuen esklaboek askatasuna lortzeko gai izango liratekeela gobernu zentralizatu baten, edo errege eta eliza bezalako agintari zentrala zegoen lurraldeetan. Antzeko argudioak agertzen dira geroago Auguste Comteren idazlanetan, batez ere Smithek botereen banaketan sinesten zuenean, edo Comtek Erdi Aroko esklabotzaren amaiera eta Smithen \"espiritualtasunaren eta denboraren bereizketa\" azpimarratu zuenean. Smithek \u201c\"Jurisprudentziari buruzko Hitzaldiak\"\u201d liburuan zioen bezala, \"Kleroaren botere handia, bat etorri zenean erregearenarekin, esklaboek askatasuna lortu zuten. Baina guztiz beharrezkoa zen bai erregearen eta bai kleroaren agintea. Bietako bat zalantzan izanez gero, esklabotzak oraindik ere jarraitu egiten zuen...\u201d\nMundu osoan esklabotza delitua da, baina esklaboen jabeek oso irabazi handiak lor ditzakete arriskuagatik. Siddharth Kara ikerlariaren arabera, 2007an esklabotza mota guztiek sortutako irabaziak 91.2 bilioi dolar izan ziren. Hori bigarren dago negozio kriminalen artean, soilik droga trafikoaren atzetik. Gaur egun, esklabo baten salmentaren batez besteko prezioa 340 dolarrekoa da, altuena sexu esklabo batena izanik, 1.895 dolar, eta baxuena Asiako eta Afrikako eremu batzuetako zorpetutako lanen esklaboak, 40 eta 50 dolar inguru. 2007an esklabo batek sortutako urteko batez besteko etekina 3.175 dolar izan ziren, eta baxuena 950 dolarrekoa. Sexu trafikoko esklabo batzuk, 29.210 dolarretara ailegatzen ziren. Sexu esklabo hauek irabazi guztien %\u00a040 lortzen zuten, nahiz eta munduko 29 milioi esklaboen artean %\u00a04 baino ez izan.\nIdentifikazioa.\nHistorian zehar, esklaboak modu bereizgarrian izan ziren jantziak, eta maiz oinutsik joaten ziren. Oinetakorik gabe ibiltzea arrazoi ekonomikoengatik izan zen neurri batean, merkeago zelako jabearentzat, baina bereizgarri gisa ere balio zuen, batez ere Hegoafrikan eta Hego Amerikan. Adibidez, Hegoafrikako Lurmutur Hiriko esklaboen kodeak adierazten zuen \"Esklaboek oinutsik joan behar dute, eta paseak eraman behar dituzte\". Gainera, esklaboak desabantaila fisikoan zeuden oinutsik joanda, ingurumenaren aurkako babesik ez zutelako, eta bestalde liskarrak sor zitezkeen egoeretan zailagoa zitzaielako jabeen aurka matxinatzea.\nHistorian beranduago, esklabotza bertan behera utzi zuten estatu gehienak, izan ere, dagokien garai historikoko irudi ia denek esklaboak oinutsik zirela iradokitzen baitute. Brother Riemer 1779 adierazi zuenez: \"esklaboek, beren jantzirik ederrenean ere, oinutsik joatera behartuta daude. Esklaboei oinetakoak eramatea debekatu zitzaien. Hori, libreen eta esklaboen arteko bereizketa nabarmena zen, eta ez ziren salbuespenik baimentzen.\u201d\nBibliaren arabera, oinetakoak askatasunaren adierazgarri hartu izan dira antzinatik: \"\"Aitak esan zien bere morroiei: ekarri jantzi onena eta jarri gainean, eta jarri eraztun bat eskuan eta zapatak bere oinetan\". (\"Lukas 15:22\")\". Alderdi hori lege informal bezala ikus daiteke esklabotza existitzen zen edozein eremutan, publikoki oinutsik ikusten zen edozein pertsona esklabotzat har baitzitekeen.\nZenbait gizartetan gaur egun ere indarrean dagoen araua da. Tuaregekin gertatzen den bezala, esklabotza ofizialki praktikatzen ez bada ere, haien esklaboek behartu egiten dituzte oinutsik ibiltzea, bere mailaren aitorpen gisa. Oin biluzien bidez, haien egoera soziala eta jabeena, jendaurrean modu nabarmenean erakusten dira.\nBeste praktika hedatu bat esklaboak betiko markatzea izaten zen, sarri aurpegian, oro har jabetza bezala baina baita ihes egiten zutenei zigor moduan ezarriz.\nHistoria.\nHistoria goiztiarra.\nEsklabotzaren ebidentziak erregistro idatziak ditu, eta jakina da kultura askotan egon zela. Baina esklabotza leku batzuetan gutxi eman zen, adibidez ehiztari-biltzaileen populazioen artean, populazio-dentsitate txikia zegoelako. Dena den, baliabide aberatsak zituzten ehiztari-biltzaileen artean egon ziren esklaboak, esaterako, Pazifikoko ipar-mendebaldeko ibai ertzetan bizi ziren amerikar indigenen artean. Hala ere, esklabotza bereziki nekazaritzaren asmakizunaren ondoren hedatu zen, duela 11.000 urteko Iraultza Neolitikoan.\nEzagutzen diren lehen erregistroetan, esklabotza ezarritako ohiko egitura gisa tratatzen da. Hammurabiren Kodeak (K.a. 1760 ingurukoa), esaterako, heriotza ezartzen zuen esklabo bati ihes egiten laguntzen zionari, edo iheslari bat babesten zuen edonori. Biblian esklabotza ezarritako egitura moduan aipatzen da. Izan ere, esklabotza antzinako zibilizazio eta gizarte guztietan ezagutu zen. Egitura horiek hainbat esklabotza mota hartzen zituzten, hala nola, zorpetutako lana, zigorra hiltzaileentzat, gerrako presoen esklabotza, haur abandonatuak, eta esklaboen seme-alabak.\nAntzinatasun klasikoa.\nAfrika.\nJakina da esklabotza faraoien Egipton ematen zela, baina zehatz aztertzea konplexua da, historian zehar egiptoarrek erabilitako terminologian morrontza mota ezberdinak zeudelako. Hala ere, badirudi hiru esklabotza mota zeudela: ondasun esklabotza, zorpetutako lana eta behartutako lana.\nAsia.\nEsklabotza Txinan antzinatik zegoen, eta jadanik Shang dinastian ezagutzen zen. Gobernuek esklabotza lan publikoari eusteko erabili zuten neurri handi batean.\nEuropa\nGrezia.\nAntzinako Greziako esklabotza erregistroak Mycenaean Greziakoak dira. Ziurra da Atenas Klasikoak esklabo populazio handiena zuela, eta K. a. VI eta V. mendeetan 80.000 inguru izan zirela. Hau da, biztanleriaren %\u00a040tik 80ra esklaboak ziren. Bestalde, Erromatar Errepublika atzerrira hedatu zen heinean, populazio osoak esklabo bihurtu zituen, ondorioz Europa osotik eta Mediterraneotik jende hornidura zabala sortuz. Esklaboak lanerako erabiltzen ziren, eta baita dibertsiorako ere (adibidez, gladiadoreak eta sexu esklaboak). Elite gutxiengo batek kontrolatzen zuen zapalkuntza honek, esklaboen matxinadak ekarri zituen. Eta hainbat filmetan jasoak izan dira, ospetsuenak izanik \"Erromatar morroien gerra\", edo Espartakok (gladiatore traziarra) gidatutako \"Hirugarren morroien gerra.\"\nErroma.\nErrepublikaren amaieran, esklabotza Erromako aberastasunean funtsezko zutabe bihurtu zen, eta baita erromatar gizartearen zati garrantzitsua ere. Kalkulatzen da Antzinako Erromako biztanleriaren %\u00a025 edo gehiago esklabo zegoela, nahiz eta adituek eskualde batetik bestera ehunekoaren aldaketak eztabaidatu. Esklaboek Italia osoko biztanleriaren %\u00a015-25 ordezkatzen zuten, gehienak gerretako gatibuak izanik, batez ere Galia eta Epirusekoak. Beraz, esklabo gehienak Italiatik kanpoko probintzietan sakabanatuta zeuden. Orokorrean, Italia bertako esklaboak italiarrak ziren, atzerritar gutxiengo batekin. Soilik %\u00a05ean estimatzen zen hiriburuan, kopururik handiena zen tokia izan arren. Europar esklaboak greziarrak ziren batez ere. Bestalde, juduak ez ziren inoiz erromatarren gizartean erabat sartu, identifikatutako gutxiengoa izaten jarraitu zutela. Esklaboek (batez ere atzerritarrak) heriotza tasa altuak eta jaiotza tasa baxuagoak zituzten bertako pertsona libreak baino, eta batzuetan kanporatze masiboak ere jasan zituzten.\nErdi Aroa.\nAfrika.\nEsklabotza oso hedatua zegoen Afrikan, bai barneko bai kanpoko esklaboen merkataritzarekin. Senegambia lurraldean, 1300 eta 1900 urteen artean, biztanleriaren herena esklaboak ziren. Mendebaldeko Sahel islamiar estatuen artean ere, Ghana, Mali, Segou eta Songhai barne, biztanleriaren ia erdia esklabotzan bizi zen.\nArabiar esklaboen merkataritza, Saharako basamortutik eta Indiako ozeanotik zehar hasi zen IX. mendean, arabiar musulmanek eta Swahili merkatariek kostako eta itsasoko ibilbideak kontrolatu zituztenean. Merkatari hauek Bantuko jendea (Zanj) harrapatu zituzten barnealdeko eremuetan, gaur egungo Kenian, Mozambiken eta Tanzanian, eta kostara eraman zituzten. Han, esklaboak pixkanaka landa eremuetan kokatzen zituzten, bereziki Unguja eta Pemba uharteetan.\nAmerika.\nMexikoko esklabotzaren lehen aztarnak aztekekin aurki daitezke. Beste amerindiar batzuk ere esklaboak zituzten, hala nola Andeetako Inkak, Brasilgo Tupinambak, Georgiako Creek indioak edo Texasko komantxeak.\nAsia.\nTxina.\nBarnealdeko \"Han\" txinatar asko esklabo hartuak izan ziren mongoliarrengandik, beraien lurraldeak inbaditu zituztenean. Dena den, ez dago frogarik Yuango gizartearen behealdean zeuden Han txinatarrok gehiegikeria latzik jasan zituztenik. Beste aldetik, Japoniako Sugiyama Masaaki eta Funada Yoshiyuki historialarien arabera, Yuan dinastia txinatarren garaian, beraiek zituzten mongoliar esklaboak.\nKorea.\nKoreako esklabotza Hiru Erresumak baino lehenagotik existitzen zen, duela 2.000 urte ingurutik. Erdi Aroko Korean esklabotza oso garrantzitsua bezala hartua izan da, ziur asko Ekialdeko Asiako beste edozein herrialdetan baino handiagoa zelako. Baina XVI. menderako, biztanleriaren hazkunde\u00a0nabarmenak alferrikako bihurtu zuen bere premia. Esklabotzaren gainbehera X. mendean hasi zen, baina \"Goryeo\"ren bukaeran itzuli zen, esklaboen matxinada ugarien eraginez.\nJoseon garaian, esklabo mailako kideak \"nobi\" bezala ezagutzen ziren. \"Nobi\"ak sozialki ez ziren bereizten klase ertain eta arrunteko pertsona askeengandik, baina bai \"yangban\" elitetik. Eta batzuek jabetza eskubideak, erakunde legalak eta eskubide zibilak ere bazituzten. Hori dela eta, aditu batzuek \"esklabo\" deitzea ez dela egokia argudiatzen dute, eta egokiagoa dela morroi feudal bezala deskribatzea. \"Nobi\"ak 1858an Koreako biztanleria osoaren %\u00a01,5 inguru ziren.\nEuropa.\nEsklabotza neurri handi batean Mendebaldeko Europatik Erdi Aroan desagertu zen, baina gehiago iraun zuen Ekialdeko Europan. Esklaboen salerosketa handiak batez ere Erdi Aroko Europaren hegoaldera eta ekialdera mugatu ziren: Bizantziar Inperioa eta mundu musulmana izan ziren helmugak, eta Erdialdeko eta Ekialdeko Europako paganoak (Kaukaso eta Tartariarekin batera) hornitzaile garrantzitsuenak. Bikingo, arabiar, greziar eta erradanita judu merkatari guztiak, esklaboen salerosketan parte hartu zuten Erdi Aroan. Europako esklaboen merkataritzaren gailurra 10. mendean izan zen, Zanj matxinadaren ondoren, horrek arabiar munduan Afrikako esklaboen erabilera murriztu egin zuelako.\nErdi Aroko Europan esklabotza hain ohikoa zenez, Eliza Katolikoa behin eta berriz debekatzera ailegatu zen, edo gutxienez kristau esklaboak kristau ez ziren lurraldeetara esportatzea, adibidez Koblentzako Kontseilura (922), Londresko Kontseilura (1102) (batez ere, ingeles esklaboak Irlandara saltzea zenean helburu nagusia)\u00a0 eta Armagh-eko Kontseilura (1171). Morrontza, aitzitik, oso onartua zegoen. 1452an, Nikolas V.a Aita Santuak Dum Diversas bulda eman zuen, Espainiako eta Portugalgo erregeei \"Sarrazenoei (musulmanak), paganoei eta beste fedegabeei\" betirako esklabotza ezartzeko eskubidea eman zien, gerraren ondorioz esklaboen merkataritza legitimatuz. Baldintza horietako esklabotzaren onarpena 1455eko Romanus Pontifex buldan berretsi zen.\nBritainia Handia.\nBritainia Handian, esklabotza Erromaren erorketaren ondoren ere praktikatzen jarraitu zen, eta Hywel the Gooden legeen atal batzuk Erdi Aroko Galesen esklaboei buruzkoak ziren. Merkataritza bereziki bikingoen inbasioaren ondoren jaso zen, eta Chester zein Bristolen merkatu garrantzitsuak garatu ziren, bereziki daniarrek, merkaniarrek eta galestarrek alboko lurraldeetan sartuta harrapatzen zituzten gatibuekin hornituta. \"Domesday Liburua\"ren garaian, ingelesen biztanleriaren ia %\u00a010 esklaboak ziren. William Konkistatzaileak atzerrian esklaboak saltzea eragozten zuen legea ezarri zuen. Eta John Gillingham historialariaren arabera, 1200ean britainiar uharteetan jadanik ez zen esklabotzarik existitzen. Esklaboen salerosketa \"1807.eko Esklaboen Merkataritza Legeak\" indargabetu zuen, baina esklabotza legezkotzat mantendu zen Europatik kanpoko jabetzetan, \"1833ko Esklabotzaren Abolizioaren Legea\" eta \"1843ko Indiako Esklabotza Legea\" indarrean sartu ziren arte.\nOtomandar Inperioa.\nBizantziar-otomandar gerrek eta otomandar gerrek, esklabo asko eraman zituzten islamiar mundura. Bere burokrazia pertsonaz hornitzeko, Otomandar Inperioak, milaka kristau mutil harrapatu zituen \"janissari\" sistemarekin, \"dev\u015firmea\"ren bidez. Ongi zainduak izan ziren, baina legez gobernuaren jabetzakoak esklaboak zirelako, ez zeuden \u00a0ezkontzera baimenduta. Hala ere, ez ziren inoiz erosiak edo salduak izan. Inperioak rol administratibo eta militar garrantzitsuak eman zizkien. Sistema 1365 inguruan hasi zen, eta 1826an amaitu zenean, 135.000 \"janissari\" zeuden.\nLepantoko guduaren ondoren, 12.000 kristau esklabo berreskuratu zituzten otomandar flotatik, askatuak izateko. Bestalde, Ekialdeko Europak tatar inbasio ugari jasan zituen, esklaboak harrapatzeko helburuarekin gero \"jasyr\"-en sartzeko. Era berean, 1474 eta 1569 artean, hogeita hamabost Krimeako tatar eraso jasan zituzten Polonian eta Lituanian.\nPolonia.\nXV. mendean Polonian esklabotza debekatu egin zen. Eta Lituanian, 1588an formalki abolitu zen esklabotza, baina morrontzagatik ordezkatu zuten.\nEspainia.\n1452an, Nikolas V.a Aita Santuak \"Dum Diversas\" bulda ezarri zuen, Espainiako eta Portugalgo erregeei \"Saracens (musulmanak) paganoak eta beste fedegabeak\", betirako esklabo bihurtzeko eskubidea emanaz, gerraren ondorioz esklaboen merkataritza legitimatuz. Baldintza horietako esklabotzaren onarpena, 1455eko \"Romanus Pontifex\" buldak berretsi eta zabaldu zuen\u02d0\nPortugal.\nLagos itsas hiria izan zen Portugalen (Ameriketako kolonizatzaile zaharrenetarikoa) sortutako lehen \"Esklaboen Merkatua\" 1444an, esklaboak Mauritania iparraldetik ekarriz Portugalera. 1552rako, Afrikako esklabo beltzek Lisboako biztanleriaren %\u00a010 osatzen zuten. XVI. mendearen bigarren erdialdean, erregetzak esklaboen salerosketaren monopolioa utzi zuen, eta Afrikako esklaboen merkataritzaren garrantzia Europatik Ameriketara aldatu zen, bertako kolonia tropikaletara zuzenean eramanda, batez ere Brasilera.\nEuskal Herria.\nUrte askoan Euskal Herrian esklabotza ez zela eman pentsatzen zen. Odol garbitasuna zela eta, legeek eta instituzioek esklabotzaren aurkako jarrera erakutsi zuten, baina Jose Antonio Azpiazuk erakutsi zuen moduan, nahiz eta kopuru txikiagotan izan, Euskal Herrian ere esklaboen presentzia XVI. mendearen hasieratik ezagutu zen, batez ere musulmanak eta beltzak. Gehienak hiriburuetan zeuden, Baiona, Bilbo, Donostia, Gasteiz edo Iru\u00f1ean, baina barnealdeko hogeita hamar herri inguruetako jauregi eta maiorazko etxeetan ere mantentzen zituzten, hasi Donibane Lohizunen edo Ziburun eta Markina edo Lekeitioraino. Prestigio soziala ematen zuen etxean zerbitzari beltzak edo mulatoak izatea, eta kasu asko dokumentatuta daude, esaterako Bergarako Ozaetarrenak, O\u00f1atiko Berganzotarrenak, edo Azkoitiko Oiartzabaldarrenak. Bestalde, hainbat komentu eta abade-etxeetan ere esklaboak mantentzen zituzten. \nXV, XVI, eta XVII. mendeetan gehienak hiriburuetan zeuden, Baiona, Bilbo, Donostia, Gasteiz edo Iru\u00f1ean, baina prestigio soziala ematen zuenez etxean zerbitzari beltzak edo mulatoak izatea, barnealdeko hogeita hamar herri inguruetako jauregi eta maiorazko etxeetan ere mantentzen zituzten, esaterako Bergarako Ozaetarrak, O\u00f1atiko Berganzotarrak, edo Azkoitiko Oiarzabaldarrak. Eta baita hainbat komentu eta abade-etxeetan ere.\nOrokorrean esklaboak Andaluziako portuetatik ekartzen zituzten euskal trafikatzaileak, Sevillatik eta C\u00e1dizetik bereziki hegoaldera, eta Arroxelatik iparraldera. Eta garai hartan ohikoa zenez, salerosketako produktu bat gehiago zen, kontzientzia eragozpen handirik gabe. Bestalde, Ameriketara joandako euskal konkistatzaile, militar edo itsasgizon asko lursail handien jabe egin ziren, eta eskulana bertako indigenak esklabotzara derrigortuz, edo Afrikako beltzen zein txinoen inportaziotik lortzen zuten.\nTrafikatzaile asko euskaldunak ziren, bereziki Afrikatik eta Txinatik Kariberako bidean, eta nahiz eta esklaboen etorrera Euskal Herrira murriztuz joan, trafikatzaileena XIX. mendearen amaiera arte mantendu zen. Kasu batzuetan esklabista indibidualak ziren, eta indiano aberats bilakatu ondoren jaioterrian filantropiarako diru asko utzitakoak, hala nola, Julian Zulueta, Jose Matia edo Manuel Calvo. Eta beste batzuetan, Caracaseko Errege Konpainia edo Konpainia Transatlantikoa bezalako euskal merkataritza elkarteek aritu ziren esklaboen salerosketekin dirutza egiten. Urko Apaolazaren esanetan \u201d\"Orduko fortuna handienek Antilletako irla hartan dute jatorria. Nekez uler dezakegu Euskal Herriko ekonomiaren historia Kuba eta azukre-kanaberak aipatu gabe\"\u201d.\nErrusia.\nKievan Rusen eta Muskovin esklaboak \"kholops\" bezala sailkatzen ziren. David P. Forsythen arabera, \"1649an Muscoviko nekazari guztien hiru laurdenak, hots, 13-14 milioi pertsona, morroiak izan ziren, haien bizitza materiala ia bereizten ez zela esklabotzatik. Agian beste 1,5 milioi formalki esklaboak ziren, errusiar esklaboak Errusiako jabeei zerbitzatuz.\u201d Esklabotza erakunde garrantzitsua izan zen 1723 arte, Pedro Handiak etxeetako esklaboak morroi bihurtzeko legea ezarri zuelako. Nekazaritza esklaboak lehenago bilakatu ziren formalki morroi, 1679an.\nEskandinavia.\nEskandinavian, bikingoen garaiko esklabotza XIV mendearen erdialdean abolitu zen.\nAro modernoa.\nAfrika.\nArabiar esklaboen merkataritzak mila urte baino gehiago iraun zuen. 1960ko hamarkadaren hasieran bertan, Saudi Arabiako biztanleetatik 300.000 esklaboak zirela uste da. Yemenekin batera, saudiarrek 1962an esklabotza bertan behera utzi zuten. Historikoki, mundu arabiarreko esklaboak eskualde askotatik zetozen, besteak beste, Saharaz azpiko Afrikatik (batez ere \"Zanj\"), Kaukasotik (batez ere zirkasiarrak), Asia erdialdekoak (batez ere tartarrak), eta Erdialdeko eta Ekialdeko Europatik (batez ere \"Saqaliba\").\nZenbait historialarien esanetan, 17 milioi pertsona esklabo bezala salduak izan ziren Indiako Ozeanoko kostaldean, Ekialde Hurbilean eta Afrika iparraldean. Eta 1500 eta 1900 bitartean, 5 milioi inguru esklabo afrikar merkatari musulmanek erosi zituzten, eta bertatik eraman zituzten Itsaso Gorritik, Indiako Ozeanotik eta Saharako basamortutik. Gatibuak Ekialde Hurbilean zehar saltzen zituzten. Merkataritza hori azkartu egin zen, itsasontziek handiagoak ziren heinean, eta eskualde haietako plantazioetako eskaria gora joan zelako. Azkenean, urtero milaka gatibu eramaten zituzten. Indiako Ozeanoetako esklaboen merkataritza norabide anitzekoa zen, eta denborarekin \u00a0aldatu egin zen. Langile obedienteen eskaria asetzeko, Afrika hego-ekialdean erositako esklaboak merkatari arabiarrek mendeetan zehar eta kopuru handietan saldu zituzten Egipton, Arabian, Pertsiako Golkoan, Indian, Europako Ekialde Urruneko kolonietan, Indiako Ozeanoko uharteetan, Etiopian eta Somalian.\n\"Afrikako Historiako Entziklopedia\u201dren arabera, 1890eko hamarkadako munduko esklabo populazio handiena, 2 milioi pertsona inguru, Sokoto kalifatoaren lurraldean kontzentratzen zela kalkulatzen da. Esklaboen erabilera zabala zen, batez ere nekazaritzan. Halaber, \u201cEsklabotzaren Aurkako Elkarteak\u201d, 1930eko hamarkadan Etiopian 8 eta 16 milioiren arteko biztanleriatik, 2 milioi esklaboak zirela kalkulatu zuen.\nEkialdeko Afrikako esklaboak Bantuko kostaldean bizi ziren \"Zanjengandik\" lortzen zuten. Zanjeko biztanleak mendetan zehar izan ziren eramanak itsasontzietan, esklabo bezala, merkatari arabiarrengandik Indiako Ozeanoaren inguruko herrialdeetara. Umayyad eta Abbasid kalifek Zanj esklabo asko errekrutatu zituzten soldadu izateko, baina eta 696. urtetik aurrera matxinatu egiten ziren Irakeko esklabista arabiarren aurka. Zanjen altxamendu nagusia, gaur egun Iraken kokatuta dagoen Basora probintzian eman zen 869 eta 883 artean. Uste da, Afrikako Aintzira Handien lurraldean harrapatutako Zanj esklaboak hartu zutela parte. Ekialde Hurbilera esklabo bezala eramandako zanjak nekazaritzako lan gogorrenetan erabiltzen zituzten. Izan ere, landaketa-ekonomia hazten ari zen heinean eta arabiar indigenak aberastu, gero eta gutxiago ziren nekazaritzan eta eskulanetan, eta eskasiaren ondorioz esklaboen merkatua areagotu zen.\nBestalde, Aljeriako hiriburua zen Aljeren, gatibu harrapatutako kristauak eta europarrak esklabotzara behartu zituzten. Baina 1840ko hamarkada baino lehenagoko erregistro koherenterik ez dago. Hala ere uste da XVI. eta XIX. mendeen artean 35.000 europar esklabo ailegatu zirela Barbariko kostaldera, hots, Tripoli, Tunis eta gehienbat Aljerera, pirata musulmanek Mediterraneoko eta Atlantikoko kostaldeko herrietan eta itsasontzietan harrapatuta. Honen ondorio bat izan zen 1816an flota anglo-holandarrek Aljer bonbardatzea. \n\"Omaniar\" arabiarren garaian, Zanzibar bilakatu zen Ekialdeko Afrikako esklabo portu nagusia, eta historialari batzuen ustez, 50.000 afrikar esklabo igarotzen ziren bertatik urtero XIX. mendean. Eta uste da Afrikako 11tik 18 milioi arteko esklabok Itsaso Gorria, Indiako Ozeanoa eta Saharako basamortua zeharkatu zituztela 650. urtetik 1900 urte arte. Eduard R\u00fcppellek Sudaneko esklaboak Egiptora garraiatzearen galerak deskribatu zituen: \"1822ko \"Daftardar Bey\" kanpainan, Nuba hegoaldeko mendietan, ia 40.000 esklabo harrapatu zituzten. Hala ere, tratu txarren eraginez, gaixotasunengatik eta basamortuko bidaiagatik, soilik 5.000 iritsi ziren Egiptora. \" W.A. Veenhovenek honako hau idatzi zuen: \"Gustav Nachtigal sendagile alemaniarraren lekukotzaren arabera, merkatura iritsi zen esklabo bakoitzagatik bidean hiru edo lau hil ziren\u201d Eta John Keltie geografoaren ustez, arabiarrek kostaldera eramandako esklabo bakoitzagatik, gutxienez sei hil ziren bidean edo esklabisten sarekadaren ondorioz. David Livingston esploratzaileak berriz, hamarretik bat izatera jaisten zuen zifra.\nZerbitzari eta esklabotza sistemak ohikoak ziren Afrikako zenbait lekutan, antzinako munduko beste eremu batzuetan bezalaxe. Afrikan esklabotza moduek lotura estua zuten ahaidetasun egiturekin, eta erkidego askotan, ezin zenez lurraren jabetza aldatu, jabe batek esklabotza erabiltzen zuen eragina areagotzeko eta konexioak zabaltzeko. Horrek esklaboak jabearen familiarekin lotzen zituen, eta esklaboen seme-alabak familia lotura handiak zituztenez, batzuetan gizartean postu esanguratsuak lortzera ailegatzen ziren. Hala ere, sarri estigma atxikita zegoen eta ahaidetasun-talde bateko esklaboen eta jabearen familiarekin bereizketa zorrotzak egiten zituzten. Bestalde, esklabotza era desberdinak eman ziren: zorpetutako lana, gerrako gatibuak, esklabotza militarra, eta kriminalen esklabotza. Halaber, etxeko eta auzitegietako esklabotza Afrika guztian oso zabalduta egon zen.\nAfrikatik Ameriketara eramandako esklaboak:\nAtlantikoko esklaboen salerosketa hasi zenean, tokiko esklaboekin hasi ziren Afrikatik kanpoko ondasun\u00a0esklabotzako merkatuak asetzen. Afrikatik kanporako salerosketa bakarra ez izan arren, Atlantikokoa bolumen eta intentsitate handienak hartzera ailegatu zen. Ondorioz, Afrikako kontinentea ibilbide posible guztietatik odolustu zen: Saharako basamortutik zehar, Indiako Ozeanoko eta Atlantikoko portuetatik, edo azkenik Itsaso Gorriaren bidez. Gutxienez hamar mendetako esklabotza herrialde musulmanen menpe egon zen, IX. mendetik\u00a0 XIX. menderaino. Historialari desberdinen arabera, 4 milioi esklabo Itsaso Gorria zeharkatuz eraman zituzten, beste 4 milioi Indiako Ozeanoko Swahili portutik, 9 milioi Saharako karabanen ibilbideetatik, eta 11 eta 20 \u00a0milioi artean (egilearen arabera) Ozeano Atlantikoa zeharkatuz. \nAtlantikoko esklaboen merkataritzaren gailurra XVIII. mendearen bukaeran eman zen, Afrika mendebaldeko barnealdera egindako espedizioetako harrapaketa handien ondoren. Espedizio hauek normalean Afrikako erresumek burutu zituzten, esate baterako, Oyo Inperioak (yoruba), Ashanti Inperioak, Dahomey erreinuak eta Aro Konfederazioak. Kalkulatzen da esklaboen %\u00a015 inguru bidaian zehar hil zirela, Afrikan bertan hilkortasun tasak nabarmen handienak izanik, indigenak harrapatu eta itsasontzietara garraiatzeko prozesuan. \nAmerika.\nAmerikako esklabotzak eztabaida handiko gaia izaten jarraitzen du, eta herrialde batzuen historian eta bilakaeran izugarrizko eragina izan zuen, iraultzak, gerra zibilak eta matxinadak piztuz.\nAfrikako trafikoan zehar garraiatutako bidaien eta esklaboen estimazioa, XVI-XIX. mendeetan\u02d0\nMerkataritza triangeluarra.\nPartaideak.\nErrealitate konplexua zen esklaboen trafikoa; izan ere horretan elementu anitz sartzen zen. Hala nola, Europan produktu tropikalen eskariaren gorakada (kakaoa, kafea, azukrea, ...) eta beraiek ekoizteko landaketak askoz eraginkor eta errentagarriago bihurtzeko beharra, eta, gainera, beltzen ustezko erresistentzia etxalde tropikaletan lan egiteko eta eguraldiaren baldintzei aurre egiteko.\nEuropako potentziei aparteko onurak ekarri zizkien sistemaren barruan hiru fase bereiz daitezke:\nLuzeak eta arrisku handiko bidaiak ziren arren, irabaziek ederto justifikatzen zuten enpresa-abentura hura, areago kontuan hartzen bazen nolako etekinak lor zitezkeen.\nHarrapaketa.\nAfrikan esklaboak lortzea zen, zalantza izpirik gabe, hildako gehien eragiten zuen zeregina. Beltzak garraiatzeko ontziak iristen zirenean, eta behin bertako buruzagiekin behar ziren negozioak burutu ondoren, kostalderako bidean gizonezko eta emakumezko andana bat ikus zitekeen ilara batean sokaz edo zurezko uztarriez loturik. Pertsona haietarik gehienak harrapatzen zituzten tribu arerioen arteko hainbat borrokatan edo arpilaketetan parte hartu zutelako, hiltzaileak zein lapurrak zirelako, edo, lantzean-lantzean bizimodua aurrera atera ezinik zebiltzan familiak zirelako. Kateaz eta girgiluz lotu eta barrakoietan sartu aurretik, esklaboei azterketa anatomikoa egiten zitzaien gaixotasun edo akats fisikoren bat ote zuten ikertzearren. Horren kariaz jakina, giza merkantzia bertan baztertzea erabaki zitekeen edo baita salneurri apalago baten erostea ere. Horrela bada, prezioa adostu ondoren, ontzia kargatu ohi zuten ahalik eta lekurik gehien aprobetxatuz eta, sarri askotan, eraman zezaketen jende baino gehiago hartuta. Azkenik, ontziek Ameriketarako bidea hartzen zuten.\nBidaia eta salmenta.\nAtlantikotik zehar burutzen zen bidaiak makina bat heriotza ekarri ohi zuen, zeren eta, ontziaren upategietan jendea hain pilatuta eta aireztapenik gabe egonda, bizkarroiak eta gaixotasunak erruz ugaltzen baitziren. Hori gerta ez zedin emakume eta haurrei egunean ontzi gainera irteten uzten zitzaien; gizonezkoak, berriz, egunean bi edo hiru aldiz ateratzen zituzten kateaturik zerbait jan eta kirol pixka bat egin zezaten. Janaria, funtsean, arroz, arto, manioka edo babez osatu ohi zen; janari-anoak gosea kentzeko bestekoak baziren ere, ez ziren sekula izaten esklaboei indarra emateko bezain ugariak; horretara beltzen tratulariak ez ziren errebolta baten beldur izaten.\nHelmugako portura iristean, eta arauzko koarentena igaro eta gero, apaindu ohi zituzten \"makillaje\" moduko bat emanez itxura hobea eman, akatsak disimulatu prezio hobean saltzearren. Maiz salmenta multzoka gauzatzen zen; horrela bada, multzo horietan osasuntsuak eta gaixoak nahasten ziren. Salneurria, berriz, bakoitzak zeukan adin, osasun edota indarraren araberakoa izaten zen. Ordainketa truke-letra edota produktu tropikalen bitartez burutzen zen, eta oso gutxitan erabiltzen zen moneta.\nEsklaboen bizimodua.\nEsklaboa, beraz, nagusiaren jabetza bilakatzen zen eta, behin etxalde batera lekua aldatu ostean, zeregin desberdinak batzen zituen: etxeko zerbitzuak (sukaldari, orgazain, garbitzaile...), laborantzako lanak (kotoia, azukre-kanabera edo kafea biltzen) edota lan berezi batzuk (errota-lanak). Egoerak aldakorrak izan bazitekeen ere, esklaboen bizimodua, oro har, oso antzekoa zen leku guztietan. Kasurik gehienetan oso urria izan ohi zuten jatekoa eta, beste debekuren artean, ez zeukaten elkarrekin biltzerik, ez armak edukitzerik, ez irakurtzen eta idazten ikasterik ez trukea egiterik, ez eta etxaldeaz kanpora irteterik ere. Arau horiek hautsiz gero, hainbat zigor ezartzen zitzaien, hala nola, jatekorik ez ematea, burdinaz markatzea, kateaturik ibiltzeko edota lepokoa erabiltzeko beharra, eta zartailuz zigortzea; zigor guztietarik latzena edo ankerrena azken hori izaten zen.\nKuba.\nEnkomienda erromatarren garaitik zetorren erakunde sozioekonomikoa zen, eta horren bidez, pertsona batek beste bati ordaintzeko behartutako lana egin behar zuen, ustez jasotako babesa edo onura lortzeko. Ameriketako eta Filipinetako kolonizazioak gauzatzeko, espainiar erregeak konkistatzaile kolonoen alde lege bat ezarri zuen, enkomienda eskumen hori ezarriz.\nKristobal Kolon Hispaniolara iritsi zenean, urrezko meategiak aur aurkitu zituen. Bere erauzketarako, indigenen zerga sortu zuen, eta horren arabera, 14 urtetik gorakoek urrez betetako saski bat eman behar zioten hiru hilabetean behin. Baina Francisco de Bobadilla epaile instruktorea 1500. urtean iritsi zenean, Kolon atxilotu egin zuen, eta espainiar kolonizatzaileei lurrak eta indigenak eman zizkien enkomiendan, berari laguntza ziurtatzearen truke. Horrela, enkomienden bidez, konkistatutako lurraldeen dominazioa finkatzeko aukera ematen zen, indigenak lan behartura antolatuz, eta europar kultura eta ebanjelizazioa inposatzeko aukera handituz. Kolonoak saritzeko, eta aurkitutako eta konkistatutako lurraldeetan Espainiako biztanleria ezartzea bermatzeko modua zen.\nBaina espainiarrek eramandako gaixotasun berriek eraginda indigenak jasandako epidemiak zirela eta, langile beharra sortu zen, eta 1501ean iritsi ziren lehen esklabo afrikarrak Kuba eta Hispaniola uharteetara, Espainiako kolonia horiek izanik europar lehenak esklabo afrikarraz baliatzen.\nBartolom\u00e9 de las Casas, XVI. mendeko fraide dominikarra eta historialari espainiarra, Kubako (Bayamo eta Camag\u00fceyn) kanpainetan parte hartu zuen, eta Hatueyko sarraskian egon zen. Sarraski hura ikusteak, indigenak esklabo bezala ez erabiltzeko mugimendu sozial baten alde borrokatzera bultzatu zuen. Gainera, bertako biztanleen beherakada kezkagarriak indigenak babestuko zituen lehen errege legea ezartzea ekarri zuen. Hispaniola uhartera 1501ean iritsi ziren lehen esklabo afrikarrak. Bestalde, Ingalaterrak ere garrantzi handia izan zuen Atlantikoko esklaboen salerosketan. Francis Drake eta bere kideek aitzindariak izan ziren \"Esklaboen triangelua\" garatzen.\n1789an Espainiako Koroak esklabotza erreformatzeko ahalegina egin zuen, esklaboen eskaria gero eta handiagoa zelako. Koroak dekretu bat eman zuen, \"Espainiar Kode Beltza\", janari eta arropa xedapenak zehazten zituena, lan ordu kopurua murriztu, zigorrak mugatu, erlijio instrukzioa eskatu, eta ezkontzak babestu, haur txikiak amarengandik urrun saltzea debekatuz. Britainiarrek ere beste aldaketa batzuk egin zituzten Kubako esklabotzaren instituzioan. Baina plantazioetako jabeek askotan legeak bazter uzten zituzten haien aurka protestatuz, beren agintaritzarako mehatxagarriak izateaz gain, profesionaltasunean bidegabe sartzen zirela argudiatuz.\nAmeriketako esklaboen lanbideak:\nDena den, esklaboen jabeek ez zuten kodearen neurri guztien aurka protesta egin, eta horietako asko jada praktika arruntak zirela esan zuten. Zigor fisikoa aplikatzeko zuten gaitasunari mugak ezartzeko ahaleginaz kexatu ziren. Adibidez, Kode Beltzak zigorradak 25era mugatu zituen, eta \"hematomak edo odoljario larriak ez eragitea\" eskatzen zuen. Jabeek pentsatu zuten esklaboek ahultasun bezala ulertuko zituztela muga horiek, eta azken batean erresistentzia ekarriko zutela. Kontra agertu ziren beste gai bat lanorduena izan zen, \"egunsentitik ilunabarrera\" mugatzen zelako. Plantazioetako jabeek erantzun zuten uzta denboraldian egunean 20 ordu behar zirela mozteko eta prozesatzeko.\nAzukre landaketetan eta azukre lantegietan aritzen ziren esklaboek baldintza gogorrenak izaten zituzten maiz. Landa lana oso zorrotza zen, eta esklaboak gazterik hasten ziren bertan. Eta lanegunak 20 ordu inguru irauten zuten uzta eta prozesatzeko garaian, besteak beste, laboreak landatu eta mozten, bagoiak garraiatzen eta azukre-kanala prozesatzen makineria arriskutsuekin aritzen zirelako. Esklaboek barrakoitan bizitzera behartzen zituzten, gauean pilatuta eta giltzaperatuta, lo egiteko hiruzpalau ordu inguru zituztela. Barrakoietako baldintzak gogorrak ziren; osasungaitzak oso eta izugarri beroak. Normalean ez zen aireztapenik egoten, eta leiho bakarra horman zegoen trangatutako zulo txikia zen.\nKubako esklabotza sistema bereizita zegoen lanen arabera. Batzuk gizakumeak bakarrik burutzen zituzten, eta beste batzuk emakumezko esklaboek soilik. XVI. mendetik, Habanako emakumezko esklaboek lan hauek egiten zituzten: herriko tabernak, jatetxeak eta ostatuak ustiatu, eta etxeetako lanak, hala garbitu nola zerbitzatu. Halaber, hiriko prostitutak emakume esklaboak izaten ziren.\nKubako emakume batzuk askatasuna lor zezaketen gizon zuriekin seme-alabak izanda. Latindar gainerako kulturetan bezala, muga\u00a0 baxuagoan zeuden mulato edo arraza mistoko biztanleak. Batzuetan, emazteak edo konkubinak hartzen zituzten gizonezkoek, aske uzten zituzten beraiek eta beren seme-alabak. New Orleansen eta Santo Domingon bezala, mulatoak hirugarren talde gisa sailkatuak izan ziren, Europako kolonoen eta Afrikako esklaboen artean. Askatutako esklaboak, orokorrean arraza mistokoak, Kubako biztanleria osoaren %\u00a020 dira, eta zuria ez den biztanleriaren %\u00a041.\nPlantazioetako ugazabek esklabo afro-kubatarrei haurrak ekartzea animatzen zizkieten, beren indarra erreproduzitzeko. Esklaboen jabeek gizon beltz sendo eta handiak emakume beltz osasuntsuekin lotu nahi zituzten. Barrakoitan kokatzen zituzten eta sexua izatera behartu, \"arrazako stock\" haurrak sor zitzaten, ondoren bakoitza 500 pesotan saltzeko. Era berean, plantazioetako ugazabek haurrak jaiotzeko premia zuten, baldintza gogorren ondorioz hiltzen ziren esklaboak ordezkatzeko. Batzuetan, arduradunek haurren kalitatea gustuko ez bazuten, gurasoak bereizi egiten zituzten, ama berriro soroetan lan egitera itzuliz.\nEmakumeak zein gizonezkoak indarkeria eta tratu txarreko zigor umiliagarri asko jasaten zituzten. Beren jabeak gaizki hartu edo desobedituz gero, esklaboak sarritan galdara-etxeetako sotoetan giltzaperatzen zituzten, eta bertan baztertuta utzi egun batzuk, eta inoiz baita bizpahiru hilabetez. Sotoetan bi eratako egurrezko kutxetan sartzen zituzten, etzanda edo zutik egotekoetan. Bestalde, emakumeak ere zigortuak izaten ziren, baita haurdun egonda ere. Orokorra zen zigorkadak jasotzea, eta emakumeak zirenean \"etzanda behera begira jartzen zituzten, lurrean egindako zuloaren parean, sabelak babesteko\". Jabe batzuk haurdun zeuden emakumeak sabelean ere jipoitzen zituzten, sarri abortuak eraginez. Zauriak \"tabako hostoekin, txizarekin eta gatzarekin egindako konpresekin\" tratatzen zituzten.\nMendeak joan ahala, gero eta esklabo afro-kubatar gehiagok askatasuna lortzen zutelako, 1846an \"Garapen eta kolonizazio errege batzordea\"-k langile txinatarrak ekartzea erabaki zuen. Horrrela, esklabo beltzen ordez lan egitera Kanton, Hong Kong eta Makaoko kuli langileak ekartzen hasi ziren zortzi urteko kontratuekin, baina baldintza oso txarretan. Habanara ailegatu zen lehen ontzia \"Okendo\" izan zen 1874ko ekainean; 206 kuli heldu ziren, sei hil ondoren ehun eta hogeita hamaika eguneko nabigazioan. 1847-1873 urteen bitartean, 342 ontzi heldu omen ziren Habanara; kalkulatzen da 130.000tik gora kuli eraman zituztela. Julian Zuluetaren klana zegoen tartean negozioaren adar guztietan. Zuluetaren ustez, kolonizazioa ez da epaitu behar gehiegikeria bakan batzuengatik. Bere usez, kolonizatzea eta bortizkeria zurituta daude onurengatik, eta milaka \"ezjakin\" jaso dira, lanaren bidez, \"moralaren mailara.\" Egia zen txinatar asko suizidatzen zirela batez ere lehenengo urteetan, baina \"Arazo hori egokitu artekoa da bakarrik. Lehenengo bi urteak pasatu eta gero, pozik aurkitzen dira beraien zoriaz eta lana betetzen saiatzen dira. Oso arraroa da orduan beren buruaz beste egitea edo ihes egiten saiatzea\".\nPeru.\nAmeriketako espainiar kolonizazioaren garapenean, 1542an Hego Amerika ia osoa, Panama eta Ozeaniako uharte batzuk barne, hartzen zuen Peruko erregeordetza sortu zuen Madrileko gorteak, politika bateratuak inposatzeko. Kanpoan geratzen zen egungo Venezuela, eta baita Portugaleko inperiokoa zen gaurko Brasilgo lurraldea. Peruko esklabotzaren eraketa,\u00a0Kubaren eta Hispaniolaren paretsua izan zen, bertako indigenekin hasi eta ondoren Afrikako beltzekin jarraitzeko.\nDena den, bazituen bereizgarri batzuk, esate baterako indigenei ezarritako \"mita\", eta esklabo beltzen \"alokairua\":\n- \"Mita\" edo indigenen behartutako lana, bereziki Potosiko zilar meategietan eman zen, orduko Peruko iparraldean, gaur egungo Bolivian. 1545ean antzeman zituzten zilarraren beta ugari, eta ustiapena hazten joan zen heinean, indigena gehiagoren premia zegoen. Frantzisko Alvarez Toledo erregeordeak 13.500 indigena behartu zituen lanera \"mita\" sistemarekin. Aurretik lurraldean jadanik erabiltzen zen lan sistema hori, Inka erregeek doako zerbitzu bezala hartzen zituztelako indioak, herri bakoitzetik ehuneko hainbat, epe jakin baterako.\nBaina Toledok muturreraino eraman zuen zerbitzu hori meategietan, gizapetiko baldintzak ezarriz indioei. 4.500 \"mitaiok\" (horrela deitzen zitzaien) hiru hilabete jarraian jarduten zuten meategian, egunean 15 orduz lan eginaz tunelak zulatzen, metala eskuz edo pikotxarekin ateratzen, etab. Bitartean beste 9.000ak atseden hartzen zuten, ondoren txandatzeko. Lan baldintzak oso txarrak izateaz gain, luiziak eta bestelako istripuak ohikoak ziren, ehunka langile barnean harrapatuta geratzen zirela. Litekeena da 1545 eta 1625 artean, 15.000 \"mitaiotik\" gora hiltzea zilarraren ustiapenean.\n- \"Alokairua\"\u02d0 afrikar beltzen esklabotza Kubakoen parekoa zen. Indigenekin gertatzen zen bezala, kristautu gabe zeudenez ontzat ematen zen arimarik ez zutela, eta ondorioz salerosketako kontratuetan esklaboa objektu bat zen. Frederick Bowser historialariak aipatzen du: \"Afrikako esklaboak ez zuela zaldi batek baino duintasun gehiago\". Izan ere, erosterakoan bere egoera fisikoa aldez aurretik berrikusten zen, edozein lesio posible kontuan hartuz, hortzak zein egoeratan zeuden ikusiz, eta zein jatorrikoa zen, prezioa ezarri aurretik. Beltz bakoitza markatzen zuten, bere jabea nor zen ziurtatzeko, duela gutxi arte behiekin egiten zen bezala. Bizkarrean edo aurpegian zeinu bereizgarria jartzen zitzaien, burdina goriekin. Egintza horri \"Karinba\" deitzen zitzaion, eta burdina goria esklaboa zigortzeko ere erabiltzen zuten.Baina artisau edo merkatari espainiarrak edo indigenak esklabo beltz bat erosteko baliabiderik ez zuenean, errentaren bidez eskuratzeko aukera izaten zuen, bere janari, jantzi eta osasunaren erantzukizuna hartuz. Eta betetzen ez bazuen, hitzarmenean itzulera aurreikusita zegoen, alokairuan eman zitzaion moduan. Adibide garbia C\u00e1nepa Pachas historialariak azaldu du: \"Vallehumbrosoko markesak, azukre-kanabera helduak biltzeko, mozteko edo ehotzeko, Carrillo de Albornoz ugazabari esklabo gizakume eta emakume beltz gazteak alokatu zizkion, bizpahiru hilabetetan bere lurretan lan egiteko. Askotan emakumeak haurdun itzultzen ziren, izan ere esklabo beltza errentagarria eta produktiboa izateaz gain, errentariak nahierara erabiltzeko eskubidea zuen, sexu-abusuak barne.\nBrasil.\nBrasilgo esklabotza 1532an Portugalgo lehen asentamendua ezarri baino askoz lehenago hasi zen, tribu bateko kideek beste batekoak harrapatuz gero, esklabo bihurtzen baitzituzten.\nGeroago, portugaldar kolonizatzaileek lan indigenen menpe egon ziren asentamenduen hasierako faseetan, iraunkortasun ekonomikoa mantentzeko, eta \"bandeiras\" izeneko espedizioetan bertakoa indigenak harrapatzen zituzten maiz. Afrikako esklaboen inportazioa XVI. mendearen erdialdean hasi zen, baina indigenen esklabotzak XVII eta XVIII. mendeetan jarraitu zuen.\nAmerika osora eta Europara eramandako esklaboak:\nAtlantikoko esklaboen merkataritzaren garaian, Brasilek beste edozein herrialdek baino gehiago inportatu zituen Afrikako esklaboak. Gutxi gorabehera 5 milioi esklabo ekarri zituzten 1501-1866 aldian. 1850eko hamarkadaren hasiera arte, Brasilgo itsasertzera iritsi ziren afrikar gehienak mendebaldeko Afrikako erdialdeko portuetan izan ziren ontziratuak, batez ere Luandan (oraingo Angola). Gaur egun, Nigeria kenduta, Afrikako jatorriko biztanleen populazioa handiena Brasilen dago.Esklaboen eskulana Brasilen azukrearen ekonomiaren hazkundearen motorra izan zen, azukrea koloniaren esportazio nagusia bilakatuz 1600 eta 1650 bitartean. Bestalde, 1690. urtean urrezko eta diamantezko meategiak aurkitu zituzten, eta horrek areagotu egin zuen afrikar esklaboen inportazioa, errentagarria zen merkatu hau indartzeko. Garraio-sistemak garatu ziren meatze azpiegituretarako, eta biztanlegoak gora egin zuen urre eta diamante meatzaritzan parte hartu nahi zuten etorkinekin. Afrikako esklaboen eskaera goian mantendu zen XVIII. mendearen bigarren erdian, meatze industriaren gainbehera gertatu arte. Abeltzaintza-etxaldeak eta elikagaien ekoizpena ugaritu egin ziren biztanleriaren hazkundearen ondoren, eta biak esklaboen lanaren menpe zeuden. 1700etik 1800era 1,7 milioi esklabo inportatu ziren Afrikatik, eta 1830eko kafearen gorakadak esklaboen salerosketaren hedapena areagotu zuen.\nBrasil mendebaldeko azken herrialdea izan zen esklabotza indargabetzen. Ameriketara eramandako esklabo guztien ehuneko berrogei Brasilera bidali ziren. Erreferentzia gisa, Estatu Batuek ehuneko 10 jaso zuten. Indargabetuta egon arren, oraindik ere XXI. mendean badaude Brasilen esklabotza moduan lan egiten duten pertsonak.\nAmeriketako Estatu Batuak.\nXVII eta XVIII. mendeetan zehar Ipar Amerikara iritsitako afrikar asko zerbitzari bezala lan egiteko kontratuekin iritsi ziren. Zerbitzari lanetik esklabotzara aldatzea pixkanaka eman zen prozesua izan zen, Virginian hasita. Aldaketa horren lehen dokumentazio legala 1640an egin zen, John Punch beltzak ihes egiten saiatzeagatik bizitza osorako esklabotza zigorra jaso zuenean, Hugh Gwyn zerbitzatzera behartuz. Kasu hau esanguratsua izan zen, zigorra gizon beltza zelako ezarri ziotelako. Izan ere, berarekin ihes egin zuten bi zerbitzari zuriei bestelako zigor bat ezarri zitzaien (bata herbeheretar jatorrikoa eta bestea eskoziarra). Bizitzako morrontzara kondenatutako gizon beltz baten lehen kasua dokumentatua da, eta halaber beltz eta zurien arteko arraza bereizketa egiten zuen lehen legezko kasua.\n1640. urtearen ondoren, plantazioetako jabeek kontratuen iraungitzeari jaramonik ez zizkieten egin, eta kontratudun zerbitzariak bizitza osorako esklabo bezala mantentzen hasi ziren. Hala frogatu zen 1655. \"Johnson v. Parker\" epaian. Kasu zibil baten ondorioz, auzitegiak erabaki zuen gizon beltz bati, Anthony Johnson Virginiakoari, aurrerantzean beste gizon beltz baten jabetza izango zuela, John Casorena. Lehen instantzia izan zen Hamahiru Kolonietako erabaki judizialen artean ezartzen zuena, hilketarik gauzatu ez zuen pertsona bat, beste batentzat bizitza osorako morrontzan egon behar zela.\nEstatu Batuetan erakunde legala zen pertsonen ondasun esklabotza, hasieran afrikarrena eta ondoren afro-amerikarrena. XVIII eta XIX. mendeetan eman zen esklabotza mota hau, Britainia Handitik independentzia lortu ondoren, eta gerra zibila amaitu arte. Esklabotza Ameriketako britainiar garai kolonialen hasieratik praktikatu zen, eta legala zen Hamahiru Kolonietan 1776an Independentzia Adierazpena egin zen unean.\nAmerikako Iraultzaren garaian, esklabo egoera Afrikako arbasoekin lotutako arraza kasta bezala instituzionalizatu zen. Ameriketako Estatu Batuak polarizatu egin ziren esklabotzaren gaiaren inguruan, Mason-Dixon lerroak banantzen zituela Pennsylvania bezalako estatu askeak, Maryland eta Delaware esklabotzaren aldekoekin.\nKongresuak, Jeffersonen administrazioaren garaian, esklaboak inportatzea debekatu zuen 1808an, nahiz eta kontrabandoa (legez kanpoko inportazioa) ezohikoa ez izan. Estatu barruko esklaboen salerosketa trafikoak, ordea, erritmo bizian jarraitu zuen, Hegoalde Sakoneko kotoizko plantazioak garatzeko eskariak eraginda. Estatu horiek mendebaldeko lurralde berrietara esklabotza zabaltzen saiatu ziren, nazioan zuten botere politikoaren zatia mantentzeko.\nEstatu Batuetako esklaboen tratamendua askotarikoa izan zen, baldintza, garai eta tokien arabera. Esklabotzaren botere harremanak, esklaboen agintea zuten zurien portaerak aldatu zituzten, haurrek ere esklaboekiko sarri krudeltasuna erakusten zuten bezala. Ugazabek eta gainbegiratzaileek zigor fisikoetara jotzen zuten, beren aginduak inposatzeko. Esklaboak zigorkadaka, kolpeka, zintzilikatuta, jipoituta, erreta, mutilatuta, markatuta, eta espetxeratuta zigortzen zituzten. Zigorra gehienetan desobedientziari edo hautemandako arau-hausteei erantzunez egiten zen. Baina zenbaitetan, tratu txarrak burutzen ziren ugazabaren edo gainbegiralearen nagusitasuna berresteko. Tratamendua normalean gogorragoa zen plantazio handietan, maiz kanpoko kontrolatzaileek kudeatzen zituztelako eta esklaboen jabeek aurrean ez zeudelako.\nWilliam Wells Brownek, ihes eginda askatasuna lortu zuen esklaboak, jakinarazi zuen plantazio baten gizonezko esklaboek egunean 80 libra kotoi batu behar zituztela, eta emakumeek 70 libra. Esklaboren batek bere kuotan huts egiten bazuen, azotea jasotzen zuen batu gabeko libra bakoitzeko. Azoterako zutoina, kotoia gordetzeko biltegiaren alboan begibistan egoten zen. XIX. mendearen erdialdean esklaboen salerosketa baten parte hartu zuen New Yorkeko gizon batek salatu zuen, ikusi zituen gizonezko esklaboen hiru laurdenak gutxienez zauriak zeramatzatela bizkarrean. Aldiz, familia txikietako esklaboen jabe zirenek, harreman estuagoa zuten ugazaben eta esklaboen artean. Horrek batzuetan giro gizatiarragoa sortzen zuen, baina ez zen ohikoa.\nMilioi bat esklabo baino gehiago saldu ziren Goi Hegoaldetik, langile soberakina zeukatelako. Gehienak Hegoalde Sakonera eraman zituzten behartutako migrazioan, familia asko zatituz. Hegoalde Sakonean afro-amerikar kultura komunitate berriak garatu ziren, eta esklaboen biztanleria osoa askatu aurretik 4 milioi izatera iritsi zen. XIX. mendean, esklabotzaren defendatzaileek instituzioa \"beharrezko gaitza\" zela zioten. Garai hartako jende zuri asko beldur zen esklabo beltzak emantzipatuz gero, esklabotzaren jarraipena baino ondorio sozial eta ekonomiko kaltegarriagoak aurreikusten zituztelako. Alexis de Tocqueville idazle eta bidaiari frantziarra, \"Demokrazia Amerikan\" liburuan (1835), esklabotzaren aurka agertu zen, Ameriketako gizartean zuen eragina behatzen zuen bitartean. Esklabotzarik gabeko gizarte anitza pentsaezina zela uste zuen, beltzen aurkako aurreiritziak areagotuko egingo zirelako, eskubide gehiago lortzen zituzten unetik. Beste batzuk ordea, James Henry Hammondek bezala, esklabotza \"zerbait positiboa\u201d zela esaten zuten: \"Horrelako klase bat beharko da egon, bestela ezingo dugu aurrerapen, zibilizazio eta hobekuntza daraman beste klase jasoago bat izan.\"\nHegoaldeko estatuko gobernuek esklaboen eta estatu askeen arteko oreka mantendu nahi zuten Kongresuan, botere oreka politikoa mantentzeko. Britainia Handitik, Frantziatik eta Mexikotik eskuratutako lurralde berriek, konpromiso politiko handiak hartu zituzten. 1850. urterako, kotoiari esker aberats bilakatu zen Hegoaldea, Batasunetik ateratzeko mehatxua botatzeraino, eta tentsioa igotzen jarraitu zuen. Hegoaldeko kristau zuri ugari, elizako ministroak barne, esklabotza justifikatzen saiatu ziren paternalismoz. Hedatuen zeuden elizak, hala nola Bataiatzaileak, Metodistak eta Presbiterianoak, esklabotzaren gaiaren inguruan banatu egin ziren, batzuk Iparraldeko erakundeei jarraituz eta beste batzuk Hegoaldekoei.\nAbraham Lincolnek 1860ko hauteskundeak irabazi zituenean esklabotzaren hedapena gelditzeko plataforman, 1860ko AEBetako erroldaren arabera, 400.000 pertsona inguruk, familia guztien %\u00a08 ordezkatzen zutenak, ia 4.000.000 esklaboren jabe ziren. Hegoaldeko familien herena, esklaboen jabe ziren. Hori zela eta, Lincolnen hauteskundeetan zazpi estatuk Batasunetik alde egin zuten, Amerikako Estatu Konfederatuak osatzeko. Aldetako lehen sei estatu, Hegoaldean esklabo gehien zituztenak ziren. Handik gutxira, esklabotzaren gaiaren ondorioz, AEB guztian gerra zibila lehertu zen. Amaitutakoan, 1865eko abenduan esklabotza legez debekatua izan zen.\n2018an, \"Orlando Sentinel\" egunkariak Floridako kristau-eskola pribatu batzuen berri eman zuen, ikasleei curriculum sorkuntzailea irakasten zietelako honelako esaldiekin\u02d0 \"Hegoaldeko zuri eta beltz gehienek elkarrekin bizi izan ziren giro onean\", eta \"Botere gosez zeuden pertsonek suspertu zuten esklaboak.\"\nBarbados.\nXVII mendearen hasieran, Barbadosen lan gehienak Europako zerbitzari kontratatuek egiten zuten, ingelesek, irlandarrek eta eskoziarrek batez ere, esklabo afrikar eta esklabo amerindiarrekin batera. 1640an, Brasilgo azukre-kanabera mota landatzen hasteak, gizartea eta ekonomia guztiz eraldatu zituen. Izan ere, denborarekin Barbados munduko azukre industria handienetako bat izatera ailegatu zen.\nLaborantza berriaren efektuak handitzen joan ziren heinean, Barbadoseko eta inguruko uharteetako konposizio etnikoak ere aldaketak izan zituen. Azukre plantazioak inbertsio eta eskulan handiak eskatzen zituen. Hasieran, herbeheretar merkatariek ekipoak, finantzaketa eta Afrikako esklaboak hornitzen zituzten, azukre gehiena Europara garraiatzeaz gain. 1644an Barbadoseko biztanleria 30.000 pertsonakoa zela kalkulatzen zen, eta horietatik 800 inguru Afrikako jatorrikoak ziren, gainerakoak batez ere ingeles jatorria izanik. Ingeles baserritar txiki horiei azkenean lurrak erosi zizkieten, eta uhartea Afrikako esklaboek landutako azukre plantazio handiz bete zen. 1660. urtean, parekidetasuna zegoen 27.000 beltzekin eta 26.000 zuriekin. Baina 1666. urterako, gutxienez 12.000 baserritar txiki zuriei lurrak erosi zizkieten, edo hil egin ziren, edo uhartea utzi zuten. Gainerako zuriak berriz, gero eta txiroagoak ziren. Horrela, 1680. urterako 17 esklabo beltz zeuden zerbitzari kontratudun bakoizteko. 1700. urtean, 15.000 zuri aske zeuden, eta 50.000 afrikar esklabo.\nEsklaboen kodeak ezartzearen ondorioz, afrikarren eta langile zurien arteko tratamendu diferentziala sortu zenez, uharteak gero eta erakargarritasun gutxiago zuen zuri txiroentzat. Esklabo beltzen kodeak 1661, 1676, 1682 eta 1688an ezarri ziren. Kode hauei erantzunez, denbora horretan zehar esklaboen matxinada batzuk egon edo planifikatu ziren, baina ez zuten inongo arrakastarik lortu. Nolanahi ere, zuriak emigratu egin ziren, eta landaketen jabeek Afrikako esklaboen inportazioa handitu zuten azukrearen kanaberak lantzeko.\nHaiti.\nEsklabotza Haitin, Kristobal Kolon uhartera 1492. urtean iritsi zenean hasi zen. Praktika hori, bertako biztanleentzat suntsitzailea izan zen. Ta\u00edno arrazako indigenak sarraskitu ondoren behartutako lanarengatik, gaixotasunengatik eta gerren eraginez, espainiarrak, Bartolome de las Casas apaiz katolikoaren aholkularitzarekin eta eliza katolikoaren bedeinkapenarekin, Afrikan bahitutako esklaboak ekarri eta behartutako lanetan ezarri zituzten. 1625. urtean Frantziako kolonien garaia hasi zen, eta Haitiko ekonomia (orduan Santo Domingo izenaz ezagutzen zena) esklabotzan oinarritzen zen. Bestalde, han zegoen esklabotza praktika, munduko basatiena zela jotzen zen.\n1697ko Ryswick Itunaren ondoren, Hispaniola irla Frantzia eta Espainiaren artean banatua izan zen. Frantziak mendebaldeko herena jaso zuen, eta ondoren Santo Domingo gisa izendatu zuen. Azukre-kanabera plantazioak garatzeko, frantsesek milaka esklabo inportatu zituzten Afrikatik. Azukrea irabazi onenen laborantza izan zen XVIII. mendean zehar. 1789 aldera, 40.000 kolono zuri inguru bizi ziren Santo Domingon. Zuriak baino askoz gehiago ziren inportatu zituzten milaka esklabo afrikarrek, beren plantazioak lantzeko. Uhartearen iparraldean, esklaboek Afrikako kulturekin, erlijioekin eta hizkuntzekin lotura ugari atxiki ahal izan zuten. Eta lotura horiek etengabe ari ziren berritzen, inportatutako afrikar berriekin. Beltzekin alderatuz, zuriak hamarretik bat\u00a0ziren.\nFrantzian egindako Kode Beltzak, Jean-Baptiste Colbertek prestatua eta Luis XIV.ak berretsitakoa, esklaboen tratamenduari eta askatasun baimenduei buruzko arauak ezarri zituen. Santo Domingo esklaboen kolonia basatienetako bat zela aipatu izan da; eta inportatu berri ziren afrikarren herena urte gutxiren buruan hiltzen ziren. Halaber, esklabo asko gaixotasunez hiltzen ziren, esaterako birusaren eta sukarraren tifoideagatik. Jaiotza tasak ehuneko 3 ingurukoak izan ziren, eta badaude frogak batzuetan fetuak abortatu edo infantizidioak egiten zituztela, ez zutelako nahi beren seme-alabak esklabotzaren loturekin bizitzea.\nLouisianako kolonian gertatu zen bezala, Frantziako gobernu kolonialak beltz batzuk askatzeko eskubideak ahalbidetu zituen: adibidez gizonezko kolono zurien eta emakume esklabo beltzen ondorengoak, eta geroago, arraza mistoko emakumeak. Denborarekin, asko esklabotzatik askatu zituzten, eta gizarte klase bereizia ezarri zuten. Frantziar guraso zuriek maiz bidaltzen zituzten beren arraza mistoko kreole seme-alabak hezitzera Frantziara. Horrela, kreole gizonezko batzuk militar ere sartu ziren. Kreole askeak orokorrean uhartearen hegoaldean bizi ziren, Port-au-Princeren ondoan, eta asko ezkondu ziren komunitatearen barnean. Artisau eta merkatari lanetan aritu ziren maiz, eta jabetzak izaten hasi ziren. Batzuk, esklabo beltzen jabe ere bilakatu ziren. Denborarekin, kreoleak gobernu koloniala eskatu zuen bere eskubideak zabaltzeko.\nAtlantikotik zehar Haitira itsasontzietan eraman zutenak eta bertan jaiotako esklaboak, Haitiko artxiboetan dokumentatu ziren eta horiek Frantziako Defentsa Ministeriora eta Kanpo Arazoetarako Ministeriora eraman zituzten. 2015. urteaz geroztik, erregistro horiek Frantziako Artxibo Nazionaletan daude. 1788ko erroldaren arabera, Haitiko biztanleria honakoa zen; 40.000 zuriak, 30.000 kreoleak eta 450.000 esklaboak.\n1804ko Haitiko iraultzak, gizakiaren historiako esklaboen matxinada arrakastatsu bakarrak, esklabotzaren amaiera eraman zuen Frantziako kolonia guztietara.\nJamaika.\nJamaika Taino tribuek kolonizatu zuten, 1494an Kristobal Kolon iritsi aurretik. Espainiarrek Taino asko esklabotu zituzten, eta batzuk ihes egitea lortu arren, gehienak hil egin ziren Europako gaixotasunengatik eta behartutako lanagatik. Ordezkatzeko, espainiarrek lehen esklabo afrikarrak eraman zituzten bertara.\nKolono espainiarrek ez zuten emakumerik eraman lehen espedizioetan, eta Ta\u00edno emakumeak hartu zituzten beren ohiko emazte gisa. Ondorioz, ume mestizoak ekarri zituzten. Espainiarren sexu indarkeria Taino emakumeekin ere ohikoa izan zen. 1670 eta 1680 hamarkadetan, Afrikako esklaboen populazioak inoiz ez bazuen 10.000ko muga gainditu, 1800. urterako 300.000tik gora izatera igaro zen.\nMexiko.\n1519an, Hernan Cortesek lehen esklaboak eraman zituen Mexikora. XVI. mendearen erdialdean, Luis de Velasco bigarren erregeordeak, aztekak esklabo hartzea debekatu zuen. Baina aztekak gudutan hiltzeaz gain, Europatik eramandako gaixotasunengatik hiltzen ziren, langile eskasia sortuz. Ondorioz, Afrikako esklaboak inportatzen hasi ziren, ez baitzuten baztangaren gaixotasuna hartzen. Lanaren truke, afrikarrei askatasuna erosteko aukera ematen zitzaien, eta beste kasu batzuetan jabeek beraiek aske uzten zituzten.\nPuerto Rico.\nPonce de Le\u00f3n konkistatzaile espainiarra Puerto Rico uhartera iritsi zenean, Ta\u00edno tribuak esklabo hartu zituen, urrezko meategietan eta gotorlekuen eraikuntzan lan egitera behartuz. Ta\u00edno asko hil ziren, batez ere baztangaren gaixotasunagatik, ez zutelako inolako immunitaterik. Halaber, Ta\u00edno batzuk bere buruaz beste egin zuten, edo uhartea utzi zuten 1511ko Ta\u00ednoen matxinadaren porrotaren ondoren. Kolono espainiarrek, auzitegietan salatu zuten eskulangileak behar zituztela. Alternatiba bezala, Bartolome de las Casas apaizak esklabo afrikarrak inportatzea eta erabiltzea proposatu zuen. 1517an, Espainiako Koroak baimena eman zien, kolono bakoitzak hamabi esklabo inportatzeko.\nEsklabo afrikarrak legalki markatzen zituzten, gori-gori zegoen burdina batekin. Helburuak, \"lapurreta\" galaraztea eta auzien aurrean errekonozitzea ziren. Kolonoek, 250 urte baino gehiago jarraitu zuten marka praktika horrekin. Urrezko meategietara, edo uharteko jengibre eta azukre soroetara lan egitera bidaltzen zituzten. Ugazabaren lurretan zeuden etxoletan familiekin bizitzea baimentzen zitzaien, eta lur zati bat uzten zieten baratze bezala erabiltzeko. Baina, bestela, oso tratu gogorrak jasaten zituzten, sexu gehiegikeriak barne, kolonizatzaile gehienak emakumerik gabe iristen zirelako. Eta horietako asko afrikarrekin edo Ta\u00ednoekin ezkontzen ziren. Bere arraza mistoko ondorengoek, Puerto Ricoko biztanleriaren lehen belaunaldiak osatu zituzten.\nEspainiarrentzat, afrikarrak Ta\u00ednoen gainetik zeuden, hauek ez zutelako integratu nahi. Esklabo asko kristau bihurtu ziren halabeharrez, eta ondoren jabeen abizenak ematen zitzaizkien.\n1570. urte aldera, kolonoek urrezko meategiak agortu zirela ikusi zuten, eta uhartea igarotzen zuten itsasontziak hornitzen hasi ziren. merkataritza indartuz. Tabakoa, kotoia, kakaoa eta jengibrea bezalako laboreak ekonomiaren ardatz bilakatu ziren. Nazioarteko merkatuan azukrearen eskaera gero eta handiagoa zenez, plantazio garrantzitsuek azukre-kanaberaren laborantzara eta prozesura bideratu ziren. Azukre plantazioak Puerto Ricoko industria nagusi bezala ustiatu zuten, Afrikako esklabotzaren premia goian mantenduz.\nEspainiako Koroak \"1789ko Grazia Errege Dekretua\" eman zuen, esklaboen merkataritzari lotutako arau berriak ezartzen zituena, murriztapenak gehituz. Dekretuak, merkatariei esklaboak erosteko eta Karibeko merkataritzaren loratzean parte hartzeko eskubidea ematen zien. Urte hartan, esklaboen kode berria aurkeztu zen, \"Kode Beltza\" izenarekin ere ezaguna zena.\nKodearen ondorioz, esklabo batek bere askatasuna eros zezakeen, beti ere jabea saltzeko prest bazegoen, eskatutako prezioa ordainduta. Esklaboei denbora librean dirua irabazteko baimena eman zitzaien, zapatari lanetan, arropak garbitzen, edo beraien baratzetan hazten zituzten produktuak salduz. Haur jaioberriaren askatasuna zela eta, oraindik bataiatu gabe zeudenean bataiatutako haurren prezioaren erdia ordaintzen zuten. Askatutako askok Cangrejos, Carolina, Can\u00f3vanas, Lo\u00edza eta Luquillo bezala ezagutzen ziren lurraldeetan kokatu ziren, eta batzuk, esklaboen jabe izatera ailegatu ziren. Hala ere, askatasunerako bide horiek gorabehera, 1790etik aurrera Puerto Ricon esklaboen kopurua bikoiztu egin zen, uharteko azukrearen industriaren hedapen ikaragarriaren ondorioz.\n1873ko martxoan, esklabotza legez debekatua izan zen. Baina esklaboak ez ziren emantzipatu, baizik eta beren askatasuna erosi behar zuten, jabeek ezarritako prezioan. Era berean, beste hiru urtez lan egin behar izan zuten lehengo jabearentzat, edo beren zerbitzuetan interesa zuten beste kolonoentzat, edo estatuarentzat, nolabaiteko kalte-ordain bezala. Bestalde, 1527 eta 1873 artean, Puerto Ricoko esklaboek hogei matxinada baino gehiago burutu zituzten.\nSurinam.\nHerbeheretako kolono holandar askok Surinamen bereziki Afrikako esklaboak erabili zituzten kafearen, kakaoaren, azukre-kanaberaren eta kotoizko plantazioetan produktuak landatzeko, uzta batzeko eta prozesatzeko. Kolonoek esklaboekin oro tratamendua txarra izaten zuten. C. R. Boxer historialariak idatzi zuen \"gizakiak gizakiengandik jaso duen ankerkeria, Surinamen bere mugetara iritsi da.\"\nEsklabo askok ihes egiten zuten plantazioetatik. Hango basoetan bizi ziren bertako hegoamerikarren laguntzarekin, eta esklabo iheskor hauek bere barnean zimarroien kultura berri eta bakarra ezarri zuten, arrakasta handiz. Pixkanaka hainbat tribu independente garatu zituzten etnogenesi prozesu baten bidez, Afrikako etnia desberdinetako esklaboek osatzen zituztenak, hala nola Saramakak, Paramakak, Ndyukak edo Aukanak, Kwintiak, Alukuak edo Boniak eta Matawaiak.\nZimarroiak maiz joaten ziren plantazioetara esklaboen artetik kide berriak biltzeko eta emakumeak harrapatzeko. Baita armak, janariak eta hornigaiak eskuratzeko ere. Inoiz, plantazioetako ugazabak eta haien familiak ere hil zituzten erasoetan. Ondorioz, kolonoek aurkako kanpaina armatuak antolatzen zituzten, baina normalean zimarroiak basoetatik ihes egitea lortzen zuten, kolonoek baino asko hobeto ezagutzen zituztelako. Liskarrak amaitzeko, XVIII. mendean Europako agintari kolonialek hainbat bake itun sinatu zituzten tribu ezberdinekin. Zimarroiei subiranotasun egoera eta merkataritza eskubideak eman zizkieten barnealdeko lurraldeetan, autonomia aitortuz.\nHerbeheretarrek 1863an Surinameko esklabotza indargabetu zuten, esklaboek 10 trantsizio urtetan plantazioetan soldata apalekin lan egiteko baldintzarekin, jabeen kalte-ordain partzial bezala. 1873, urtearen ondoren, askatasuna lortutako gehienek Paramaribo hiriburura alde egin zuten, hainbat belaunalditan plantazioetan lan egin ondoren.\nAsia.\nEsklabotza Asia osoan egon da, eta gaur egun ere badira esklabotza mota desberdinak.\nTxina.\nEsklabotzak Txinako historian zehar hainbat forma hartu ditu. Legez aitortutako instituzio bezala indargabetu egin zuten 1910ean, erabat onartutako lege batean barne, nahiz eta praktikan gutxienez 1949. urte arte iraun zuen.\nTang dinastiak mendebaldeko esklaboak erosi zizkien judu erradanitei. Halaber, Tang dinastiako soldadu eta piratek Koreako, Turkiako, Persiako, Indonesiako, barne Mongoliako, Asia erdialdeko eta India iparraldeko biztanleak, bahitu eta esklabo bihurtu zituzten. Bertako esklaboen iturririk handiena hegoaldeko tribuetatik etorri zen, besteak beste Fujian, Guangdong, Guangxi eta Guizhou hegoaldeko probintzietatik. Tang dinastiak leku gehiagotan ere erosi zituen esklaboak, hala nola Malaysiarrak, Khmersak, Indiarrak eta \"larru beltzeko\" herritarrak (Asia hego-ekialdeko eta Ozeano Bareko austronesiar \"Negritoak\", Afrikarrak, edo biek).\nXVII. mendean Qing dinastian, Mantxu zerbitzari hereditarioak zeuden, hau da, literalki \"etxeko pertsonak\". Mantxuek jabeen eta esklaboen arteko harreman pertsonal eta paternalista estua zuten, eta Nurhachi historialariak esan zuen bezala: \"Jabeek maitatu egiten zituzten esklaboak, eta beraiek bezala jaten zuten\".\nXiejiao erlijio heterodoxoa praktikatzea egotzi zieten musulman txinatarrei, eta ondorioz Xinjianera erbesteratu zituzten, beste musulman batzuentzat esklabo gisa salduz, hala nola Sufiei. Halaber, opioarekin zerikusia zuten delituak egindako txinatarrek ere,\u00a0esklabo bihurtu zituzten. Praktika hau Qing legeak ematen zuen.\nIndia.\nIndiako esklabotza K.a.ko VI. mendean hedatuta zegoen eta, agian, antzinako vedikoen garaitik zetorren. Indiako iparraldea musulmanek menderatu zutenean XI. mendean esklabotza areagotu egin zen. Bestalde, Portugalek bazituen esklabo indioak XVI. mendearen ondoren. Herbeheretarrak ere abisiar esklaboak inportatu zituzten 1660ko hamarkadara arte, neurri handi batean behartutako lanerako.\n1626 eta 1662 artean, herbeheretarrek batez beste 150-400 esklabo esportatu zituzten urtero Arakan-Bengaleko kostaldetik. Bataviaren lehen 30 urteetan, Indiako eta Arakaneko esklaboak herbeheretarren konpainian lan-indar nagusia izan ziren. Gosete garaian, Koromandelgo esklaboak areagotu egin ziren, Nayakako agintariek Bijapurreko jaunaren aurka egindako matxinadaren ondoren (1645). Eta Bijapurreko armadak Thanjavur lurraldea suntsitu zuenean, 150.000 pertsona baino gehiago eraman zituzten.\nTanjavuren 1659 eta 1661. urteen artean, beste esklabotza harrapaketa batzuk gertatu ziren, Bijapuritarren hainbat erasoren ondorioz. Nagapatnamen, Pulicat trafikatzaile konpainiak 8.000-10.000 esklabo erosi zituen, gehienak Zeilanera bidaliz. Azkenik, Madurai eta Coromandel hegoaldeko 1673ko lehorte luzearen ondoren,Thanjavurreko milaka pertsona, gehienak haurrak, esklabo bezala saldu zizkieten Asiako merkatariei, Nagapattinam, Aceh, Johor eta beste merkatu batzuetara eramateko.\n1687ko irailean, 665 esklabo esportatu zituzten ingelesek Madraseko Fort St Georgetik. Eta, 1694-96an, gerrak berriro Indiako hegoaldea suntsitu zuenean, merkatariek 3.859 esklabo esportatu zituzten Coromandeletik Zeilanera. Herbehereetako Indiako Ozeanoetako esklaboen salerosketen bolumena Atlantikoko esklaboen salerosketaren %\u00a015-30 ingurukoa izan zela kalkulatu da, Saharaz gaindiko esklaboen salerosketa baino zertxobait txikiagoa. Sir Henry Bartle Frereren arabera (erregeordetzaren kontseiluan zegoen), Indian 1841. urtean gutxi gorabehera 8tik 9ra milioi esklabo zeuden. Adibidez, Malabarreko biztanleen %\u00a015 esklaboak ziren. Esklabotza 1843. urtean indargabetu zen, Indiako Esklabotza Legearekin .\nIndotxina.\nIndotxinako mendi leinuetako jendea \"etengabe ehizatzen zuten, esklabo bezala eramateko Siamesek (tailandiarrak), Anamitarrek (vietnamdarrak) eta Kanbodiarrek\". Siamesek 1876an Laosen egindako kanpaina militar baten, britainiar behatzaile militar baten esanetan \"eskala handiko esklaboen ehiza saiakuntzara mugatu da dena\". 1879an hartutako erroldak erakutsi zuen, Malaysiako Perakeko sultanerriko biztanleen %\u00a06 esklaboak zirela. Eta 1880ko hamarkadan, Ipar Borneoko biztanleen bi heren inguru esklaboek osatzen zuten.\nJaponia.\nPortugaldarrek 1543an Japoniarekin harremanetan jarri ondoren, eskala handiko esklaboen merkataritza garatu zuten, eta japoniarrak erosten zituzten, hainbat merkatutan esklabo bezala saltzeko, Portugal barne, XVI eta XVII. mendeetan zehar. Dokumentuak daude esklaboen salerosketa handia aipatzen dutenak, japoniar esklaboen aurkako protestekin batera. Europan bukatu zuten lehen esklaboak zirela uste da, eta portugaldarrek sexu esklabotzarako emakume japoniar asko erosi zituzten, Elizak 1555ean adierazi zuen bezala. Japoniako esklabo emakumeak amorante bezala ere salduak izaten ziren Indiako \"laskar\" marinelei zein tripulazioetako kide afrikarrei. Eta baita portugaldar merkataritza itsasontzietako europar marinelei, Luis Cerqueira portugaldar jesuitak 1598ko agirian aipatu zuenez. Bestalde, portugaldarrek japoniar esklaboak Macaora ere eramaten zituzten, eta bertan, portugaldarren esklabo bilakatzen ziren edo beste esklabo batzuen esklabo.\nPortugaldarrek korear esklaboak ere erosten zituzten Japonian, hain zuzen, Japoniak Koreako inbasio desberdinetan (1592-98) gatibu hartutako hamarnaka milaka presoetako batzuk. Historialariek adierazi dutenez, Hideyoshi erregeordeak haserrea adierazi zuenean japoniar esklaboen merkataritzagatik, aldi berean gerrako preso korearrak esklabo bezala saltzen ari zen. Fillippo Sassettik 1578an Lisboan txinatar eta japoniar esklabo asko ikusi zituela adierazi zuen, esklabo komunitate handiak sortuz, nahiz eta gehienak beltzak ziren. Afrikako Sahara azpiko esklaboekin alderatuta, portugaldarrek \"oso estiman\" zituzten Txinako eta Japoniako esklaboak, beraien inteligentzia eta lanerako grina onetsiz.\nPortugalgo Sebastian erregeak, beldurra zuen esklabotzak proselitismo katolikoan eragin negatiboa izango zuela eta, 1571an debekatzea agindu zuen. Hideyoshi erregeordea lotsatuta zegoen japoniar jendea Kyushun esklabo gisa masiboki saltzen zelako, eta gutun bat idatzi zion Gaspar Coelho probintziako Jesuitari 1587ko uztailean. Bertan esaten zion debekatu egiten ziela portugesei, thailandiarrei eta kanbodiarrei japoniarrak erostea esklabo egiteko. Eta eskatzen zion Indiaraino eramandako esklabo japoniarrak itzularazteko. Hideyoshik portugesei eta jesuitei leporatu zien esklaboen salerosketa, eta ondorioz kristauen proselitismoa debekatu zuen. 1595ean, Portugalek lege bat onartu zuen Txinako eta Japoniako esklaboak saltzea eta erostea debekatuz.\nKorea.\nJoseon dinastiaren garaian, esklaboak (\"nobi\") biztanleriaren herena izan zitezkeen, baina orokorrean esklaboak Koreako biztanleria osoaren %\u00a010 inguru osatzen zuten. Nobi sistemak behera egin zuen XVIII. mendean. Joseon dinastia sortu zenetik kritika gogorrak izan ziren pentsalari ospetsuen artean, esklabotza mota horren inguruan. Yeongjo erregeak pixkanaka emantzipatzeko politika ezarri zuen 1775. urtean, eta berak eta bere ondorengo Jeongjo erregeak proposamen eta garapen ugari egin zituzten nobien gaineko zama gutxitzeko, 1801ean gehiengoaren emantzipazioa ekarri arte. Gainera, biztanleriaren hazkundeagatik, esklabo ugarik ihes egin zutelako, eta nekazaritzaren komertzializazioak nekazari klase independente txikien gorakada ekarri zuelako, 1858rako nobi kopurua biztanleria osoaren %\u00a01,5era gutxitu zen. Nobi sistema hereditarioa, ofizialki 1886-87an abolitu zen. Hala ere, esklabotza ez zen erabat desagertu Korean 1930 arte, Japoniar Inperioaren garaian abian egon zelako.\nBigarren Mundu Gerraren aurretik, Japoniako inperioak Korea okupatu zuenean, korear asko lan behartuetan erabili zituzten, esklabotzarekin alderatu zitezkeen baldintzetan. Horien barnean, Japoniako Armada Inperialak, gerraren aurretik eta ondoren, sexu esklabotzara behartutako emakumeak zituen, \"konfort emakumeak\" bezala ezagutzen zirenak.\nOzeania.\nAustralian, ondasun esklabotza ez zen inoiz inplementatu eta ondorioz esklabotza ez zen legez zigortu. Baina lau motatako behartutako langileak egon ziren, esklabotzat har zitezkeenak: kondenatuak,Txinako eta Indiako \"kooli\" langileak, australiar aborigen indigenak, eta Pazifikoko uharteetako \"kanaka\" langileak.\n- \"Kondenatuak\": Britainia Handiak kondenatuak Ameriketako kolonietara bidaltzen zituen atzerriratuta, baina AEBko iraultza amaitu zenean, destino alternatibo bat behar zen, eta Australia aukeratu zuen zigor kolonia gune moduan. 1787an, lehenengo hamaika kondenatu bidali zituzten, eta ondoren Sydney hiria sortu zen, kontinenteko lehen finkapen europarra. 1788 eta 1868 artean, 162.000 kondenatu inguru Britainia Handitik eta Irlandatik Australiako hainbat zigor kolonia penaletara eraman zituzten. Kondenatu asko esklabo gisa tratatu zituzten. Hasieran \"esleitutako zerbitzu\" sistemaren menpe jarri zituzten, herritar pribatuei errentamenduan utziaz. Baina, erabateko kontrolpean egoten ziren, eta askotan kate gangetan lan egitera behartuta. Lur jabe aberatsek lan iturri merke horri uko ez egiteagatik, kondenatuak Australiara bidaltzen jarraitu zuten denbora luzez, 1850eko hamarkadara arte.\n- \"Kooli langileak\": 1830eko hamarkadan kondenatuen etorrera jaitsi zenean, koloniek lan modu merkea ordezkatu behar zuten. 1837an, irtenbidea Indiako eta Txinako kooli langileak inportatzea zela erabaki zuten. Kontratuek 5 edo 6 urteko iraupenekoak ziren, bertan janaria, arropak, soldata eta aterpea sartzen zirela. Kontratua ez betetzearen aurka protesta egin zutenak espetxean sartu zituzten sarritan, eta askok ihes egin zuten. Bestalde, kooliak denetik jasaten zituzten, hala nola, erasoak, esklabotza eta bahiketa. Asko hil ziren erasoengatik. Halaber, Txinatik eta Indiatik egindako bidaia luzetan gaixotu edo hil egiten ziren, itsasontzietan ez zutelako ontzirik, oherik, komunik edo osasun baliabiderik.\n- \"Aborigen indigenen esklabo lana\": Australiako kolonizazioaren hastapenetatik eta 1960ko hamarkadara arte, aborigenak ordaindu gabeko eskulangile bezala erabili zituzten hainbat sektoretan, hala nola plantazioetan, arrantzan, perlak biltzen, seboa egiten, martsupialak ehizatzen, eta prostituzioan. Sarri, etxeko zerbitzari gisa ere hartzen zituzten. Lan horien truke, indigenei opari merkeak ematen zitzaizkien, hala nola tabakoa, rona, jantziak, irina eta erraiak. Ume eta nerabe aborigenen merkataritza ere askotan ematen zen. Zigor espedizioen ondoren, maiz haurrak bahitu eta aborigenen kanpalekuetatik eramaten zituzten, kolonizatzaileek beraien zerbitzari pertsonal edo langile moduan erabiltzeko. Halaber, australiar indigenak, Malaysiarrak, Timorekoak eta Mikronesiarrak bahitu eta esklabo gisa saltzen zituzten ipar mendebaldeko plantazioetan.\n- \"Pazifikoko uharteetako kanaka langileak\": Kanakak (\"Txori beltzak\") engainuaren edo bahiketaren bidez bere jaioterritik urrun zegoen Australiara eramandako langile beltzak ziren. Ordaindu gabe edo gaizki ordainduta egiten zuten lan, estimatuenak nerabe gizonezkoak izanik. XIX eta XX. mendeetan, Ozeano Bareko uharte ugaritan hartutako biztanleak ziren, hala nola, Salomon uharteak, Vanuatu, Niue, Pazko uhartea, Gilbert uharteak, Tuvalu eta Bismarck uharteditik. Txori beltzen trafikoa bereziki XIX. mendean eman zen, eta zenbait kasutan trafikatzaileek (ikaragarrizko irabaziak lortzen zituztenak) herri osoak eramaten zituzten ontzi barrura, merkataritzako edo erlijioko zerbitzu bat zela esanda, ondoren ohartarazi gabe itsasoratzeko. Behin Australian, asko plantazioetan hil ziren, lan gogorra zela eta. Kalkulatzen da guztira 55.000tik 62.500era izan zirela Australiara eramandakoak.\nZeelanda Berrian bestalde, esklaboek onetsitako eginkizun soziala zuten Maori tradizionaleko gizartean.\nOtomandar Inperioa eta Itsaso Beltza.\nKonstantinoplan, biztanleriaren bostena inguru esklaboek osatzen zuten, eta XV. eta ondorengo mendeetan esklaboen salerosketaren gune garrantzitsua izan zen. Esklaboek Tartaroen erasoen bidez lortzen zituzten, bereziki herrixka eslaviarretan. Baina baita konkisten eta matxinaden bidez. Hauen ondoren, matxinatutako biztanleria osoa esklabo bihurtzen zuten, eta Inperio guztian sakabanatuta saldu, etorkizuneko matxinaden arriskua murriztuz. Otomandarrek, merkatariei Europako eta Afrikako esklaboak ere erosten zizkieten. 1800 eta 1909. urteen artean, Otomandar Inperiora 200.000 esklabo inguru, batez ere zirkasiarrak, inportatu zirela kalkulatzen da. Bestalde, oraindik 1908an, emakume esklaboak salduak izan ziren Inperioan.\nXVIII. mendearen amaierara arte, Krimeako Khanatek (Tartariako estatu musulman bat) esklaboen salerosketa izugarria mantendu zuen Otomandar Inperioarekin eta Ekialde Hurbilarekin. Esklaboak Errusia hegoaldean, Polonia-Lituania, Moldavia, Wallachia eta Zirkasian harrapatzen zituzten zaldunek, Krimeako Kaffa portuan saltzeko. Bi milioi inguru kristau esklabo esportatu zituzten, Errusiako Inperioak 1783an Khanatea suntsitu zuen arte.\nErrusiako eta persiar esklaboen merkatua Asiako Erdialdeko Khivan zegoen. 1840ko hamarkadaren hasieran, Uzbekistango Bukhara eta Khiva estatuen artean, 900.000 esklabo inguru biltzen zituzten.\nXX. mendea.\nXX. mendean mundu osoan esklabotza debekatuta egon arren, ilegalki 40 milioitik gora zeuden kontinente guztien artean, XIX. mendeko egituraketa berdinekin. Berezitasunik aipatzekotan, aurkari politikoak eta Mundu gerran zein gerra zibiletan atxilotutako etsaiak, adibidez Errusian, Alemanian, Espainian zein Euskal Herrian, behartutako lana egitera derrigortu zituzten. Milioika pertsonak jasan zuten egoera hori.\nErrusia.\nGulag sarea Vladimir Leninen aginduz sortutako behartuko lanerako kanpamentuen gobernu agentzia izan zen, 1930eko hamarkadatik 1950eko hamarkadaren hasiera arte. Solovki espetxe eremua, iraultzaren ondoren, lanez zintzotzeko asmoz, egindako lehen espetxea izan zen 1918an, eta 1919ko apirilean \"Behartutako lan-kanpamentuak sortzeari buruz\" dekretu bidez legalizatu zen.\nJoseph Stalinen agintean gailurra lortu zuen. 1930. eta 1953. urteen artean, Gulagera 18 milioi pertsona bidali zituzten,\u00a0eta 1,6 milioi inguru hil ziren bertan edo espetxealdiaren ondorioz. Hala ere, historialari batzuek estimazio handiagoak dituzte. Sobietar Batasuneko errepresio politikoaren tresna garrantzitsu bezala aitortzen da Gulag. 1940ko martxoan, 53 Gulag kanpamentu-zuzendaritza zeuden eta 423 lan-kolonia. Errusia iparraldeko eta ekialdeko meatzari eta industrial hiriak, hala nola Karagandy, Norilskek, Vorkuta eta Magadanek, jatorriz presoek eraikitako kanpaleku blokeak izan ziren. Bestalde, kondenatuek, gaizkile txikietatik preso politikoetaraino, prozedura sinplifikatuen bidez, judizialak izan ordez, kondenatzen zituzten.\nAleksandr Solzhenitsynek, 1970eko Literaturako Nobel Sariaren irabazleak, zortzi urte iraun zuen Gulag baten, eta nazioarteko ospea eman zion \"Gulag Uhartedia\" liburua argitaratu zuen 1973an. Begiratze lekuko gisa, Gulaga jendea heriotzaraino lan egiten zuen sistema zela zioen. Bestalde, John H. Noble estatubatuarra zortzi urtez egon zen atxilotuta Siberiako Vorkuta gulagean, 1946tik 1955ra, eta ondoren \"Errusian esklaboa nintzen\" liburua argitaratu zuen 1961an.\nAlemania.\nBigarren Mundu Gerran, Alemania naziak 12 milioi pertsona inguru esklabotzara bultzatu zituen, bai nahigabekotzat jotzen zirenak eta bai konkistatutako lurraldeetako herritarrak. Lan kanpamenduetan elkarturik, hainbat kategoriatan desberdin zituzten. Behartutako lanean gehienek poloniar eta judu zibilak ziren, eta helmugak alemaniar gerraren industrian, bonbardatutako trenbideak eta zubiak konpontzen, edo baserrietako ustiategietan. 1944. urtera arte, langile guztien %\u00a020 atzerritarrak ziren, zibilak edo gerrako presoak. Sub-gizakitzat hartzen zituzten (\"untermenschen\"), eta esklabo moduan tratatu, lan egitera behartuz hil arteraino. Ez zuten eskubiderik edo legezko estatusik, ariar arrazakoak ez zirelako.\nBaina Alemaniak gerra galdu zuenean, alderantzizko egoera suertatu zen, botere aliatuek Jaltako batzarrean adostu zuten bezala, alemaniarrak behartutako lanean erabiliak izan ziren ordain gisa. 1947. urtera arte kalkulatzen da 400.000 alemaniar (zibilak eta militarrak) AEBek, Frantziak, Erresuma Batuak eta Sobietar Batasunak lan behartu gisa erabili zituztela. Adibidez Frantzian eta Behe Herrialdeetan, soroetako minak garbitzera behartuak izan ziren preso alemaniarrak. 1945eko abendura arte, Frantziako agintarien arabera 2.000 preso aleman hil edo zauritu ziren hilero istripuetan. Norvegian, 1945eko abuztuaren 29an izandako hildakoen azken erregistroak erakusten duenez, ordurako 275 soldadu alemaniar hil ziren soroak garbitzen ari ziren bitartean, eta 392 zauritu. Sobietar Batasunean behartuta lan egiten zuten alemaniar zibilen heriotza tasak %\u00a019 eta %\u00a039 artean zeuden, kategorien arabera.\nEspainia.\nEspainiako gerra zibilaren ondoren, historialarien arabera 300 kontzentrazio-esparru jarri zituzten 1936 eta 1947 bitartean, frankismo garaian, eta kalkulatu zuten 700.000 eta milioi preso errepublikano inguru igaroko zirela horietatik. Kanpalekuak kartzela zerbitzu militarrak koordinatu zituen, Gestapoko funtzionario naziek entrenatu ondoren, besteak beste Paul Winzer ofizialak, Espainiako Gestapoko burua. Beste kontzentrazio esparru batzuk Italia faxistako batailoiak gaitu eta kudeatu zituzten. Presoei ez zieten deliturik egotzi, eta ez zieten inolako epaiketarik egin. Espainia osoan \"erregimenaren aurkakoak\" gisa sailkatu zituzten, behartutako lanetara derrigortuz. Errepideak, aireportuak, trenbideak, urtegiak eta ubideak eraiki zituzten, estatuarentzako gaurko 780 milioi euroko etekinarekin. Obra adierazgarrienen artean, milaka preso erabili zituzten Erorien Harana, Madrileko Garaipenaren arkua, Toledoko Infanteria \u00a0Akademia, eta Karabantxeleko espetxea eraikitzeko lanetan.\nEuskal Herria.\nEuskal Herrian, frankismoaren garaian 15.000 preso errepublikar behartutako lanean aritu ziren errepideak egiten. Hala nola Jaizkibelgo errepidea, inoiz erabili ez den Guadalupeko gotorlekuraino. Edo Oiartzunetik Lesakaraino doana, portuaren goiko aldean dagoen Aritxulegiko tunelaren bidez, egiterakoan sufrimendu lazgarri asko pasatu ondoren. Presoek orduak ematen zituzten granitoa eskuz apurtzeko, ondoren dinamita kartutxo batzuk jarri eta leherketak egiten jarraitzeko. Egunero hirurogei zentimetro aurreratu behar zituzten tunela zulatzerakoan, beti gosez eta zigorren mehatxupean. Erronkariko Pirinioetako haranean berdin aritu ziren, izozteari aurre egiteko arropa minimoz jantzita, oinak trapuekin bilduta, espartinarik ere ez zituztelako. Besterik ezean presoek sugandilak ehizatzen zituzten gordinik jateko. Asko gosearen, pneumoniaren eta nekearen eraginez hil ziren.\nEsklabotza garaikidea.\nNahiz eta esklabotza legez kanpokoa izan herrialde guztietan, gaur egungo esklabo kopurua 12 eta 29,8 milioi artekoa dela uste da. 2005ean, Lanaren Nazioarteko Erakundeak 12,3 milioi behartutako langileren kopurua eman zuen. Eta Human Rights Watchek egindako 2003ko txostenaren arabera, Indian zorpetutako lanean 15 milioi haurrek esklabotza moduko baldintzetan lan egiten zuten, beren familien zorrak ordaintzeko. Bestalde Siddharth Kara ikerlariak, 2006ko amaieran 28,4 milioi esklaboren estimazioa eman zuen, hiru kategoriatan banatuta:\u00a0zorpetutako lanean 18,1 milioi, lan behartuan 7,6 milioi, eta ondasun esklaboak 2,7 milioi. Karakek eredu dinamikoa eskaintzen du urtero munduko esklabo kopurua kalkulatzeko, eta 29,2 milioi izan zirela zioen 2009ko amaieran. Halaber, Lanaren Nazioarteko Erakundeak (BIT) 2012an argitaratutako ikerketan, 20,9 milioi inguru kalkulatzen zuen, hau da, munduko 1000 pertsonatik 3 behartutako lanaren biktimak zirela. Esklabotza mantentzen eta babesten duen estatu bakarra Mauritania da, haren gobernuaren aurka hainbat ahots altxatu badira ere.\nEra berean, munduko toki askotan oraindik ere antzinako garaietako antzeko esklabotza erregimenean bizi den jende ugari dago. Batez ere, administrazioak ia existitzen ez diren eremuetan, iristen ez direlako, edo ez dutelako aurka egiten funtzionarioen ustelkeria dela, esate baterako, Amazonasko oihanean.\nAEBetako Estatu Departamentuaren arabera, gaur egun 90.000 eta 300.000 esklabo artean daude Sudanen. Esklabo hauek, merkatu modernoetan erosi eta saltzen dira. 1989an, Dinka tribuko emakume edo haur bat 90 dolar inguru kostatzen zen. Handik hilabete batzuetara, prezioa 15 dolarretara jaitsi zen, eskaintza askoz ere handiagoa zelako eskaria baino. Beraien erlijioa aldatu eta islamera pasatzera behartuta zeuden, izen arabiarrak jartzen zitzaien, eta ezagutzen ez zuten hizkuntza baten hitz egitera derrigortzen. Nazioarteko Kristau Elkarte erakunde humanitarioak, 1995etik esklaboak erosten ditu, ondoren askatzeko, bakoitzagatik 50 dolar ordainduta. Bestalde, sexu esplotazioarekin lotutako esklabotza, gaur egun oraindik munduko leku askotan ematen da.\u00a0\nBanaketa.\nWalk Free Foundationek 2013an egindako txosten baten arabera, India zen esklabo kopuru handiena zuena, ia 14 milioi, eta ondoren Txina 2,9 milioi, Pakistan 2,1 milioi, Nigeria, Etiopia, Errusia, Tailandia, Kongoko Errepublika Demokratikoa, Myanmar eta Bangladesh. Esklabo proportzio handiena dituzten herrialdeak berriz, Mauritania, Haiti, Pakistan, India eta Nepal ziren.\n2013ko ekainean, AEBetako Estatu Departamentuak esklabotzaren inguruko txostena kaleratu zuen. Errusia, Txina eta Uzbekistan delitu okerrenen kategorian kokatu zituen. Kuba, Iran, Ipar Korea, Sudan, Siria eta Zimbabwe maila baxuenean zeuden. 21 herrialdetako zerrenda hori, Aljeria, Libia, Saudi Arabia eta Kuwaitek ere osatzen zuten.\nAske Ibili Fundazioak 2018an jakinarazi zuen, mendebaldeko gizarte aberatsetan esklabotza aurretik ezagutzen ez zena baino askoz ere nagusiagoa dela, bereziki Estatu Batuetan eta Britainia Handian,\u00a0 403.000 eta 136.000 esklabo dituztelako hurrenez hurren. Andrew Forrest erakundearen sortzaileak esan zuenez, \"Estatu Batuak munduko herrialde aurreratuenetakoak izanik, oraindik 400.000 esklabo moderno ditu behartutako lan baldintzetan\". Gutxi gorabehera, 40,3 milioi esklabo dira mundu osoan; Ipar Korea dela 2,6 milioirekin gehien dituena (10 biztanletik bat). Erakundeak esklabotza garaikidea definitzen du \"esplotazio egoerari pertsona batek ezin dionean uko egin edo utzi, mehatxu, indarkeria, hertsapen, botere gehiegikeria edo iruzurrengatik.\nEkonomia.\n1809an Estatu Batuetako esklaboak 40.000 dolar inguruan salduak izan ziren bitartean (inflazioaren doikuntza egin ondoren), gaur egun esklabo bat 90 dolarren truke erosi ahal da, ordezkatzea epe luzeko zaintza eskaintzea baino ekonomikoagoa bihurtuz. Esklabotza milioika dolarreko industria da, urtero 35 mila milioi dolarretara ailega daitekeena.\nTrafikoa.\nGiza trafikoaren biktimak normalean gezurrekin edo iruzurrekin errekrutatzen dira (esate baterako, lan eskaintza faltsua, migrazio eskaintza faltsua, edo ezkontza eskaintza faltsua), senitartekoek salduta, lehengo esklaboren batek errekrutatuta, edo zuzenean bahituta. Biktimak \"zorpetutako lana\" egoerara behartuak izaten dira, hertsapenez, iruzurrez, beldurrez, isolamenduz, mehatxuz, indar fisikoz, edo drogak indarrez emanda kontrolatuz. \"Urtero, 2006an AEBetako gobernuaren babesarekin burututako ikerketaren arabera, gutxi gorabehera 800.000 pertsona trafikatzen dira nazioarteko mugetan, eta horrek ez ditu kontutan hartzen milioika pertsona trafikatzen direla herrialdeen barruan. Bestalde, nazioarteko biktimen %\u00a080 emakumeak eta neskak dira, eta horietatik %\u00a050 adingabeak.\nTrafikoko biktimen gehiengoa prostituzioa egitera behartuta dauden emakumeak dira (kasu horretan sexu trafikoa deitzen zaio)- Eta biktimen artean, esku lanetara behartuta dauden gizonak, emakumeak eta haurrak ere badira. Giza trafikoaren izaera ilegala denez, ez da ondo ezagutzen bere hedadura. 2005ean argitaratutako AEBetako gobernuaren txosten batek, mundu osoan urtero mugen artean 700.000 pertsona inguru trafikatzen direla kalkulatzen du. Kopuru honetan ez dira estatu bakoitzaren barnean trafikatzen direnak kontutan hartzen. Beste ikerketa batek agerian utzi du 1,5 milioi pertsona inguru barnean edo nazioartean trafikatzen direla urtero, horietatik 500.000 sexu trafikoko biktimak izanik.\nXXI. mendea.\nNazioarteko Lan Erakundearen arabera, gaur egun, 40 milioi pertsona baino gehiago daude mundu osoan barreiaturik era bateko edo besteko esklabotzan: 24,9 milioi pertsona daude behartutako lanean, eta horietatik 16 milioi pertsona sektore pribatuan ustiatuta, 4,8 milioi pertsona behartutako sexu esplotazioan, 4 milioi pertsona behartutako lanean estatuetako agintarientzat, eta 15,4 milioi pertsona behartutako ezkontzan.\nSexu esklabotzarekin batera, esklabo modernoek zenbait lanpostuetan aritzera behartzen dituzte. Lan jarduera ohikoenak hauek dira:\n\u2022 Eskala txikiko eraikuntzako lanak, esate baterako, pasabideak eta bestelako lanak,\n\u2022 Autoak eskuz garbitzea,\n\u2022 Etxeko zerbitzua edo morrontza, batzuetan sexu esplotazioarekin,\n\u2022 Kosmetika saloiak. Jende asko trafikatzen da Vietnametik Erresuma Batura lan honetarako.\n\u2022 Arrantza, batez ere Thailandiako itsas elikagaien industriarekin lotuta.\n\u2022 Ekoizpena. AEBetako atxilotu asko koltxoiak, betaurrekoak, barruko arropa, errepide seinaleak eta gorputz armadurak bezain askotariko produktuak fabrikatzera behartzen dituzte.\n\u2022 Nekazaritza eta basogintza. Estatu Batuetan eta Txinan atxilotuek askotan nekazaritza eta basogintza lanak egitera behartuak izaten dira. Ikusi espetxe baserria.\n\u2022 Ipar Korean, mutil gazteak sarritan eraikuntzan lan egitera behartzen dituzte, eta emakumeak arropa fabriketan aritzera.\n\u2022 2020ko Beiruteko leherketak nabarmen utzi zuten hala hirian nola Libanon indarrean zen etorkinen erdiesklabotasuneko \"kafala\" sistema.\nNorbait esklabotzara behartuta egon zitekeen seinaleen artean, besteak beste honakoak daude: nortasun agiririk eza, jabetza pertsonalik eza, egokiak ez diren jantziak edo zaharkituak erabiltzea, bizi baldintza txarrak, begiz begiko harremanak izateko errezeloa, hitz egiteko eta laguntza eskatzeko borondate eza, etab. Erresuma Batuan, jendea esklabotza modernoaren susmoak salatzeko laguntza telefono baten bidez animatzen da.\nEstatu Batuetako Estatu Departamentuaren datuen arabera, \"kalkulatzen da nazioarteko mugetan zehar 600.000 eta 820.000 gizon, emakume eta haur trafikatzen direla urtero, gutxi gorabehera %\u00a070 emakumeak eta neskak izanik, eta %\u00a050etik gora adingabeak. Datuak erakusten du baita, biktima transnazionalen gehiengoa sexu esplotazio komertzialetan nahastuta dagoela\". Hala ere, \"pertsonen lan esplotazio kezkagarria, askotan herrialde propioetan, zaila da urrutitik jarraitzea giza trafiko bezala\". Estatu Batuetan bertan, urtero 50.000 pertsona trafikatzen direla kalkulatzen da.\nEsklabotzaren aldeko mugimenduak.\nHiztegiek esklabista, \"esklabotzaren alde\" dagoena definitzen dute. Horrek esan nahi du, esklaboen jabeak baino gehiago, beren interesak defendatzen dituztenentzat aplikatzen dela, mugimendu sozial gisa aktiboa eta gizartearen ikuspegia artikulatzen duen ideologia izanik. Berdin dio arrazakeriaz identifikatu edo bereizten den ere, definizioan sartzeko.\nEsklabotzaren aldekoen filosofia.\nAntzinatik, pentsamendu politiko eta sozialaren historiak naturaltasunez onartu zuen esklabotza, gizarte-sistemaren alderdietako bat bihurtuz. Besteak beste, Aristotelesen eta John Lockeren esklabotza testuak daude. Alabaina, Aristotelesen garaikideak ere baziren, kontrako iritziekin, berak biltzen baititu:\n\"Batetik, mantentzen da badagoela jaunaren ezaugarri zientifikoa, familiako aitarenarekin, magistratuarekin eta erregearenarekin nahasten dena (...) Beste batzuk, aldiz, jaunaren botere hori naturaren aurka dagoela aldarrikatzen dute, pertsonak aske edo esklabo bihurtzen dituena legea delako, naturak ez duela inolako desberdintasunik aitortzen. Eta azkenik, diote esklabotza gaiztoa dela, indarkeriaren ondorioa delako.\"\n\"Etxeko animalien eta esklaboen erabilgarritasuna genero berekoa da. Biek beren gorputzaren indarren laguntzaz gure existentziaren beharrak asetzen laguntzen dizkigute. Naturak berak horrela nahi du, pertsona askeen gorputzak esklaboengandik bereizten dituelako, hauei lan astunak egiteko beste indar emanez eta, aitzitik, ezin pertsona askeei makurtzeko zailtasunak ezarriz, beren gorputza bizitza zibileko funtzioetara soilik dedikatzeko, gerraren eta bakearen artean okupatuz (...) Bistakoa da naturalki batzuk pertsona askeak direla eta besteak naturalki esklaboak, eta azken hauentzat esklabotza erabilgarria bezain zuzena dela.\"\n\"Bestalde, nekez ukatu liteke kontrako iritziak egiarik duenik. Esklabotzaren ideia bi eratara uler daiteke. Ezin daiteke inor esklabotzara lotu eta legez bertan mantendu, lege hau konbentzio bat delako gerran konkistatua garailearen jabetza gisa aitortzen duena. Legegizon askok legez kanpo jotzen duten eskubidea da, eta hori askotan esan dute hizlari politikoek. Izan ere horien arabera, izugarria da indartsuena, indarkeria erabil dezakeelako soilik, biktima bere menpeko eta esklabo bihurtzea.\"\n\"Bi iritzi kontrajarri horiek, jakintsuek berdin eusten dituzte.\"\n\"Arist\u00f3teles, \u201cPolitika\u201d, I. liburua, II. kapitulua.\"\n\"Egia esan, hobe da gizakiarentzat esklabo izatea grinatsua baino, izan ere, grinak pertsonaren bihotza nola menderatzen duen ikustea besterik ez dago. Baina bake-ordena honetan, gizon batzuk beste batzuen menpe uzten duenean, umiltasuna esklaboarentzat abantaila da harrotasuna menderatzaileentzat kaltegarria den bezala. Hala ere, naturaz, Jainkoak gizakia hasieran sortu zuen bezala, inor ez da pertsona baten edo bekatuaren esklabo. Dena den, esklabotza penala ordena naturala zaintzea eta traba egitea debekatzen duen lege horren bidez arautzen da.\"\n\"Lege honen aurka ezer egin ezean, esklabotza horrekin zigortzeko premiarik ez zen egongo. Horregatik, Apostoluak aholku ematen die morroiei menpean egon daitezen eta bihotzetik eta borondatez zerbitzatzeko. Beraz, jabeek askatasunik ematen ez badiete, nolabait, bere morrontzatik askatuko dira, beldur faltsuz ez zerbitzatzerakoan, baizik eta maitasun leialarekin, egoera iragan arte eta gizakiaren boterea suntsitu eta Jainkoa gauza guztietan egon arte.\"\n\"Agustin Hiponakoa, \u201cJainkoaren hiria\u201d XV. kapitulua.\"\nPatristikak eta Erdi Aroko pentsamendu kristauak esklabotza bekatuaren ondorio gisa ikusten zuten, eta bidezkoa zela pentsatzen. Halaber, norbaiti heriotzaren alternatiba moduan, merezitako esklabotzara bideratzea bazela, hots, heriotza zigorrera kondenatutako errudun baten kasuan. Bestalde, gerra justu batean preso hartutako fedegabeen esklabotza ere justifikatzen zuten.\nTomas Akinokoaren esklabotzaren gaineko argudio nagusiak, Aristotelesen eta Sevillako Isidororen testuetan oinarritzen dira, eta ondorengo \u201cobjekziotik\u201d garatzen du: \"Pertsonen arteko zerbitzua naturala da, batzuk naturaz zerbitzariak direlako, Aristotelesek bere Politikaren lehen liburuan azaltzen duen bezala. Gainera, zerbitzuaren inguruko erlazioak pertsonen arteko legeei dagozkie, Isidorok dioen bezala. Ondorioz, pertsonen arteko legea naturala da.\"\u201d Hortik, honela ondorioztatzen du:\n\"Pertsona jakin bat zerbitzaria dela [servum, \u201cesklabo\u201d gisa ere itzul daiteke] beste bat baino lehenago, era absolutuan hartuz, ezin da esan naturala denik, egoera horretatik lortzen den onuragatik baizik. Hau da, gizon honi onuragarria zaionean beste gizon jakintsuago batek gobernatzen badu, eta jakintsuari ongi datorkionean besteak laguntzea, Politikaren lehen liburuan esaten den bezala. Beraz, zerbitzaria [servitus, \u201cesklabotza\u201d sia ere itzul daiteke], pertsonen arteko legeari dagokio, eta bigarren moduan da naturala, inoiz ez lehen moduan.\"\n\"Tomas Akinokoa, Summa Theologiae II II 57, 3 ad 2.\"\nXVI. eta XVII. mendeko espainiar neotomistak, horietatik asko jesuitak, antzerako argudioak erabiltzen zituzten, esklaboen trafikoa eta jabetza justifikatzeko (adibidez Antonio Diana, Tom\u00e1s S\u00e1nchez de \u00c1vila, Luis de Molina, Fernando Robello eta Diego Avenda\u00f1o). Luis de Molinaren iritzia zehaztuagoa zen, esklabotzara behartutako gehienak injustiziaren ondorioz izaten zirelako, esklabotzaren aldeko argumentu tradizionalak onartu arren. Hala ere, jabeen kontzientziak lasaitzen zituen, injustizien probarik ez bazeuden.\nXVII. mendearen amaierako Ingalaterran, John Locke arrazionalista liberalak, ohiko justifikazioa erreproduzitzen du, konkistatzaileari dagokion heriotza zigorra gauzatzearen ordezko modukoa delako esklabotza.\n\"Zalantza barik, bada heriotza merezi duenak ekimenen bategatik, galera horren onuragarriak ahal izango du, bere esku duenean, heriotzaren exekuzioa atzeratu eta bere zerbitzura erabili, kalterik ez diolako sortzen horrekin. Eta esklabotzaren zakarkeriak bizitzaren balioa baino handiagoak direla uste badu, bere esku egongo da, jabearen nahiaren aurka, bere buruaz beste egitea.\"\n\"Hau esklabotzaren baldintza ezin hobea da, ez baita konkistatzaile legal baten eta gatibu baten arteko gerra-egoera etengabea soilik, bere artean akordio bat ezarri delako, botere mugatukoa alde batetik eta obedientzia bestetik. Gerra eta esklabotza egoerak eten egingo ziren itunaren iraupen osoan, zeren eta, esan bezala, inork ezin du hitzarmenik beste bati utzi, bere bizitzaren gaineko boterea ez badu.\"\n\"John Locke, Gobernu zibilari buruzko saiakera, kap. IV Esklabotzarena, 22. eta 23. paragrafoak.\"\nEstatu Batuetako hegoaldeko esklabotzaren aldeko politika.\nEsklabotzaren aldeko ideologia Estatu Batuetan bereziki garrantzitsua izan zen 1789 eta 1849 artean, Gerra Zibilaren aurreko garaian; non \"hegoaldeko bizimodua\" (Dixie) defendatzeko interesatuak, esklabotzaren aurkako mugimenduaren aurrean erreakzionatu behar izan zuten. Aurretik, ez zegoen defentsaren beharrik, XVIII. mendearen erdialdera arte mundu osoan oposizio nabarmenik gabe zegoen jarduera zelako (Ilustrazioa eta zenbait mugimendu erlijioso kuakero ez ezik). Mendearen hasieran bakarrik izan zen mugimendu abolizionista esklabisten interesen kezka, Erresuma Batua eta beste herrialde batzuk nazioarteko esklaboen salerosketa mugatzen eta legedia abolizionista ezartzen hasi zirelako.\nEstatu Batuen independentziaz geroztik, esklabotza eztabaida-gai bilakatu zen: XIX. mendearen lehen hamarkadan, iparraldeko estatuek segidan eman zuten legedi emantzipatzailea, hegoaldeko estatuetan baztertzen ziren bitartean. 1810 aldera, iparraldeko esklaboen %\u00a075 askatuak izan ziren, eta ia guztiak hurrengo belaunaldian. Esklabotzaren aurkako argudioak, filosofikoak eta moralak izateaz gain, ekonomikoak eta sozialak izan ziren, haien eraginkortasuna eza nabarmentzen zutelako (batez ere, nagusi ziren arloetan). Virginia bezalako hegoaldeko estatu esklabistetan, 1783tik 1812ra bitarteko egoeran, partzialki tabakoaren laborantza uztea ekarri zuena bestea produktu batzuekin ordezkatuz, esklaboen askapen mailak berriro ez ziren gertatuko 1865 arte. Horren arrazoi ekonomikoak mendearen erdiko hamarkadetan desagertu ziren, azukrearen eta kotoiaren nazioarteko eskaria handitu zenean, eta Louisiana erostean lurralde handi ugari zabaldu zirelako plantazio-ekonomiarako. Esklaboen kopuruak eta nazioarteko agertokiak gero eta berezitasun handiagoa izateak, kritikak areagotu zituzten Hegoaldeko esklabotzaren aurrean, eta ondorioz, esklabotzaren aldeko erantzun gero eta artikulatuagoak ematen hasi ziren.\nJames Henry Hammonden \"Lokatzaren diskurtso\" ospetsuak (1858), eta John C. Calhounek 1837an Estatu Batuetako Senatuan egindakoak, esklabotzaren aldeko argumentu politikoa artikulatu zuten esklabotza mugimenduaren heldutasun fasean (1830eko hamarkadaren amaieratik 1860ko hasierara). Teoriko hauek hegoaldeko gizartearen zati garrantzitsu baten ikuspegiak eta klase sentsibilitatea gorpuztu zituzten. Gizarte historiko gehienen oinarria lurrik gabeko klase baten existentzia zela esaten zuten, berez iragankorra eta erraz manipulatzeko modukoa zena. Eta horrek ekonomiaren, gizartearen, gobernuaren, eta legeen garapen baketsu eta harmonikoaren indar suntsitzaile bihurtzen zuela: demokraziarentzako mehatxu handiena.\nGiza desberdintasuna konstante nabaria zela ikusten zen, Hammonden (hegoaldeko jabe aberats bat) teoriaren adierazpenean: lokatzak, zimendu gisa, eraikina eusten zuen. Zuriak ez zirenei, lanpostu baxuenetarako zuten xedapen naturala ontzat emanaz (garaiko gaia zen baina ez zentrala, izan ere, osagai arrazista argumentu honen zati bat baino ez zen, funtsean soziopolitikoa zelako), ez zitzaizkien utzi behar gizarte demokratikoan parte hartzen, baizik eta zuriei soilik. Hauek, goi kategoriarainoko \"herritar\" gisa jasota, zibilizazioa aurreratzen zuten zeregin handiagoetara dedikatu zitezkeen. Arrazak edo klaseak berdintzeko ahalegin oro, beraz, zibilizazioaren beraren eta gizartearen ondasun komunaren aurka joango litzateke, desberdintasun soziala eta, zehazki, esklabotza, beharrezkotzat jotzen zirelako guztientzat: bai esklaboentzat zein jabeentzat. Argudio horiek Calhoun bezalako Alderdi Demokratako politikarien erretorikan egon ziren.\nEspainiako \"beltz-tratularien alderdia\".\nEsklabo trafikatzaileen interesak (legez kanpo geratu arren, jarduera modu klandestinoan mantendu zen) eta Espainiako Antilletako esklaboen jabeenak, XIX. mendean zehar eraginkortasun handiz defendatu zituzten \"beltz-tratularien alderdia\" deitu izan zen mugimenduagatik. Historiografikoki esklabo beltzen alderdi politiko gisa agertu arren, soilik presio talde moduan lan egiten zuen. Bertan pertsonalitate esanguratsuak nabarmendu ziren, hala nola Antonio L\u00f3pez y L\u00f3pez (Comillasko markesaren izenarekin nobletua), Francisco Romero Robledo edo C\u00e1novas del Castillo anaiak (Jos\u00e9 C\u00e1novas del Castillo eta Antonio C\u00e1novas del Castillo kontserbadoreen liderra). Gehienak \"indianoak\" ziren, hots, Ameriketan aberastu ondoren penintsulara itzuli zirenak.\nAbolizionismoa.\nEsklabotza, era batean edo bestean, ezagutzen den giza historian zehar beti existitu da. Eta aldi berean, hainbat garaitan esklabo talde handiak edo bereiziak askatzeko mugimenduak ere egon dira.\nAntzinatasunean.\nAsokak (Maurya Inperioaren buru zuena Ka. 269tik 232ra) esklaboen salerosketa debekatu zuen, baina ez esklabotza bera. Qin dinastiak, Txina Ka. 221etik 206ra agindu zuenak, esklabotza abolitu zuen eta morrontza baztertu. Hala ere, lege asko bertan behera geratu ziren, dinastia boteretik kendu zutenean. Txinako esklabotza Wang Mangek bertan behera utzi zuen berriro Ka.17an, baina bere erailketaren ondoren berriro ezarri zen.\nIpar Amerika.\nEspainiak Amerika kolonizatzeak bertako indigenak esklabotzeko eskubidearen inguruko eztabaida piztu zuen. Kritiko entzutetsuenetako bat Bartolom\u00e9 de las Casas apaiza izan zen, bertako amerikarren esklabotzaren aurka eginaz, eta baita afrikarrak Ameriketara eramatearena ere.\nEsklabotzaren aurkako lehen protestetako bat 1688an Pennsylvaniako alemaniar eta holandar Quakersen eskutik iritsi zen. Eta 1777an, Vermont nazio independentea zen garaian, gerora Estatu Batuetako parte izango zen lehen lurraldea bihurtu zen esklabotza bertan behera uzten.\nAmeriketako Estatu Batuetan, iparraldeko estatu guztiek esklabotza bertan behera utzi zuten 1804. urteaz geroztik, New Jersey izanik azkena. Presio abolizionistak emantzipaziorako pauso txiki ugari eman zituen. Esklaboak inportatzea debekatzen zuen Legea 1808ko urtarrilaren 1ean indarrean jarri zen. Esklaboak inportatzea debekatuta zegoen, baina ez esklaboen barne merkataritza, ez eta nazioarteko esklaboen salerosketan inplikatzea ere. Legezko esklabotzak iraun egin zuen, eta AEBetan lehendik zeuden esklabo gehienak legez 1863. urtean bakarrik emantzipatu ziren. Amerikako abolizionista askok paper aktiboa hartu zuten esklabotzaren aurka, \u201c\"lurrazpiko trenbidea\"\"n ezkutuan lan eginez (ibilbide sekretuak esklabotza gabeko estatuetara ihes egiteko). Liskar bortitzak izan ziren esklabotzaren aurkakoen eta aldekoen artean, Kansas Odoltsua izeneko bataila politiko eta armatuak barne, 1854tik 1861era, Kansas Estatu Batuetara esklaboekin edo gabe sartuko zela edo ez erabakitzeko auzian. 1860. urtera arte, esklaboen kopurua ia lau milioi izatera iritsi zen, eta 1861an hasitako Amerikako Gerra Zibilak esklabotza amaitzea ekarri zuen. 1863an Abraham Lincolnek Emantzipazio Jakinarazpena eman zuen, Estatu Konfederatuetan zeuden esklaboak askatu zituena. Eta AEBetako Konstituzioaren 13. zuzenketak, herrialde osoan esklabotza mota guztiak debekatu zituen.\nAskatutako esklabo asko plantazioetako langile eta zerbitzari bihurtu ziren. Modu horretan, batzuk askatasun edo aukera ekonomiko gutxi izan zuten esklabo jaio ziren lurraldetik alde egiteko. Jim Crow legeak diskriminazioa betikotzen, hezkuntza mugatzen eta jazarpena babesten zituelako, pobrezia etengabea ezarriz. Bestalde, errepresalien beldurrak, esaterako, bidegabeko atxiloketak eta lintxamenduak areagotu zituen, mugikortasuna mugatuz.\nEuropa.\nMundu osoko esklabotza deuseztatzeko kanpainako mugarri esanguratsuenetako bat Ingalaterran eman zen 1772an, Lord Mansfield epaile britainiarrarekin. Somersetten auzian agertu zuen iritziak, hots, Ingalaterran esklabotza legez kanpokoa zela esanez, eragin handia izan zuen. Epaiketa honek, gainera, printzipio bat ezarri zuen, haon zuzen beste jurisdikzio batzuetan kontratatutako esklabotza Ingalaterrako jurisdizioan ez zela baliogarria. Frantziak 1794an abolitu zuen esklabotza.\n\"Africako semeak\" XVIII. mende amaierako talde britainiarra izan zen, esklabotzarekin bukatzeko kanpaina egin zuena. Bere kideak Londresen zeuden afrikarrak ziren, horien artean Ottobah Cugoano, Olaudah Equiano eta Londresko komunitate beltzeko punta-puntako kide ziren esklabo askeak. 1787an sortu zen Esklaboen Aboliziorako Elkartearekin lotura handia zuen. William Wilberforce britainiar diputatuak Erresuma Batuko esklabotzaren aurkako mugimendua zuzendu zuen, nahiz eta oinarriak Clarksonen esklabotzaren aurkako saiakera izan. Wilberforceri bere lagun hurkoa zen William Pitt the Younger lehen ministroak eskatu zion auzia bere egin zezala, eta ondorioz esklaboen merkataritza legea britainiar parlamentuak 1807ko martxoan ilegaltzat eman zuen.\nEsklaboen salerosketa bertan behera geratu zen 1807ko aktaren ondoren, eta kanpaina hauek beste herrialde batzuk jarraitzeko balio izan zuten, bereziki Frantzia eta Britainia Handiko koloniek. 1808 eta 1860 artean, Afrika mendebaldeko eskuadroiak 1.600 esklabo itsasontzi bahitu zituen, bertan garraiatzen zituzten 150.000 afrikarrak askatuz. Dena den, diru iturria zelako hainbat afrikar buruzagi merkataritza legez kanpo uzteko britainiar itunaren aurka zeuden, esaterako, \"Lagoseko errege usurpatzailea\". Azkenik, 1851. urtean, esklabotzaren aurkako itunak sinatu zituzten Afrikako 50 agintarik.\nMundu osoan.\n1839an, munduko giza eskubideen nazioarteko erakunderik zaharrena, Nazioarteko Esklaboen Aurkako Erakundea, Joseph Sturgek sortu zuen Britainia Handian, beste herrialde batzuetan esklabotza legez kanporatzeko kanpaina eginaz. 2007an ospakizunak antolatu ziren Erresuma Batuan esklaboen salerosketa bertan behera utzi izanaren 200. urteurrena oroitzeko, Nazioarteko Esklaboen Aurkako Erakundearen lanari esker.\n1860ko hamarkadan, David Livingstonek arabiarrek Afrikako esklaboen salerosketaren inguruan egindako ankerkerien berri eman zuenean, britainiar publikoaren interesa piztu zen, apaltzen ari zen mugimendu abolizionista berpiztuz. Ondorioz, errege armada 1870eko hamarkadan \"ekialdeko merkataritza gaitz\" hau ezabatzen saiatu zen, bereziki Zanzibarren. Bestalde, 1905ean frantziarrek esklabotza indigena abolitu zuten beraien mendebaldeko Afrikako kolonia gehienetan.\n1948ko abenduaren 10ean, Nazio Batuen Batzar Nagusiak Giza Eskubideen Adierazpen Unibertsala onartu zuen, nazioarteko giza eskubidea esklabotzatik \u00a0askatuta zegoela deklaratuz. Giza Eskubideen Adierazpen Unibertsalaren 4. artikuluak honako hau dio: \u201cInor ez da esklabotzan edo morrontzan hartu behar; esklabotza eta esklaboen salerosketa debekatuta egongo da bere forma guztietan.\u201d\n2014an, historian lehenengo aldiz, erlijio ugarietako buruzagi nagusiak, budista, anglikano, katoliko, ortodoxo, hindu, judu eta musulmanak, elkartu egin ziren gaur egungo esklabotzaren aurkako konpromiso partekatua sinatzeko. 2020rako esklabotza eta giza trafikoa ezabatzeko deia egin zuten. Sinatzaileek honako hauek izan ziren: Frantzisko aita santua, M\u0101t\u0101 Am\u1e5bt\u0101nandamay\u012b, Bhikkhuni Thich Nu Ch\u00e2n Kh\u00f4ng (Th\u00edch Nh\u1ea5t H\u1ea1nh Zen Maisua ordezkatzen), Datuk K Sri Dhammaratana, Malaysiako apaiz buru nagusia, Abraham Skorka errabinoa, David Rosen errabinoa, Abbas Abdalla Abbas Soliman, Al Azhar Alsharifeko estatuaren zuzendariordea (Mohamed Ahmed El-Tayeb, Al-Azharko Imam handiaren ordezkaria), Mohammad Taqi al-Modarresi aiatola handia, Sheikh Naziyah Razzaq Jaafar, aiatola handiaren aholkulari berezia (Sheikh Basheer Hussain al Najafi aiatolia handiaren ordezkaria), Omar Abboud Sheikh, Justin Welby Canterburyko artzapezpikua, eta Frantziako Emmanuel Metropolitan (Bartolome patriarka ekumenikoa ordezkatuz).\nBeste talde batzuk ere esklabotzaren aurkako kanpainan jarraitzen dute, hala nola Amerikar Esklabotzaren Aurkako Taldea, Nazioarteko Esklabotzaren Aurkako Taldea, Askatu Esklaboak, Esklabotzaren Aurkako Elkartea, eta Norvegiako Esklabotzaren Aurkako Elkartea.\nBarkamena eta erreparazioa.\n2001eko maiatzean, Frantziako Batzar Nazionalak Taubira legea onartu zuen, esklabotza gizateriaren aurkako krimen gisa aitortuz.\nBaina Afrikako nazioen barkamen eskaera, beren herrikideekin esklaboen salerosketan aritzeagatik, arazo irekia izaten jarraitzen du oraindik, esklabotza Afrikan praktikatzen zelako lehen europarrak iritsi aurretik, eta Atlantikoko esklaboen salerosketeta Afrikako hainbat agintarien parte-hartze handiarekin egin zelako. Esklabo beltzen merkatua, Afrikan bertan ondo ezarritako tokiko elkarteek eta norbanakoek kontrolatutako merkataritza-sareen bidez garatu zen.\nAfrikarreen kontrola merkataritzako hainbat segmentuetan frogatuta dago. Herrialde batzuk, hala nola Calabarrek eta Nigeriako hegoaldeko beste lurralde batzuk, ekoonomia soilik esklaboen merkataritzaren menpe zuten. Angolako Imbangala eta Tanzaniako Nyamwezi bezalako herriek, bitartekaritzarako edo borrokan zebiltzan banda afrikarrak europarrentzat harrapatzen zituzten.\n1999an, Benineko Mathieu Kerekou presidenteak barkamen nazionala adierazi zuen afrikarrek Atlantikoko esklaboen salerosketan zeregin nagusia izateagatik. Geroago, Luc Gnacadja Benineko ingurumen eta etxebizitza ministroak esan zuen: \"Esklaboen merkataritza lotsagarria da, eta damututa gaude.\" Ikerlariek estimatzen dutenez, 3 milioi esklabo esportatu ziren Benineko Bight mugarekin inguratutako \u201cEsklabo kostaldetik\u201d. Ghanako Jerry Rawlings presidenteak ere barkamena eskatu zuen, bere herrialdeak esklaboen salerosketan parte hartu zuelako.\nKontua da barkamena esklabotzaren erreparazioarekin lotuta dagoela, eta oraindik hori eskuratu nahian jarraitzen dutela mundu osoko entitateak. Adibidez, Jamaikako Erreparazio Mugimenduak bere aitorpena eta ekintza plana onartu zituen. Eta 2007an, Tony Blair britainiar lehen ministroak barkamen formala adierazi zuen Britainia Handiak esklabotzan izandako inplikazioagatik.\n2007ko otsailean, Virginiako Mankomunitateak 'sakon damutzea' erabaki zuen, esklabotzaren instituzioan jokatutako eginkizunagatik barkamena eskatuz. AEBetako mota honetako erabaki bakarra eta lehena izan zen, barkamena aho batez onartua izanik bi parlamentuetan, Virgini sortu zenetik 400. urteurrenera hurbildu zenean.\nEra berean, 2007ko abuztuan Londresko Ken Livingstone alkateak barkamena eskatu zuen jendaurrean Britainia Handiko esklaboen salerosketetan izandako parte-hartzeagatik. \"Ikusi dezakezu oraindik ere hortik zehar, esklabotzatik lortutako aberastasunaren onura duten erakundeak\", esan zuen finantza barrutira begira. Londresek esklabotzaren izugarrikeriek zikinduta jarraitzen zuela, gehitu zuen. Zehazki, Londresek itsasontziak hornitu, finantzatu eta aseguratu egiten zituen, eta horrek lagundu zuen Londresko kaietako eraikinak finantzatzen. Esklabotzaren merkataritzan portu handia izan zen Liverpooleko agintariek ere, 1999an barkamena eskatu zuten.\n2008ko uztailean, Estatu Batuetako Ordezkarien Ganberak onartu zuen esklabotza amerikarra, eta ondorengo lege diskriminatzaileengatik barkamena eskatzeko ebazpena. 2009ko ekainean, AEBetako Senatuak afro-amerikarrei barkamena eskatzen ebazpen bat eman zuen \"oinarrizko injustizia, krudelkeria, basakeria eta esklabotasunaren gizatasun ezagatik\". Herrialdeko lehen afro-amerikar presidente Barack Obamak, albisteari ongi etorria eman zion. Izan ere, Obama presidentearen arbaso batzuk esklaboak izan zitezkeen.\n2010ean, Libiako buruzagi Muammar Gaddafik barkamena eskatu zuen esklaboen negozioan arabiarren parte hartzeagatik: \"Damu naiz arabiarren jokabideaz ... Afrikako haurrak Afrika iparraldera eraman zituzten, esklabo bihurtu, animalien antzera saldu, eta beraien salerosketetan negoziatu zuten era lotsagarrian.\"\nErreparazioari buruz, lehenago esklabo izan zirenak edo haien ondorengoentzat konponketak lortzeko mugimenduak egon dira. Erreklamazioak ia herrialde guztietan, zuzenbide zibileko auziak dira. Arazo larria izaten da esklabo ohien senideetzat, diru falta dutelako prozesu juridiko baten sartzea, garesti eta alferrikakoa izan daitekeelako. Oraindik zehaztu gabe dagoen erreklamazioen talde bati, agintariek \"auzitegi zibilen arazoa arintzeko\" proposatu diete. Izan ere, ia kasu guztietan ez dago esklaborik bizirik edo esklabo ohien jaberik, mugimendu horiek ez dituztelako izan jarraipenik. Kasu ia guztietan sistema judizialak ebatzi du, erreklamazio posible horien muga aspaldi iraungi zela.\nMedia.\nZinema izan da mundu osoko publiko zabalari esklabotzaren historiaren aurkezpena egiteko bide egokiena. Amerikar zinema industriak harreman konplexua izan du esklabotzarekin, eta azken hamarkadetara arte askotan saihestu zuen gaia. \u201c\"Nazio baten jaiotza\"\u201d (1915) eta \u201c\"Haizeak eramana\"\u201d (1939) bezalako filmak eztabaidagarri bihurtu ziren, esklabotzaren aldeko ikuspegia eman zutelako. 1940an \u201c\"Santa Fe-ko epaiketak\"\u201d John Brownen interpretazio liberala baina anbiguoa eman zuen esklabotzaren aurkako erasoei buruz. \u201c\"Hegoaldeko abestiak\"\u201d Estatu Batuetako esklabotzaren inguruko ikuspegi onak eman zituen 1946an.\n1950eko hamarkadan Eskubide Zibilen Mugimenduak esklabo defentsariak heroi bihurtu zituen. Amerikar memorian esklabotzaren auziak ezinbestean dakar bere irudikapenak film luzeetan.\nHollywoodeko film gehienek estatubatuarren ezarpenak erabili zituzten, nahiz eta \u201c\"Espartako\"\u201d (1960) erromatar inperioko benetako matxinada izan. Matxinadak porrot egin zuen eta matxinatu guztiak exekutatu zituzten, baina haien izpiritua filmaren arabera bizi zen. \"Espartako\" bereizituta gelditzen da erregistro historikoetatik.\n\u201c\"Azken afaria\"\u201d, Tom\u00e1s Guti\u00e9rrez Alea kubatarrak zuzendutako 1976ko filma, Kuban esklaboei kristautasuna irakasteko buruz izan zen, eta errituen eta matxinadaren rola azpimarratzen du. \u201c\"Erre!\"\u201d Queimadako portugeseko alegiazko irlan gertatzen da, eta Brasilen, Kuban, Santo Domingon, Jamaikan eta beste hainbat lekuetan izandako gertaera historikoak batzen ditu.\nHistorialariak bat datoz filmek oroitzapen historikoak osatu dituztelako, baina zehaztasun, bideragarritasun, moralismo, sentsazionalismo gaiak nola agertu diren eztabaidatzen dituzte. Nola hedatzen diren gertaerak egia zabalagoak bilatzeko, eta ikasgeletarako egokiak izateko.Argudiatzen dutenez, kritikoek kexatu egiten dira gaiaren tratamenduak basakeria historikoa azpimarratzen edo esklabotzaren gogortasunak eragin emozionala nabarmentzen dituenean."}
{"id": "44634", "revid": "201", "url": "https://eu.wikipedia.org/wiki?curid=44634", "title": "Karga elektrikoa", "text": ""}
{"id": "44635", "revid": "15795", "url": "https://eu.wikipedia.org/wiki?curid=44635", "title": "Elektrizitatea", "text": ""}
{"id": "44640", "revid": "56334", "url": "https://eu.wikipedia.org/wiki?curid=44640", "title": "Euskadiko Orkestra", "text": "Euskadiko Orkestra Euskal Autonomia Erkidegoaren orkestra da, Eusko Jaurlaritzaren Kultura eta Hizkuntza Politika Sailak sustatua, 1982an sortua. 2020. urtea arte, Euskadiko Orkestra Sinfonikoa (EOS) izena izan zuen. Erreferentea da espainiar estatuan. Miramon auzoan (Donostia) du egoitza nagusia; eta agertoki nagusitzat Kursaal jauregia (Donostia), Euskalduna jauregia (Bilbo), Principal antzokia (Gasteiz) eta Gaiarre antzokia (Iru\u00f1ea) erabili izan ditu Euskal Herrian, besteak beste. 7000 abonatu inguru ditu, eta urtero 150.000 bat ikus-entzule erakartzen ditu.\nHistoria.\nOrkestra horrek, bere ohiko jardueren artean, jaialdietan esku hartu du, birak egin ditu Estatuan eta Europan barrena, eta 1.600 kontzertu inguru eskaini ditu. Hauek izan ditu zuzendari titular nagusiak: Enrique Jord\u00e1, 82. urtean Orkestrari prestakuntza ematen hasi zitzaiona, Maximiano Vald\u00e9s, Mathias Kuntzsch, Miguel \u00c1ngel G\u00f3mez Mart\u00ednez eta Hans Graf. En Shao izan da, bestalde, Orkestra horretako zuzendari gonbidatu nagusia. Egun, Orkestraren zuzendaritza artistikoaren arduradunak Gilbert Varga, Mario Venzago eta Juan Jos\u00e9 Mena dira, azken hori zuzendari laguntzaile gisa. Orkestraren jarduerari dagokionez, hainbat eratako kontzertuak eskaintzen ditu: abonuko kontzertuak Donostian, Bilbon, Gasteizen eta Iru\u00f1ean, kontzertu didaktikoak, jaialdietako ekitaldiak (Donostiako Musika Hamabostaldia, Bilboko OLBEren Opera Denboraldia...). 1993az geroztik, Orkestrak ekitaldi sail bat antolatzen du bere egoitzan, Miramongo Eguerdiak deritzona, eta bertan Orkestra bereko kideen talde txikiek esku hartzen dute, bakarlari gazteek, ganbera koruek eta organistek.\nUrtean zehar, Euskadiko Orkestrak 90 bat ekitaldi eskaintzen ditu. Bere ibilbide laburrean garrantzi handiko jaialdietan esku hartu du: Madrid Cultural Jaialdiak, Granadako Jaialdia, Sevillako Expo, Alacanteko Musika Garaikidearen Jaialdia, Donostiako Musika Hamabostaldia, etab. Espainian zehar egindako biretan Andaluzia, Gaztela-Mantxa, Levante eta Katalunian barrena ibili da. Eta Europan, Alemania eta Austrian (1984, 1987 eta 1992an) eta Gstaadeko Nazioarteko Jaialdian (1995eko udan), izana da besteak beste. Euskadiko Orkestrarekin ari izan diren bakarlarien artean hauek daude: Pl\u00e1cido Domingo, Montserrat Caball\u00e9, Mar\u00eda Bayo, Joaqu\u00edn Ach\u00facarro, August\u00edn Dumay, Nicanor Zabaleta, Narciso Yepes, Cristina Ortiz, Mischa Maisky, Gerard Oppitz, Lluis Claret\u2026 Bere ekitaldietako batzuetan garrantzi handiko zuzendariak izan ditu, hala nola Yehudi Menuhin, Aldo Ceccato, V\u00edctor Pablo P\u00e9rez, Jes\u00fas L\u00f3pez Cobos eta abar. Bi urtez behin, Orkestra horrek obra bat eskatzen dio euskal konpositore bati. Orain arte Orkestrarentzat konposatu dutenak hauen mailakoak dira: Carmelo Bernaola, Antton Larrauri, F\u00e9lix Ibarrondo, Luis de Pablo, Francisco Escudero eta Rafael Castro. Horien guztiak lanak, maila handiko bakarlari eta zuzendarien laguntzaz, disko bilakatu ditu Euskadiko Orkestrak.\nKolaborazioak.\nOrkestrarekin lan izan dute ibilbide osoan zehar Yehudi Menuhin, Paul McCreesh, Yakov Kreizberg, Oleg Caetani, Jerzy Semkov, Lawrence Foster, Pinchas Steinberg, Krystof Penderecki, Christopher Hogwood, Jes\u00fas L\u00f3pez Cobos eta Josep Pons, besteak beste.\nHalaber, Maria Jo\u00e3o Pires, Marielle Labeque, Bruno Leonardo Gelber, Radu Lupu, Frank Peter Zimmermann, Mischa Maisky, Antonio Meneses, Elisabeth Leonskaja, Christian Zacharias, Leonidas Kavakos, Zoltan Kocsis, Joaquin Atxukarro, D\u00ebzso Ranki, Heinrich Schiff, Nikolaj Znaider, Maria Bayo, Carlos \u00c1lvarez, Carlos Mena eta Ainhoa Arteta abeslari eta musikari ezagunek kolaboratu dute beste batzuen artean.\nIkasketak.\n2014ko abenduaren 18an jakin zenez, Orkestra Ikasketa masterra jarriko zuten martxan Euskadiko Orkestrak eta Musikenek 2015ean. Harizko instrumentuak jotzen ikasiko zuten 30 ikaslek eta Espainiako Kultura Ministerioak homologatutako bakarra izango zen."}
{"id": "44643", "revid": "119347", "url": "https://eu.wikipedia.org/wiki?curid=44643", "title": "Hell Beer Boys", "text": "Hell Beer Boys Beasainen sortutako oi! musika talde bat da.\nHiru disko kaleratu dituzte, \"Ratas Del Oria\", \"My Crew\" eta \"No Penseis Por Mi\" abesti famatuenak \"Ratas del Oria\" eta \"Antisocial\" dira."}
{"id": "44644", "revid": "10891", "url": "https://eu.wikipedia.org/wiki?curid=44644", "title": "Faxafl\u00f3i", "text": "Faxafl\u00f3i Islandia hego-mendebaldean dagoen badia da, Sn\u00e6fellsnes eta Reykjanes penintsulen artean.\nIslandiako hiriburua, Reykjavik, badiaren hegoaldean dago. Hiriburutik Akranes penintsula ikustea posible da, eta Sn\u00e6fellsj\u00f6kull penintsula ere antzeman daiteke 120 kilometroko distantziara.\nAntzinean arrantzaleak kosta honetara joaten ziren arrantzatzera, badia oso emankorra zelako.\nReykjavik iparraldean kokaturik Kollafj\u00f6r\u00f0urren Vi\u00f0ey uhartea dago. Nahiz eta bertako herria 1943. urtean eraikia izan, uhartea X. mendetik erabilia izan da. Izan ere, arrantzan bertara joaten zirenez, bertan monasterio bat eraiki zuten ekaitz egunetan itsasgizonak bertan babesteko."}
{"id": "44646", "revid": "56334", "url": "https://eu.wikipedia.org/wiki?curid=44646", "title": "Energia geotermiko", "text": "Energia geotermikoa (grezierazko \"geo\", \"Lurra\" eta \"thermos\", \"beroa\") lur barneko beroaz baliatuz lortzen den energia da.\nLurraren barne energia.\nLur sortu berria beroa zen, eta barnean gorde du bero hori. Baina lurraren geruza sakonetan dauden elementu erradiaktiboen desintegrazioak ere beroa sortu du, baita meteoritoen talkek. Urtzearen ondorioz, materialak dentsitatearen arabera antolatu ziren: dentsoenak erdigunean geratu ziren, eta arinenak lurrazalera atera ziren. Lurra hoztuz joan da, baina oraindik ere barneko beroa gai da prozesu geologikoak abiatzeko.\nEzaugarri nagusiak.\nEnergia geotermikoa bi modutara erabil daiteke, beroaren jatorriaren funtzioan. Alde batetik, Lurraren barneko magmak sortutako beroa, lurzoru bolkanikoetan, ur termaletan edo geiserretan azaleratzen dena, zuzenean erabil daiteke (tenperatura altuko energia geotermikoa). Bestalde, lurzoruaren masa handiak metaturiko beroa ere aprobetxa daiteke, nahiz eta tenperatura baxuagoan egon (tenperatura baxuko energia geotermiko deritzo), etxeko ur beroa eta girotzea (berotzea eta hoztea) sortzeko edozein tokitan. Kasu horretan ez da beroa zuzenean erabiltzen, baizik eta zoruak eskaintzen duen bero-trukerako ahalmena (beroa xurgatzea eta ematea tenperatura konstantean mantenduz); elkartruke geotermikoa deritzona da.\nEnergia honetaz baliatzeko tresneriaren funtsa hiru elementuk osatzen dute: lurpearekin trukea egiteko zirkuitua, bero-ponpa bat eta eraikinarekin trukea egiteko zirkuitua. Lurrazpiko zirkuitua instalatzeko hainbat zulaketa egin behar dira lurrean. Zirkuitu honetan ura edo ur glikolduna sartzen da, lurreko kaloriak xurga ditzan eta eraikinetara eraman ditzan bero-ponparen bidez. Berogailu moduan, sistemak 3 kilowatt geotermiko (beraz, berriztagarri) inguru xurga ditzake erabilitako kilowatt elektriko bakoitzeko. Udan sistemak alderantziz funtzionatzen du, hozte moduan: zirkuituak eraikinaren beroa harrapatzen du eta zoruan barreiatzen du. Instalazio honen bizitza erabilgarria 50 urtekoa da gutxienez.\nEtxebizitza isolatuen kasuan, 180 m2 lorategi eduki behar dira kanpoan, barruko azalera erradiatzaileen 100 m2 bakoitzeko. Kontuz egin behar dira lanak, instalazioa sortzeko fasean afekzioak egon baitaitezke, hala nola akuiferoen aldaketa hidrokimikoak edo akuiferoen nahasteak.\nAbantailak eta desabantailak.\nAbantailak:\nDesabantailak:"}
{"id": "44647", "revid": "977", "url": "https://eu.wikipedia.org/wiki?curid=44647", "title": "Domingo Iturbe", "text": ""}
{"id": "44648", "revid": "56334", "url": "https://eu.wikipedia.org/wiki?curid=44648", "title": "Txomin Iturbe", "text": "Txomin Iturbe Abasolo, batez ere Txomin soilaz ezaguna, (Arrasate, Gipuzkoa, 1943ko abenduaren 7a - Berruhagia, Aljeria, 1987ko otsailaren 28a) ETA erakunde armatuko kide eta buruzagi historikoa izan zen.\nBiografia.\nFamilia.\nArrasateko Etxezuri baserrian jaio zen. Sei neba-arreben artean nagusia izan zen. Anjel Iturbe anaia ere ETAko kidea izango zen eta Frantziak Santo Domingon deportatuta izan zuen hainbat urtetan. Baionan Maite Ormaetxea arrasatearrarekin ezkondu zen eta hiru seme izango zituzten: Iraultza (1970), Arkaitz (1973-2019) eta Igortz (1975). 1984an GALek bere koinatu Xabier Perez de Arenaza hil zuen.\nLehen pausoak.\nTxominek ikasketak mojetan hasi zituen, eta gero San Viator eskolara pasa zen. 14 urte egin zituenerako \"Union Cerrajera\"n hasi zen lanean, baserriko kontuak utzi gabe. Gaztetatik kirolean nabarmendu zen eta \"Union Cerrajera\" futbol taldean hasi zen, atezain. Gero Aretxabaletako UDAn jokatu zuen, bost urtez, eta 23 urtekin Mondragon futbol taldeak fitxatu zuen. Urte horretan ere sartu zen ETA talde armatuan. Inoiz aipatu zuenez, futbol taldeko bidaiak aprobetxatzen zituen erakundearen materiala eta propaganda garraiatzeko ere.\n\"Cerrajera\" fabrikan lan egin ondoren \"Amat\" kooperatibaren sortzaileetako bat izan zen. Kooperatibako lana, baserrikoa eta erakundearena zeramatzan aurrera garai honetan.\nSoldaduska Espainiako Itsas Armadan egin zuen, Ferrolen (Galizia)\nIheslari.\nTxabi Etxebarrietaren hilketaren ondoren mobilizazio ugari egin zen Euskal Herrian zehar. Horrek errepresioa ere ekarri zuen, eta 1968ko uztailean atxilotu zuten lehenengoz. Arrasaten beste asko ere atxilotu zituzten, eta Unai Dorronsoro ETAko liberatua atxilotu zutenean ihes egin zuen Iparraldera, 1968ko abenduaren 7an, 25 urte egin zituen egunean hain zuzen.\nIparraldean hasiera batean Baionan bizi izan zen, beste iheslari batzuekin batera. Gerora Maite Ormaetxearekin ezkondu eta Garruzera aldatu ziren, Donapaleu ondora, Nafarroa Beherean. Bertan Eustakio Mendizabal \"Txikia\", Isidro Garalde \"Mamarru\" eta beste iheslari eta Iparraldeko batzuekin batera nekazaritzan jardun zuten, negutegietan.\nErakundearen buruzagi.\nZeregin nabarmena jokatu zuen ETA V.aren fronte militarra berreraikuntzan, Juan Jose Etxabe eta Eustakio Mendizabalekin batera. Beranduago ere, ETA(m) eta ETA(pm) zatiketan, Argalarekin batera jardungo zuen ETA(m)ren zuzendaritzan.\nETA(m)ko ordezkarietako bat izan zen Txibertan (Lapurdi) 1977an euskal indar politikoen artean egin ziren bileretan.\nIpar Euskal Herrian hainbat aldiz atxilotu zuten. Lehenengo aldia 1969an izan zen. 1970ean Baionako Katedralean egindako gose greban parte hartu zuen.\nAbeslari.\nAbestea izan zen Txominen zaletasunetako bat. Disko klandestinoa ere grabatu zuen Maite Ormaetxea bere andrea, Isidro Garalde \"Mamarru\" eta Manuel Garmendia \"Korta\"rekin batera, Eustakio Mendizabalen omenezko \"Txikia\" kanta ezaguna tartean.\nHiltzeko saioak.\nEspainiako zerbitzu sekretuetako ajenteek sarritan saiatu ziren Txomin hiltzen. 1975eko urtarrilean Txomin bahitzen saiatu ziren ezezagun batzuk, baina ihes egitea lortu zuen. Urte berean, abenduan, bonba bat jarri zioten autoaren azpian, baina seme batek ikusi eta autotik urruntzerakoan bonbak lehertu eta semea zauritu zuen. 1976an ametrailatu zuten, baina ez zioten zauririk eragin. 1979an besoan zauritu zuten beste batzuekin zihoan autoa tirokatu zutenean, Biarritzen. 1980an Eugenio Etxebeste eta Jokin Gorostidirekin autoan zihoala tirokatu eta bi balak jo zuten, batak zangoan eta besteak lokian.\n1982an Frantziako poliziak atxilotu eta zortzi hilabete egin zituen Baionako espetxean.\nETAren solaskide.\nETAk Txomin izendatu zuen Espainiako gobernuarekin negoziazio baterako solaskide ofiziala. Espainiako gobernuak ahalegin bereziak egin zituen ustez ETAko beste buruzagi batzuen aldean Txomin negoziazio batzuetarako eskuragarriago izan zitekeelakoan. 1984an elkarrizketa bat izan zuen Felipe Gonzalezen gobernuko ordezkariekin Parisen. Horren porrotaren ostean Tours herrian konfinatu zuen Frantziako gobernuak, baina sasitara pasa zuen 1986an errepide kontrol batean atxilotu zuten arte.\nDeportazioa.\n1986ko uztailean espetxetik ixilean atera eta deportatu egin zuten. Txominek Frantziako errefuxiatu txartel ofiziala zeukan garai horretan, 1990eko martxoaren 3ra arte hain zuzen. Christianne Fando abokatuaren eta familiarren jestioen ondoren Librevillen (Gabon) zegoela jakin zen. Handik Ekuadorera eramateko presioak egin zituen Espainiako gobernuak, baina azkenean, negoziazio batean joka zezakeen paperari begira, Aljeriara iritsi zen urte horretako irailean.\nAljeriako elkarrizketak.\nAljerian bertan Espainiako gobernuaren ordezkariekin elkarrizketatu eta negoziazio prozesu bat zabaldu zen. 1986ko azaroaren 22an Jorge Argote abokatua, Espainiako Gobernuaren ordezkariarekin izan zen. 1987ko urtarrilaren 11n eta 12an Julian Sancristobal Espainiako Gobernuaren ordezkariarekin, beti ere ETAren ordezkari modura.\nHeriotza.\nHandik gutxira, 1987ko martxoaren 1ean zabaldu zen Txominen heriotzaren berria, otsailaren 28an auto istripu batean hil zela. Haatik, beste bertsio batek dio errefuxiatuak bizi ziren Aljeriako etxe bat pintatzen ari zela zorabiatu, erori eta bertan zerraldo gelditu zela Iturbe. Bere jaioterrian, Arrasaten, lurperatu zuten. Euskal Herri osotik joandako jendetza bildu zen hiletetan Txomini azken agurra ematera.\nNegoziazio prozesuak aurrera egin zuen Txomin gabe baina porrot egin zuen.\nTxominen figura politikoa.\nETAn eragin handia izan zuen. Oso pertsona irekia, hiztuna eta xumea zen, baserritar izaerakoa, eta oso erraz berenganatzen zuen jendearen konfidantza. Ideologikoki abertzaletasunetik hurbilago zegoen marxismotik baino eta euskara ikusten zuen Euskal Herriaren independentziaren habe nagusi.\nLelo bi ezagun egin zituen ezker abertzaleko politikan: \"Aurrera bolie!\", futbol garaitik hartutakoa, eta \"Gora gu ta gutarrak!\""}
{"id": "44649", "revid": "1045", "url": "https://eu.wikipedia.org/wiki?curid=44649", "title": "Energia Geotermikoa", "text": ""}
{"id": "44650", "revid": "478", "url": "https://eu.wikipedia.org/wiki?curid=44650", "title": "Geotermia", "text": ""}
{"id": "44651", "revid": "371", "url": "https://eu.wikipedia.org/wiki?curid=44651", "title": "Energia geotermikoa", "text": ""}
{"id": "44655", "revid": "512", "url": "https://eu.wikipedia.org/wiki?curid=44655", "title": "Zeltiberiera", "text": "Zeltiberiera hizkuntza zelta paleohispanikoa zen, Iberiar penintsula erdialdean I. mendera arte gutxienez hitz egin zena. Herri zeltiberiarrek hitz egiten zuten.\nZelta hizkuntza kontinentalen artean zeltiberiera ez dago galikoa bezain ondo lekukotuta, baina bai lepontikoa eta galata baino hobeto. Makina bat txanpon dago, baina berreraiketarako eragilerik garrantzitsuenak Botorritako brontzeak dira. Honez gain, lekukotuta daude hamaika teonimo, antroponimo eta toponimo.\nZelta hizkuntzen artean, zeltiberierak nahiko itxura arkaikoa du. Bere multzoko beste hizkuntzetan ez bezala, \"ios\" erlatibozko izenordaina erabat deklinatuta agertzen da. Era berean, \"kue\" (\"eta\"), \"nekue\" (\"ezta\"), \"ve\" (\"edo\") agertzen dira. Galeseraz bezala, \"s\"dun subjunktiboa dago.\nIdazkera.\nInskripzio zeltiberikoetan idazkera iberikoa erabiltzen zen. Sistema hau ez zen bereziki egokia hizkuntza zeltak transkribatzeko honako arrazoiengatik:\nLehen arazo biak idazkera iberikoak leherkari+bokala taldeak idazteko zeinuak bai baina leherkari bakanentzat zeinurik ez izateari zor zaizkio. Honen arrazoia da iberierak eta hizkuntza zeltek egitura silabiko erabat ezberdina daukatela.\nIberierak oso egitura silabiko sinplea zeukan: (C)V(C2), hau da, V, VC2, CV, CVC2 silbak baino ezin ziren gertatu (C: edozein kontsonante, V: edozein bokal, C2: amaierako bokala, l, r, m, n, s edo \u015b izan behar duena). Hau ondo egokitu zen iberierarako, C2etarako, bokaletarako eta leherkari+bokal taldeentzako zeinuak baitaude.\nHonez gain, iberierak txistukari bi zituen, oro har &lt;\"s\"&gt; eta &lt;\"\u015b\"&gt; transkribatzen direnak, eta euren balio fonetiko zehataza ezagutzen ez dugularik (beharbada ahostun/ahoskabe edota, aukera gehiagorekin horzkari/hortzobikari). Halaber, dardarkari bi daude, &lt;\"r\"&gt; eta &lt;\"\u0155\"&gt;. Aho batez onartzen da \"\u0155\" dardarkari bakuna dela, baina \"r\" zer den ez dago hain argi, baliteke anitza izatea edota bestelako ezberdintasuna izatea beste dardarkariarekin.\nBotorritako brontzeak.\nBotorritako brontzeak dira orain arte aurkitu diren zelberierazko testurik luzeenak. Horien artean dago \"Botorritako I brontzea\". Testua ezin izan da osorik itzuli, baina transkribatuta dago eta gaiaren inguruko ideia bat izan dezakegu. Pertsona izen asko dauden merkataritza agiria dela ematen du.\nIII brontzea izen zeltiberiko zerrenda luzea da, Contrebia Belaiscako 200 biztanleren izenak omen dira."}
{"id": "44656", "revid": "902", "url": "https://eu.wikipedia.org/wiki?curid=44656", "title": "Zeltiberiko", "text": ""}
{"id": "44659", "revid": "977", "url": "https://eu.wikipedia.org/wiki?curid=44659", "title": "Txabi Etxebarrieta", "text": ""}
{"id": "44661", "revid": "512", "url": "https://eu.wikipedia.org/wiki?curid=44661", "title": "Eztul", "text": "Eztula arnas gaixotasunen artean sintomarik ohiko eta tipikoenetarikoa da. Halaber, beste mota bateko eritasunetan ere agertu daiteke: ORL-ko batzuetan edo txegoste-aparatukoak. Eztula espirazio (arnasbotatze) azkarra da, zeinek arnasbideen edukia kanporatuz abiadura handiko aire-jario oso lasterra sortzen duen. Eztula nahitakoa edo erreflexua izan daiteke, eta arnasbideen jariakinak eta gorputz arrotzak garbitzeko balio du.\nAnatomofisiologia.\nEztularen zentroa erraboilean kokatuta omen dago. Zentro hori burmuin-azaletik estimula daiteke; horregatik izan daiteke eztula nahitakoa. Eztula ekintza erreflexua denean, erreflexu guztiek bezala, bide aferenteak eta eferenteak izaten ditu:\na) Bide aferenteak\nBiderik inportanteenak goiko nerbio laringeoa eta nerbio bagoa izaten dira; bide horien errezeptore erreflexogenoak goiko arnasbideetan eta pleuran daude, estimulu mekaniko, kimiko edota termikoengatik estimula daitezkeenak.\nb) Bide eferenteak\nEztularen zentrotik irteten diren aginte eferenteak nerbio frenikoaren eta nerbio espinalen bidez abiatzen dira arnas giharretara, eta nerbio atzerakariaren bidez laringera.\nEztula, azken finean, hiru fasetan gauzatzen den espirazio eztandagarria da:\nHiru fase horiek oso azkar gertatzen dira bata bestearen atzetik. Eztularen helbururik nagusiak mukiaren kanporaketa eta arnasbideen garbiketa izaten dira.\nEtiopatogenia.\nBide aferenteen zonalde erreflexogenoak estimulatzeko gai diren estimulurik inportanteenak honako hauek dira:\na) Estimulu kortikalak (garun-kortexetik)\nEztul psikikoan (psikogenoan) estimulua garun-kortexetik dator.\nb) Estimulu mekanikoak\nc) Estimulu kimikoak\nd) Estimulu termikoak:\nHaize oso beroa (baita hotza ere) arnastea.\nEztul-motak.\na) Eztul lehorra edo ez-emankorra (espektoraziorik gabekoa)\nHauxe da pleurako patologian agertzen den eztula; eztul psikogenoa ere lehorra izaten da.\nKontuan hartu behar da pertsona batzuek ez dakitela karkaxarik kanporatzen, eta irentsi egiten dituzte esputoak. Ez bazaie horri buruz ondo galdetzen, eztularen diagnostikoa okerra izan daiteke, eta eztul lehortzat har daiteke eztul emankorra dena.\nb) Eztul bustia, emankorra edo eraginkorra (espektorazioarekin batera)\nAzken finean, eztularen helburua jariakinak kanporatzea da. Eztul bustia patologia askotan ikus daiteke: arnasbideetako hanturetan, asman, bronkitis kronikoan, tuberkulosian, birikako edema akutuan...\nc) Eztul espasmodikoa\nEztulaldi azkar batzuk, bata bestearen atzetik gertatzen direnean, eztul espasmodikoa dela esaten da. Bronkitis kronikoan ager daiteke, baita beste patologia batzuetan ere.\nd) Kukutxeztula edo eztul kokelukoidea\nEztul espasmodikoa da, baina hasiera bateko inspirazioa glotisa erdi zabalik dagoela gertatzen da. Horrek zarata tipikoa agerrarazten du (\"kioa\"). Izenak adierazten duenez, kukutxeztulan gertatu ohi da.\ne) Txakur-eztula\nTonu baxuko eztula da, eta goiko arnasbideetako hanturetan agertu ohi da (goiko arnasbideetako katarroetan, trakeitisetan...).\nf) Eztul bitonala\nEztul mota honetan tonu altuak eta baxuak nahasten dira; ahots-korda baten paralisiaren adierazlea izan ohi da, gehienetan nerbio atzerakaria zanpaturik dagoelako tumore baten ondorioz.\ng) Eztul goragalegarria\nGorakoekin azaltzen den eztula da.\nOndorio kaltegarriak.\na) Gaixoaren ahulezia\nEztula iraunkorra eta bizia bada, batez ere gaixoa zaharra denean edo egoera larrian dagoenean, oso neketsua eta ahulgarria izan daiteke.\nb) Eztul-sinkopea edo sinkope tusigenoa\nEztul egitean torax barneko presioa izugarri handitzen da; horren ondorioz, bihotzera doan zain-itzulera murriztuko da. Horrek bihotz-gastuaren jaitsiera ekarriko du eta garunera odol arterial gutxiago helduko da. Bestetik, burualdean estasi benosoa izango dugu. Bi arrazoi horiengatik bat-bateko konorte-galera gerta daiteke.\nc)Saihets-hezurretako hausturak:\nArraroa da, baina ez da ezinezkoa, deskribaturiko kasuak baitaute\nd) Pneumotoraxa eta pneumomediastinoa\nEztulaldien ondorioz pleuraren azpian dauden builak edo kisteak apur daitezke eta airea pleura-espaziora pasatuko da.\nKronikoa.\nMaiztasunaren arabera:"}
{"id": "44664", "revid": "9367977", "url": "https://eu.wikipedia.org/wiki?curid=44664", "title": "Panti", "text": "Pantiak edo kolantak, hankak oinetatik gerriraino estaltzen dituzten galtzerdiak dira. Gaur egun, galtzerdiak baino askoz gehiago erabiltzen dira.\nOrokorrean, emakumezkoen azpiko arropatzat hartzen dira. Allen Erwin Gant eta Ethel Boone Gant senar-emazteek asmatu zituzten 1950eko hamarkadaren erdialdean galtzerdiak faxa eta galtzari-eustekoekin batera eramateak eragiten zuen ezerosotasunari konponbidea emateko. 1959an merkaturatu ziren lehenengoz \"Panti-Legs\" izenarekin.\nGaltzerdiak bezala, pantiak nylonezkoak edo nylonarekin nahastutako beste ehunezkoak izan ohi dira. Ondorengo helburuekin diseinatzen dira pantiak:\nHistoria.\nPantiak Allen Erwin Gant eta Ethel Boone Gant senar-emazteek asmatu zituzten, Ethelek galtzerdiak eta galtzari-eustekoak batera erabili behar izanagatik zuen kexa baten ondorioz.\nPantiak asmatu baino lehen, 1950eko hamarkadan, emakumeek giro formaletan galtzerdiak janzten zituzten garaiko janzkera-kodeek behartuta. Ondorioz, galtzerdiak eror ez ziezazkieten galtzari-eustekoak jantzi behar zituzten.\nHalako batean, Gant senar-emazteak New Yorkeko Macyren Esker Emate Eguneko Desfilea ikusi ondoren trenez bidaiatzen ari zirenean, haurdun zegoen Ethelek bere senarrari arranguratu zitzaion galtzerdiekin jantzi behar zituen faxak eta galtzari-eustekoek sabelaldean mina ematen ziotela eta erditu arte ez zela beste inora bidaiatuko.\nGlen Raven Mills ehun-fabrikako zuzendaria zen Allen Erwin Gantek bere emaztearen kexa aintzat hartu zuen eta berarekin konponbidea bilatzeari ekin zion. Biei galtzerdiak kuleroekin lotzea otu zitzaien. Ethelek prototipoa egin zuen oihal-zatiak josiz eta bere senarrari eman zion hura ekoizteko modua aurki zezan. Allenek bere emaztearen prototipoa lanera eraman zuen eta Arthur Rogers, J. O. Austin eta Irvin Combs lankideen laguntzarekin \"panti-legs\" (kulero zangodunak) izenez ezagutuko zen ekoizkina garatu zuten.\n1959an produktua merkaturatu zuten, merkatuko lehen pantiak. Hala ere, asmakizunak ez zuen emakume askoren arreta lortu 1960ko hamarkadaren erdialdera aldera arte, minigonak modan jarri ziren arte. Jean Shrimpton eta Twiggy modeloek minigonak jantzi zituztenean, pantien eskariak gora egin zuen.\nJoste teknika eta ehun berrien garatzeak, horien artean elastanoa, pantien kostua murrizteaz gain, neurri gehiagotako pantiak eskaintzea posible egin zuten.\n1970eko eta 1980ko hamarkadek pantien urrezko aroa osatzen dute. Pantiak emakumeen eguneroko jantziak bilakatu ziren. 1990eko hamarkadan, ordea, gainbera etorri zen eta salmentek nabarmen egin zuten behera. Harrezkero, pantien erabilerak modaren joan-etorrien mende dago.\nBadira klima hotzetan janzteko moduko neguko pantiak. Direlako panti termiko horiek 2020ko hamarkadaren hasieran jarri ziren modan sare sozialetan. Izatez, jantzi polardun neguko pantiak dira. Kanpotik begiratuz panti zeharrargi arrunt batzuk dirudite nahiz eta berez opakuak izan, baina barrualdean jantzi polarra daukate hankak berotzeko. \nEgitura.\nOrokorrean, pantiek ondorengo egitura izan ohi dute. Gerrialdearen goiko aldea sendoa eta elastikoa izan ohi da. Aldakak eta ipurmasailak estaltzen dituen zatia, kuleroen aldekoa, hanken zatia baino ehun lodiagoaz egina dago. Genitalak estaltzen dituen eskudetea edo hankartea, berriz, ehun sendoagoz egina dago, batzuetan kotoi porotsuz. Pantien hankak edo zangoak ehunik meheenekin egiten dira eta egitura erregularra izan ohi dute oin-puntetaraino. Gainera, pantien oin-puntak eta orpoak sendotu daitezke jantzia erraz urra ez dadin.\nPanti moderno gehienak nylonezko eta elastanozko ehunak nahastuz egiten dira. Horrek elastikotasuna eta gorputzari estu egokitzeko gaitasuna ematen dio. Gainera, nylonezko ehunak erraz urratzeko joera dutenez, pantia gardenak oso urraz urratzen dira zerbait latz edo zorrotzarekin katigatuz gero.\nNolanahi ere, badira pantien beste aldaera; adibidez, panti saretadunak. Horrez gain, pantiak zetazkoak, kotoizkoak, kaxmirrezkoak eta artilezkoak izan daitezke ere.\nEstiloak.\nDentsitatearen arabera.\nNormalean, pantiak lau talde nagusitan sailkatzen dira zuntz-dentsitatearen arabera: oso gardenak, estandarrak, erdi-opakuak eta opakuak. Zuntz-dentsitatea denier edota dtex unitateetan neurtzen da, eta metro bakoitzeko zenbat kilogramo zuntz dagoen neurtzen du. Horrela, 15 denierretik beherakoak oso gardenen taldean sailkatzen dira. Ondoren, 15 eta 30 denier bitartekoak, ohikoenak, gardenen kategorian. Jarraian, 30 eta 50 denier bitartekoak, erdi opaku sailkapena jasotzen dute. Azkenik, 50 denierretik gorakoak opaku izendatzen dira.\nJanzteko jarraibideak.\nPantiak kontu handiz jantzi behar dira urra edo honda ez daitezen. Horretarako, gomendatzen da eskuak hutsik izatea, inolako bitxirik edo bestelako osagarririk eraman gabe, baita azazkal kamutsak izatea ere.\nHasteko, pantien bi hanketako bakoitza guztiz biribilkatzen da oin-puntaraino. Jarraian, lehenengo oina dagokion pantien hanka-zuloan sartu eta pantiak oin horren orpoaren gainerairano zabaltzen dira. Gero, oinutsik dagoen oina beste zuloan sartu eta era berean orpoaren gaineraino zabaltzen dira. Ondoren, pantien kulotetik eztiki tira eginez belaunen gaineraino hedatzen dira. Azkenik, pantien kulota aldaka eta gerriraino zabaltzen da.\nDena dela, badira galtzerdiak eta pantiak janzten eta eranzten laguntzeko tresnak.\nKezkak.\nPantiak janztearen alde txarrak honako hauek dira:\nIpar Euskal Herrian hondatutako pantiak ehun erabilien kategorian biltzen, bereizten eta birziklatzen dira. Bestalde, berriro erabili eta birziklatu ezin diren pantiak nork bere erabilerarako beste gauzatan bihur daitezke etxean, adibidez: ilerako zinta elastikoetan, garbigailuan sartzeko arroparsko poltsetan, eta abar.\nGizonezkoen pantiak.\nOrokorrean pantiak emakumezkoen jantzitzat hartu izan ohi diren arren, badira pantiak erabiltzen dituzten gizonezkoak hainbat arrazoi direla bide. Horien artean, babesgarri termikotzat erabiltzen dituztenak, arrazoi terapeutikoengatik daramatzatenak eta euren janzkerara ekarri eta egokitu dituztenak. 2000ko hamarkadaz geroztik, hainbat panti-etxek gizonentzako pantiak saltzen dituzte."}
{"id": "44666", "revid": "8313009", "url": "https://eu.wikipedia.org/wiki?curid=44666", "title": "Panty", "text": ""}
{"id": "44667", "revid": "1545", "url": "https://eu.wikipedia.org/wiki?curid=44667", "title": "Galtzazpi", "text": "Galtzazpi, galtzontzilo edo galtzoinak gerritik izterretarainoko galtzamotz modukoak dira, gizonezkoen azpiko arropa gisa erabiltzen direnak. Genitalek eta prakak elkar uki ez dezaten baliatzen dira."}
{"id": "44668", "revid": "201", "url": "https://eu.wikipedia.org/wiki?curid=44668", "title": "Bagaudae", "text": ""}
{"id": "44669", "revid": "6327", "url": "https://eu.wikipedia.org/wiki?curid=44669", "title": "Galtzoin", "text": ""}
{"id": "44670", "revid": "6327", "url": "https://eu.wikipedia.org/wiki?curid=44670", "title": "Galtzontzillo", "text": ""}
{"id": "44671", "revid": "201", "url": "https://eu.wikipedia.org/wiki?curid=44671", "title": "Bagauda", "text": ""}
{"id": "44672", "revid": "1545", "url": "https://eu.wikipedia.org/wiki?curid=44672", "title": "Kulero", "text": "Kuleroak, Iparraldean kulotak deituak, emakumezkoen azpiko arropa mota bat dira. Oro har, gerritik izterretaraino estaltzen dute eta genitalek eta arropak elkar uki ez dezaten erabiltzen dira."}
{"id": "44673", "revid": "219", "url": "https://eu.wikipedia.org/wiki?curid=44673", "title": "Eztula", "text": ""}
{"id": "44674", "revid": "201", "url": "https://eu.wikipedia.org/wiki?curid=44674", "title": "Nafarroako Henrike III.a", "text": ""}
{"id": "44679", "revid": "512", "url": "https://eu.wikipedia.org/wiki?curid=44679", "title": "Gomez Pereira", "text": "Gomez Pereira (Medina del Campo, Valladolid, 1500 - \u2020 1567?) filosofo, sendagile eta humanista espainiarra izan zen."}
{"id": "44682", "revid": "201", "url": "https://eu.wikipedia.org/wiki?curid=44682", "title": "Bidasoa ibaia", "text": ""}
{"id": "44684", "revid": "512", "url": "https://eu.wikipedia.org/wiki?curid=44684", "title": "Lusitaniera", "text": "Lusitaniera familia indoeuropar familiako hizkuntza paleohispanikoa da, 5 inskripzio eta hainbat toponimo eta teonimoren bidez ezagutzen duguna.\nLusitania historikoan hitz egiten zen, hau da Duero erdialde-hegoaldean eta gaurko Extremadurako zati handi batean.\nHistoria.\nPentsa daiteke lusitanoak beste herri indoeuropar guztiak bezala Iberiar penintsulan sartuko zirela K.a. II. mendea baino lehen, agian K.a. VIII. mendean zeltak sartu baino lehen. Datarik sinesgarriena K.a. VI. mendea izan daiteke. Egile batzuentzat Alpeetan izango zuten jatorria, beste batzuk bertokotzat jotzen dituzten artean.\nLusitania Erromatar Inperioak hartu zuen K.a. 150 inguruan. Penintsulako beste hizkuntza guztiak bezalaxe, euskara kenduta, lusitaniera latinaren aurrean desagertu zen.\nBeste hizkuntzekiko harremanak.\nAipatu den bezala, indoeuropar hizkuntza da, baina bere familia zehatza zein zen ez dago argi.\nTeoriarik zabalduenaren arabera hizkuntza zeltekin lotuta egongo litzateke. Hau, neurri batean, Iberiar penintsulan zalantzarik gabe izan zen herri bakarra zelta izateari zor zaio. Baina garrantzi gehiago dauka lexikoaren zeltatasun nabarmena.\nTeoria honetan arazo handia dago, hala ere: hitz hasierako /p/ren mantentzea, PORCOM (txerri) hitzean agertzen den bezala. Hizkuntza zeltiko guztiek hots hau galdu dute euren garapenean; gaeleraz esaterako \"athir\" / \"orc\" dauzkagu eta latinez \"pater\" / \"porcum\". Dena den, /p/ hor egotea oso hizkuntza arkaiko izateari zein latinetiko mailegua izateari zor leskio.\nBigarren teoria batek, F. Villarrek eta Blanca Mar\u00eda Pr\u00f3sperrek defendatze dutena, hizkuntza italikoekin lotzen du. Uste hau teonimoetan eta hainbat elementu gramatikaletan oinarritzen da.\nAzkenik, Ulrich Schmollek balizko adar \"galaiko-lusitaniar\" bat proposatu zuen.\nEz dago gaia alde batera edo bestera erabakitzeko behar bezain luze den testurik.\nZabalpen geografikoa.\nInskripzioak Arroyo de la Luzen (Extremadura, Espainia), Cabe\u00e7o das Fraguasen (Guarda, Portugal) eta Lamas de Moledon (Viseu, Portugal) aurkituak dira. Teonimo, antroponimo eta toponimoek emandako informazioa aintzat hartuz, zabalerak gaurko Portugal ipar-ekialdea eta Espainiako alboko lurraldeak hartuko lituzke barru.\nBadira arrazoiak herri galaikoek asturek eta beharbada betoiek (hau da, penintsulako ipar-mendebalde osoa) lusitanierarekin lotutako hizkuntzak erabiliko zituztela eta hizkuntza zeltikoak.\nTestuak.\nHauek dira ezagutzen diren testuak:\nInskripzio guztiak harrietan daude alfabeto latinoan."}
{"id": "44685", "revid": "6327", "url": "https://eu.wikipedia.org/wiki?curid=44685", "title": "Gotiko (estiloa)", "text": ""}
{"id": "44686", "revid": "8835008", "url": "https://eu.wikipedia.org/wiki?curid=44686", "title": "Gotiko (hizkuntza)", "text": "Gotikoa ekialdeko germaniar hizkuntza zen, gaur egun hizkuntza hila da. Burgundieratik hurbil zegoen eta godoen berezko hizkuntza zen, hala ostrogodo nola bisigodoena.\nGure garaiaren lehen mendeetan gaurko Alemaniako hainbat eskualdetan hitz egiten zen, baina IV. eta V. mendeetako inbasioen bidez bere erabilera Europako lurralde zabaletara hedatu zen Bulgaria eta Krimeatik Italia eta Iberiar penintsulara.\nVII. menderako desagertutzat jotzen da, salbuespen bitxi batekin: XVIII. mendera arte gotikoz mintzatzen zen gizatalde batek iraun zuen Krimean, XVI. mendean aurkitu zenez. Otomandar Inperioko flandriar enbaxadorearen gutun bat kontserbatzen da; bertan germaniar hizkuntza bat hitz egiten omen zuen eta ohitura germanikoak zituen herri bateko ordezkari birekin bildu zela adierazten zuen. Enbaxadoreak berak hitz eta esaldi lexiko txikia bildu zuen, 18 zenbaki eta abesti baten lehen hiru ahapaldiak.\nGaur egun hizkuntza hau hizkelgi ostrogotikotik zetorkeela uste da.\nHala ere, gotikoa idatzita iritsi zaigu Ufilas apezpikuaren eskutik, IV. mendean Danubio inguruan misiolari ibili zena. Ufilasek Biblia gotikora isuri zuen eta horretarako alfabeto bat sortu zuen, 27 hizkiz osatutako alfabeto gotikoa (25 alfabeto grekotik eta 2 errunikotik)\nAlfabeto hau ezkerretik eskumara idazten zen eta idazkera jarraian (hitz arteko banaketarik gabe). Biblia hau zatika baino ez da iritsi gaurko egunetara. Atal gehienak VI. mendean aurkitu ziren Italia iparraldean.\nAlfabeto errunikoan dauden inskripzio batzuez aparte, hau da germaniar hizkuntza betetik iritsi zaigun lekukotasunik zaharrena.\nGotiko zaharra eta Krimeakoa baliatuz fideltasun handiarekin berreraiki ahal izan da hizkuntza hau."}
{"id": "44687", "revid": "63274", "url": "https://eu.wikipedia.org/wiki?curid=44687", "title": "Galiera", "text": "Galiera edo Galiako zelta antzinako hizkuntza zelta izan zen, latina gailendu baino lehen Galian hitz egiten zena. VI. mendean desagertu bazen ere, haren aztarna batzuek iraun dute Europako zenbait hizkuntzatan eta toponimian. Lepontiera eta galaziera ahaide hurbilak zituen.\nHutsune handiak daude galieraren gaineko ezagueran. 800 idazkun inguru ezagutzen dira: eskaintzak, epitafioak, jabetza-akordioak, eta baita lege eta erlijio agiriak ere. Larzac-eko eta Chamali\u00e8resko berunak, Lezouxeko platera eta Colignyko Egutegia dira luzeenak.\nIdazkera.\nHiru alfabeto erabili ziren galiera idazteko:\nK.a. VII-V. mendeen artean, Luganoko alfabetoa erabili zen Galia Zisalpinoan lepontiera idazteko; hauxe xen:\nLuganoko alfabetoak ez zituen ezberdintzen herskari ahostun eta ahoskabeak; beraz, \ud800\udf13 /b/ edo /p/ izan daiteke; \ud800\udf15, /t/ edo /d/; eta \ud800\udf0a, /g/ edo /k/. \ud800\udf16 \"/u/\" eta \ud800\udf05 \"/w/\" ezberdintzen ziren. \ud800\udf08, ziur aski, \"/t/\"-rako erabiltzen zen, eta \ud800\udf17 \"/g/\"-rako.\nK.a. III. mendetik aitzina, ekialdeko alfabeto grekoa erabili zen Galia Narbonensisen:\n\u03c7 \"[\u03c7]\"-rako zen, \u03b8 \"ts\"-rako, \u03bf\u03c5 \"/u/\", \"/\u016b/\" eta \"/w/\"-erako; \u03b5 \"/e/ labur eta /\u0113/\" luzerako; eta \u03bf \"/o/ labur eta /\u014d/\" luzerako. Azpimarratu behar da sigma \u03f2 dela (lunate sigma) ekialdeko alfabeto grekoan.\nK.a. 58-50ean Erromak Galia beretu ostean, galiarrak latindar alfabetoa erabiltzen hasi ziren:&lt;br&gt;\nG eta K irizpide zehatzik gabe erabili ohi ziren. \u00d0/\"\u00f0\", \"ds\" eta \"s\" /ts/ edota /dz/ adierazteko erabil zitezkeen. X/\"x\" \"[\u03c7]\" edo \"/ks/\" zen. Q gutxitan erabiltzen zen (Sequanni, Equos), eta baliteke arkaismoa izatea. \u00d0 eta \u00f0 baliatzen ziren Tau Gallicum hizkia irudikatzeko.\nFonologia.\nBokalak.\nBost bokal labur eta beste bost luze zituen:\nLexikoa.\nLa Graufesenque graffitiko ordinalak:\nColignyko Egutegiaren arabera, urtea 12 hilabetetan banaturik zegoen, eta beste bi hilabete tartekaturik zeuden bost urteko zikloan:"}
{"id": "44689", "revid": "336", "url": "https://eu.wikipedia.org/wiki?curid=44689", "title": "Argala", "text": ""}
{"id": "44691", "revid": "105290", "url": "https://eu.wikipedia.org/wiki?curid=44691", "title": "Yottabyte", "text": "Yottabyte (SI-ren notaziotik eratorria yotta-) konputagailuen biltegiratze ahalmenean 1024 byte adierazten duen informazio unitatea da. Bere laburdura YB da, baina ez da yottabit-ekin (Yb) nahastu behar.\n1000 ala 1024.\nInformatika arloan konputagailuen diseinuak eta memorien mugak baldintzatuta informazio unitateak biren berretzaileren multiploak dira. Honela informatikan KB-k edo kilobytek esanahia alternatiboa du eta 1000 byte izan beharrean 1024 byte edo 210 byte bezala ulertzen da.\nNahasmena ez sortzearren IEC erakundeak IEC 60027-2 dokumentuan, sistema bitarreko biltegiratze sistemetarako kibibyte (KiB), mebibyte (MiB), gibibyte (GiB)... unitateak sortu dira. Honela 1024 byte adierazteko erabilpen zuzena KiB unitatea da. KiB eta KB-ren arteko desberdintasuna beheko atalean argitzen da.\nTerminologia bikoitzaren arazoak.\nGaur egun (2007), biak nahasten dira askotan. Esate baterako, 80 GBko disko gogor batek 80.000.000.000 byte ditu, baina sistema eragileak 74 GB dituela esango du, 1.024ko multiploak erabiltzen dituelako.\nKilobyte \u2013 kibibyte, mebibyte \u2013 megabyte, gigabyte \u2013 gibibyte eta gainerako unitateen bereizketa.\nKilobyte-n definizioan eta erabileran aurrizki bitarraren ohiz kanpoko erabilerak, ondorengo erabilerak eragin ditu. Kilobyte-ren kasuan honen kopurua honako biak izan daitezke:\nModu berdinean egingo da gainerako unitateekin, esaterako gigabyte batek, erabiltzen den testuinguruaren arabera 1024 gibibyte (informatikan) edo 1000 gigabyte adierazten du.\nSistema internazionala (SI) eta byte terminoaren bilakaera.\nInformatikaren testuinguruan kilobyteren terminoa hasieratik erabiltzen zen 2 10 balioarekin, 1000-ra hurbiltzen delako. Konputagailuen hedatzearekin batera, sistema internazionalak definitutako aurrizkiaren erabilera desegokia ere zabaldu zen, informatika adituetatik erabiltzaile arruntetaraino. Hau dela eta kilobyte bat 1024 byterekin lotzen da nahiz eta 1000 byte da.\nAurrizki bitarra eta hamartarra bereizteko IEC estandarizazio erakundeak IEC 60027-2 dokumentuan zehazten den bezala kibi terminoa asmatu zuen, 1024-ren balioa duen neurria sortuz Kibibyte ( 1 KiB=1024 byte ). Baina bere erabilera ez da zabaldu oraindino.\nMultzo berdineko unitateak:\nMB eta Mb edo KB eta Kb...ez dira berdinak.\nMb-k megabit 1.000.000 bit adierazten du eta MB-k megabyte 1.000.000 byte edo informatikaren testuinguruan 1.048.576 (220) byte . Halaber, ez da nahastu behar Mb/s edo Megabit segundoko MB/s edo Megabyte segundoko-rekin ez eta multzoko gainerako unitateekin: Giga, tera eta abar. Orokorrean esanda, byte segundoko konputagailuaren barruko komunikazioetan gertatzen da, aldiz bit segundoko konputagailutik kanpoko komunikazioetan SI sistema metrikoa erabiliz."}
{"id": "44692", "revid": "512", "url": "https://eu.wikipedia.org/wiki?curid=44692", "title": "Jose Miguel Be\u00f1aran Argala", "text": "Jose Miguel Be\u00f1aran Orde\u00f1ana \u2014Argala ezizenez ezaguna\u2014 (Arrigorriaga, Bizkaia, 1949ko martxoaren 7a - Angelu, Lapurdi, 1978ko abenduaren 21a) ETAko kide eta buruzagi historikoa izan zen, erakundearen barruan leninistarik nabarienetarikoa.\nBere autoaren azpian jarritako lehergailu batez hil zuten Espainiako zerbitzu sekretuek. Ekintza Batallon Vasco Espa\u00f1ol erakunde parapolizialak hartu zuen bere gain.\nBizitza.\nArrigorriagan jaio zen, Arratia bailara euskaldunaren eta Bilbo industrialaren arteko erdibidean. Ama, Felicidad Orde\u00f1ana Uriarte, Arantzazukoa, euskalduna zuen, baina etxean gaztelaniaz soilik egiten zuen. Aita, Pablo Be\u00f1aran Ormazabal, Arrigorriagakoa, abertzalea zen, eta ez zekien euskaraz, guraso euskaldunak izan arren. Lau seme-alaba izan zituzten: Jose Miguel (1949), Maite (1951), I\u00f1aki (1952) eta Pablo (1955).\nEskola frankistako giroaz gain etxean giro abertzalean hazi zen. Hirurogeiko hamarkadako erdialdeko grebek eta errepresioak eman zizkioten klase sistemaren ikuspegia. Teoria marxista ikasteari ekin zion gaztetatik.\nEuskal nazioaren kontzientziaren berpizkundea izan zen 1960ko hamarkada: ikastolak, jaialdiak, euskara ikastaroak... Giro horretan bete betean murgildu zen Jose Miguel Be\u00f1aran. 1968an ETAn sartu zen, lagun taldeko hainbatekin batera. Ingeniaritza ikasketak egiten aritu zen, baina ikasketa horiek utzi eta banketxean lanean hasita, giza zientziak ikasteari ekin zion.\nUne batez erakundea uztekotan izan zen: guraso biak gaixorik, lana, ikasketak, 1970ean aita hil zen... Baina 1970eko maiatzean bere izena atera zioten poliziek atxilotu bati, eta ihes egin behar izan zuen. 21 urte zituen Be\u00f1aranek.\nKlandestinitatean.\nHasiera batean O\u00f1atin hartu zuen aterpe, bertako familia baten etxean. Bertan \"I\u00f1aki\" ezizena ere hartu zuen. Urte batzuk egin zituen O\u00f1atin eta beste leku batzuetan ezkutuan.\n1969an Bilbon Artekale kalean eta Kantabrian, Mogrovejon (Camale\u00f1on) ETAren zuzendaritza taldea ia osorik atxilotu ostean, eztabaida ugari piztu zen erakundearen barruan eta 1970eko abuztuan Itsasun egindako Seigarren Biltzarretik hiru talde sortuko ziren: ETA V, ETA VI eta Celulas Rojas.\nGarai horretan Argala Fronte Kulturalean egituratuta zegoen. Ez zen Itsasuko biltzarrean izan eta hasiera batean bere egituraren barruan jarraitu zuen, ETA VI.aren ildoan.\n1970eko abenduan Burgosko prozesua egin zen. Abenduaren 2an ETA V.ak Behil kontsula bahitu zuen Donostian. Bere aldetik ETA VI.ak presoak espetxetik ateratzeko ekintza prestatu zuen: \"Operaci\u00f3n Botella\". Argalak parte hartu zuen ekintza honetan: kanpotik zulo bat egin zuten kartzelaraino. Satorrak, oztopo ugari gainditu ondoren, kartzela barruraino sartu ziren baina azkenean ihesaldia burutu ezinik gelditu zen ihes egin behar zuten presoetara iristeko hormigoi murru bat zulatu ezinean.\nETAren adar desberdinen arteko jarrerak argitzen joan orduko Argala ETA V.ean sartu zen 1971ko urtarrilean. Argalak ikuspegi marxistatik teoria bat eraikitzeko ahalmena gehitu zien ETAren berrosatzean hainbat militanteri, hala nola Txomin Iturberi eta Eustakio Mendizabali. Argala antolaketa lanetan Parisen aritu ondoren, Bizkaira itzuli zen, herrialde horren Fronte Kulturalaren arduradun, bere bizilekua Eibar-Elgoibarren kokatuta.\nFronte Kulturalean jarduteak baina, ez zuen esan nahi Fronte Militarrean aritzen ez zenik: 1971ko irailaren 30ean Bergarako Banco de Vizcayaren sukurtsalean egindako atrakuan parte hartu zuen Eustakio Mendizabal eta beste burkide batzuekin batera: 10 milioi pezeta eskuratu zuten.\n1971n ETAk Madrilen babeslekuak sortzeari ekin zion, bertako ezkerreko taldeekin kontaktuak egiteko, erretagoardia anonimoago eta seguruago baten bila eta, beharbada, bertako erakunde armatu baten sorreran laguntzeko ideiarekin ere. Argala, beste militante batzuekin batera, joan-etorri ugari egingo zituen Madrilera urte honetan zehar, antolaketa lanen eta ekintza militarren artean. Eta bertako erakunde armatu bat sortzearen ideia berehala baztertu bazuten ere, bertan ekintzak egiteko aukera planteatu zen. Madrilen egun hauetan egin zituen Argalak lehen harremanak Alfonso Sastre eta Eva Forestekin ere.\nZabalaren bahiketa.\n1972ko urtarrilaren 19an ETAko talde batek (Txomin Iturbe, Mikel Lujua, Tomas Perez Revilla eta Argala) Lorenzo Zabala Suinaga enpresaburu eibartarra bahitu zuen Abadi\u00f1on. Ermuako Precicontrol enpresako langileak greban ari ziren, horietako batzuk Eibarko elizan gose greban ere, tartean Argalaren lagun batzuk, eta bahiketarekin langileen aldarrikapenak sustatu nahi izan zituen ETAk. Argalak idatzitako komunikatuak \"Acci\u00f3n de complemento y refuerzo a la lucha de la clase obrera vasca\" izenburua zuen. Ondoren langileen aldarrikapenak zerrendatu eta beroriek bete ezik urtarrilaren 28an Zabala hil egingo zutela zioen komunikatuak. Langileen aldarrikapenak oro har onartuta, urtarrilaren 22an askatu zuten Zabala Urkiola mendatean.\n1972ko urrian ETA V.k Batzar baterako deia egin zuen, aurreko zatiketaren ostean jarrerak argitu eta erakundearen barruko tirabiren artean, norabidea homogeneizatu eta erakundea egituratzeko asmoarekin. Batzarra Hazparnen egingo zen, eta Argala eta Fronte Kulturalaren beste arduradun batzuek segurtasunagatik muga ez pasatzea erabaki zuten. Hain zuzen ere, Guardia Zibilak Argala pasatu behar zuen taldea antzeman eta tirokatu zuen Urdazubin: Jonan Aranguren \"Iharra\" hil eta gainerakoek ihes egitea lortu zuten. Batzarrera ez joatea diziplina akatsa zela-eta, Argala eta Wilsoni erakundeko ardura guztiak kendu eta Hego Euskal Herrian bizitzeko eta politikaz jarduteko debekua ezarri zitzaien Batzarrean bertan.\nZigorraren ondorioz Argala eta Wilson Madrilen erbesteratuta gelditu ziren. Ordurako Luis Carrero Blancori buruzko informazioa zeukaten eta Carrero bahitu eta bere ordainez presoak askatzea planteatzen hasi ziren. Plangintza azkar egin zen, jende gehiago joan zen Madrilera eta 1973ko maiatzerako dena prest zegoen. Arazo batzuengatik bahiketa atzeratu behar izan zen, gero apirilaren 19an Txikia hil zuten Algortan eta erakundeak bahiketa atzeratzea agindu zuen.\nAbuztuan ETAren VI. biltzarraren lehen zatia burutu zen Ipar Euskal Herrian. Argala, Madrileko taldekideekin, biltzarrera joan eta irailean itzuli ziren Madrilera. Ipar Euskal Herritik bueltan \"Txikia komandoa\" izena hartu zuen Madrilen ziharduen taldea.\nDenbora tarte honetan baimena eman zioten Argalari Bilbora joan eta bere familiarrekin hitzordu batzuk izateko ere.\nCarrero Blanco maiatzaren 9an Gobernuko presidente izendatu eta segurtasun neurri handiagoak hartzean Alberto Ullastres Merkataritzako ministroa bahitzen saiatu zen ETAko komando bat azaroaren 7an. Bere etxera joan ziren, baina kanpoan zegoen egun horretan. Gauzak horrela, Carreroren bahiketa proiektua bertan behera utzita, azkenean Carrero hiltzeko ekintza bat burutzea erabaki zuten, bide batez, beste ekintza batzuk ere aztertzen ari ziren bitartean: Manuel Fraga hiltzea, Alfredo Semprun hiltzea, Segoviako espetxean kanpotik zulo bat egin presoak askatzeko... Irailaren 25ean arma denda batean hainbat arma eta material lapurtu zituzten, asmatutako talde iraultzaile baten progadanda paperak lurrean boteaz. Urriaren 2an Madrilgo Kapitania Nagusiko jagole bati metraileta lapurtu zioten...\n\"Operaci\u00f3n Ogro\".\nAbenduaren 20an meza entzun ondoren Carrero Blanco bere \"Dodge Dart\" beltzean Claudio Coello kaletik zihoan soto batetik egindako zuloan 75 kilo goma-2k leherrarazi zutenean. Dinamitaz betetako auto bat bigarren lerroan utzi zuten aparkatuta, Carreroren autoa lehergailua zegoen lekuaren gainetik igaro zedin. Betean harrapatu zuten autoa eta alboko eraikinaren gainetik pasa ostean, eraikinaren beste aldera erori zen. Carrero Blanco eta bere gidaria hil ziren. ETAk hiltzeko asmoz egindako bigarren ekintza izan zen Carrerorena. Lehenean, Meliton Manzanas hil zuten, 1968ko abuztuan.\nBehin baino gehiagotan aipatu da Argalak berak sakatu zuela Carrero hilko zuen dispositiboaren botoia, baina ez zen horrela izan. Argala, kalean zegoen botoia sakatu zuen militantearen ondoan, autoaren posizio zehatza adierazteko.\nCarreroren hilketa konspirazio bat izan zela ere aipatu da, eta ezkerreko sektore batzuek ere kritika gogorrak egin zizkioten ETAri ekintza hori burutzeagatik. Argalak idatziko zuen \"Txikia Komandoa\"ren izenarekin ETAk emandako erantzuna, biolentzia iraultzailearen zilegitasuna eta ekintza horren ekarpena azpimarratzen zituena.\nEva Forest komandoko kideekin bildu zen 1974ko martxoan eta \"Operaci\u00f3n Ogro\" liburua argitaratu zuen ekintzaren gorabeherak azalduz. Liburrua Julen Agirre ezizenaz sinatuta argitaratu zen.\nBigarren zatiketa.\nCarrero Blancoren ekintzaren ostean Argala, taldeko kideekin batera Ipar Euskal Herrira itzuli zenean giroa nahasita zebilen erakundearen barruan eta zalantza handiak izan zituen batzuek eman nahi zioten norabidearen gainean. Bitartean, Argalak bigarren mailan jarraitzen zuen, artean diziplina faltagatik zigortuta.\n1974. urtean erorketa asko izan zituen ETAk. Erakundea lau adarretan antolatuta zegoen: kulturala, politikoa, militarra eta langilea. Praktikan adar desberdinak nahastu egiten ziren, eta berregituraketa baten beharra sumatzen zen. Ekainean, III. Biltzar Ttipiaren ostean, Langile Fronteak erakundetik irtetea erabaki zuen, adar militarrekin zituen loturen ondorioz lan propio bat garatu ezinean.\n1974ko uztailean euskaraz ikasteko ETAk antolatu zuen barnetegian parte hartu zuen Argalak, bitartean erakunde barruan eztabaida gogorrak ematen ari zirelarik.\nIzan ere, III. Biltzar Ttipian bi ikuspegi desberdin nabarmendu ziren ETAren barruan, ETA (m) eta ETA (pm)arteko zatiketa ekarriko zutenak. Gainera, irailaren 13an Madrileko Rolando kafetegian ETAk jarritako bonba lehertu eta 11 lagun hil zituen; horietako bat polizia kidea zen. ETAk ez zuen ekintza bere gain hartuko, ETA-pm norabideko gehiengoa nagusitu eta ekintza ETAren gain hartzearen aurkakoak zirelako. Argalak kritika gogorrak egingo zien jarrera honengatik. Urrian egindako IV. Biltzar Ttipian ere kritika horiek berretsiko zituzten ETAren fronte militarrekoek eta egituraketari buruzko desberdintasunak zirela-eta, biltzarretik joan egin ziren. Horretara, zuzendaritzaren gehiengoa ETA pm izango zenaren ildoan kokatu eta erakundearen aparatuak euren kontrolpean gelditu ziren.\nArgalak, ekintza garrantzitsuetan parte zuzena hartuta ere, jardun, aparatu politikoan ziharduen. ETAren fronte militarrekoek berari eman zioten euren tesiak garatzeko ardura. Berak idatzi zuen 1974ko azaroan ETAk argitaratu zuen \"ETAren Agiria\". Bertan egoera soziopolitikoa eta Espainian demokrazia baten aukera aztertu ondoren ETAren estrategia eta jokabide politikoa azaltzen zituen. Funtsean, batetik, fronte desberdinetako egiturak sortzen zituen arazoak eta batez ere trantsizio demokratiko bati begira, eremu bakoitzak bere lana interferentziarik gabe eta errepresiorik gabe bideratu ahal izateko, ETAk fronte militarrean soilik jardungo zuen. Beste alde batetik, ezker abertzalearen oinarri politikoak zehazten eta garatzen zituen.\nHortik aurrera ETAren adar honi ETA militarra modura ezagutu zaio, ETA politiko-militarra modura ezagutu den beste adarretik bereizteko. Horretara ere, ETAren ideologo nagusia bilakatu zen, hil zuten arte.\nArgalak egindako analisiaren ikuspegitik borroka armatuaren zeregina mugatua zen. Masa mugimendu abertzalea sustatzea zen funtsezkoa. ETA pm-ren aldean, insurrekzio bat bideratzea baino, borroka armatuaren helburua baldintza demokratikoak sortzen laguntzea izango zen.\nEgitura berria.\nBatzar hauen ostean ETA m-ren egiturako arduradunek ez zuten Espainiako lurraldeetan gehiago ibiliko. Horietako gehienek errefuxiatu politikoaren paperak zituzten Frantziako estatuan bizitzeko. Argalak, ordea, ez zituen legezko paperak eskatu eta \"Fernando\" izeneko baten dokumentazio espainiarra erabiltzen zuen. Argala ETA erakundearen zereginetan buru belarri sartuta zegoen eta klandestinitatean bizi zen. Bestela ere, diskretua, diziplinatua, protagonismotik ihesi, ez zen errefuxiatuak kalean ibiltzen ziren giroetan agertzen.\nETAren ildo politikoaren erreferentzia nagusia zen. Bileretan ikuspegi osoagoa lortzeko besteen iritziak baloratzen zituen eta, bestela ere, harreman onak zituen beste giroko jendearekin ere, hala nola, Felix Likiniano, Demetrio Beriain eta Marc Legasse anarkistekin.\nBietan Jarrai, aizkora eta sugeaz egindako ETAren anagrama, Felix Likinianok egin zuen Josu Artetxe ETAko kidearen omenez. Argalak ikusi zuenean erakundearen ikurrerako proposatu zuen.\nEgitura berrian, Argalak militantziaren prestakuntza politiko-militarraren ardura ere hartu zuen. Ikastaroak antolatu zituen, batez ere, beste herrietako mugimendu iraultzaileen esperientziak aztertzeko. Argalaren arabera garaipena lortu ez zuten mugimenduen esperientziek garaipena lortutakoen esperientziek baino ikasbide garrantzitsuagoak eskaintzen zituzten.\nArgala ohiko intelektuala ez izan arren, oso analisi sakonak eta ulerterrazak idatzi zituen. Arestian aipatutako \"ETAren agiria\"z gain, Zutik 65etik 69ra eta ETA erakundearen agiri eta barne dokumentu ugari idatzi zituen hil zuten arte. Horretara, bere ikuspegi politikoak, ETAk garai horretan argitaratutako agiri eta dokumentuetan aurki daiteke, bai eta Jokin Apalategiran \"Los vascos de la naci\u00f3n al Estado\" liburuaren sarreran idatzitako autobiografia politikoan, eta hil baino lehenago Arrigorriagako amnistiaren aldeko batzordearen eskaeraz grabatutako mezuan ere.\n1977ko martxoan Telesforo Monzonek deituta Txibertan indar abertzaleen artean egin ziren elkarrizketetan parte hartu zuen ETAren ordezkari modura. PNVk fronte abertzaleari uko egin zion, eta Argalak aldean zeukan pistola mahai gainean utzi zuen, PNVk akordioa izenpetuez gero ETA momentu horretan bertan borroka armatua bertan behera uzteko prest zegoela irudikatzeko.\nIparraldeko bizitza.\n1975eko maiatzaren 16an Frantziako poliziak Donibane Lohizunen atxilotu zuen, aldean pistola bat zeramala. Baionako epaitegiak Versaillesera konfinatu zuen, Parisen inguruan. Baina bertara iritsi orduko telefonoz deitu eta bere bila joan ziren handik Ipar Euskal Herrira itzultzeko.\nGarai horretan Axun Arana arrasatearra ezagutu zuen. Axunen mutil-laguna, Jesus Maria Markiegi \"Mutriku\" Gernikan hil zuten guardia zibilek maiatzaren 15ean eta Argalaren ardura ere bazen hildakoaren burkidearen ingurukoei babesa eta laguntza ematea. Denborarekin bion arteko harremanak sakonduko ziren eta biak Yeu irlan deportatuta zeudelarik, bertan ezkondu ziren.\n1976ko urtarrilaren 23an Frantziako poliziak Donibane Lohizunen atxilotu zuen berriro. Oraingoan hiru hilabeteko espetxe zigorra ezarri zioten, baina ez zituen beteko. Hala ere, 1976. urte honetan polizia hainbatetan atxilotzen saiatu zen: Axunen etxea zelatatzen zuten, eta behin etxean sartu eta Argala topatu ez zutenean, Axun bera atxilotuta eraman zuten.\nBeste aldetik, Espainiako Gobernuak iheslarien aurka Ipar Euskal Herrian antolatutako gerra zikinaren helburu ere zen Argala: maiatzean Miarritzen atxilotutako hiru mertzenarioek epaiketan deklaratu zuten besteren artean Argala bahitzeko agindua zeukatela.\n1976ko urriaren 15ean iheslarien aurkako sarekada handi baten barruan Argala ere atxilotzen saiatu zen polizia baina oraingoan ere bera ez zuten topatu eta Axun atxilotu zuten. Atxilotutakoak Yeu uhartean (Vend\u00e9e) konfinatu zituzten. Azkenean, 1977aren hasieran Argala ere atxilotu eta bertara konfinatu zuten. Frantziako Gobernuak identifikazio txartel bat eman zion orduan, eta Axunekin ezkontzeko aprobetxatu zuen legezkotasun egoera hori. Yeuko alkateak ezkondu zituen 1977ko otsailaren 11n udaletxean.\nYeun bisita ugari izan zituzten konfinatuek. Horietan aipagarriena Monzonek 1977ko otsailean egindakoa. Argala eta Monzonen arteko besarkada jasotzen dituzten argazkiak irudi sinboliko handia zabaldu zuten Euskal Herri osoan.\nYeuko konfinamendua altxatu zenean, Argala Landetara konfinatu zuten, Euskal Herriko lurraldetan ibiltzeko debekuarekin. Hilabete batzuetan Landetatik Euskal Herrira joan-etorrietan ibili ostean, Argala Ipar Euskal Herrira bueltatuko zen, klandestinitatean bizitzera.\nBonba bat Angelun.\nLandetatik itzuli eta klandestinitatean bizitzen jarri ondoren, Argala eta Axunek etxe bat hartu zuten 1978 hasieran Miarritzen elkarrekin bizitzeko. Laster Angelura aldatu ziren. Argalak sasitan jardun arren Axunek legezko bizimodua zeraman eta eskolak ematen zituen Miarritzeko ikastolan. Etxe finko batean bizitzeak harreman pertsonalak zabaltzeko aukera eman zion Argalari: bere amarekin egon ahal izan zuen, familiarrekin... Hala ere, eta trantsizioaren garai honetan errefuxiatuak oro har bizimodu irekian ibili arren, Argala diskrezio osoz mugitzen zen: oso lagun gutxik ezagutzen zuen non bizi ziren.\nBaina 1977ko ekaineko hauteskundeetan sortutako Espainiako gobernu berriak ETAren eskakizunak onartu ez eta errepresioa eta enfrentamendua armatua areagotu egin ziren. Hartara, 1978ko abenduaren 21ean etxetik irteten ari zela auto azpian jarritako lehergailua eztandarazita, Argala hil zuten Espainiako zerbitzu sekretuetako kideek.\nEkintza OAZek eta BVEk hartu zuten beren gain. Argalaren aurkako ekintza Jean-Pierre Cherid, Mario Ricci (\"Carlo Vannoli\") eta Jose Maria Boccardo Romanek osatutako taldeak burutu zuen, SECED Espainiako zerbitzu sekretuetako kapitainaren Pedro Martinez (\"Pedro el Marino\") agindupean ziharduena. Urteen poderioz, Stefano Delle Chiaiek, eskuin muturreko terroristak, Argala izan zitekeen pertsona baten aurkako atentatuaz zehaztasunak eman zituen ere bai.\nManifestazioak Euskal Herrian.\nEuskal Herri osoan manifestazio handi eta gogorrak egin ziren. Ehortzi zuten egunean poliziak Arrigorriaga osorik eta sarbide guztiak hartuta zeuzkan. Hilkutxarekin amak, anaiek eta bizkarrean zeramaten lagunek baino ez ziren joan. Herria hutsik, ate eta leihoak itxirik, KASen ikurra zeramaten bi lagun joan ziren zerraldoaren aurrean. Euskal Herriko ikurrina dolu xingola beltzarekin eta erdi jasota zuen udaletxearen aurretik pasatzean, hiru polizia koadratu ziren hilkutxaren aurrean.\nSan Mamesen, abenduaren 30ean Athletic futbol taldeak Atletico de Madriden aurka jokatu zuen partidan, talde bietako jokalariak eta publiko guztia zutik jarrita, minutu bateko isilunea gorde eta \"Eusko gudariak\" kantatu zuten Argalaren omenez.\nArrigorriagako udaletxearen aurreko plaza nagusia Argala plaza deitzen da gaur egun.\nArgalaren testamentua.\n1978ko abenduaren hasieran Arrigorriagako Amnistiaren Aldeko Batzordeak iheslariaren bizitzaren gorabeherak azaldu eta analisi politikoa egitea eskatu zion Argalari. Hil baino aste bat lehenago zinta batean grabatu zuen bere azken mezua. Grabazioan, iheslarien egoera eta amnistiaren aldeko mugimenduaren gaineko ikuspegia azaldu ondoren, Espainiako estatuko erreforma prozesua aztertu eta amaitzeko konpromisoaren beharra azpimarratu eta jendea ezker abertzaleko egitura desberdinetan antolatzera deitu zuen, antolatu barik herriak bere helburuak lortzerik izango ez duelako: \"Animo, antolatu eta burrukara!\" hitzekin agurtu zen.\nETAk 1979an kasete zinta batean zabaldu zuen Argalak grabatutako mezua osorik, erakundearen sarrera eta agiri batekin, guztira 50 minutu hartzen duen grabazioan.\nArgala goratzeagatik zigortuak.\nArnaldo Otegik 15 hilabete egin zuen kartzelan Jose Miguel Be\u00f1aran Argalaren omenaldi batean parte hartu eta \u00abterrorismoa goratzea\u00bbgatik zigortuta. 2007ko ekainaren 8an sartu zuten preso, ETAk su-etena hautsi eta hiru egunera, Espainiako Auzitegi Gorenak Auzitegi Nazionalaren erabakia berretsi zuenean.\nTasio Erkiziari urtebeteko espetxe zigorra ezarri zion Espainiako Auzitegi Nazionalak 2011ko maiatzean, Argalaren hilketaren 30. urteurrenean, 2008ko abenduaren 21ean, haren oroimenez Arrigorriagan egindako ekitaldian hitz egin zuela egotzita ."}
{"id": "44693", "revid": "336", "url": "https://eu.wikipedia.org/wiki?curid=44693", "title": "Jose Miguel Be\u00f1aran Orde\u00f1ana", "text": ""}
{"id": "44694", "revid": "119247", "url": "https://eu.wikipedia.org/wiki?curid=44694", "title": "Zettabyte", "text": "Zettabyte (SI-ren notaziotik eratorria zetta-) konputagailuen biltegiratze ahalmenean 1021 byte adierazten duen informazio unitatea da. Bere laburdura ZB da, baina ez da zettabit-ekin (Zb) nahastu behar.\n1000 ala 1024.\nInformatika arloan konputagailuen diseinuak eta memorien mugak baldintzatuta informazio unitateak biren berretzaileren multiploak dira. Honela informatikan KB\"-k edo \"kilobytek esanahia alternatiboa du eta 1000 byte izan beharrean 1024 byte edo 210 byte bezala ulertzen da.\nNahasmena ez sortzearren IEC erakundeak IEC 60027-2 dokumentuan, sistema bitarreko biltegiratze sistemetarako kibibyte (KiB), mebibyte (MiB), gibibyte (GiB)... unitateak sortu dira. Honela 1024 byte adierazteko erabilpen zuzena KiB unitatea da. KiB eta KB-ren arteko desberdintasuna beheko atalean argitzen da.\nTerminologia bikoitzaren arazoak.\nGaur egun (2007), biak nahasten dira askotan. Esate baterako, 80 GBko disko gogor batek 80.000.000.000 byte ditu, baina sistema eragileak 74 GB dituela esango du, 1.024ko multiploak erabiltzen dituelako.\nKilobyte \u2013 kibibyte, mebibyte \u2013 megabyte, gigabyte \u2013 gibibyte eta gainerako unitateen bereizketa.\nKilobyte-n definizioan eta erabileran aurrizki bitarraren ohiz kanpoko erabilerak, ondorengo erabilerak eragin ditu. Kilobyte-ren kasuan honen kopurua honako biak izan daitezke:\nModu berdinean egingo da gainerako unitateekin, esaterako gigabyte batek, erabiltzen den testuinguruaren arabera 1024 gibibyte (informatikan) edo 1000 gigabyte adierazten du.\nSistema internazionala (SI) eta byte terminoaren bilakaera.\nInformatikaren testuinguruan kilobyteren terminoa hasieratik erabiltzen zen 2 10 balioarekin, 1000-ra hurbiltzen delako. Konputagailuen hedatzearekin batera, sistema internazionalak definitutako aurrizkiaren erabilera desegokia ere zabaldu zen, informatika adituetatik erabiltzaile arruntetaraino. Hau dela eta kilobyte bat 1024 byterekin lotzen da nahiz eta 1000 byte da.\nAurrizki bitarra eta hamartarra bereizteko IEC estandarizazio erakundeak IEC 60027-2 dokumentuan zehazten den bezala kibi terminoa asmatu zuen, 1024-ren balioa duen neurria sortuz Kibibyte ( 1 KiB=1024 byte ). Baina bere erabilera ez da zabaldu oraindino.\nMultzo berdineko unitateak:\nMB eta Mb edo KB eta Kb...ez dira berdinak.\nMb-k megabit 1.000.000 bit adierazten du eta MB-k megabyte 1.000.000 byte edo informatikaren testuinguruan 1.048.576 (220) byte . Halaber, ez da nahastu behar Mb/s edo Megabit segundoko MB/s edo Megabyte segundoko-rekin ez eta multzoko gainerako unitateekin: Giga, tera eta abar. Orokorrean esanda, byte segundoko konputagailuaren barruko komunikazioetan gertatzen da, aldiz bit segundoko konputagailutik kanpoko komunikazioetan SI sistema metrikoa erabiliz."}
{"id": "44695", "revid": "119347", "url": "https://eu.wikipedia.org/wiki?curid=44695", "title": "Exabyte", "text": "Exabyte (SI -ren notaziotik eratorria exa-) konputagailuen biltegiratze ahalmenean 1018 byte adierazten duen informazio unitatea da. Bere laburdura EB da, baina ez da exabit-ekin (Eb) nahastu behar.\n1000 ala 1024.\nInformatika arloan konputagailuen diseinuak eta memorien mugak baldintzatuta informazio unitateak biren berretzaileren multiploak dira. Honela informatikan KB-k edo kilobytek esanahia alternatiboa du eta 1000 byte izan beharrean 1024 byte edo 210 byte bezala ulertzen da.\nNahasmena ez sortzearren IEC erakundeak IEC 60027-2 dokumentuan, sistema bitarreko biltegiratze sistemetarako kibibyte (KiB), mebibyte (MiB), gibibyte (GiB)... unitateak sortu dira. Honela 1024 byte adierazteko erabilpen zuzena KiB unitatea da. KiB eta KB-ren arteko desberdintasuna beheko atalean argitzen da.\nTerminologia bikoitzaren arazoak.\nGaur egun (2007), biak nahasten dira askotan. Esate baterako, 80 GBko disko gogor batek 80.000.000.000 byte ditu, baina sistema eragileak 74 GB dituela esango du, 1.024ko multiploak erabiltzen dituelako.\nKilobyte \u2013 kibibyte, mebibyte \u2013 megabyte, gigabyte \u2013 gibibyte eta gainerako unitateen bereizketa.\nKilobyte-n definizioan eta erabileran aurrizki bitarraren ohiz kanpoko erabilerak, ondorengo erabilerak eragin ditu. Kilobyte-ren kasuan honen kopurua honako biak izan daitezke:\nModu berdinean egingo da gainerako unitateekin, esaterako gigabyte batek, erabiltzen den testuinguruaren arabera 1024 gibibyte (informatikan) edo 1000 gigabyte adierazten du.\nSistema internazionala (SI) eta byte terminoaren bilakaera.\nInformatikaren testuinguruan kilobyteren terminoa hasieratik erabiltzen zen 2 10 balioarekin, 1000-ra hurbiltzen delako. Konputagailuen hedatzearekin batera, sistema internazionalak definitutako aurrizkiaren erabilera desegokia ere zabaldu zen, informatika adituetatik erabiltzaile arruntetaraino. Hau dela eta kilobyte bat 1024 byterekin lotzen da nahiz eta 1000 byte da.\nAurrizki bitarra eta hamartarra bereizteko IEC estandarizazio erakundeak IEC 60027-2 dokumentuan zehazten den bezala kibi terminoa asmatu zuen, 1024-ren balioa duen neurria sortuz Kibibyte ( 1 KiB=1024 byte ). Baina bere erabilera ez da zabaldu oraindino.\nMultzo berdineko unitateak:\nMB eta Mb edo KB eta Kb...ez dira berdinak.\nMb-k megabit 1.000.000 bit adierazten du eta MB-k megabyte 1.000.000 byte edo informatikaren testuinguruan 1.048.576 (220) byte . Halaber, ez da nahastu behar Mb/s edo Megabit segundoko MB/s edo Megabyte segundoko-rekin ez eta multzoko gainerako unitateekin: Giga, tera eta abar. Orokorrean esanda, byte segundoko konputagailuaren barruko komunikazioetan gertatzen da, aldiz bit segundoko konputagailutik kanpoko komunikazioetan SI sistema metrikoa erabiliz."}
{"id": "44696", "revid": "105290", "url": "https://eu.wikipedia.org/wiki?curid=44696", "title": "Petabyte", "text": "Petabyte (SI-ren notaziotik eratorria peta-) konputagailuen biltegiratze ahalmenean 1015 byte adierazten duen informazio unitatea da. Bere laburdura PB da, baina ez da petabit-ekin (Pb) nahastu behar.\n1000 ala 1024.\nInformatika arloan konputagailuen diseinuak eta memorien mugak baldintzatuta informazio unitateak biren berretzaileren multiploak dira. Honela informatikan KB-k edo kilobytek esanahia alternatiboa du eta 1000 byte izan beharrean 1024 byte edo 210 byte bezala ulertzen da.\nNahasmena ez sortzearren IEC erakundeak IEC 60027-2 dokumentuan, sistema bitarreko biltegiratze sistemetarako kibibyte (KiB), mebibyte (MiB), gibibyte (GiB)... unitateak sortu dira. Honela 1024 byte adierazteko erabilpen zuzena KiB unitatea da. KiB eta KB-ren arteko desberdintasuna beheko atalean argitzen da.\nTerminologia bikoitzaren arazoak.\nGaur egun (2007), biak nahasten dira askotan. Esate baterako, 80 GBko disko gogor batek 80.000.000.000 byte ditu, baina sistema eragileak 74 GB dituela esango du, 1.024ko multiploak erabiltzen dituelako.\nKilobyte \u2013 kibibyte, mebibyte \u2013 megabyte, gigabyte \u2013 gibibyte eta gainerako unitateen bereizketa.\nKilobyte-n definizioan eta erabileran aurrizki bitarraren ohiz kanpoko erabilerak, ondorengo erabilerak eragin ditu. Kilobyte-ren kasuan honen kopurua honako biak izan daitezke:\nModu berdinean egingo da gainerako unitateekin, esaterako gigabyte batek, erabiltzen den testuinguruaren arabera 1024 gibibyte (informatikan) edo 1000 gigabyte adierazten du.\nSistema internazionala (SI) eta byte terminoaren bilakaera.\nInformatikaren testuinguruan kilobyteren terminoa hasieratik erabiltzen zen 2 10 balioarekin, 1000-ra hurbiltzen delako. Konputagailuen hedatzearekin batera, sistema internazionalak definitutako aurrizkiaren erabilera desegokia ere zabaldu zen, informatika adituetatik erabiltzaile arruntetaraino. Hau dela eta kilobyte bat 1024 byterekin lotzen da nahiz eta 1000 byte da.\nAurrizki bitarra eta hamartarra bereizteko IEC estandarizazio erakundeak IEC 60027-2 dokumentuan zehazten den bezala kibi terminoa asmatu zuen, 1024-ren balioa duen neurria sortuz Kibibyte ( 1 KiB=1024 byte ). Baina bere erabilera ez da zabaldu oraindino.\nMultzo berdineko unitateak:\nMB eta Mb edo KB eta Kb...ez dira berdinak.\nMb-k megabit 1.000.000 bit adierazten du eta MB-k megabyte 1.000.000 byte edo informatikaren testuinguruan 1.048.576 (220) byte . Halaber, ez da nahastu behar Mb/s edo Megabit segundoko MB/s edo Megabyte segundoko-rekin ez eta multzoko gainerako unitateekin: Giga, tera eta abar. Orokorrean esanda, byte segundoko konputagailuaren barruko komunikazioetan gertatzen da, aldiz bit segundoko konputagailutik kanpoko komunikazioetan SI sistema metrikoa erabiliz."}
{"id": "44697", "revid": "6950", "url": "https://eu.wikipedia.org/wiki?curid=44697", "title": "Gigabyte", "text": "Gigabyte (SI-ren notaziotik eratorria giga-) konputagailuen biltegiratze ahalmenean mila milioi (109) byte adierazten duen informazio unitatea da. Bere laburdura GB da, baina ez da Gigabit-ekin (Gb) nahastu behar.\nTerminologia bikoitzaren arazoak.\nGaur egun (2007), biak nahasten dira askotan. Esate baterako, 80 GBko disko gogor batek 80.000.000.000 byte ditu, baina sistema eragileak 74 GB dituela esango du, 1.024ko multiploak erabiltzen dituelako.\nKilobyte \u2013 kibibyte, mebibyte \u2013 megabyte, gigabyte \u2013 gibibyte eta gainerako unitateen bereizketa.\nKilobyte-n definizioan eta erabileran aurrizki bitarraren ohiz kanpoko erabilerak, ondorengo erabilerak eragin ditu. Kilobyte-ren kasuan honen kopurua honako biak izan daitezke:\nModu berdinean egingo da gainerako unitateekin, esaterako gigabyte batek, erabiltzen den testuinguruaren arabera 1024 gibibyte (informatikan) edo 1000 gigabyte adierazten du.\nSistema internazionala (SI) eta byte terminoaren bilakaera.\nInformatikaren testuinguruan kilobyteren terminoa hasieratik erabiltzen zen 2 10 balioarekin, 1000-ra hurbiltzen delako. Konputagailuen hedatzearekin batera, sistema internazionalak definitutako aurrizkiaren erabilera desegokia ere zabaldu zen, informatika adituetatik erabiltzaile arruntetaraino. Hau dela eta kilobyte bat 1024 byterekin lotzen da nahiz eta 1000 byte da.\nAurrizki bitarra eta hamartarra bereizteko IEC estandarizazio erakundeak IEC 60027-2 dokumentuan zehazten den bezala kibi terminoa asmatu zuen, 1024-ren balioa duen neurria sortuz Kibibyte ( 1 KiB=1024 byte ). Baina bere erabilera ez da zabaldu oraindino.\nMultzo berdineko unitateak:\nMB eta Mb edo KB eta Kb...ez dira berdinak.\nMb-k megabit 1.000.000 bit adierazten du eta MB-k megabyte 1.000.000 byte edo informatikaren testuinguruan 1.048.576 (220) byte . Halaber, ez da nahastu behar Mb/s edo Megabit segundoko MB/s edo Megabyte segundoko-rekin ez eta multzoko gainerako unitateekin: Giga, tera eta abar. Orokorrean esanda, byte segundoko konputagailuaren barruko komunikazioetan gertatzen da, aldiz bit segundoko konputagailutik kanpoko komunikazioetan SI sistema metrikoa erabiliz."}
{"id": "44698", "revid": "512", "url": "https://eu.wikipedia.org/wiki?curid=44698", "title": "Terabyte", "text": "Terabyte (SI-ren notaziotik eratorria tera-) konputagailuen biltegiratze ahalmenean bilioi (1012) byte adierazten duen informazio unitatea da. Bere laburdura TB da, baina ez da Terabit-ekin (Tb) nahastu behar.\nTerminologia bikoitzaren arazoak.\nGaur egun (2007), biak nahasten dira askotan. Esate baterako, 80 GBko disko gogor batek 80.000.000.000 byte ditu, baina sistema eragileak 74 GB dituela esango du, 1.024ko multiploak erabiltzen dituelako.\nKilobyte \u2013 kibibyte, mebibyte \u2013 megabyte, gigabyte \u2013 gibibyte eta gainerako unitateen bereizketa.\nKilobyte-n definizioan eta erabileran aurrizki bitarraren ohiz kanpoko erabilerak, ondorengo erabilerak eragin ditu. Kilobyte-ren kasuan honen kopurua honako biak izan daitezke:\nModu berdinean egingo da gainerako unitateekin, esaterako gigabyte batek, erabiltzen den testuinguruaren arabera 1024 gibibyte (informatikan) edo 1000 gigabyte adierazten du.\nSistema internazionala (SI) eta byte terminoaren bilakaera.\nInformatikaren testuinguruan kilobyteren terminoa hasieratik erabiltzen zen 2 10 balioarekin, 1000-ra hurbiltzen delako. Konputagailuen hedatzearekin batera, sistema internazionalak definitutako aurrizkiaren erabilera desegokia ere zabaldu zen, informatika adituetatik erabiltzaile arruntetaraino. Hau dela eta kilobyte bat 1024 byterekin lotzen da nahiz eta 1000 byte da.\nAurrizki bitarra eta hamartarra bereizteko IEC estandarizazio erakundeak IEC 60027-2 dokumentuan zehazten den bezala kibi terminoa asmatu zuen, 1024-ren balioa duen neurria sortuz Kibibyte ( 1 KiB=1024 byte ). Baina bere erabilera ez da zabaldu oraindino.\nMultzo berdineko unitateak:\nMB eta Mb edo KB eta Kb...ez dira berdinak.\nMb-k megabit 1.000.000 bit adierazten du eta MB-k megabyte 1.000.000 byte edo informatikaren testuinguruan 1.048.576 (220) byte . Halaber, ez da nahastu behar Mb/s edo Megabit segundoko MB/s edo Megabyte segundoko-rekin ez eta multzoko gainerako unitateekin: Giga, tera eta abar. Orokorrean esanda, byte segundoko konputagailuaren barruko komunikazioetan gertatzen da, aldiz bit segundoko konputagailutik kanpoko komunikazioetan SI sistema metrikoa erabiliz."}
{"id": "44699", "revid": "119347", "url": "https://eu.wikipedia.org/wiki?curid=44699", "title": "Muhammad Ali", "text": "Muhammad Ali (Cassius Marcellus Clay Jr. jaioa, Louisville, Kentucky, 1942ko urtarrilaren 17a - 2016ko\u00a0ekainaren\u202f3a) estatubatuar boxeolaria izan zen.\nIpar Amerikako historiako boxeolari garrantzitsuenetarikoa da. Horrez gain, politika munduan, beltzen eskubideen alde jarrera konprometitua izan zuen.\n\"Muhammad Ali\" ez zen haren jaiotzezko izena, fede musulmana aldatzean hartu baitzuen; haren ustez \"Clay\" berak aukeratu ez zuen esklabo izena baitzen. Pisu astunen Munduko Finalera iritsi zenean, Pietrzykowski poloniar beteranoa izan zuen aurkari: horrek 231 borrokaldi zituen atzean eta Europako hiru txapelketa irabazi zituen. Alta, finalean, poloniarra KO utzi zuen, sudurra hautsita. Bere boxeolari bizitza osoan, Alik 116 aurkaritatik 108 garaitu zituen .\nBizitza.\nCassius Clay 1942ko urtarrilaren 17an jaio zen Louisvillen (Kentucky). Hamabi urte zituela, bizikleta lapurtu zioten eta salaketa jarri zuenean, Joe Martinek, laguntza eskaini zion poliziak, aurrerantzean boxeoaren munduan sartzen lagundu zion.\nEskolan ez zuen inoiz emaitza onik atera baina, hala eta guztiz ere, graduatzea lortu zuen. Ikastetxeko zuzendariak behin esan zuenez, etorkizun handiko gaztea izan zitekeela igartzen zitzaion.\nBere bizitza boxeora bideratu behar zuela argi utzi zuen Clayk, 1960ko olinpiadetan pisu arinetako urrezko domina eskuratutakoan. Lorpen horren ostean, profesionalen mundura egin zuen salto, Angelo Dundee txapeldun ohiaren esanetara.\nLaster ospea lortu zuen, emaitza bikainak ematen zizkion estilo bitxi eta desegokiari esker. Islamen Nazioa talde musulmanaren alde egiten zituen aldarri propagandistak oso kritikatuak ziren, baina batzuei atsegin ez bazitzaien ere, Clay oso ospetsua zen. Kirol horretako borrokalari nagusien aurka garaipen garrantzitsuak erdietsi zituen.\nHaren esaldi hauek oso ezagunak egin ziren: \"Handiena naiz\" edo \"Gazte, eder eta azkarrena naiz eta inork ezin nau garaitu\" . Behin, eskola garaiko emaitza kaxkarrak gogorarazi zizkiotenean, zera erantzun zuen: \"Handiena naizela esan nuen, ez adimentsuena\".\nTxapeldun gisan, bi aro izan zituen.\nLehen txapeldun aldia.\nAldi horretan, garaipen garrantzitsuak lortu zituen, boxeolari oso famatuen aurka. Haietako bat Sonny Banks izan zen, borrokaldian Clay lurrera botatzea lortu zuen gizon bakarra, nahiz eta gero Clayren muinetan erori.\nIslamen Nazioa musulman beltzen erakunde erradikalaren jarraitzaile egin zenean, \"Cassius X\" izena erabiltzen hasi zen, Malcolm X bere burkidea bezala. \"X\" deitura hartzea jatorri afrikarreko esklaboei jabe zuriek emandako izenari uko egiteko modu bat zen, eta sinesmen musulmanean behar bezalako jakituria lortzen zuten fededunei, taldeko buruzagiak izen musulman bat ematen zien. Munduko txapela lortu eta gero, Cassius Clay izena aldatu eta Muhammad Ali bihurtu zen.\nSonny Listonen aurka izan zuen ordurako borrokaldirik garrantzitsuena, munduko titulua jokoan zela. Irabazi egin zuen, apustu guztiak aurka eduki arren. Bere titulua defendatu zuen bigarren borrokaldian, aurkaria lehen roundean KO utzi zuen muturreko batez. Horrela segitu zuen Alik bere titulua babesten, Vietnameko Gerrara joateari uko egin zion arte. Bost urteko espetxe zigorra eta 10.000 dolarreko isuna jarri zioten. Ez zuten espetxeratu, baina titulua kendu zioten eta urte luzez ringera igotzea debekatu zioten.\nBigarren txapeldun aldia.\nHaren lehen porrota munduko txapeldunaren gerrikoa berreskuratzeko egin zuen lehen saiakeran jazo zen: Joe Frazierren aurka izan zen, puntuetan galdu zuen 15 roundeko borrokaldi batean. Bigarren saiakera George Foremanen aurka izan zuen. Kinshasan. Garaipen izugarri ospetsua horren ondorioz, munduko txapeldunaren gerrikoa berreskuratu zuen. Aurrerantzean, Frazier berberaren aurka eta beste boxeolari garrantzitsu askoren aurka defendatu zuen gerrikoa baina, harrigarria iruditu arren, Leo Spinks gaztearen aurka galdu zuen titulua, hark profesional moduan zortzi borrokaldi besterik ez bazeramatzan ere.\nBere erretiroa jakinarazi zuen arren, 1980an itzuli zen Larry Holmesen aurka, baina galdu egin zuen.\n1981ean, Trevor Berbicken aurka puntuetan galdu zuen. Azken porrot horren ostean, behin betiko erretiratu zen.\nBoxeotik urrun.\nGandhi Fundazioak bakearen sarirako proposatu zuen Muhammad Ali. Hala, 65 urteko kirolari historikoa saritua izan zen, umeen aldeko lanagatik. Ali \"Haurren Biltzar Nagusia\" izeneko taldearen sortzaileetako bat izan zen: hari esker, ehunkada umek laguntza jasotzen dute New Yorken.\nSari hura eman baino aste bete lehenago, Gandhi Fundazioak eskutitza bidali zuen Nobel Fundaziora, sarirako hautagai izateko proposatzeko.\nMunduko txapeldun hiru aldiz izan zenez eta bere kirolari ibilbidean 56 garaipen lortuta \u2014eta bost porrot besterik ez\u2014, 1999. urtean Mendeko Kirolaririk Hoberena izendatu zuen Nazioarteko Batzorde Olinpikoak.\n1982. urtetik Ali, berriro Cassius Clay izena harturik, AEBetako Kentucky estatuan Parkinson gaixotasunaren aurka borrokatu zen.\n2016ko\u00a0ekainaren\u202f3an hil zen, Phoenixeko ospitale batean, arnas arazoen ondorioz, inoizko boxeolari handienetako bat izateaz gain, afroamerikarren eskubide zibilen defentsan gailendu zen gizona."}
{"id": "44705", "revid": "59723", "url": "https://eu.wikipedia.org/wiki?curid=44705", "title": "Seattle", "text": "Seattle AEBetako ipar-mendebaldeko hiria da, Washingtongo estatuko handiena, bertako hiriburua Olympia den arren.\n2009an 602.000 biztanle zituen, eta metropolitar barruti osoak, 3.344.813 inguru.\nHistoria.\nAmerindiarrek Seattleko eremuan gutxienez 4.000 urte daramatzate, baina Europako lehen finkatzeak ez ziren XIX. mendearen erdialdera arte iritsi. Lehen kolono zuri finkoak 1851ko azaroaren 13an iritsi ziren: Arthur A. Denny eta geroago Dennyren Alderdia izenaz ezagutu zirenak izan ziren.\n1853an, Doc Maynardek finkapenari \"Seattle\" izena ematea proposatu zuen, tokiko bi triburen buruzagiaren izena, alegia. 1869tik 1982ra, Seattle \"Queen City\" (\"Erregina hiri\", euskaraz) izenaz ezagutu zen. \u00abEmerald City\u00bb (\"Esmeralda hiria\") ezizen ofizial eta egungoa da, 1980ko hamarkadako hasieran gin zen lehiaketa baten ondorioz hautatu zen, eta inguruko baso ugari berdeei egiten die erreferentzia. \"Gateway to Alaska\" (\"Alaskarako atea\"), \"Rain City\" (\"Euri hiria\") eta \"Jet City\" izenez ere ezaguna da, Boeing multinazionalaren eragina dela eta.\nXX. mendeko azken urteetan, inguruko beste bi enpresa handi Microsoft eta Amazon ziren; azken horrek XXI. mendean are hazkunde handiagoa izan du.\nHerri eta hiri senidetuak.\nSeattle ondorengo herri eta hiriekin senidetuta dago:"}
{"id": "44706", "revid": "56334", "url": "https://eu.wikipedia.org/wiki?curid=44706", "title": "Enfisema", "text": "Enfisema Biriketako Gaixotasun Butxatzaile Kronikoaren (BGBK) mota bietako bat da, bronkitis kronikoarekin batera. Beraz, arnas gaixotasun butxatzaile kronikoa da. Odola bronkioetara isurtzean sortzen da, arnasketarako blokeo kronikoa eraginez. Terapia ohikoena hodi moduko bat zintzurritik sartu eta odol guztia xurgatzea da, azido esterikoa erabiliz gogortuta egon daitekeen odola biguntzeko.\nDefinizio zehatza anatomia patologikoaren bidez egin behar da, anamnesia eta proba erradiologikoak (erradiografiak eta OTAk) oso susmagarriak izan arren.\nTabakismoa da eragile nagusia, baina kasu batzuetan alfa-1-antitripsina izeneko entzimaren gabezia ikusten da.\nEpidemiologia.\nEpidemiologiari dagokionez, birikietako enfisema 40 urte baino gehiagoko pertsonengan eragina duen gaixotasuna da orokorrean. Mundo osoan zehar gutxi gora-behera 210 milioiek pairatzen dute eta horietatik urtero 3 milioiei heriotza eragiten die. Birikietako enfisemaren kausarik arruntena tabakoaren kontsumoa da, baina beste inguruneko faktoreek ere eragina dute.\nGizonezkoetan askoz ohikoagoa izaten da. Hala ere, azken urteotan tabako kontsumoaren, kearen eta inguruneko arrisku faktoreen ondorioz, emakumeetan intzidentzia nabarmenki igo da, bi sexuetan intzidentzia parekoa bihurtuz.\nArrisku faktore genetikoak dituzten pazienteen artean, alfa-1-antitripsinaren eskasiak eraginda fenotipoaren arabera birikietako enfisema arinago pairatu dezakete.\nSarrera anatomikoa.\nBIRIKAK\nBirikak\u00a0arnas aparatuaren\u00a0organorik\u00a0garrantzitsuenak dira. Gizakiak bi birika ditu,\u00a0bihotzaren\u00a0alde bietan kokatuta daudenak.\nGiza birika batek 6 litro aire eduki ditzake bere barnean, baina arnastean barneratu eta kanporatzen dugun kantitatea txikiagoa da.\nEskuineko birika.\nHiru\u00a0lobulutan\u00a0banatuta dago.\nKausak eta Etiologia.\nBiriketako enfisemren eragilerik nagusiena aireko narritagarriak izaten dira.\nHala ere, oso gutxitan birikietako enfisema beste bi eragileren ondorioz osa daiteke:\nKlasifikazioa.\nLau enfisema mota bereizten dira kaltetutako eremuaren arabera:\nZentrolobularra/zentroazinarra.\nHurbileko lobulutxua dago kaltetuta arnas bronkioloen suntsiketaren eta goiko lobuluen dilatazioaren ondorioz (albeolo distalak kaltetu gabe). Enfisema kasuen %95-a mota honi dagokio. Erretzaileetan hau izango da sintoma nagusietako bat, normalean bronkitis kronikoarekin erlazionatzen delarik.\nPanazinarra.\nAlbeoloak uniformeki suntsitzen ditu eta kasu gehienetan birikaren oinaldean agertzen da. Alfa-1-antitripsina gutxitasuna duten paziente homozigotoetan ematen da.\nParaseptala.\nLobulutxoen periferian du eragina. Arnas bideen egitura distalak, albeolo hodiak eta albeolo zakuak kaltetzen ditu, hain zuzen ere. \u00a0Gainera, pleura orrian kaltetzen denez, pleura arteko espazioa handituko da. Batzuetan neumotoraxarekin erlazionatzen da.\nIrregularra.\nAzinoa modu irregularrean kaltetu egiten duen enfisema orbaintzailea da. Kasu gehienetan asintomatikoa da.\nSintomak.\nEnfisema jasaten duten gaixoek maizago kontatzen dute arnasestua eztula edo espektorazioa baino.\nZeinuak.\nMiaketa fisikoan, klasikoki enfisemadunei \"pink puffer\" edo \"putzegile arrosak\" deskripzioa eman diote, arnasestuagatik putz eta putz dabiltzanez.\nAuskultazioan, butxadurak eragindako hotsak entzuten dira normalean: Txistu-hotsak, korrokak eta isiltasuna.\nDiagnostikoa.\nDiagnostikoa burutzeko, medikuak hainbat froga mota egingo ditu. Lehenik eta behin esku bidezko diagnostikoa (adibidez, auskultazioa) burutuko du eta enfisema egongo delako susmoan beste zenbait frogak egingo ditu:\nLaborategi frogak.\nProba analitikoetan,eskumuturretik hartutako odola analizatu daiteke birikek zenbat oxigeno transferitzen duten eta zenbat karbono dioxido hartzen duten ikusteko.\nBirika funtzionamenduaren frogak.\nFroga hauek ez-iinbaditzaileak dira.\nHauek, birikek gorde dezaketen aire kantitatea eta bertara ea ondo sartzen eta ateratzen den ere neurtzen dute.\nGainera, \u00a0espirometriaren bidez, oxigenoa odolera ondo transferitzen den neurtu daiteke. Hau, froga erabiliena da eta espirometro baten bidez egiten da, zeinetan pazienteak putz egiten duen. Butxaduraren indikatzailea FEV1 (Forced Expiratory Volume in 1 Second) da, hau espirazio fortzatuaren lehen segunduan botatzen den aire kantitatea da. Honen arabera larritasunaren hiru maila daude:\n1. Enfisema arina: FEV1 %60-80a.\n2. Enfisema ertaina: FEV1 %40-60a.\n3. Enfisema larria: FEV1 &lt;%40a.\nBeste parametro bat FVC (Capacidad vital forzada), hau behin oso sakon inspiratzean esalatzean bota daitekeen aire kantitate masimoa da. Normalean, FVC-aren %75-80 lehen segunduan ateratzen da.\nBeraz FEV1/FVC ratioa %70-a baina txikiagoa bada, pertsonak gaixotasuna izango du.\nProba osagarri nagusia espirometria da, non ikusten baita biriketako gaitasuna. Butxaduraren indikatzailea FEV1 (\"Forced Expiratory Volume in 1 Second\") da. Honen arabera larritasunaren hiru maila daude:\nErradiografietan ez da gauza berezirik ikusten normalean, enfisemadun batzuengan berezko patroiak ikusten diren arren.\nProba analitikoetan, azkenik, oxigenoaren murrizketa eta azido karbonikoaren igoera ikus ditzakegu kasu larriengan.\nTratamendua.\nEnfisema ezin daiteke sendatu, baina tratamenduak sintomak arindu ditzake eta gaixotasunaren progresioa atzeratu.\nKirujia.\nEnfisemaren larritasunaren arabera kirurgia teknika ezberdinak gomendatuko dira. Hauen artean:\nGaixotasun antzekoak.\nAsmarekin nahasten da askotan gaixotasun hau.\nPronostikoa eta arazoak.\nBiriketa enfisema dute pertsonek erraztasun handiago dute hainbat gaixotasun garatzeko:"}
{"id": "44709", "revid": "105290", "url": "https://eu.wikipedia.org/wiki?curid=44709", "title": "Bronkitis kroniko", "text": "Bronkitis kronikoa edo B.K. Biriketako Gaixotasun Butxatzaile Kronikoaren (BGBK) mota bietako bat da, enfisemarekin batera. Arnas gaixotasun kroniko eta kutsatzailea da, beraz.\nEritasuna definitzeko irizpide klinikoak erabiltzen dira, anamnesiaren araberakoak, alegia. Tabakismoa da bere eragilerik nagusiena.\nSintomak.\nBronkitis kronikoa definitzen da klinikoki eztula eta espektorazioa daudenean urtean 3 hilabete baino gehiagotan, bi urtez edo gehiagoz jarraian, beste kausa batzuk baztertuta.\nZeinuak.\nMiaketa fisikoan, klasikoki deskribatu dira B.K.-ren pazienteak ingelesezko hitzekin, \"urdin puztua\" esan nahi duena, zianosi eta loditasunagatik. Paziente hauek normalean itxuraz baxuak eta lodiak dira.\nAuskultazioan, butxadurak eragindako hotsak entzuten dira normalean: Txistu-hotsak, korrokak eta isiltasuna.\nDiagnostikoa.\nProba osagarri nagusia espirometria da, non ikusten baita biriketako gaitasuna. Butxaduraren indikatzailea FEV1 (\"Forced Expiratory Volume in 1 Second\") da. Honen arabera larritasunaren hiru maila daude:\n1. B.K. arina: FEV1 %60-80a.\n2. B.K. ertaina: FEV1 %40-60a.\n3. B.K. larria: FEV1 &lt;%40a.\nErradiografietan ez da gauza berezirik ikusten normalean.\nProba analitikoetan, azkenik, oxigenoaren murrizketa eta azido karbonikoaren igoera ikus ditzakegu kasu larriengan, enfisemadunengan baino gehiagotan.\nGaixotasun antzekoak.\nAsmarekin nahasten da askotan gaixotasun hau."}
{"id": "44711", "revid": "98220", "url": "https://eu.wikipedia.org/wiki?curid=44711", "title": "Sami (herria)", "text": "Samiak Eskandinaviako iparraldean bizi den talde etnikoa da, laponiar izenaz ere ezaguna. Haien herrialdeari Laponia deritzo (samieraz, \"S\u00e1pmi\", \"S\u00e4\u00e4\u02camj\u00e2nnam\" edo \"S\u00e4\u00e4mi\"; ; ; ). Datu zehatzik ez den arren, samiak guztira 80.000 bat lagun direla kalkulatzen da, eta hizkuntza galtzeko arriskuan duten arren, gizatalde hau tradizionalki samieraz mintzatu izan da.\nSamiak, gaur egun, Norvegiako, Suediako eta Finlandiako iparraldean, eta Errusiako Kola penintsulan bizi dira. Orain 2.000 urte, ordea, herrialde horietako lurralde osoan sakabanaturik bizi ziren. Gero, norvegiarrak, suediarrak eta finlandiarrak finkatu zirenetik, samiak iparralderantz mugituz joan ziren, herrialde horien iparraldean mugatuta gelditu arte.\nSamien erdiak itsas arrantzaleak dira, Norvegiako kostaldean; eta gainerakoak, nekazariak, ibai arrantzaleak, eta elur oreinen abeltzainak, batik bat. Dena den, pixkanaka, gizarteko bestelako ogibideetan sartzen ari dira. Hala ere, samien gutxiengo batek gobernuen laguntza eskatzen du, haien kulturaren eta gizartearen iraupena ziurtatzeko: hizkuntzak bultzatu, elur oreinentzat bazka larreak gorde, eta abar."}
{"id": "44712", "revid": "15795", "url": "https://eu.wikipedia.org/wiki?curid=44712", "title": "Lapoi", "text": ""}
{"id": "44713", "revid": "448", "url": "https://eu.wikipedia.org/wiki?curid=44713", "title": "Laponiar", "text": ""}
{"id": "44714", "revid": "105290", "url": "https://eu.wikipedia.org/wiki?curid=44714", "title": "Lutxana-Enekuri", "text": "Lutxana-Enekuri Erandioko auzoa da. Erandio udalerrian kokatua, Enekuri eta Lutxana auzo txikiagoek osatua.\nBertan, Lehen Karlistaldiko gudu inportanteetako bat izan zen.\nLutxana Arraun Elkartea da auzo honetako kirol elkarte inportanteena; eta talde hau da urtero Erandioko Ikurrina antolatzen duena."}
{"id": "44719", "revid": "96586", "url": "https://eu.wikipedia.org/wiki?curid=44719", "title": "Pankaj Mishra", "text": "Pankaj Mishra (India, 1969 - ) idazle indiarra da.\nLanak ingelesez eman ditu eta hagitz ezaguna da literaturaren inguruan hainbat aldizkarietan idatzitako artikuluei esker. Bere obretan behin eta berriro agertzen da mendebaldeko zibilizazioak Indiako zibilizazioarengan izan eta izaten ari den eragina. Aldi berean, mundializazio prozesuak Indiako gizartean eragiten dituen aldaketak ditu aztergai."}
{"id": "44722", "revid": "201", "url": "https://eu.wikipedia.org/wiki?curid=44722", "title": "Pankaj mishra", "text": ""}
{"id": "44723", "revid": "6327", "url": "https://eu.wikipedia.org/wiki?curid=44723", "title": "Foucault-en pendulua", "text": ""}
{"id": "44724", "revid": "201", "url": "https://eu.wikipedia.org/wiki?curid=44724", "title": "Thames ibaia", "text": ""}
{"id": "44725", "revid": "6950", "url": "https://eu.wikipedia.org/wiki?curid=44725", "title": "Altzaga (Erandio)", "text": "Altzaga Erandioko hirigune nagusia da. Batzuek Erandio Behekoa deitu izan diote (edo Erandio Bekoa, edo Desertu-Erandio). Nerbioi ibaiaren eskuinaldean kokatua; XIX. mendean herri txiki bat zena, hamar mila biztanle izatera pasatu da, batez ere izandako industrializazioari esker.\n2007ko urtarrilaren 1eko erroldaren arabera, auzoak 10.357 biztanle ditu."}
{"id": "44726", "revid": "10891", "url": "https://eu.wikipedia.org/wiki?curid=44726", "title": "Altzaga (argipena)", "text": "Altzaga leku ezberdinen izena izan daiteke:"}
{"id": "44729", "revid": "21098", "url": "https://eu.wikipedia.org/wiki?curid=44729", "title": "Duero", "text": "Duero ibaia (\"Douro\", portugesez) Iberiar Penintsulako hirugarren luzeena da, Tajo eta Ebroren ondoren. Halaber, Penintsulako arro luza-zabalena du.\nIbilbidea.\nEspainian jaio da, Urbiongo mendietan (Soria). Portugalen itsasoratzen da, Porto hiritik hurbil.\nIbaiadarrak.\nEsla, Valderaduey eta Pisuerga eskuinaldean, eta Agueda, Yeltes eta Tormes ezkerraldean ibaiadar nagusiak dira.\nBeste ibai txikiago batzuk Riaza, Duraton, Cega, Adaja, Zapardiel, Guare\u00f1a, Trabancos eta Tamega ditugu."}
{"id": "44730", "revid": "96586", "url": "https://eu.wikipedia.org/wiki?curid=44730", "title": "Rhodri Morgan", "text": "Hywel Rhodri Morgan (Cardiff, Gales, 1939ko irailaren 29a - Wenvoe, Gales, 2017ko maiatzaren 17a) Galesko politikaria izan zen eta Galesko Biltzarreko bigarren presidentea.\nBiografia.\nCardiffen jaioa, Whitchurch Grammar eskolan egin zituen lehen ikasketak, Oxfordeko St John's College eta geroago Harvard unibertsitatera joan zelarik. South Glamoran, Galesko hegoaldean dagoen konderrian 1970etik 1980era lan egin zuen, Europar Batasunak Galesen duen bulegoko buru bihurtu aurretik. 1987an Erresuma Batuko \"Labour Party\" alderdi sozialistarekin parlamentari bezala hautatua izan zen Cardiff West lurralderako.1994tik 1988ra inguruneko bozeramale (\"Shadow Environment Spokesman\") bezala lan egin zuen. 1988tik 1992ra oposizioko bozeramale izan zen energi kontutan eta 1992tik 1997ra Galesko arazoen buru. \"House of Commons\"en (Britainia Handiako parlamentuaren atal bat) herri administrazioko komitearen lehendakari izan zen 1997tik 1999era eta 2000. urteko urriaren 16an Galesko lehendakari bilakatu zen, nahiz eta lan hori otsailetik egiten egon postuak haurretik zuen izenpean, Lehen Idazkari bezala.\nGalesko autonomiaren aldekoa, Morganek Galesko asanbladako idazkari posturako aurkeztu zen, baina Ron Daviesek irabazi zuen, garaiko Galesko kanpo arazoetako idazkaria. Davisek eskandalo sexualak direla eta postua utzi zuenean, Morgan berriro saiatu zen baina beste arerioak, Alun Michael hartu zuen postua, Erresuma Batuko gogokoa, nahiz eta Michael bera hauteskundeetara gogogabe azaldu.\nMichaelek postua urtebete beranduago utzi zuen, bere alderdi eta parlamentuko beste talde batzuek bere kontra planeatzen zenbiltzan azpikeriak direla eta. Morgan izan zen \"Labour\" mugimenduaren hautagai eta lehendakari bilakatu zen otsailaren 9an (lehen idazkari titulupean). \"House of Commons\"eko postua 2001an utzi zuen.\nMorganen politika EBko \"labour\" alderdiak dituen hainbat ideietatik aldentzen zen."}
{"id": "44731", "revid": "237", "url": "https://eu.wikipedia.org/wiki?curid=44731", "title": "Gogorregi", "text": ""}
{"id": "44733", "revid": "56334", "url": "https://eu.wikipedia.org/wiki?curid=44733", "title": "Alejandro Gonz\u00e1lez I\u00f1\u00e1rritu", "text": "Alejandro Gonz\u00e1lez I\u00f1\u00e1rritu (Mexiko Hiria, 1963ko abuztuaren 15) Mexikoko zinema zuzendaria da.\nMusikagintzan hasita, sei filmetako musika sortu zuen. Zinema ikasketak Maine eta Los Angelesen ikasi ostean, Televisa telebista mexikarrean aritu zen. Lehen film ertaina, \"Detr\u00e1s del dinero\", 1995ean zuzendu zuen, Miguel Bos\u00e9 protagonista zuela.\nNazioarteko ospea 1999ko \"Amores perros\" filmari esker iritsi zitzaion. Izan ere, Oscar sarirako izendapena jaso zuen. Geroago, \"11'09'01\" filmean ere parte hartu zuen, beste zuzendari askoren artean, Claude Lelouch, Shohei Imamura, Ken Loach, Mira Nair, Amos Gitai edo Sean Pennekin batera.\n\"Amores perros\" filmaren arrakastak Hollywoodera eraman zuen. Hor, \"21 Grams\" eta \"Babel\" zuzendu ditu. Biek Oscar kategoriaren bat irabazi dute. Zuzendari onenaren Oscar Saria bi aldiz irabazi zuen, 2014an eta 2015ean, \"Birdman\" eta \"The Revenant\" filmeengatik. "}
{"id": "44735", "revid": "1545", "url": "https://eu.wikipedia.org/wiki?curid=44735", "title": "Ken Loach", "text": "Kenneth Loach (Nuneaton, Warwickshire, 1936ko ekainaren 17a) ingeles zinema-zuzendaria.\n\"Free Cinema\"ren dokumentalismoan ikasia eta telebistan trebatua da. \"Kes\" (1969) eta \"Family Life\" (1971) filmetan, gazteek eskolan eta familian jasaten duten zapalkuntzaren berri eman zuen, era libre eta arinean. Betiere kritikari eta komertzialkerietatik urrundurik, \"Hidden Agenda\" egin zuen (1990), non Erresuma Batuko gobernuak Ipar Irlandan izandako politika salatu baitzuen."}
{"id": "44736", "revid": "119347", "url": "https://eu.wikipedia.org/wiki?curid=44736", "title": "Hizkuntza-plangintza", "text": "Hizkuntza-plangintzak hiztun-komunitatearen hizkuntza-funtzioa, egitura, eskuratzea eta ohiturak aldatzea du helburu. Horretarako, diagnostikoa, helburuak, inplementazioa eta ebaluazioa ezarri behar ditu plangintza horrek. Zenbait egileren arabera, hizkuntza-plangintza gobernu batek garatzen badu, hizkuntza-politika deritzo. Hala ere, gobernuz kanpoko erakundeek ere erabili dezakete. Komunikazio hobeak, hizkuntza nagusi bakarraren asimilazioaren bitartez, gutxiengoen onura ekonomikoak ekar ditzake, baina beren nagusitasun politikoa errazteko ere hautematen da.\nHizkuntza-ingeniaritzak kostu eta emaitzak neurgarriak eta estimagarriak dituzten hizkuntza prozesamendu-sistemak sortzea eta hizkuntza arautzaileen beharra dakar, agentzia formal ala informalak, batzordeak, enpresak edo akademiak adibidez. Hau guztien helburua gaur egungo beharrak asetzea da, estruktura berrien diseinu edo garapenaren bitartez. hizkuntza-plangintza eremu desberdina da hizkuntza naturalaren prozesamendua eta hizkuntzalaritza konputazionalarekin alderatzen badugu. Web semantikoaren teknologia hizkuntza-ingeniaritzaren moda berria da. Teknologia horrek, makina bidez prozesagarria den hizkuntza-datuen sorrera, biltegiratzea, prozesatzea eta berreskuratzea ahalbidetzen du.\nHizkuntza-plangintza motak.\nHasiera baten Heinz Kloss bi mota baino ez zituen desberdintzen: corpus plangintza (Hizkuntzaren corpusaren plangintza) eta estatus plangintza (Hizkuntzaren estatusaren plangintza). Hala ere, denborarekin beste hirugarren plangintza bat ere onartu du literaturak. Beraz, hiru hizkuntza-plangintza mota daude:\nNazioarteko hizkuntza-plangintza.\nEsfortzu asko egon dira hizkuntza-plangintza sortzeko eta sustatzeko nazioarte mailan.\nNazioarteko hizkuntza-plangintzaren zientza Interlinguistics deritzo. Maiz, terminoak nazioarteko komunikazioa hobetzeko aukeren ikertzeari egiten dio erreferentzia. Hori lortzeko, askotan barneratzen du nazioarte hizkuntza laguntzaileak. Esamolde hori planeatutako edo jada eraikitako hizkuntzak izendatzeko erabiltzen da, mundu osoan nazioarteko komunikazioa errazteko helburu bakarra dutenak. Horren adibideak dira Esperantoa, Ido eta interlingua."}
{"id": "44737", "revid": "336", "url": "https://eu.wikipedia.org/wiki?curid=44737", "title": "Stephen Frears", "text": "Stephen Arthur Frears (Leicester, 1941ko ekainaren 20) Ingalaterrako zinema zuzendaria da.\nCambridge unibertsitatean ikasia, BBC eta Channel 4en aritua da. Azken kate horretarako zuzendutako \"My Beautiful Laundrette\" filmak erakutsi zuen zuzendari trebea zela. Hortik aurrera pelikula arrakastatsuak egin ditu, \"The Grifters\", \"The Snapper\" edo \"The Van\" bezalakoak, baita horren txalotuak ez direnak, \"Mary Reilly\" esaterako."}
{"id": "44738", "revid": "58701", "url": "https://eu.wikipedia.org/wiki?curid=44738", "title": "James Ivory", "text": "James Francis Ivory (Berkeley, Kalifornia, 1928ko ekainaren 7) Ameriketako Estatu Batuetako zinema zuzendaria da."}
{"id": "44739", "revid": "9285445", "url": "https://eu.wikipedia.org/wiki?curid=44739", "title": "La Oreja de Van Gogh", "text": "La Oreja de Van Gogh Donostiako musika taldea da. Haien ibilbide musikala 1996n hasi zen formalki, eta Pablo Benegas, \u00c1lvaro Fuentes, Xabi San Mart\u00edn, Haritz Garde eta Amaia Montero izan ziren haren lehen partaideak. Azken horrek 2007an taldea utzi eta bakarkako ibilbidean hasita, 2008an Leire Mart\u00ednezek ordezkatu zuen.\nPop talde gisan ezagutzen bada ere, ranchera, bossa nova, dance, musika elektronika eta rock generoak ere ukitu dituzte.\nHaren ospea Latinomaerika eta Estatu Batuetara iritsi da, baita Europako hainbat tokitara ere, Italia eta Frantzia kasu, azken herrialdeotan ez du sustapen askorik izan ez duten arren, 2008ko krisi ekonomikoagatik eta Amaiak taldea utzi izanagatik. Hala ere, \u201cLo qu\u00e9 te cont\u00e9 cuando te hac\u00edas la dormida\u201d tourrean, Parisen jo zuten \u00a0La Cigale eta L'Olympia-n. \u201cA las cinco en el Astoria\u201d eta \u201cCometas por el cielo\u201d tourrean, Suitza eta Erresuma Batuan ere jo zuten.\nLehenengo postura heltzea lortu dute herrialde askotan abesti hauei esker: \u00abEl 28\u00bb, \u00abSo\u00f1ar\u00e9\u00bb, \u00abCu\u00e9ntame al o\u00eddo\u00bb, \u00abCu\u00eddate\u00bb, \u00abPar\u00eds\u00bb, \u00abLa playa\u00bb, \u00abPop\u00bb, \u00abSoledad\u00bb, \u00abMariposa\u00bb, \u00abPuedes contar conmigo\u00bb, \u00ab20 de enero\u00bb, \u00abRosas\u00bb, \u00abMu\u00f1eca de trapo\u00bb, \u00abDulce locura\u00bb, \u00abEn mi lado del sof\u00e1\u00bb, \u00abEl \u00faltimo vals\u00bb, \u00abInmortal\u00bb, \u00abJueves\u00bb, \u00abEuropa VII\u00bb \u00abLa ni\u00f1a que llora en tus fiestas\u00bb, \u00abCometas por el cielo\u00bb, \u00abEl primer d\u00eda del resto de mi vida\u00bb, \u00abVerano\u00bb, \u00abDiciembre\u00bb, \u00abEstoy contigo\u00bb, \u00abLa Chica Del Espejo\u00bb .\nZortzi milioi disko saldu dituzte beren ibilbidean zehar eta Espainian XXI .mendeko salmenta maila altuena izan duen taldea da. Irabazi dituzten sarien artean, Grammy Latino, MTV Europa edo Gaviotas de Plata, Vi\u00f1a del Mar-eko jaialdi internazionalean daude.\nHistoria.\n1996: Amaia Monteroren etorrera eta Izengabeak.\nAmaia Montero taldera sartu aurretik, taldekideek talde bat ostau zuten \u201cIzengabeak\u201d ezizenarekin. Pablo Benegas gitarra-jotzailea zen; \u00c1lvaro Fuentes, baxu-jotzailea; Xabi San Mart\u00edn, teklatua; eta Haritz Garde, bateria-jotzailea. Laurok U2, Pearl Jam, SA eta Nirvanaren abestien bertsioak egiten zituzten. Baina haien berezko abestiak konposatzen hasi zirenean, ahots batzen falta nabaritu zuten, nahiz eta hasieran Xabi San Martinek abestu.\nPablo Benegasek Amaia Montero ezagutu zuen lagun arteko afari batean. Amaiak abestu ondoren Benegasek taldearekin proba egitea eskatu zion. Nahiz eta Amaiak ezezagunen aurrean abestera uko egin, azkenean proba egin zuten eta denok ados egon ziren taldeko kantaria izan zedin. Taldeak izen bat lortzen zentratu zen, eta kafe eta gorabehera askoren ondoren. La Oreja de Van Gogh hautatu.\nDonostia hiriko pop-rock lehiaketarako haien lehen maketa konposatu zuten. Horretan hiru abesti ageri dira ingelesez: \u201cDon\u2019t Let Them\u201d, \u201cOne of These Days\u201d eta \u201cThe Worst Nightmare\u201d. Lehen lehiaketa galdu zuten arren, ez zuten amore eman eta hurrengo urtean berriz aurkeztu ziren. Horrela 1997an VI. Donostia hiriko pop rock lehiaketa irabazi zuten, \u201cViejo Cuento\u201d, \u201cDos Cristales\u201d, \u201cEl \u00c1rbol\u201d eta \u201cAquella Ingrata\u201d bezalako abestiekin: gerora, haien lehen diskoan agertu ziren.\nLehiaketa irabazi ostean haien abestiak irratietan entzuten hasi ziren eta lau abestiko CD bat grabatu zuten. Maketa hori diskografieketara bidaltzea erabaki zuten. Baina azkenean abesti bakar bat eta diskografia bakarrera, hau da, Sony Music-era bidali zuten. Denbora baten ostean diskografikaren berri izan zuten. Abestia gustatu zitzaien eta zenbat grabaketa zituzten galdetu nahi zieten. Nahiz eta hiru abesti bakarrik izan, Amaiak 25 zituztela esan zuen. Uda horretako bi hilabeteetan 18 abesti grabatu zituzten, haien lehen diskoko parte izan zirenak.\n1998: \"Dile al Sol\".\nDonostia hiriko pop rock lehiaketa irabazi ostean Jennifer Cesekin, Epic diskografikaren partaidea, kontaktuan jarri ziren eta lehiaketan aurkeztutako abesti berberak erakutsi zioten. I\u00f1igo Argomaizek taldea musika industrian laboralki integratzen saiatzen hari zen, horretarako bere lagun eta konpositore Rafael Berriori dei egiten dio, Donostiako taldeari laguntzeko. Haren laguntzarekin material nahiko egin zuten disko bat osatzeko.\nAzkenean, deskografiak haien onespena eman eta taldea Madrilera joan zen, \u201cDile al sol\u201d lehen diskoa grabatzera. Alejo Stivelen estudioa hautatu zuten grabazioak egiteko.\nAlejo Stivel, Tequila taldeko partaide ohia, musika munduko aholkuak eman eta luxuzko zenbait kolaborazio lortu zituen taldearentzako. Azkenean 1998ko maiatzaren 17an haien lehen diskoa \u201cDile al Sol\u201d merkaturatu zen.\nDisko horretako lehenengo single-a \u201cEl 28\u201d izan zen. Abesti honen izena unibertsitatera joateko hartu behar zuten autobusaren omenez idatzi zuten, hau da 28 linakoa. Honen ostean \u201cSo\u00f1ar\u00e9\u201d single-a etorri zen, nazioarteko arrakasta lortu zuen lehenengo abestia. Disko honi esker Ondas saria jaso zuten. Honen 150 kontzertu baino gehiago egin zituzten Espainia osotik, eta Hombres G-rekin touran aritu ziren. Nahiz eta arrakasta handirik ez izan hasieran, bigarren single- jaurtiketaren ostean zenbakiek gora egin zuten eta 80.000 kopia saltzera heldu ziren.\n2000: \"El Viaje de Copperpot\".\n\u201cDile al Sol\u201d lehen diskoaren arrakastaren ostean, haien bigarren diskoan lan egiten hasi ziren. \u201cEl viaje de Copperpot\u201d Du Manoir estudioan grabatu zen, Landa frantsesetan, eta Neil Walker ingelesa izan zuten produktore bezala. Los Goones pelikula ikusten hari zirela aukeratu zuten bigarren disko honen izena. Pelikulan agertzen den altxor bilatzailean, Chester Copperpot-en inspiratu ziren izena hautatzeko.\nEl Viaje de Copperpot 2000ko iraileko 12an merkaturatu zen. Hamabi abestik osatzen dute eta lehen single-a \u201cCuidate\u201d du izena. Ostean beste batzuk etorri ziren, \u201cLa Playa\u201d,\u201cParis\u201d, \u201cSoledad\u201d eta \u201cLa Chica del Gorro Azul\u201d bezalakoak.\nGainera, bigarren disko honen ospeak Amaia Montero bokalistaren eta beste artista batzuen kolaborazioak bultzatu zuen, hala nola Alex Ubago, El Canto del Loco, Jose Luis Perales eta Presuntos Implicados.\nDisko honen soinuak Latinoamerikara heltzea lortu zuten. \u201cCuidate\u201d singleari esker taldeak ospea lortzen hasi zen Mexikon. 2002ko otsailean, 20.000 buruko Mexikoko Audiotorio Nazionala betetzea lortu zuten, han egon ziren bi egunetan. Latinoamerikan hainbat kontzertu eman zituzten. Bigarren disko honen 1.000.000 kopia baino gehiago saldu ziren eta \u201cLa Oreja de Van Gogh\u201d deitutako DVDa argitaratu zuten, han haien bideoklipak ageri ziren.\n2003: \"Lo que te cont\u00e9 mientras te hac\u00edas la dormida\".\n2003ko apirilak 28an \u201cLo que te cont\u00e9 mientras te hac\u00edas la dormida\u201d diskoa argitaratu zen. \u201cPuedes contar conmigo\u201d izan zen disko hau aurkeztuko zuen lehen abestia, Amaia Monterok eta Xabi San Martinek konposatua. Abesti honi esker, La Oreja de Van Gogh Espainiako zerrendetan lehen postua lortu zuen berriz, nahiz eta Operacion Triunfo telebista programak ekarritako konpetentzia izan.\n2003ko maiatzaren 13an Madrilgo Pach\u00e1 diskotekan zenbait abesti berri aurkeztu zituzten zuzenean. Eta 60 geldialdi baino gehiago izango zituen tour bat hasi zuten. Ostean, El Canto del Loco taldearekin batera Gira Movilstar hasi zuten. Las Ventaseko Zezen Plazan emandako kontzertua izan zen arrakasta handiena izan zuena, 20.000 ikuslerekin.\nArrakasta honekin \u00a0batera haien ospea sudamericara hedatu zuten, batez ere Mexikora. Frantziara ere heldu ziren, eta birritan jo zuten Capital Galan.\nHorrela, La Oreja de Van Goghek haien hirugarren diamantezko diskoa lortu zuten. Espainia eta Sudamerika ostean, Estatu Batuetan tour bat hasi zuten, eta haien kontzertu hoberenak DVD batean bildu zituzten. Espainian berrogeita hamar mila kopia saldu ziren, eta Mexikon hamar mila. \u00abPuedes contar conmigo\u00bb, \u00ab20 de enero\u00bb, \u00abRosas\u00bb, \u00abDeseos de cosas imposibles\u00bb, \u00abVestido azul\u00bb, \u00abBonustrack\u00bb edo \u00abHistoria de un sue\u00f1o\u00bb bezalako abestiak talde donostiarraren klasiko berriak bihurtu ziren.\nNahiz eta denboraldi batez gelditu, 2005ean Vi\u00f1a del Mar jaialdira joan ziren Chilen. Ikusleek La Oreja de Van Goghen ikustaldia Gaviota de Plata sariarekin ohoratu zuten.\n2006: \"Guapa\".\n2006an La Oreja de Van Goghek 10 urte bete zituzten eta laugarren lana argitaratu zuten: Guapa. Azken disko hau telefono mugikorretarako eskura egon zen lehen album espainiarra izan zen. Urte hartan \u201cLos Sims 2: Mascotas\u201d bideo-jokoa atera zen, eta La Oreja de Van Goghek \u201cdulce locura\u201d abestia moldatu zuten joko honetarako.\n\u201cMu\u00f1eca de trapo\u201d izan zen disko hau ezagutzera eraman zuen lehen singlea. Bigarren singlea \u201cDulce locura\u201d izan zen eta lehena baino arrakasta gehiago lortu zuen. Honen ostean \u201cPerdida\u201d abestia atera zuten, baina hurrengo singleak, \u201cEn mi lado del sof\u00e1\u201d guztiz gainditu egin zuen. Laugarren lan honen ostean, talde donostiarrak hainbat gira egin zituen, lehenengoa Guapa Tour Seat izan zen, Chilen hasi zen eta Sudamerikatik hedatu zen. 2007an Espainiara itzuli eta Coti eta Dover talde espainiarrekin batera Gira LKXA hasi zuten eta Santiago de Compostela, Bilbo, Madrid, Zaragoza, M\u00e1laga, Valencia eta Bartzelona bezalako hiri garrantzitsuetan jo zuten. La Oreja de Van Goghek Guapa albumaren eraldaketa batzuk egin zituzten italieraz, haien ospea Europan zehar hedatzeko, \u201cBambola di pezza\u201d y \u201cDolce follia\u201d, hau da \u201cMu\u00f1eca de trapo\u201d eta \u201cDulce locura\u201d abestiekin. Urte hartan haien bostgarren lana konposatzen hari ziren berri eman zuen.\n2007: Amaia Monterok taldea utzi zuen.\n2007ko azaroak 19an Amaia Monterok, La Oreja de Van Goghen blogaren bidez, 11 urte ostean taldea utziko zuela azaldu zuen. Taldeko beste partaideek, taldeak jarraitu eta bokalista berri baten bilaketan zeudela adierazi zuten.\nBokalista berri baten bilaketan zeudela, taldeak LOVG- Grandes \u00e9xitos deituriko bilduma argitaratu zuten, Amaia Monteroren ahotsa izango zuen azken lana izango zen.\n2008: \"A las cinco en el Astoria\" eta Leire Mart\u00ednez.\n2008ko martxoaren 30ean, zurrumurru asko izan ziren Leire Mart\u00ednez, Factor X telebista programaren partaidea, talde donostriarraen bokalsita berria izango zela eta. 2008ko uztaileko 14ean prentsa elkarrizketa batean Leire Mart\u00ednezen sarrera baieztatu zuten.\n2008ko irailaren 2an \u201cA las cinco en el Astoria\u201d, haien bostgarren lana, argitaratu zuten. Lan honek Leire Mart\u00ednezen ahots izango zuen lehen lana izan zen eta \u201cEl \u00faltimo vals\u201d izan zen lehen singlea. Irailak 20an lehen postua lortu zuten Los cuarenta principales-en zerrendetan \u201cEl \u00faltimo vals\u201dari esker, eta urriaren 14an berriz lortu zuten \u201cInmortal\u201d bigarren singleari esker. Hirugarren singleak \u201cJueves\u201d izan zuen izena eta 2004ko martxoak 11ko eraso terroristari buruzko oroimen abestia izan zen. 2009ko azaroan azken disko honek 20.000 kopia saldu zituen, haietatik 160.000 Espainian saldu zien. 2009ko martxoan Leire Mart\u00ednezekin lehen toura hasi zuten haien jaioterritik: Donostia. Hau talde donostiarraren tour luzeena izan zen, 100 kontzertu baino gehiagorekin.\n2009: \"Nuestra casa a la izquierda del tiempo\" eta \"Un viaje al Mar Muerto\".\n2009ko irailean Tony Aguilarrek \"Los cuarenta principales\"-en bidez \u201cCu\u00e9ntame al o\u00eddo\u201d haien single berria aurkeztu zuen, haien lehenetariko abestia zen, baina orain orkestra batez lagunduta. Irailaren 12an disko berriaren izena argitara eman zen: \u201cNuestera casa a la izquierda del tiempo\u201d. Laster urrezko diskoa bihurtu zen 30.000 kopia saldu ondoren. Disko honek abesti zaharrak eta beste zenbait berri biltzen zituen.\n2009an taldeak Israelera bidaiatu zuten, Itsaso hilaren ertzean kontzertu bat grabatzeko, orkestra baten laguntzaz, horrela aurkeztu zuten haien disko berria. Han zeudela, \u201cJueves\u201d David Broza abeslari islamiarrarekin abestu zuten habrearez, eta Mira Awad abeslari arabiarrarekin arabieraz abestu zuten.\n2009ko azaroan Tambor de Oro sari donostiarra lortu zuten. 2010eko urtarrilaren 20an jaso zuten saria, Donostiako danborradetan, nori \u201c20 de enero\u201d abestia eskaini zioten.\n\u201cUn viaje al Mar Muerto\u201d 2010ko apirilaren 10 eta 11 argitaratu zen Madril eta Bartzelonan. 22 aste ostean \u201cNustra casa a la izquierda del tiempo\u201d salgaien top 3ra heltzea lortu zuen. Apirilaren 13an diskoaren aurkezpen bat, pelikularen DVDa eta argazkiz osatutako liburuxka bat argitaratu zuten.\n2011: \"Cometas por el cielo\".\nOtsailaren 23an, 2010ean leku izango zuen gira bat iragarri zuten, 120 kontzertu baino gehiago izango zituena, eta gero haien hurrengo albumean lan egiten hasiko ziren: \u201cCometas por el cielo\u201d.\n2011ko uztailaren 16an disko berriaren lehen singlea ezagutzera eman zuten 40 principales irrati saioaren bidez, haren izena \u201cLa ni\u00f1a que llora en tus fiestas\u201d izango zen. \u201cCometas por el cielo\u201d irailaren 13an atera zen salgai, eta lehen singleak 40 principalesko lehen postua lortu zuen. Urrezko diskoa izatera heldu zen 30.000 kopia baino gehiago saltzera heldu zirenean.\n2016: \"El planeta imaginario\".\n2016ko irailaren 10ean, \u201cVerano\u201d deituriko abestia atera zuten, haien hurrengo eta seigarren albumaren aurrerapen bezala. Abesti horrek arrakasta handia izan zuen eta lehen postua lortu zuen Hego Amerikako hainbat herrialdetan, hala nola, Kolonbia, Peru, Txile eta Argentina.\nAzaroaren 4an album berria argitaratu zuten. Lehen postua lortu zuen hamaika herrialdetan: Argentinan, Bolivian, Costa Rican, El Salvadorren, Errepublika Dominikanan, Espainian, Estatu Batuetan, Kolonbian, Mexikon, Panaman eta Txilen.\n2016ko azaroaren 29 Nerbioi saria jaso zuten Juan Mar\u00eda Aburto Bilboko alkaldearen eskutik. 2017ko martxoaren 14an bigarren singelaren \u201cDiciembre\u201d izeneko videoklipa atera zen. 2016ko abenduaren 17an El planeta imaginario tourra hasi zuten Gasteizen; neguan zehar, Espainian aritu ziren kontzertuak ematen. 2017ko maiatzean Estatu Batuetatik tourra aurkeztu zuten.\nDiskografia.\nAmaia Monterorekin:\nLeire Mart\u00ednezekin:\nTaldekideak.\nHauek dira taldeko kideak:"}
{"id": "44741", "revid": "119347", "url": "https://eu.wikipedia.org/wiki?curid=44741", "title": "Alternatiba Demokratikoa", "text": "Alternatiba Demokratikoa ETAk 1995eko apirilean euskal gatazkaren konponbiderako zabaldu zuen proposamena zen. Testuak KAS alternatiba gaurkotu eta ordezkatzen zuen Euskal Herriaren onarpenerako gutxieneko baldintza zerrenda bezala. ETAk Espainiako Gobernuari egindako proposamena hiru baldintzatan laburbil daiteke: euskal lurraldetasunaren onarpena, burujabetasuna Euskal Herriari dagokiola onartzea, eta autodeterminazio eskubidea. Alternatiba honen onarpenak ETAren iharduera militarraren etetea ekarriko zukeen.\nEspainiako Gobernuak, une horretan Felipe Gonz\u00e1lez (PSOE) buruan zela, ez zuen aintzat hartu Alternatiba, erakunde armatuekin ez negoziatzeko bere jarrerari eutsiz, eta gainera aldarrikapenen zabalpena eragozten saiatu zen. ETAk iragarritako zinta bat Euskal Herri osotik zabaldu zen eta milaka pertsonek ikusi zuten emanaldi publiko zein pribatuetan.\n1996ko hauteskunde orokorretarako kanpainan Herri Batasuna hauteskunde publizitaterako zegozkion espazioak baliatuz ETAren proposamena zabaltzen saiatu zen, bere iragarkietan bideotik ateratako irudiak gehituz. Telebistek uko egin zioten bideo hau zabaltzeari eta Herri Batasunak beste bat bidali zuen, pantaila beltzaren gainean \"Zentsuratua\" leloa baino ez zeukana. Bideo hau zabaltzeko erabakian guztiek parte hartu ez arren Herri Batasunako Mahai Nazionaleko kide guztiak espetxeratuak izan ziren erakunde armaturekiko parte hartzea leporatuta."}
{"id": "44742", "revid": "371", "url": "https://eu.wikipedia.org/wiki?curid=44742", "title": "Alternatiba Demokratiko", "text": ""}
{"id": "44743", "revid": "69477", "url": "https://eu.wikipedia.org/wiki?curid=44743", "title": "Galiko", "text": ""}
{"id": "44744", "revid": "512", "url": "https://eu.wikipedia.org/wiki?curid=44744", "title": "Galaziera", "text": "Galaziera Anatoliako Galazian (gaurko Turkian) IV. mende arte hitz egin zen zelta hizkuntza hila da.\nGlosa batzuk, idazle klasikoen aipamen batzuk eta hainbat inskripziotako izen batzuk baino ez dira ezagunak, guztira 120 bat hitz. Horietako gehienak pertsona izenak dira, batzuk \"-riks\" amaierarekin (Galiako zeltaz \"-riks\", irlandera zaharrez \"ri\", latinez \"rex\", errege esan nahi du), beste batzuk \"-marus\" bukaerarekin, datiboz \"-mari\" (Galiako zeltaz \"-maros\", irlandera zaharrez \"mor\", galeseraz \"mawr\"), \"Ambitouti\" bezalako tribu izenak (irlandera zaharrez \"imm-\" \"inguruan\", \"tuath\" \"tribua\"), \"drunaimeton\" (\"batzarraren lekua\", irlandera zaharrez \"drui\" \"druida\", \"nemed\" \"leku sakratu\") eta abar."}
{"id": "44745", "revid": "371", "url": "https://eu.wikipedia.org/wiki?curid=44745", "title": "Euskal Etxe", "text": ""}
{"id": "44747", "revid": "119347", "url": "https://eu.wikipedia.org/wiki?curid=44747", "title": "Kibibyte", "text": "Kibibyte (kilo, bitarra eta byte-ren kontrakzioa) konputagailuen biltegiratze ahalmenean 1024 (210) byte adierazten duen informazio unitatea da. Bere laburdura KiB (\u201ckiB\u201d ez) da.\n1 Kibibyte = 210 byte = 1.024 byte\nKibibyte eta kilobyte.\n\"Kibibytek\" unitatea batzuetan kilobytearen sinonimotzat erabiltzen den arren, desberdinak dira. Kilobyte bat 103 byte dira; kibibyte bat, berriz, 210 byte.\nSistema internazionala (SI) eta byte terminoaren bilakaera.\nInformatikaren testuinguruan kilobyteren terminoa hasieratik erabiltzen zen 2 10 balioarekin, 1000-ra hurbiltzen delako. Konputagailuen hedatzearekin batera, sistema internazionalak definitutako aurrizkiaren erabilera desegokia ere zabaldu zen, informatika adituetatik erabiltzaile arruntetaraino. Hau dela eta kilobyte bat 1024 byterekin lotzen da nahiz eta 1000 byte da.\nAurrizki bitarra eta hamartarra bereizteko IEC estandarizazio erakundeak IEC 60027-2 dokumentuan zehazten den bezala kibi terminoa asmatu zuen, 1024-ren balioa duen neurria sortuz Kibibyte ( 1 KiB=1024 byte ). Baina bere erabilera ez da zabaldu oraindino.\nMultzo berdineko unitateak:\nBiltegiratze produktuetan nahasmena.\nGaur egun (2007), biltegiratze gailuetan eta euskarrietan biak nahasten dira askotan. Esate baterako, 80 GBko disko gogor batek 80.000.000.000 byte ditu, baina sistema eragileak 74 GB dituela esango du, 1.024ko multiploak erabiltzen dituelako. Beste adibide esanguratsuak:"}
{"id": "44749", "revid": "119247", "url": "https://eu.wikipedia.org/wiki?curid=44749", "title": "Mebibyte", "text": "Mebibyte (mega, bitarra eta byte-ren kontrakzioa) konputagailuen biltegiratze ahalmenean 220) byte adierazten duen informazio unitatea da. Bere laburdura MiB da.\n1 Mebibyte = 220 byte = 1.024 Kibibyte\nMebibyte eta megabyte.\nMebibytek Megabyte-rekin zerikusia du, baina berdintzat hartzen diren arren, desberdinak dira. Megabyte batek 106 byte da, berriz Mebibytek 220 byte.\nSistema internazionala (SI) eta byte terminoaren bilakaera.\nInformatikaren testuinguruan kilobyteren terminoa hasieratik erabiltzen zen 2 10 balioarekin, 1000-ra hurbiltzen delako. Konputagailuen hedatzearekin batera, sistema internazionalak definitutako aurrizkiaren erabilera desegokia ere zabaldu zen, informatika adituetatik erabiltzaile arruntetaraino. Hau dela eta kilobyte bat 1024 byterekin lotzen da nahiz eta 1000 byte da.\nAurrizki bitarra eta hamartarra bereizteko IEC estandarizazio erakundeak IEC 60027-2 dokumentuan zehazten den bezala kibi terminoa asmatu zuen, 1024-ren balioa duen neurria sortuz Kibibyte ( 1 KiB=1024 byte ). Baina bere erabilera ez da zabaldu oraindino.\nMultzo berdineko unitateak:\nBiltegiratze produktuetan nahasmena.\nGaur egun (2007), biltegiratze gailuetan eta euskarrietan biak nahasten dira askotan. Esate baterako, 80 GBko disko gogor batek 80.000.000.000 byte ditu, baina sistema eragileak 74 GB dituela esango du, 1.024ko multiploak erabiltzen dituelako. Beste adibide esanguratsuak:"}
{"id": "44750", "revid": "105290", "url": "https://eu.wikipedia.org/wiki?curid=44750", "title": "Gibibyte", "text": "Gibibyte (giga, bitarra eta byte-ren kontrakzioa) konputagailuen biltegiratze ahalmenean 230) byte adierazten duen informazio unitatea da. Bere laburdura GiB da.\n1 Gibibyte = 230 byte = 1.024 mebibyte\nGibibyteeta gigabyte.\nGibibytek gigabyte-rekin zerikusia du, baina berdintzat hartzen diren arren, desberdinak dira. Gigabyte batek 109 byte da, berriz Gibibytek 230 byte.\nSistema internazionala (SI) eta byte terminoaren bilakaera.\nInformatikaren testuinguruan kilobyteren terminoa hasieratik erabiltzen zen 2 10 balioarekin, 1000-ra hurbiltzen delako. Konputagailuen hedatzearekin batera, sistema internazionalak definitutako aurrizkiaren erabilera desegokia ere zabaldu zen, informatika adituetatik erabiltzaile arruntetaraino. Hau dela eta kilobyte bat 1024 byterekin lotzen da nahiz eta 1000 byte da.\nAurrizki bitarra eta hamartarra bereizteko IEC estandarizazio erakundeak IEC 60027-2 dokumentuan zehazten den bezala kibi terminoa asmatu zuen, 1024-ren balioa duen neurria sortuz Kibibyte ( 1 KiB=1024 byte ). Baina bere erabilera ez da zabaldu oraindino.\nMultzo berdineko unitateak:\nBiltegiratze produktuetan nahasmena.\nGaur egun (2007), biltegiratze gailuetan eta euskarrietan biak nahasten dira askotan. Esate baterako, 80 GBko disko gogor batek 80.000.000.000 byte ditu, baina sistema eragileak 74 GB dituela esango du, 1.024ko multiploak erabiltzen dituelako. Beste adibide esanguratsuak:"}
{"id": "44751", "revid": "512", "url": "https://eu.wikipedia.org/wiki?curid=44751", "title": "Tebibyte", "text": "Tebibyte (tera, bitarra eta byte-ren kontrakzioa) konputagailuen biltegiratze ahalmenean 240) byte adierazten duen informazio unitatea da. Bere laburdura TiB da.\n1 Tebibyte = 240 byte = 1.024 Gibibyte\nTebibyte eta Terabyte.\nTebibytekgigabyte-rekin zerikusia du, baina berdintzat hartzen diren arren, desberdinak dira. Terabyte batek 1012 byte da, berriz Tebibytek 240 byte.\nSistema internazionala (SI) eta byte terminoaren bilakaera.\nInformatikaren testuinguruan kilobyteren terminoa hasieratik erabiltzen zen 2 10 balioarekin, 1000-ra hurbiltzen delako. Konputagailuen hedatzearekin batera, sistema internazionalak definitutako aurrizkiaren erabilera desegokia ere zabaldu zen, informatika adituetatik erabiltzaile arruntetaraino. Hau dela eta kilobyte bat 1024 byterekin lotzen da nahiz eta 1000 byte da.\nAurrizki bitarra eta hamartarra bereizteko IEC estandarizazio erakundeak IEC 60027-2 dokumentuan zehazten den bezala kibi terminoa asmatu zuen, 1024-ren balioa duen neurria sortuz Kibibyte ( 1 KiB=1024 byte ). Baina bere erabilera ez da zabaldu oraindino.\nMultzo berdineko unitateak:\nBiltegiratze produktuetan nahasmena.\nGaur egun (2007), biltegiratze gailuetan eta euskarrietan biak nahasten dira askotan. Esate baterako, 80 GBko disko gogor batek 80.000.000.000 byte ditu, baina sistema eragileak 74 GB dituela esango du, 1.024ko multiploak erabiltzen dituelako. Beste adibide esanguratsuak:"}
{"id": "44752", "revid": "105290", "url": "https://eu.wikipedia.org/wiki?curid=44752", "title": "Pebibyte", "text": "Pebibyte (peta, bitarra eta byte-ren kontrakzioa) konputagailuen biltegiratze ahalmenean 250) byte adierazten duen informazio unitatea da. Bere laburdura PiB da.\n1 Pebibyte = 250 byte = 1.024 Tebibyte\nPebibyte eta Petabyte.\nPebibytek petabyte-rekin zerikusia du, baina berdintzat hartzen diren arren, desberdinak dira. Petabyte batek 1015 byte da, berriz Pebibytek 250 byte.\nSistema internazionala (SI) eta byte terminoaren bilakaera.\nInformatikaren testuinguruan kilobyteren terminoa hasieratik erabiltzen zen 2 10 balioarekin, 1000-ra hurbiltzen delako. Konputagailuen hedatzearekin batera, sistema internazionalak definitutako aurrizkiaren erabilera desegokia ere zabaldu zen, informatika adituetatik erabiltzaile arruntetaraino. Hau dela eta kilobyte bat 1024 byterekin lotzen da nahiz eta 1000 byte da.\nAurrizki bitarra eta hamartarra bereizteko IEC estandarizazio erakundeak IEC 60027-2 dokumentuan zehazten den bezala kibi terminoa asmatu zuen, 1024-ren balioa duen neurria sortuz Kibibyte ( 1 KiB=1024 byte ). Baina bere erabilera ez da zabaldu oraindino.\nMultzo berdineko unitateak:\nBiltegiratze produktuetan nahasmena.\nGaur egun (2007), biltegiratze gailuetan eta euskarrietan biak nahasten dira askotan. Esate baterako, 80 GBko disko gogor batek 80.000.000.000 byte ditu, baina sistema eragileak 74 GB dituela esango du, 1.024ko multiploak erabiltzen dituelako. Beste adibide esanguratsuak:"}
{"id": "44753", "revid": "105290", "url": "https://eu.wikipedia.org/wiki?curid=44753", "title": "Exbibyte", "text": "Exbibyte (exa, bitarra eta byte-ren kontrakzioa) konputagailuen biltegiratze ahalmenean 260) byte adierazten duen informazio unitatea da. Bere laburdura EiB da.\n1 Exbibyte = 260 byte = 1.024 Pebibyte\nExbibyte eta exabyte.\nExbibyte exabyte-rekin zerikusia du, baina berdintzat hartzen diren arren, desberdinak dira. Exabyte batek 1018 byte da, berriz Exbibytek 260 byte.\nSistema internazionala (SI) eta byte terminoaren bilakaera.\nInformatikaren testuinguruan kilobyteren terminoa hasieratik erabiltzen zen 2 10 balioarekin, 1000-ra hurbiltzen delako. Konputagailuen hedatzearekin batera, sistema internazionalak definitutako aurrizkiaren erabilera desegokia ere zabaldu zen, informatika adituetatik erabiltzaile arruntetaraino. Hau dela eta kilobyte bat 1024 byterekin lotzen da nahiz eta 1000 byte da.\nAurrizki bitarra eta hamartarra bereizteko IEC estandarizazio erakundeak IEC 60027-2 dokumentuan zehazten den bezala kibi terminoa asmatu zuen, 1024-ren balioa duen neurria sortuz Kibibyte ( 1 KiB=1024 byte ). Baina bere erabilera ez da zabaldu oraindino.\nMultzo berdineko unitateak:\nBiltegiratze produktuetan nahasmena.\nGaur egun (2007), biltegiratze gailuetan eta euskarrietan biak nahasten dira askotan. Esate baterako, 80 GBko disko gogor batek 80.000.000.000 byte ditu, baina sistema eragileak 74 GB dituela esango du, 1.024ko multiploak erabiltzen dituelako. Beste adibide esanguratsuak:"}
{"id": "44754", "revid": "105290", "url": "https://eu.wikipedia.org/wiki?curid=44754", "title": "Zebibyte", "text": "Zebibyte (zetta, bitarra eta byte-ren kontrakzioa) konputagailuen biltegiratze ahalmenean 270) byte adierazten duen informazio unitatea da. Bere laburdura ZiB da.\n1 Zebibyte = 270 byte = 1.024 exbibyte\nZebibyte eta zettabyte.\nZebibyte zetabyte-rekin zerikusia du, baina berdintzat hartzen diren arren, desberdinak dira. Zettabyte batek 1021 byte da, berriz Zebibytek 270 byte.\nSistema internazionala (SI) eta byte terminoaren bilakaera.\nInformatikaren testuinguruan kilobyteren terminoa hasieratik erabiltzen zen 2 10 balioarekin, 1000-ra hurbiltzen delako. Konputagailuen hedatzearekin batera, sistema internazionalak definitutako aurrizkiaren erabilera desegokia ere zabaldu zen, informatika adituetatik erabiltzaile arruntetaraino. Hau dela eta kilobyte bat 1024 byterekin lotzen da nahiz eta 1000 byte da.\nAurrizki bitarra eta hamartarra bereizteko IEC estandarizazio erakundeak IEC 60027-2 dokumentuan zehazten den bezala kibi terminoa asmatu zuen, 1024-ren balioa duen neurria sortuz Kibibyte ( 1 KiB=1024 byte ). Baina bere erabilera ez da zabaldu oraindino.\nMultzo berdineko unitateak:\nBiltegiratze produktuetan nahasmena.\nGaur egun (2007), biltegiratze gailuetan eta euskarrietan biak nahasten dira askotan. Esate baterako, 80 GBko disko gogor batek 80.000.000.000 byte ditu, baina sistema eragileak 74 GB dituela esango du, 1.024ko multiploak erabiltzen dituelako. Beste adibide esanguratsuak:"}
{"id": "44755", "revid": "105290", "url": "https://eu.wikipedia.org/wiki?curid=44755", "title": "Yobibyte", "text": "Yobibyte (yotta, bitarra eta byte-ren kontrakzioa) konputagailuen biltegiratze ahalmenean 280) byte adierazten duen informazio unitatea da. Bere laburdura ZiB da.\n1 Yobibyte = 280 byte = 1.024 zebibyte\nYobibyte eta yottabyte.\nYobibyte yottabyte-rekin zerikusia du, baina berdintzat hartzen diren arren, desberdinak dira. Zettabyte batek 1024 byte da, berriz Yobibytek 280 byte.\nSistema internazionala (SI) eta byte terminoaren bilakaera.\nInformatikaren testuinguruan kilobyteren terminoa hasieratik erabiltzen zen 2 10 balioarekin, 1000-ra hurbiltzen delako. Konputagailuen hedatzearekin batera, sistema internazionalak definitutako aurrizkiaren erabilera desegokia ere zabaldu zen, informatika adituetatik erabiltzaile arruntetaraino. Hau dela eta kilobyte bat 1024 byterekin lotzen da nahiz eta 1000 byte da.\nAurrizki bitarra eta hamartarra bereizteko IEC estandarizazio erakundeak IEC 60027-2 dokumentuan zehazten den bezala kibi terminoa asmatu zuen, 1024-ren balioa duen neurria sortuz Kibibyte ( 1 KiB=1024 byte ). Baina bere erabilera ez da zabaldu oraindino.\nMultzo berdineko unitateak:\nBiltegiratze produktuetan nahasmena.\nGaur egun (2007), biltegiratze gailuetan eta euskarrietan biak nahasten dira askotan. Esate baterako, 80 GBko disko gogor batek 80.000.000.000 byte ditu, baina sistema eragileak 74 GB dituela esango du, 1.024ko multiploak erabiltzen dituelako. Beste adibide esanguratsuak:"}
{"id": "44756", "revid": "536", "url": "https://eu.wikipedia.org/wiki?curid=44756", "title": "Kilobyte segundoko", "text": "KB/s edo Kilobyte segundoko segundo batean kilobyte bat edo 1.000 byte edo 103 byte adierazten du. Datu transferentziaren abiadura adierazten duen unitatea da. Informatikan erabiltzen da gehien bat.\nSistema internazionala (SI) eta byte terminoaren bilakaera.\nInformatikaren testuinguruan kilobyteren terminoa hasieratik erabiltzen zen 2 10 balioarekin, 1000-ra hurbiltzen delako. Konputagailuen hedatzearekin batera, sistema internazionalak definitutako aurrizkiaren erabilera desegokia ere zabaldu zen, informatika adituetatik erabiltzaile arruntetaraino. Hau dela eta kilobyte bat 1024 byterekin lotzen da nahiz eta 1000 byte da.\nAurrizki bitarra eta hamartarra bereizteko IEC estandarizazio erakundeak IEC 60027-2 dokumentuan zehazten den bezala kibi terminoa asmatu zuen, 1024-ren balioa duen neurria sortuz Kibibyte ( 1 KiB=1024 byte ). Egun (2007) unitate honen erabilera ez da zabaldu.\nMultzo berdineko unitateak:\nKB eta Kb ez dira berdinak.\nKb-k Kilobit (1.000 byte) adierazten du aldiz KB-k Kilobyte (1.000 byte). Halaber, ez da nahastu behar Kb/s edo Kilobit segundoko, KB/s edo Kilobyte segundokorekin.\nOrokorrean esanda, byte segundoko konputagailuaren barruko komunikazioetan gertatzen da, aldiz bit segundoko konputagailutik kanpoko komunikazioetan. Berdin gertatzen da MB eta Mbrekin ere.\nDatu transferentzia adibideak.\n- Konputagailuko interfazeak (MB/s-tan):\n-Konputagailuko osagaien artean (MB/s-tan):\n- Konputagailutik kanpoko datu transferentzien adibideak (Mb/s-tan eta Kb/s-tan):"}
{"id": "44760", "revid": "119347", "url": "https://eu.wikipedia.org/wiki?curid=44760", "title": "Batall\u00f3n Vasco Espa\u00f1ol", "text": "Batall\u00f3n Vasco Espa\u00f1ol (BVE) Espainiako zerbitzu sekretuek gerra zikinerako 1975etik 1982ra artean erabili zuten izenetako bat da. Ekintza ugari hartu zituen bere gain batez ere militante abertzaleen kontra, horietako asko Ipar Euskal Herrian. 27 hildako eta 24 zauritu leporatzen zaizkio.\nEspainiako zerbitzu sekretuen menpean ziharduen sareak BVE izenaz gain, beste izen batzuk ere erabili zituen mota horretako ekintzetarako: Triple A (edo Alianza Ap\u00f3stolica Anticomunista), (Guerrilleros de Cristo Rey, Anti Terrorismo ETA (ATE), Primera L\u00ednea de Fuerza Nueva, Grupos Armados Espa\u00f1oles, Accion Nacional Espa\u00f1ola ... Askotan ere, izen desberdinak erabiltzen ziren egileak berberak izan arren.\nBVE 1982. urtean desagertu zen, otsailaren 23ko estatu kolpearen inguran CESIDen barruan sortutako iskanbilen testuinguruan. Dena dela, Espainiako gobernua PSOEren eskura pasatzerakoan GAL siglak sortu ziren gerra zikinaren ekintzak aldarrikatzeko.\n2015eko azaroan, eskandalua piztu zen, Ladislao Zabalaren omenezko testua zekarren argazki handi bat jarri baitzuten espainiar ultraeskuindarrei lotutako Madrilgo Los Cien Balcones jatetxean. Ladislao Zabalak 1980an Batallon Vasco Espa\u00f1olen izenean hainbat atentatu egin zituen, eta izualdia sorrarazi zuen Hernani, Andoain eta Astigarraga artean (Gipuzkoa). Atentatu haietan zazpi euskal herritar hil zituen Zabalak, eta Espainiako Auzitegi Nazionalak 231 urteko espetxealdira kondenatu zuen."}
{"id": "44761", "revid": "499", "url": "https://eu.wikipedia.org/wiki?curid=44761", "title": "BVA", "text": "Kategoria:Akronimoak"}
{"id": "44764", "revid": "119347", "url": "https://eu.wikipedia.org/wiki?curid=44764", "title": "Ikasle", "text": "Ikaslea ikasten duen pertsona da, bereziki ikastetxe batean eta irakasle batengandik gai bati buruzko ezaguerak hartzen dituena.\nHezkuntza.\nEuskal Herria.\nEuskal Herri osoan derrigorrezko hezkuntza 6 urtetik aurrera da, baina Frantzian eta Espainian dauden lurraldeen artean hezkuntza sisteman ezberdintasunak aurki ditzakegu."}
{"id": "44766", "revid": "1830", "url": "https://eu.wikipedia.org/wiki?curid=44766", "title": "Hizkuntzaren soziologia", "text": "Hizkuntzaren soziologia terminoa Joshua Fishman irakasleak asmatu zuen 1960ko hamarkadan. Izenak adierazten duen bezala, hizkuntzaren soziologia soziologiaren adarra da, hizkuntzaz arduratzen den soziologiaren adarra, hain zuzen ere. Sarri askotan termino hau nahasten da soziolinguistikarekin. Hizkuntzaren soziologia hizkuntzak (edo hizkuntzek) gizartean duten arazoez arduratzen da, hala nola, hizkuntza ukipenaz, diglosiaz, hizkuntzen erabileraz, hizkuntzen estatusaz, ...\nHizkuntzaren soziologiaren azterbideak.\nHizkuntzaren soziologiak sei azterbide nagusi ditu:\nHizkuntzaren soziologia Euskal Herrian.\nEuskal Herrian hizkuntzaren soziologian dugun aditurik handiena Jose Maria Sanchez Carrion \"Txepetx\" dugu, batez ere \"Un futuro para nuestro pasado\" liburuan. Beste aditu batzuk Txillardegi, I\u00f1aki Martinez de Luna, Kike Amonarriz, Mikel Zalbide, I\u00f1aki Larra\u00f1aga, Patxi Saez Beloki eta abar dira.\nEuskal Herrian aparteko eragina izan dute Katalunia eta Quebec-eko eskolek. Izan ere, herrialde hauetan eta gurean hizkuntza gutxituei buruzko ikerketa eta teorizazioa garatu da gehien bat."}
{"id": "44767", "revid": "59723", "url": "https://eu.wikipedia.org/wiki?curid=44767", "title": "Higanot", "text": "Higanota () XVI. eta XVII. mendeetan Frantziako Eliza Erreformatu Protestanteko kideak izendatzeko hitza da. XVII. mendeaz geroztik, \"protestante\" deitu ohi zaie.\nHiganoten ideien zabaltzeak eta berauek zapaltzeko ahaleginek 1562 eta 1598 urteen artean Europa osoan erlijio gerrak eragin zituzten, eta Frantzia osoan eta Ipar Euskal Herrian nabarmena izan zen higanoten kontrako erasoa.\nEtimologia.\n\"Higanot\" hitzaren jatorria ez da argia eta oraindik ere eztabaidak sortzen ditu adituen artean. Frantziako erlijio gerrak hasi aurretik agertua zen, \"luterano\" edo \"erreformista\" hitzen aldaera gaitzesgarri gisa.\nGarai hartako \u00c9tienne Pasquier historialariaren arabera, \"huguon\" edo \"huguet\" izpiritu gaiztoaren izenetik eratorria zen, higanotek errituak gauez egiten zituztela eta iluntasuna gurtzen zutela argudiatzen baitzen (dena den, protestantismoa jazarria izanki, ez da hain bitxia fede horretakoak gauaren ilunean bildu izana).\nH. G. Koenigsberger historialari modernoaren arabera, hitzaren jatorria alemanezko \"Eidgenossen\" (konfederatu) hitzetik dator, higanot askok Suitzako konfederazioaren babesa baitzuten.\nAzkenik, eta aurrekoak alde batera utzi gabe, Hugo edo Hugues izenetik eratorria dela uste dute zenbaitek. Hugues Besan\u00e7on suitzarrari edo Hugo Kapetarrari erreferentzia egiten dio, agian.\nHistoria.\nErreformaren hedapena Frantzian eta Nafarroan.\n1517an Luterok Alemanian proposaturiko Erreforma XVI. mendean Europa osoan azkar hedatu zen, eta 1525ean protestanteak erretzen hasi ziren Frantzian. Erreformaren sustatzaile nagusia Joan Kalbino zen, eta haren jarraitzaileei \"kalbinista\" deitu zitzaien, \"higanot\" edo frantsesezko \"huguenot\" izen baztertzailea erabiltzen ez zenean.\nFrantzian gogorra zen Erreformaren kontrako jarrera. Frantzisko I.a ez zen berez haren aurkari sutsua, baina katolikoek botere handia zutenez, ezin zuen jazarpena geldiarazi. Eraso nagusia 1534an hasi zen, eta erreformazale askok, Joan Kalbin tartean, ihes egin behar izan zuten: errepresioa zela eta, Suitzara edo Nafarroara, babes bila.\nErreformistek zenbait nobleren babesari esker iraun zuten: Nafarroan Margarita zen agintean, eta ez zituen begi txarrez ikusten erreformistak. 1547an Franzisko I.a hil ondoren, haren seme Henrike II.a Frantziakoa boterera heldu zen, eta haren heriotzak, 1559an, Frantzisko II.a ezarri zuen boterean. Errege horren agintaldi laburrean, higanoten kontrako jazarpena estutu zen. 1561ean erregea hildakoan, tentsioak baretzeko, protestanteak legez onartu ziren, baina horrek higanoten kontrako nobleen haserrea piztea ekarri zuen.\nErlijio-gerrak.\n1562an Frantzian erlijio gerrak hasi ziren nobleziaren bi alderdiren artean, higanoten aldekoak eta katolikoen aldekoak. Borboiko etxea zen higanoten aldeko indar nagusia, eta Guise leinua, katolikoen aldekoa. Wassyko sarraskiak eman zion hasiera, eta hurrengo 30 urteetan higanoten kontrako erasoak etengabekoak izan ziren.\nKarlos IX.ak (Frantzisko II.aren ondorengoa, Hernike II.aren semea) 1572an higanoten hilketa egiteko agindu zuen, eta San Bartolome gaueko sarraskia bideratu zuen: hilabete iraun zuten eta milaka protestante hil zituzten Parisen eta beste hirietan. Sarraskia piztu zuen elementu bat Nafarroako Henrike eta Frantziako Margaritaren arteko ezkontza izan zen, Parisen higanot nabarmen ugari bildu baitzituen ezteiak.\nGerrak 1598 arte iraun zuen; urte hartan, Henrike III.a Nafoarroak eta IV.a Frantziakoak Nantesko Ediktua izenpetu zuen, eta higanotei askatasun politikoa eta erlijiosoa eman zien. Horrek gerra bukatu eta jazarpen politikoa geldiarazi bazuen ere, protestanteek ez zuten gorroto nabariaren kontrako babes handirik jaso, eta hurrengo urteetan askok Frantziatik ihes egin zuten.\nXVII eta XVIII. mendeetako jazarpenak.\nXVII. mendean berriro izan ziren istiluak higanoten eta katolikoen artean, eta zenbait hitzarmen izenpetu zituzten. 1685ean Luis XIV.a Frantziakoak Nantesko Ediktua indargabetu zuen, eta higanotak erlijio katolikoan sartzera behartu zituen. Berriro koroak estuturik, higanot askok ihes egin behar izan zuten. Gehienak inguruko herrialde protestanteetan babestu ziren.\n1787an berriro eskuratu zituzten protestanteek beren eskubide guztiak, eta 1789an Frantziako Biltzar Nazionalak erlijio askatasuna ezarri zuen.\nErrege higanotak Nafarroan.\nJoana III.a.\nProtestantismoak babesa zuen Nafarroan Joana III.aren agintalditik, 1560an kalbindar sinesmena publikoki aitortu baitzuen. Erlijio gerran zehar, 1571n, protestantismoa sinesmen ofizial bihurtu zuen bere lurretan, eta higanoten bandoa babestu.\nProtestantismoaren filosofiari jarraituz, Biblia herritarren hizkuntzetara itzultzeko biartekoak ezarri zituen: horrel, haren aginduz euskarara eta gaskoiera itzuli zen. 1563an Joannes Leizarraga artzain kalbindarrari eman zion Biblia euskarara itzultzeko agindua: handik 8 urtera, 1571n, \"Jesus Krist Gure Jaunaren Testamentu Berria\", lehen euskarazko Biblia, inprimatu zen.\nJoana III.ak kalbinismoan hezi zituen seme-alabak, baina ez zion bake bideari aterik itxi. Erlijio gerra apaltzeko xedez, bere seme Hernike III.a eta Margaritaren arteko ezkontza bultzatu zuen, nahiz eta emaztegaia katolikoa izan. Ezkontza egin zen arren, ez zuen bakerik ekarri, ezkontza egunean bilduriko gonbidatu higanoten kontra izan baitzen, hain zuzen ere, San Bartolome gaueko sarraskia.\nHenrike III.a.\nProtestantea zen 1572an Henrike III.a Nafarroako errege bihurtu zenean. Gaztetatik higanoten bandoan aritu zen borrokan, taldeko buruetako bat izanik (15 urterekin ofizialki izendatu zuten alderdiko buruzagi).\nKarlos IX.aren anaia Henrike III.a hil zutenean, ondorengotza gerra piztu zen, 1589tik 1594 arte iraun zuena. Henrike III.a Frantziakoak ez zuen ondorengo zuzenik (Frantzisko I.aren azken semea zen, gainera), eta legez Henrike III.a Nafarroakoari zegokion erregetza. Errege nafarra protestantea zen, ordea, eta katolikoak izendapenari kontra egin zioten eta gerra piztu. Henrikek arerioak militarki garaitu, Espainiaren inbasio bati aurre egin eta erlijio katolikora bihurtu behar izan zuen koroa eskuratzeko. 1594an Henrike III.a Nafarroakoa eta Frantziako IV.a bihurtu zen ofizialki.\nFamatua bihurtu da kalbinismoa baztertu eta katolizismoa besarkatzeko zeremoniara zihoala bota omen zuen erranaldia: \"Paris vaut bien une messe\" (\"Parisek egiaz meza bat merezi du\").\nHenrike izan zen Nanteseko Ediktuaren bidez higanoten kontrako jazarpena geldiarazi eta erlijio gerrak bukatu zituena.\nHiganotak gaur egun.\nGaur egun milioi bat protestante inguru bizi dira Frantzian, biztanleen %\u00a02 inguru, nahiz eta guztiek ez duten beren burua kalbinistatzat. Beste herrialdeetan ere badira jazarpenari ihes eginikoen ondorengoak."}
{"id": "44768", "revid": "880", "url": "https://eu.wikipedia.org/wiki?curid=44768", "title": "Hugonote", "text": ""}
{"id": "44770", "revid": "56334", "url": "https://eu.wikipedia.org/wiki?curid=44770", "title": "Euskadiko Gazteriaren Kontseilua", "text": "Euskadiko Gazteriaren Kontseilua (EGK) Euskal Autonomia Erkidegoko 57 gazte elkartek osatzen duten zuzenbide publikoko erakunde bat da.\nHistoria.\nEuskadiko Gazteriaren Kontseilua, Eusko Legebiltzarrak maiatzaren 27ko 6/1986 legearen bitartez sortutako Zuzenbide Publikoko Erakundea da. Legebiltzarreko lege batek arautu bazuen ere, EGK topagune autonomo bezala funtzionatzen du.\nEuskadiko Gazteriaren Kontseilua Euskadin sozio-politikoki jarduten duten eta bertan bizi diren gazteek (gazte elkarteak eta gazte kolektiboak barne) antolatzen duten partaidetzarako eta erantzukizunetarako gunea da. Era berean, EGKk giza errealitatea eraldatzearen aldeko joera agertzen du.\nHelburuak.\nEuskadiko Gazteriaren Kontseiluak helburu hauek ditu:\nBatzorde Iraunkorra.\nEuskadiko Gazteriaren Kontseilua (EGK) osatzen duten ia 60 erakundeek Maialen Olabe (Bizkaiako Gaztetxoen Koordinakundea) hautatu zuten presidente bezala Donostiako Udaletxeko Udalbatza Aretoan egin zen Ezohiko Batzarrean. Bilkuran bi hautagaitza aurkeztu ziren eta bozketa bakarraren oten ostean Maialen Olabe (Bizkaiako Gaztetxoen Koordinakundea) izan zen aukeratua Itsaso Andueza (Hezkide) ordezkatzeko.\nHorretaz gain, Batzorde Iraunkorreko bi hutsune bete ziren: batetik, Markel Ganboa (Bizkaiako Urtxintxa Eskola) EGK-ko preisdente orde izendatu zen; eta, bestetik, Lucia Curtu (Gurutze Gorria Gazteak) bokal bezala. Bizigai eta Engineer-hitza erakundeak EGK-ko kide bezala onartu ziren. Bestetik, Ajebask-ek EGK-ko kide bezala ez jarraitzea eskatu zuen. Aldaketa hauen ostean, EGK-k 57 kide ditu.\nArlo Teknikoak.\nZazpi arlo tekniko ditu, urtean zehar jorratzen direnak:\nKideak.\nHauek dira kontseiluko kide diren gazte elkarteak:"}
{"id": "44771", "revid": "201", "url": "https://eu.wikipedia.org/wiki?curid=44771", "title": "Internazional Komunista", "text": ""}
{"id": "44775", "revid": "1545", "url": "https://eu.wikipedia.org/wiki?curid=44775", "title": "Theodor Herzl", "text": "Theodor Herzl ( \"Te'odor Hertsel\", ; Budapest, 1860ko maiatzaren 2 \u2014 Viena, 1904ko uztailaren 3 ) kazetari eta idazle austriar-hungariarra, sionismo politiko garaikidearen sortzailea izan zen. Nazioartean alemanezko izenarekin ezagutzen da.\nBiografia.\nBudapesten jaio zen baina gaztetxo zela Vienara joan eta zuzenbidea ikasi zuen, baina betidanik izan zuen kazetaritza eta literaturarekiko grina. Gaztetan Burschenschaft mugimenduan ibili zen, Alemaniaren batasuna defendatzen zuen mugimenduan hain zuzen. Garai hartan arazo judutik aldendu samar ibili zen. Parisen Neue Freie Presse egunkariko korrespontsal izan zen.\nParisen zela, antisemitismoaren gorakada ezagutu zuen, bereziki Alfred Dreyfus kasua bertatik bertara bizi izan ondoren. Epaiketa horren ondoren, juduak Europa liberalean barneratzea ezinezkoa zela konturatu zen, eta pixkanaka nazionalismo alemaniarretik urruntzen hasi zen eta bere judu izaerari garrantzia handiagoa ematen.\n1896an Vienara itzuli eta \"Estatu Judua: arazo juduaren konponbide modernoren gaineko saiakera\" (\"Der Judenstaat\") lana idatzi zuen. Arazo judua nazioarteko gai garrantzitsua zen beretzat, eta lan horretan nazionalismo juduaren oinarri berriak jarri zituen. Lan horrek ez zuen hasieran arrakasta handirik izan ez asimilazioaren aldeko judu liberalen artean, ezta judutar erlijioso tradizionalisten artean ere.\nHala ere, Herzlek gogor jarraitu zuen bere ideiak zabaltzen. Vienan sionismoaren lehen bulegoa zabaldu zuen, eta horrela lan diplomatikoan buru belarri sartu zen. Bere helburua garai hartan Palestina bereganatuta zeukaten otomandarren babesa lortzea zen, bertan estatu judua eraiki ahal izateko. Lan horiek koordinatzeko, 1897an Munduko Erakunde Sionista sortu zuen.\n1902an \"Lurralde zahar berria\" (\"Altneuland\") eleberria kaleratu zuen; bertan etorkizuneko estatu judua deskribatzen da. Argi ikusten da sozialismo utopikoaren eragina.\n1904an pneumoniak jota hil zen. Bere jarraitzaileek bere gorpua Israelera eraman zuten, eta egun Jerusalemgo Herzl mendian hilobiratua dago.\nOmenaldiak.\nParisen bada \"Theodor Herzl plaza\", Bertrand Delano\u00eb auzapezak 2006ko uztailaren 5ean inauguratua, 3. barrutian, Turbigo eta R\u00e9aumur kaleen gurutzean (\"Arts et M\u00e9tiers\" metroa).\nHonela dio oroitarriak:\n \"PLACE\"\n \"THEODOR HERZL\"\n \"1860-1904\"\n \"JOURNALISTE ET \u00c9CRIVAIN\"\n \"INSPIRATEUR DU FOYER NATIONAL JUIF\"\n \"THEODOR HERZL\n \"PLAZA\n \"1860-1904\n \"KAZETARI ETA IDAZLEA\n \"ABERRI NAZIONAL JUDUAREN INSPIRATZAILEA"}
{"id": "44776", "revid": "201", "url": "https://eu.wikipedia.org/wiki?curid=44776", "title": "Theodor Herlz", "text": ""}
{"id": "44777", "revid": "12788", "url": "https://eu.wikipedia.org/wiki?curid=44777", "title": "Kanbodiako geografia", "text": "Kanbodia hego-ekialdeko Asiako estatua da. 181.040 kilometro koadro da luze-zabalean, alegia, munduko herrialdeetan 90.a. \nMugak.\nIndotxina penintsulako hego-mendebaldean dago, ipar latitudeko 10\u00b0 eta 15\u00b0 artean, eta ekialdeko longitudeko 102\u00b0 eta 108\u00b0 artean. Iparraldean eta mendebaldean Thailandia du, Laos ipar-ekialdean, eta Vietnam ekialdean eta hego-ekialdean. Hego-mendebaldean 443 kilometroko itsasertza du Thailandiako golkoan.\nErliebea.\nTonl\u00e9 Sapen arroak eta Mekong ibaiaren ordokiak hartzen dute herrialdearen erdialdea, eta azalera osoaren %\u00a075 inguru. Eskualde horren zatirik handiena 100 metro baino gutxiagoko garaieran dago, eta arroza lantzen da bereziki. Arro handi horren hego-ekialdean Mekongen delta dago, Vietnamen barna Hego Txinako itsasoraino hedatzen dena. Arroaren eta deltaren inguruan mendilerroak daude: Kardamomo mendiak eta Damrei mendiak hego-mendebaldean, eta Dangrek mendiak iparraldean. Ipar-ekialdeko eta ekialdeko lur garaiak, berriz, hegoaldeko Vietnamgo mendiguneekin batzen dira.\nHego-mendebaldean Kardamomo mendiak daude, ipar-mendebalde hego-ekialde norabidean orientaturik. 1.500 metrotik gorako gailurrak dauzkate, eta bertan dago Kanbodiako mendirik garaiena: Phnom Aural (1.813 metro). Kardamomo mendietatik hegoalderantz eta hego-ekialderantz Damrei mendiak hedatzen dira, 500 eta 1.000 metro bitarteko altuerakoak. Bi mendilerro horien mendebaldean kostaldeko lautada estu bat dago, Thailandiako golkoaren ertzean.\nDangrek mendigunea, Tonl\u00e9 Sap arroaren iparraldean, Thailandiako Khorat goi-ordokiaren hegoaldeko ertza da. 500 metro inguruko garaiera du, eta punturik altuenak 700 metrotik gorakoak dira. \nHidrografia.\nHego-ekialdeko erreka batzuk izan ezik, Kanbodiako ibai eta ibai-sistema nagusiak Tonl\u00e9 Sap aintzirarantz edo Mekong ibairantz isurtzen dira. Kardamomo eta Damrei mendiak uren banalerro garrantzitsua dira: ekialdeko ibaiak Tonl\u00e9 Sap alderantz isurtzen dira, eta mendebaldekoak Thailandiako golkora. \nIbai nagusia Mekong (khmereraz: \"Tonle Thom\", \"Ibai Handia\") da, herrialdea ipar-hego zeharkatzen duena. Arrantza gune handia da, batez ere uholde garaian, ibai-ibilgua alderanzten baita. Erdialdean Tonl\u00e9 Sap aintzira dago, hego-ekialdeko Asiako ur gezako lakurik handiena. Euri garaian, ur biltegi moduan funtzionatzen du, Mekong ibaiaren emaria erregulatuz: urtaro lehorrean 2.590 kilometro koadro hartzen ditu, eta 24.605 kilometro koadro irail eta urriko montzoi-euriteen ondoren.\nKlima.\nMontzoiek agintzen dute Kanbodiako klima. Bi urtaro daude: euritsua, maiatzetik urrira, eta lehorra, azarotik martxora. Udan hego-mendebaldeko haizeek Thailandiako golkoko eta Indiako ozeanoko hezetasuna daramate, eta euri jasa bortitzak izaten dira irailetik urrira. Neguko montzoiak, berriz, barnealdeko haize idorra dakar; urtarrila eta otsaila dira hilabeterik lehorrenak. \nTonl\u00e9 Sapen urteko batez besteko tenperatura 25\u00a0\u00baC ingurukoa da, batez besteko maximoa 28\u00a0\u00b0C ingurukoa, eta batez besteko minimoa 22\u00a0\u00b0C ingurukoa. Hala ere, 32\u00a0\u00b0C-tik gorako tenperatura maximoak arruntak dira eta, euriteen sasoia hasi baino lehentxeago, 38\u00a0\u00b0C-tik gora irits daitezke. Gutxieneko tenperaturak ez dira inoiz 10\u00a0\u00b0C-tik behera jaisten. Urtarrila da hilabeterik hotzena, eta apirila beroena. Sarritan Vietnamgo kostaldea suntsitzen duten zikloi tropikalek oso gutxitan egiten dute kalte Kanbodian.\nDatu orokorrak.\nKokapena:\nHego-ekialdeko Asian, Thailandiako golkoak, Thailandiak, Vietnamek eta Laosek inguraturik.\nKoordenatu geografikoak:\nAzalera:\nHerrialdearen mugak:\n\"denera:\" 2.530\u00a0km\n\"Erresuma mugakideak:\"\nItsasbazterra: 443\u00a0km\nLurraldea: garaiera txikiko zabaldiak, batez ere; mendiak hego-mendebaldean eta iparraldean.\nMuturreko garaierak:\nBaliabide naturalak:\npetrolioa eta gas naturala, zura, harribitxiak, burdina, manganesoa, fosfatoak, hidroelektrizitatea, laborantza lurrak.\nLurren erabilera: (2018)\nLur ureztatua: (2012)\n3.540\u00a0km\u00b2\nArrisku naturalak:\nMontzoi-euriteak (ekainetik azarora), uholdeak, noizbehinkako lehorteak."}
{"id": "44778", "revid": "12788", "url": "https://eu.wikipedia.org/wiki?curid=44778", "title": "Mekong", "text": "Mekong hego-ekialdeko Asiako ibaia da, iturria Tibeteko ekialdeko muturrean duena, eta Txina, Myanmar, Laos, Thailandia, Kanbodia eta Vietnamdik igarotzen dena. Hego Txinako itsasora isurtzen da, delta handi batean. 4.350 kilometro inguru da luze, eta arroak 810.000 kilometro koadro inguruko hedadura dauka. Indotxinako ibai nagusia da, Asiako luzeenetan laugarrena, eta munduko 13.a. \nIzenak.\n\"Mekong\" ibaiaren baliokidea \"M\u00e9ig\u014dng H\u00e9\" (\u6e44\u516c\u6cb3) da txineraz, nahiz eta erabiltzen den izena \"Lancang\" ibaia izan (\u6f9c\u6ca7\u6c5f, \"L\u00e1nc\u0101ng Ji\u0101ng\"). Thailandieraz \"Mae Nam Khong\" (\u0e41\u0e21\u0e48\u0e19\u0e49\u0e33\u0e42\u0e02\u0e07), laoseraz (\u0ec1\u0ea1\u0ec8\u0e99\u0ec9\u0eb3\u0e82\u0ead\u0e87) \"M\u00e8nam Khong\", khmereraz \"M\u00e9k\u00f4ngk\" edo \"Tonle Thom\" eta vietnameraz \"C\u1eedu Long Giang\" da.\nGeografia.\n5.000 metrotik gora jaiotzen da, Tibeteko goi-lautadan, Txinako Qinghai probintzian. Ibilguaren lehenbiziko erdia Txinan barrena egiten du, ur-jauziak sortuz eta arroila sakonak zeharkatuz. Txinatik irtetean 500 metroko garaieran dago. 234 kilometroz Laos eta Myanmar arteko muga egiten du, eta 976,3 kilometroz Laos eta Thailandia artekoa. Vientianetik, Laosko hiriburutik, gertu pasatu eta gero, Si Phan Don uhartedia eta Khone ur-jauziak eratzen ditu.\nKanbodian sarturik, Tonl\u00e9 Sapen emaria jasotzen du, Phnom Penhetik igaro baino lehen. Aurrerago bi adarretan banatzen da, eta bederatzitan Vietnamgo muga pasatu ondoren; adar guztiak Hego Txinako itsasora isurtzen dira, Mekongen delta handia eratuz. Deltak 40.000 kilometro koadroko hedadura du, eta \n18 milioi lagun bizi dira bertan."}
{"id": "44783", "revid": "6327", "url": "https://eu.wikipedia.org/wiki?curid=44783", "title": "Eliza Katoliko Erromatar", "text": ""}
{"id": "44784", "revid": "42829", "url": "https://eu.wikipedia.org/wiki?curid=44784", "title": "Remigio Mendiburu", "text": "Remigio Mendiburu Miranda (Hondarribia, Gipuzkoa, 1931ko uztailaren 17a \u2013 Bartzelona, Katalunia, 1990eko apirilaren 16a) euskal herritar eskultorea izan zen. Zura erabili zuen gehienbat, eta hark egina da Korrikaren lekukoa. Metalak eta harria ere landu izan zituen. Kolorea ia baliatu gabe, zuhaitzen enborrak lantzea izan zen Mendibururen konstante bat. Enborren formak errespetatuz, baina hainbat tresnaren bidez manipulatuz, anitz gai jorratu izan zituen. Korapilatutako enborren esperientzia totemikoak, sustraietara begiratzen dutenak.\nEuskarazko kulturarekin harreman sakona izan zuen, eta horren adibidea da Korrikaren lekukoa 1980an berak diseinatu eta sortu zuela.\nModu berezia zuen bai materialaren bidez adierazteko, eta bai eskulturaren ideia sormen-prozesuko egitura tentsioen emaitza gisa zehazteko, eta, horri esker, bere lana modernitatearen azken garapenaren barruan kokatzeko hizkuntza propioa sortu ahal izan zuen. Mendiburu bere garaiko konbentzio formaletik urrundu zen. Naturaren eta kulturaren arteko gatazka ezkutua erakusten dute bere eskulturek. Erreferentea izan zen bere garaiko artearen eraldaketan.\nBizitza.\nFrantziara erbesteratu behar izan zuen, Espainiako Gerra Zibilak eraginda. Oso gazte zela Madrilera joan eta San Fernando Akademia ospetsuan hasi zen Arte ikasketak egiten. Handik Bartzelonara egin zuen, eta San Jorge Arte Ederretakoan garaiko artista eta intelektualekin harreman zuzena izan zuen: Tapies, Mir\u00f3, Portabella eta Guinovart.\n1958an Parisera joan zen, eta han informalismoarekin harremanetan jarri zen. Arte munduan murgilduta, 1960ko Euskal Herrian sortu ziren arte taldeetako bateko partaide izan zen: Gipuzkoako Gaur taldekoa, hain zuzen. Ordutik lan etengabean, erakusketa asko egin zituen bakarka nahiz taldeka: Madril, Bartzelona, Paris, Donostia, Tenerife, Mexiko Hiria, Venezia, Basilea...\n1970eko hamarkadan, Nafarroa Garaiko iparraldean mendialdean dagoen Intza herri txikiko baserri batera joan zen bere familiarekin bizitzera, naturatik gertuago izateko. Geroago Hondarribira itzuli zen, eta han jarri zuen bere lantegia.\n1980ko hamarkadaren azkenaldian, B hepatitisa diagnostikatu zioten Mendibururi, eta bere arte ekoizpena nabarmen murriztu zion horrek. Aldi hartan, marrazkiak egiten zituen paperean, errotuladoreak, bolalumak, koloretako arkatzak eta akuarelak erabiliz. 1988an gibeleko transplantea egin zioten Bartzelonako Ospitale Klinikoan, eta hiri hartan izan zen bi urtez, bere emazte Maria Carmen Inda eta bien seme Urko lagun zituela, harik eta 1990eko apirilaren 16an hil zen arte.\nLanak eta sariak.\nMendibururen lana adierazpen berezienetako bat da XX. mendeko bigarren erdialdeko artearen eta eskultura-esperimentazioaren baitan. Euskal artearen lengoaia plastikoak berritzeko prozesuan txertatuta zegoen Mendibururen sormen-proiektua. Horrela, 1966tik aurrera Gaur taldea osatu zuen Amable Arias, Rafael Ruiz Balerdi, Nestor Basterretxea, Eduardo Txillida, Jorge Oteiza, Jose Antonio Sistiaga eta Jose Luis Zumetarekin batera.\nMaterialak, eraikitze-moduak eta garapen formalak modu bitxian irauli zituen hiruen arteko harreman berriak sortuz eta horrela eskulturaren esanahi-eremua zabaldu zuen.\nBerak sortutako lanak eta jasotako sariak honela gertatu ziren urtez urte:\nKorrikaren lekukoa.\nEuskarazko kulturarekin harreman sakona izan zuen Mendiburuk. Korrikaren lekukoa 1980an berak sortu zuen. Euskararen alde, bi urterik behin antolatzen den lasterketa erraldoi horretan ibilbidea beti aldatzen da, baina beti 2.300 kilometro inguru izan ohi da. Ateratzen denetik amaitu arte, lekukoa eskutik eskura, herriz herri aldatzen joaten da.\nTestigua edo lekukoa, eskuz esku doan makila diseinatu eta egin zuen 1980an. 1988 arte Remigiok egindako pieza ibili zen Euskal Herrian barrena. 1988az geroztik, Juan Gorriti eskultoreak eginiko kopia da herriz herri dabilena.\n1980ko Jatorrizko artelan hura Donostiako San Telmo Museoaren erakusketa iraunkorrean dago ikusgai, \"modernitatearen hasiera\" deritzon atalean."}
{"id": "44786", "revid": "100650", "url": "https://eu.wikipedia.org/wiki?curid=44786", "title": "C\u00e1ceres", "text": "C\u00e1ceres () Espainiako mendebaldean eta Extremadurako erdialdean dagoen hiria da, eta baita izen bereko probintziaren hiriburua ere.\nHiriak 93.131 biztanle zituen 2009 urtean. Extremadurako bigarren udalerririk populatuena da, Badajozen atzetik eta M\u00e9ridaren aurretik.\nAzalerari dagokionez, Espainiako udalerririk handiena da.\nOndarea.\nC\u00e1ceres hiriko ondare historiko eta artistikoa Europako garrantzitsuenetariko bat da. Europako Kontseiluak 1968an Europako hirugarren multzo historikoa izendatu zuen, Praga eta Tallinn ondoren. 1986tik Unescok Gizateriaren ondarea bezala onartu zuen.\nAuzoak.\nHiriak honako auzoak ditu:"}
{"id": "44787", "revid": "119347", "url": "https://eu.wikipedia.org/wiki?curid=44787", "title": "M\u00e9rida", "text": "M\u00e9rida () Extremadurako hiriburua eta bertako hirugarren udalerririk populatuena da, Badajoz eta C\u00e1ceresen atzetik. 53.915 biztanle zituen 2006an.\nBadajozko probintziaren iparraldean dago kokatuta, eta Guadiana ibaiak zeharkatzen du hiria. Erromatarren garaian Emerita Augusta zuen izena.\nDemografia.\nHona hemen biztanleria auzoz auzo, INEren arabera.\nHistoria.\nMerida historiaurrean.\nGaur egungo Merida hiriaren kokaleku den naturgunea, Kalbario eta San Albineko muinoen artean, Guadiana eta Albarregasen ibilguak alboetan zituena, oso leku egokia izan zen giza taldeak ezartzeko, fruituak biltzeari, ehizari eta arrantzari esker iraun zutenak. Behe eta Erdi Paleolitotik Guadianaren arroan aurkitutako hondakin materialek agerian uzten dute espazio horretan giza okupazioak daudela, eta hori egiaztatu ahal izan da garai horietako industria litikoen aztarnak agertu direlako \"Morerias\"ko arkeologia-eremuan eta egungo \"Bodegones\" eta \"Abadia\" auzoek okupatutako eremuetan.\nNeolito eta Kalkolitoaren amaierara arte ez da dokumentatuko, berriz ere, biztanle-kokalekua, \"Araya\"ko hurbileko kokalekuak erakusten duen bezala, eta bertako udalerriko labar-pintura eskematikoen lagin ugariak.\nFundazioa eta erromatarren garaia.\nIkusi Augusta Emerita\nGehien hedatutako eta jarraitutako iritziaren arabera, hiria Publio Karisio legatuak sortu zuen, K. a. 25ean, \"Colonia Iulia Augusta Emerita\" izenarekin, Oktavio Augustoren aginduz. Helburua erromatar armadako lizentziadun soldadu emerituentzat kokaleku izatea zen, Kantabriar Gerretako bi legio beteranoentzat, Legio V. Alaudae eta Legio X. Geminakoentzat, zehazki. \"Emeritus\" hitzak latinez \"erretiratua\" esan nahi zuen eta ohorez lizentziatutako soldaduei buruzkoa zen. Aipatutako militarrak, erromatar aurreko herrixka edo jada existitzen den erromatar herrixka batean kokatuko lirateke, baina, kasu guztietan, nahastuta, Estrabon, III, 2, 15ek, M\u00e9rida, espresuki, hiri \"sinoizistikoen\" artean aipatzen baitu, hau da, populazio misto indigena eta erromatarra zutenen artean. Bertako hiritarrak \"Papiria\" tribura atxikitu zituzten.\nLusitania izeneko erromatar probintziaren hiriburua izan zen. Horrela, distira handiko garai bat hasten da, eta horren lekuko dira bere eraikin bikainak: antzokia, anfiteatroa, zirkua, tenpluak, zubiak eta akueduktuak. Mendeetan zehar eta Mendebaldeko Erromatar Inperioa erori arte, M\u00e9rida, gune juridiko, ekonomiko, militar eta kultural garrantzitsu bat izan zen, erromatar garaiko populazio loratsuenetako bat, Ausoniok, Inperioko bederatzigarren tokirik nabarmenenen artean katalogatu zuena (are Atenasen aurretik ere), eta, I.mendean, \"Diocesis Hispaniarum\"eko hiriburu bihurtu zena. 412an, Atax errege alanoak (edo Attazesek) hiria konkistatu eta bertan ezarri zuen bere gortea sei urtez, 418an, Walia errege bisigodoaren eta alanoen adar honen aurkako gudu batean hil zen arte, ondorioz, Gunderiko asdingo bandalo erregea apelatu zuen koroa alana onar zezan.\nErdi Aroa.\nOndorengo garaietan, M\u00e9ridak, herri germaniarren erasoaldiak jasan zituen sueboen finkapeneraino, hauek, bere erresumako hiriburu bihurtu zutelarik V. mendean, Rekilaren agindupean. Ondoren, hiria, Bisigodo Erresumako hiriburua ere izan zen, eta, beraz, Hispaniakoa, VI. mendean, Agila I.aren agindupean, zenbait gotzainen irudiak nabarmentzen dira, M\u00e9ridako Santuak deiturikoak, eta kristautasuna indartsu errotzen da. Fede herrikoi horren erakusgarri da Eulalia martiri santua, hiriko zaindaria eta betiko alkatea. M\u00e9ridak penintsulako eskultura bisigodoen bildumarik garrantzitsuena du.\n713an Musa ibn Nusair arabiar buruzagiak hiria konkistatu zuen hamalau hilabeteko erresistentziaren ondoren, eta hau Meridako Koraren hiriburu bihurtu zen, penintsulako handienetako eta boteretsuenetako bat. XI. mendearen hasieran, hiriko mozarabiarrak, hurrenez hurren, Kordobako botere zentralaren aurka matxinatzen dira, 805 eta 835 artean, hau murrizteko kanpaina militarrak egin behar dituena, Abderraman II.ak, \"alcazaba\" eraikitzea eta hiria babesten zuten erromatar-bisigodo harresiak desegitea agindu zuen arte, bere biztanleria eta boterea, larriki murriztuta geratuz. Hala ere, musulmanen garaiko hiriburu izan zen gaur egungo Extremadurako lurraldean, Kordobako Kaliferria erori zen arte. M\u00e9rida metropoliko egoitza izan zen 1119ra arte, non Santiago de Compostelara lekualdatuko den.\nXII. mendearen hasieran, 1230ean, Alfontso IX.a Leongoa erregearen tropa kristauek M\u00e9rida konkistatu eta Done Jakue Ordenako San Markos Leongoaren Prioratoaren egoitza bihurtuko dute. M\u00e9ridako Enkomienda, M\u00e9ridako Etxe Egokiak ere deitua, M\u00e9rida hiriak, Arroyo hiribilduak eta Puebla de la Calzadaren zati batek osatzen zuten, Montijoko kondeei saldu zitzaien arte, hiriaren inguruan zeuden herrixkekin batera, hala nola, Mirandilla, Aljuc\u00e9n, Carrascalejo, La Garrovilla, Calamonte, Trujillanos eta San Pedro de M\u00e9rida. Gero, hiriaren herrixka gisa, Almendral de M\u00e9rida fundatu zen, 1536an independentzia lortu zuena Almendralejo izenarekin. Hispaniak hirian zuen gotzain egoitzarik zaharrena berrezarri behar zen, baina Santiago de Compostelako gotzainen ezetza eta aita santuaren agindu bat ez betetzearen ondorioz, ez zen berrezarri. Aita santu eta erregeen lehiaketa beharrezkoa izan zen M\u00e9rida \"Extremadurako hirien artean beste bat\" izatera pasatzeko.\nOndarea.\nM\u00e9ridak ondare arkeologiko garrantzitsu bat du, batez ere, hiriak distira gehien izan zuen erromatar garaikoa. Aztarna arkeologikoen agerpena etengabea da eta oraindik lur asko dago industeko. M\u00e9ridako Monumentu-Hiriko Partzuergoak indusketa arkeologikoen doako zerbitzu bat du, higiezin bat eraitsi ondoren egin beharreko indusketen kostua bere gain hartzen duena, beren jabetzako higiezinak eraberritzea erabakitzen duten herritarrek ondare hori berreskuratzearen ondoriozko kosturik beren gain hartu behar izan ez dezaten."}
{"id": "44788", "revid": "59723", "url": "https://eu.wikipedia.org/wiki?curid=44788", "title": "Erreforma protestantea", "text": "Erreforma protestantea Eliza Katolikoa aldatzeko XVI. mendean sortutako mugimendua izan zen.\nMendebaldeko Europan Elizaren barneko jokaera zitalek, barkamenen salerosketek batik bat, eta \"doktrina faltsutzat\" jotakoek kristau asko kezkatzen zituzten. Halaber, Elizako hierarkian \u2014Erromako Apezpikua barne\u2014 zegoen ustelkeria estalgaitza beste kezka nagusietako bat zen, Elizarako izendapen andana emandako dirutzen truke banatzen baitziren.\nHoriek horrela, 1517an, Martin Lutherrek barkamenen salerosketen kontrako \"95 tesiak\" argitaratu zituen. Elizaren praktika hori gogor salatu zuen, baina ez zen bakarra izan. Garbitokia, Mariarenganako eraspena, santuen bitartekaritza, sakramentu gehienak edo Aita Santuaren aginpidea ere haren kritiken jomugak izan ziren. Horretan, John Wycliffe eta Jan Hus aurrekari izan zituen.\nErreforma protestantetik atera ziren eliz ohitura nagusiak luteranismoa, kalbinismoa/presbiterianismoa eta anabaptismoa izan ziren. Anglikanismoa Aita Santuaren aginpidearen kontra garatu zen, batik bat. Hor, doktrinaren gaineko argudioek pisu txikiagoa izan zuten. Hori dela eta, anglikanoek ez dute euren burua protestantetzat jotzen.\nEliza Katolikoaren barnean, Erreforma protestanteak Kontrarreforma ekarri zuen.\nSustraiak eta aurrekariak: XIV. eta XV. mendeak.\nBehe Erdi Aroan, Mendebaldeko Europak oro har eta Eliza Katolikoak ere egoera gorabeheratsua bizi zuten: Aita Santuen \u201cBabiloniako presoaldia\u201d Avignonen, Mendebaldeko Zisma (1378-1416), printzeen arteko borrokak, nekazarien arteko matxinadak, eta apaizteriaren ustelkeriaren uste zabala. Horrek guztiak kleroen elitearekiko gogogabe hedatua ekarri zuen.\nOxfordeko Unibertsitateko John Wycliffek eta Pragako Unibertsitateko Jan Husek erlijioaren inguruko ideia berriak eta aurrekoarekiko apurtzaileak ekarri zituzten. Hala ere, Eliza Katolikoak debate hori Konstantzako kontzilioarekin (1414-1417) amaitutzat eman zuen. Jan Hus erreta hiltzera zigortuta eta Wycliffe heretikotzat jota, Elizaren eta Inperioaren arteko lotura tradizionala indartu nahi izan zen. Aurreko urteetan sortutako nazioarteko edo teologiako gorabeherak ez zituzten kontuan hartu. Horrela, Bohemian Husitar gerrak piztea ezin zen galarazi.\nMonasterioen zein eskolastizismoaren gainbeheraren ostean, Behe Erdi Aroan erlijio-erreformei eta oinarrizko baloreei buruzko eztabaida sakona hedatu zen Europan zehar. Konstantzako kontzilioak hasieran kontziliarismo deritzon mugimendu erreformazaleari bidea ireki bazion ere, ate hori ere itxi zen azkenean. Nominalismoak, \"Devotio Moderna\" zeritzonak, edo humanismoak ere ez zuten arrakasta handiagoa debate horretan. Historialariek jeneralean onartzen dute aldaketaren porrotak (gehienbat elkarren aurkako interes gehiegi, erreformatzaileen arteko elkarlan eza zela eta) erreformarako edo iraultzarako ere grina handiagoa zekarrela, sistema doitu edo apurtu behar baitzen.\nHumanismotik protestantismora.\nPizkundean sortutako gizakiaren irudi berriak humanismoa bultzatu zuen. Horrek erlijioaren inguruan ikuspuntu berriak ekarri zituen, baina humanisten erreformak ez zuen arrakastarik izan. Eztabaida horretan, Erasmo, Martin Luther eta Zwingli agertu ziren, nork bere bideari ekinez.\nErdi Aroko teologiaren gainbehera Gilen Ockhamgoarekin hasi zen XIV. mendean, burgoetan nahigabea hedatu ahala. Eskolastizismoaren oinarri filosofikoak pitzatu zirenetik, nominalismo korronte berria ez zetorren bat oso ongi bere burua Jainko eta Gizakiren artean ordezkaritzat hartzen zuen Elizarekin. Erlijiosoa ez zen doktrina ere argudio filosofikoek babes zezaketen ideiaren alde egiten zuen pentsamolde berriak. Horrela, Tomas Akinokoak eratutako arrazoia eta fedearen arteko lotura zaharra higaturik geratzen zen nolabait.\nErdi Aroko eskolastizismoaren aurka jo zuten mugimendu nagusiak humanismoa eta debozionalismoa izan ziren. Alemanian, \u201cera modernoa\u201d edo debozionalismoa (Amankomuneko bizitzako anaiak edo Jan Standonck) unibertsitateetara zabaldu ziren. Orduan, Jainkoa berriro definitu behar izan zen, zeren, gobernatzen zuen printzipio arrazoitsua baino, borondate entelegaezina eta mugaezina bilakatu baitzen. Hala izanik, gobernatzaile absolutua eta ulertezina zen, eta erlijioa sutsuago eta emozionalago bihurtu zen. Agustindar teologia berpiztu zen: haren arabera, Jainkoaren graziaren bidez baino salbaziorik ez dago, gizakiak jokabidean egiten dituen ahaleginak gorabehera. Horrela, ekintza onak eginez, Elizak \u2014zerura joateko bidea dena\u2014 legitimazioa galdu zuen.\nPizkundearen ikasbide klasikoaren berreskurapena oinarritzat hartuta, Humanismoak, ordea, hezkuntza zuen erreforma-helburu nagusia. Aristotelesen logikaren aurka eginda, gizabanakoak elokuentziaren bidez eta ez arrazoiaren bidez erreformatzeko garrantzia azpimarratzen zuen humanismoak, Erdi Aroko latinezko tradizio zabala arbuiatu baitzuen. Erasmo buru zuela, humanistek Elizaren barneko hainbat ustelkeria mota salatu zituzten. Erasmok zioen erlijioa norberaren barneko debozio kontua zela, kanpora begira dauden erritual eta zeremoniaren ikurrak baino. Erreforma morala suspertuz eta zeremonia gutxietsiz, Lutherri bidea zolatu zion Erasmok.\nHumanismoaren antiklerikalismo intelektualak Lutherren gainean eragin handia izan zuen. Gero eta heziagoak ziren Iparraldeko Alemaniako sektore ertainek, hezitako hiritarrek, alegia, Lutherren pentasmolde erlijioso berriaren alde jo zuten, haren nahigabea ideietan gorpuztu nahian. Gainera, humanismoaren indibidualismoak ere kilikatzen zituen sektore horiek, negoziak muga zaharrik gabe eraman nahi baitzituzten. Askoren aburuz, Elizaren instituzioak zurrunak ziren, batik bat prezio egokiari edo usurari zegokienez. Halaber, iparraldean, burgotarrek eta printzeek zergak Italiako Aita Santuari baizik ordaindu behar zizkioten, ez nazioari.\nPentsalari berriak artalde eta artzainen arteko tartea gero eta zabalagoa zela konturatzen hasi ziren. Apaizteria, esaterako, ez zegoen beti ongi hezita. Oso maiz, apaiz xeheek ez zekiten latinez, eta teologia-hezkuntza ez zeukaten eskura. Apezpiku franko zuzenbidean jantzita zeuden, teologian izan beharrean, haien ondasun kopurua eta instituzioen zurruntasuna zirela eta. Administrazioan eskarmentatutako uztatzaileak gisan ikusita, Elizaren ospea apaltzen hasi zen, batez ere ongi hezitako hiritarren artean. Gainera, Behe Erdi Aroko Elizaren krisialdi politikoak ez zuen batere lagundu. Azkenean, Leon X.a aita santuak sustatu zuen San Petriren basilika eraberritzeko kanpainiak Elizaren aurkako gogogabea hirietan areagotu zuen.\nHumanismotik, Lutherrek indibidualismoaren zentzua hartu zuen: nor bere apaiz izan daiteke (Iparraldean ongi hezitako klase ertainen hazkundea kontuan hartuta, babes zabala jasotzekoa zen ideia), eta Biblia baino benetako autoritaterik ez dago (kontziliarismoaren aldarrikapena bere eginda eta Aita Santuaren nagusitasunaren inguruko eztabaida berriro zabalduz). Hala ere, gizakiak ongiari jarraitzeko ezinduak zirela Lutherren esanak Erasmorengandik banandu zituen humanismoa eta protestantismoa azkenean.\nMartin Luther.\nGordarazitako baina ez desagerrarazitako nahigabea berriro azaleratu zen Martin Luther Wittenbergeko Unibertsitateko irakasle agunstindarrak 1517an indulgentzien salerosketa kritikatu zuenean. Izan ere, haren ustez, horrek azaleko pietatea sortzen zuen, eta kristaua salbazioaren benetako iturritetatik aldentzen zuen.\nLutherren dotrina.\nHasiera batean, dotrina berri eratzeko asmorik ez bazuen ere, Wittenbergeko katedralean iltzatutako tesietan bertan ere, errua Jainkoak berak baino ezin duela barkatu \u2013\"sola fede\"\u2014 argudiatzen zuen eta, apaizaren absoluzioa erabilgarria izanda ere, ez zela ezinbestekoa. Orobat, hierarkiak ez zeukan Purgatorioko zigorrik arintzeko eskumenik: Lutherrek gizakiaren eta Jainkoaren arteko elkarrizketa zuzena azpimarratzen zuen. Horrela, lehendabiziz, Elizaren eta apaizteriaren bitartekari-papera ahultzen zen. Bataiatutako ororen apaiza izateko gaitasuna defendatu zuen. Bigarrenik, Biblia (salbaziorako iturri bakarra \u2013\"sola scriptura\"\u2014, usadioa baztertzen baitzuen) edonork irakur eta interpreta zezakeen, eta ez bakarrik apaizek. Eta hirugarrenik, Elizaren zazpi sakramentuak hirutara mugatu zituen: eukaristiak, penitentzia mota batzuek eta bataioak baino ez dute oinarririk Biblian.\nDotrinaren hedapena Alemanian.\nLutherren 95 tesien zabalkundeak hautsa harrotu zuen berehala. Mainzko apezpikuak eta domingotarrek, Inkisizioaren arduradunek, berehal salatu zuten. Erroman, nolanahi ere, besteak beste Maximiliano I.a enperadorearen heriotza zela eta, erantzuna 1520ra arte atzeratu zen. Leon X.a aita santuak, bulda baten bidez, hirurogei egunetan atzera egin ezean, eskumikatuko zuela adierazi zuen. Lutherren erreakzioa Wittenbergeko unibertsitateko irakasle eta ikasleen aurrean bulda erretzea izan zen.\nKarlos V.a enperadore berriak Wormseko dieta deitu zuen 1521ean, Lutherri berriro eskatzeko atzera egin zezan. Ezezkoak haustura berretsi zuen. Ordurako, Alemaniako humanista andana bat egina ziren Lutherren dotrinarekin, tartean Ulrich von Hutten eta Philipp Melanchthon (azken horrek dotrina egitaratu zuen). Zenbait artistak (Durer, Holbein) eta hiritarrek ere bat egin zuten Erreformarekin. Hurrengo urteetan hainbat hiritan eta printzerritan Lutherren dotrina onartu zen. Iparraldeko Europan, gero eta handiagoa zen nazio-kontzientziari esker ere erakargarriagoak suertatu ziren Lutherren irakaspenak. Izan ere, Aita Santua salatu zuen politikan eskua sartzeagatik. Gainera, noblezia babestu zuen Lutherrek 1525eko Nekazarien Matxinada bertan behera uzteko eta Elizaren lurra bereganatzeko.\nWormseko dietaren ostean, enperadoreak Luther Inperiotik kanporatu bazuen ere, gezurrezko zelata batean Wartburgera eraman zuten Luther, babesa ematearren. Bertan sei hilabete eman zituen haren lan nagusietako batzuk idazten. Ondoren, Wittenbergera joan zen, harik eta Eislebenera, haren jatorrizko hirira, itzuli zen, eta bertan 1546an hil zen.\nUlrich Zwingli.\nErroformaren bigarren bihotza Suitza izan zen. Bertara erreformaren ideia berriak Ulrich Zwinglik (1484-1531) sartu zituen. Zuricheko katedralaren kanonigoa eta Erasmoren jarraitzailea, 1524-25ean Zuricheko eliza eraberritu zuen Zwinglik: elizetako irudiak debekatu, zelibatoa bertan behera utzi, konbentuak itxi eta haien ondasunak laguntza publikorako eman, edo meza erritu sinple eta sobrio batekin aldatu zuen.\nZwingliren irakaspenak Konrad Grebel eta Felix Manz buru zituen anabatista mugimenduak haratago eraman nahi zituen. Ahalik eta lasterren gizaki santu eta garbi hutsez osaturiko gizartea eratu nahi zuten. Umeen bataioa arbuiatzen zuten, eta hortik zetorkien izena, grekoaz berbataiatua anabatistes esaten baita. Gizakien arteko berdintasun soziala ere aldarrikatzen zuten, ebanjelioaren ikasbidea zelakoan. Ideia horiek oposizio gogorra topatuta, anabatista ugari hiltzera zigortu zituzten Zurichen.\nSuitzako gainerako kantoietan aurkaritza are gogorragoa izanik, 1531n armada katolikoa osatu zen. Zurich hartu zuten, eta Kappeleko batailan Zwingli bera hil zen. Suitzan, orduan, erreforma geldiarazita geratu zen, Genevan izan ezik.\nJean Calvin.\nGenevan hain zuzen ere garatu zen Jean Calvinen (1509-1564) erreforma-ibilbidea. Frantzian jaioa bazen ere, Suitza aldera luteranoen aurkako jazarpenetatik ihesesan joan zen. Basilean Zwingliren ideiak ezagutu zituen. Genevan 1541ean finkatu zen, non hil arte, 1564an, egon zen.\n\"Erlijio kristauaren instituzioa\" liburua idatzi zuen. Arrakasta itzela lortuz, denboraren poderioz Erreformaren summa teologikoa bihurtu zen. Dotrina kalbindarrak predestinazioa, Lutherrek agertutako ideia, azpimarratzen eta garatzen du. Hau da, Jainkoak batzuk salbaziora eta besteak zigorrera eramaten ditu, ez gizabanakoaren ekintzen arabera, Haren borondatearen arabera baizik. Hala ere, patua onartzea deus egin gabe ez da irtenbidea, norberaren baitan hautatutakoen zeinuak aurkitu behar baitira. Bilaketa hori eguneroko bizitzan, beharra ongi betez, garatzekoa da.\nHorretarako, asko ahalegindu ondoren, Calvinek Geneva eliza-estatu bilakatu zuen. Gainera, hasiera batean eliza nagusiki ikustezina dela irakatsi bazuen ere, denborak aurrera egin ahala gero eta garrantzia handiagoa ikusten den elizari eman zion. Bada, Genevan, hiriko biltzar nagusia dotrina-kontuez eta moral publikoaz arduratzen zen. Hezkuntza-sistema eraberritu zuten. Morala bizitzaren zirrikitu orotara iritsi zen, eta ikuskizunak, luxua, tabernak-eta debekatu ziren, bekatariak komunitatetik baztertuta geratuz.\nErreformaren hedapena Alemaniatik at.\nEskandinavian.\nEskandinavia osoak luteranismoa bereganatu zuen XVI. mendean zehar, Danimarkan (garai horretan Norvegia eta Islandia hartzen zuena) eta Suedian (Finlandiara ere zabaltzen zena) monarkak fede horretara aldatu baitziren.\nSuedian, Gustavo I.a Vasa erregea, 1523an hautatuta, aitzindaria izan zen. Aita Santuak Suediako eliza-kontuetan eskua sartzeagatik hartu-eman ofiziala eten zen 1523z geroztik. Lau urte geroago, eliza nazionalaren gaineko nagusitasuna lortu zuen erregeak: elizaren ondasun oro patrikaratu zuen, elizarako izendapenek erregearen onespena behar izaten zuten, lege zibilaren azpian geratu zen apaizteria, eta \u201cJainkoaren Hitza bakarra\u201d elizetan eta eskoletan irakastekoa zen, ideia luterarrei onespen ofiziala emanez.\nDanimarkan, Frederiko I.aren agintaldian (1523-33) ofizialki katoliko jarraitu zuen erresumak. Hasiera batean erregeak luterarrei jazartzeko politika abian jarri bazuen ere, laster erreformatzaileak babesteari ekin zion. Horietako ospetsuena Hans Tausen izan zen. Haren semea, Kristian, luterarra zen argi eta garbi. Aitaren heriotzaren osteko gerra zibilean garaile ateratakoan, 1537an, estatuko eliza ofiziala eraberritzen hasi zen.\nIngalaterra.\nIngalaterran, Erreformak Europako beste inon hartu ez zen bidea hartu zuen. Aldea Henrike VIII.aren behar politikoek ekarri zuten. Garai batean benetako katolikoa izanik ere (Luther maiseatzen zuen liburua eta guzti argitaratu zuen), geroago ohartu zen Aita Santuekin haustea komeni zitzaiola. Izan ere, Katalina Aragoikoarekin alaba bakarra (Mary) eduki zuenez gero, eta dinastia kontuak zirela-eta beste gatazka armatuaren beldurrez (ikus ezazu Arrosen Gerra), erregeak uste zuen seme bat behar zuela. Aita Santuak dibortziatzeko baimena ukatu zionean, Ingalaterrako Eliza Erromaren agintetik kentzeko erabaki zuen. Honela, 1534an, erregea Ingalaterrako Elizako buru bihurtu zen. Hurrengo urteetan, Thomas Cromwellen zuzendaritzapean, monasterioak desegin ziren, hainbat santuren gurketa zein zenbait erromesaldi ere bertan behera geratu ziren. Elizaren lur eta ondasun andana koroarengana, eta, azkenean, noblezia txikiarengana (gentry), igaro ziren. Erreforma honek aurkari ugari topatu zituen, eta haietako batzuk, Thomas Moro edo John Fisher, besteak beste, exekutatu zituzten.\nEduardo VI.aren agintaldian, Ingalaterrako Elizaren dotrina ezarri zen. Nolanahi ere, herritarren artean oraindik ere ez zegoen guztiz finkaturik. Haren aholkulariek aginduta (hiltzean erregeak 16 urte besterik ez baitzituen) irudiak eta elizak suntsitu ziren.\nMaria I.aren agintaldian (1553-1558) katolizismoa berrezartzen saiatu zen. Elisabet I.aren agintaldian, berriz, adostasun lausoa lortu zen, muturreko kalbindarrengandik katolikorenganaino onartu baitzen. Nolanahi ere, garai horretan alderdi puritanoa hazten hasi zen, erreforma erlijiosoak haratago eramateko asmotan.\nEskozia.\nJohn Knox Eskoziako Erreformaren burutzat jotzen da. Bertan, Erreformaren garaipenak Ingalaterraren eragina, Frantziarenaren ordez, ekarri zuen.\nIzan ere, 1560an Eskoziako Parlamentuaren Aita Santuaren nagusitasuna arbuiatu eta mezak debekatzen zituen ebazpena plazaratu ahal izan zen Maria Guisekoa erregentearen eta frantziarren hegemoniaren kontrako altxamenduari esker.\nErreforma honek Eskoziako Eliza gauzatu zuen, eta, honen bidez, mundu osoko eliza presbiterianoak.\nHerbehereak.\nBeste toki askotan ez bezala, Erreforma ez zuten Hamazazpi Probintzietako agintariek abian jarri, herri-mugimenduek baizik. Kontinenteko beste erreformatzeile batzuen etorrerarekin, mugimendu hori areagotu zen. Hasiera batean anabaptismoak ospe zabala jaso bazuen ere, 1560ko hamarkadatik aurrera, Herbehereetako Eliza Erreformatuaren bidez, kalbinismoa egin zen fede protestante nagusi. Protestanteen aurkako neurri gogorrak, Felipe II.aren gobernuak agindutakoak, probintzietan independentziarako gogoa areagotu zuen. Ondorioz, Laurogei Urteko Gerra piztu eta, azkenean, iparraldean Herbehereetako Errepublika protestantearen sorrera eragin zuen, hegoaldean (egungo Belgikan) katoliko jarraitzen zuten bitartean.\nFrantzia.\nFrantzisko I.ak (1515-47) berak Erreforman interesik ez zeukan arren, hasiera batean jarrera tolerantea gorde zuen, humanismoarekiko atxikimendua zela eta. Hau guztia 1534an aldatu zen, erlijioa politikaren eremura iristean. Erregeak mugimendu erreformatzailea herrialdearen kontrako mehatxutzat jo zuen orduan. Honek protestantismoaren kontrako lehendabiziko jazarpen garrantzitsua ekarri zuen. Izan ere, Parisko Parlamentuak \"Chambre Ardente\" (\"Ganbara Sutan\") ezarri zuen, heresiarengatik auzien gorakada eraman ahal izateko. Frantziako protestante andanak erresuma utzi zuten garai honetan, haien artean Genevara joan zen Jean Calvinek. Hortik, Frantziako erresumaz kanpotik, Calvinek apaizak hezten zituen Frantziara bidaltzeko.\nHenrike II.aren jazarpen gogorra gorabehera, Frantziako eliza erreformatuak, gehienbat kalbindarrak, gora egin zuen herrialdeko alderdi frankotan zehar: hirietako erdi mailetan eta aristokraziako hainbat sektoretan ere, katolizismoaren egitura erosotiak gogaituenen artean hain zuzen ere. Jazarpenak jazarpen, frantziar protestantismoak ezaugarri politikoa bereganatu zuen, 1550eko hamarkadan zenbait nobleen konbertsioak agerian utzi zuen bezala. Honek gatazka armatuetarako lurra erein zuen. Henrike II.aren ustekabeko heriotzak, orduan (1559), Frantziako Erlijio Gerrak piztu zituen. Gerra zibil hauetan, sarraskiak eta suntsipenak ohiko bilakatu ziren, erpina San Bartolome gaueko sarraskia izanik (1572ko abuztuan), non 30.000 eta 100.000 bitarteko higanot erail zituzten Frantzian zehar. Gerra ez zen amaitu harik eta Henrike IV.ak (Nafarroako erregea ere zenak), bera ere higanota, Nantesko Ediktua ezarri zuen arte. Horretan, gutxiengo protestanteari tolerantzia bermatu zitzaion, nahiz eta baldintza estuetan. Katolizismoak estatuaren erlijio ofiziala gisa segi zuen. Protestantismoaren askatasuna gainbehera joan zen hurrengo urteetan, eta, Louis XIV.aren Fontainebleauko Ediktuarekin, katolizismoa Frantziako legezko erlijio bakarra bihurtu zen.\nEuskal Herria.\nEuskal Herrian Joannes Leizarraga (1506 - 1601) euskal artzain kalbinista izan zen Itun Berria euskaratu zuen lehena (1571), Nafarroako erregina Joana III.a Albretekoaren enkarguz. Axularrek Bertrand Etxauz Baionako apezpikuari XVII. mendean zuzendutako hitzaurrean ere Euskal Herriko erlijio gerren testigantza dago:\nHungaria.\nHungariar askok protestantismoa hartu zuten XVI. mendean zehar. Bertako alemaniar gutxiengo handi samarrak lagundu zuen erreforma zabaltzen, Martin Lutherren idatziak itzuliz. Hala ere, hungariarren artean kalbinismoak izan zuen arrakasta gehien.\nIpar-mendebaldean, nolanahi ere, turkiarrak borrokatzen ari zen Habsburgotarrek babestuta, fede katoliko zaharra defendatu zen, eta, ahal zuten aldiro, protestanteak atxilotu eta erre zituzten. XVI. mendearen amaierako, protestantismoa hungariarren erlijio nagusia bilakatuta zegoen. Hala ere, XVII. mendean, Kontrarreformak egindako ahaleginei esker, katolizismora itzuli zen herrialdearen gehiengoa, beti ere protestantismoak bizirik jarraituta."}
{"id": "44789", "revid": "105290", "url": "https://eu.wikipedia.org/wiki?curid=44789", "title": "Kondrita", "text": "Kondritak meteorito arrokak dira, arroka amaren urtze partzial edo ezberdintzeagatik eraldatuak izan ez direnak. Jatorrizko eguzki sisteman zeuden hainbat pikor txiki eta errats elkartu zirenean sortu ziren, asteroide primitboak sortuz. Kondrita hauei izena ematen dietenak kondruloak dira, milimetro gutxiko objektuak modu aske batean zeuden urtutako pikorrak direlarik. Gehienak olibino eta piroxenoa bezalako silikatoz osaturik daude. Kaltzio eta aluminiozko inklusioak dituzte, eguzki sisteman eratutako lehenengo materialak. Burdin eta nikel sulfidoak eta beste silikato batzuk ere aurkitu dira.\nLurrean aurkitzen diren meteorito gehienak kondritak dira. Eroritakoen eta bildutakoen artean gutxi gorabehera %86a mota honetakoak dira. Gaur egun 27.000 ale baino gehiago daude kolekzio ezberdinetan eta horietatik handieak 1.770 kilogramoko pisua zuen."}
{"id": "44791", "revid": "105290", "url": "https://eu.wikipedia.org/wiki?curid=44791", "title": "Kondrulo", "text": "Kondruloak kondriten osagarriak biribildu karakteristikoak dira. Kondruloak urtutako edo partzialki urtutako tantak ziren, espazioan libre zeudenak akrezioz asteroide bat osatu zuten arte. Kondrulo hauek planeten sorreran parte hartu zuten oinarrizko zatiak zirela uste da eta eguzki-sistemako atal solidorik zaharrenak izango liratezke."}
{"id": "44792", "revid": "9078286", "url": "https://eu.wikipedia.org/wiki?curid=44792", "title": "Meteorito", "text": "Meteoritoa kanpoko espazioan sortua den eta lurrazalera iritsi den gorputz natural bat da, talkaren ondorioz suntsitu ez dena. Espazioan daudenean meteoroide izena hartzen dute eta Lurraren atmosferan sartzen direnei meteoro izenarekin ezagutzen zaie. Asteroideak baino txikiagoak dira (gehienez 50 metroko diametroa)\nAtmosferarekin kontaktuan jartzen direnean marruskadurak berotu eta goritzea dakar eta horrela sortzen dira izar usoak.\nAsteroideen osagai kimikoak Lurraren gainera eroritako meteoritoenekin erkatzen badira, berehala ikusiko da asteroide gerrikoa dela meteorito iturririk oparoena. Ziur aski, eraztuneko gauzakien elkar jotzeek, maiz gertatzen baitira inondik ere, orbita ezegonkorretan kokatzen dituzte zati batzuk, eta Jupiterren masa handiaren eraginpean Lurraren orbitaraino aldatzen dira lekuz.\nLurrera iristen diren meteoritoen % 86 gutxi gorabehera kondritak dira; % 8, akondritak; eta % 5 inguru, nikel-burdin nahasturaz sortutako meteorito metalikoak.\nSailkapena.\nMeteoritoen egungo sailkapenen arabera lau talde oinarrizko bereizten dira:\nTektikak Lurreko alde jakin batzuetan bakarrik aurkitu dira, Europako erdialdean, Afrikako sartaldean, indoaustraliar eskualdean eta Estatu Batuen hegoaldean, hain zuzen. Gainera ez dute zerikusirik gainerako meteoritoekin, ezpada atmosferan zehar egiten duten ibilbidea, forma aerodinamikoa ematen diena.\nAerolitoena da talde horietan interesgarriena. Bi azpitalde biltzen ditu, kondritena eta akondritena. Lehenak kondruluak dituzte, hots, milimetro hamarrenetik milimetro batzuetarainoko diametroko egitura esferoidalak.\nKondritak karbonatodunak edo karbonato gabeak izan daitezke, karbonoa duten ala ez duten harturik kontuan. Egin diren ikerketei eskerrak badira meteorito mota desberdinen sortzeari eta bilakaerari buruzko eredu onargarriak. Esaterako, kondruluak eguzki nebulosan gertatu zen lehen talken bitartean urturiko tantatzat hartzen dira. Berotze orokorraren gabeziak eragin zuen ondoriotzat hartzen da kondrita karbonatodunetako elementu lurrunkorren kopuru handia, erabateko berotzeak gai lurrunkorren galera eragingo baitzuen.\nGainera, izaten dituzte meteorito horiek zenbait elementuren isotopo batzuk, Eguzki sistemako beste ezein materialetan atzeman ez direnak. Hortaz, pentsa daiteke kondrita ikazkaidunak direla eguzki nebulosako lekuko zaharrenak, eta beraz, haren historiaren hasierako gertakariak nola izan ziren asmatzeko baliozkoenak."}
{"id": "44793", "revid": "336", "url": "https://eu.wikipedia.org/wiki?curid=44793", "title": "Kondrite", "text": ""}
{"id": "44794", "revid": "119247", "url": "https://eu.wikipedia.org/wiki?curid=44794", "title": "Meteoro (astronomia)", "text": "Meteoroa \u2014hizkera arruntean izar iheskorra, izarloka edo izar uxoa izenez ezaguna\u2014 meteoroide, mikrometeroide, kometa edo asteroide batek Lurraren atmosfera zeharkatzen sortzen duen distira da. Distira handi-handiko meteoroei bolido deritze. Meteoroa sorrarazi duen gorputza atmosferan guztiz suntsitu ez delako lurrazalera iristen bada, meteorito bilakatzen da.\nGau oskarbi batean, zerura arretaz behatzen bada, arrunta da han eta hemen meteoroak ikustea. Multzoka gertatzen dira zenbaitetan, meteoro zaparradak eratuz, Lurrak kometa batek utzitako partikula-arrastoa zeharkatzen duenean, eta orduan zeruan puntu bertsuan izaten dute jatorri. Esaterako, abuztuaren 12aren inguruan Perseidak izeneko meteoroak heltzen dira, eta abenduaren 13aren inguruan Geminidak."}
{"id": "44795", "revid": "15795", "url": "https://eu.wikipedia.org/wiki?curid=44795", "title": "Izar uso", "text": ""}
{"id": "44796", "revid": "105290", "url": "https://eu.wikipedia.org/wiki?curid=44796", "title": "Urtze", "text": "Urtzea edo fusioa egoera solidotik likidora igarotzean datzan materiaren egoera aldaketa da. Alderantzizko prozesua solidotzea da.\nSubstantzia solido baten barne-energia handiagoa da, horregatik beroa edo presioa aplikatuz, tenperaturaren igoera emango da urtze punturaino helduz. Tenperatura igo ahala era ordenatu eta trinkoan dauden molekulen bibrazioa handituko da, molekulak desordenatuz. Bibrazioaren energia solidoaren barne-energia baino handiaga denean, urtze puntura heldu gara eta solidoa likido bihurtuko da.\nElementu bakoitzak bere urtze-puntua du. Solido bat bere urtze-puntura heldutakoan tenperatura konstante mantenduko da aldi batez eta momentu horretan urtuko da. Solidoa likido bihurtzeko erabilitako energia bero-sorra da."}
{"id": "44799", "revid": "512", "url": "https://eu.wikipedia.org/wiki?curid=44799", "title": "Olibino", "text": "Olibino minerala (baita ere krisolita deitua eta gema denean peridota) magnesio eta burdinadun nesosilikato bat da (Mg,Fe)2SiO4 formularekin. Lurreko mineralik ohikoena da eta Ilargian eta Marten ere aurkitu da, hala nola Wild 2 kometan.\nMagnesio eta burdinaren arteko erratioa aldakorra da eta forsterita (magnesioa bakarrik) eta fayalita (burdina bakarrik) soluzio solidoaren artean ibiltzen da. Euren arteko erlazioa normalean Fo eta Fa arteko portzentajeetan ematen da, adibidez: Fo70Fa30. Forsteritaren urtzen puntura oso altua da, 1900\u00b0C, baina fayalitarena baxuagoa da, 1200\u00a0\u00b0C.\nOlibinoak bere mineral taldeari izena ere ematen dio, antzeko estruktura baitu. Mineralak tefroita (Mn2SiO4), monticellita (CaMgSiO4), eta kirschsteinita (CaFeSiO4) dira."}
{"id": "44804", "revid": "336", "url": "https://eu.wikipedia.org/wiki?curid=44804", "title": "Gradu zentigrado", "text": ""}
{"id": "44806", "revid": "336", "url": "https://eu.wikipedia.org/wiki?curid=44806", "title": "Forsterita", "text": "Forsterita magnesioa duen olibinoaren disoluzio solidoaren bukaeran dagoen mineral silikatoduna da.\nForsteritak sistema ortorronbikoan kristaltzen du (Pbnm talde espazialean) eta bere gela parametroak a 4.75 \u00c5, b 10.20 \u00c5 eta c \u00c5 5.98 dira. Forsterita arroka igneoekin batera agertzen da eta meteorito burdintsu batzuetan ere aurkitu da. 2005ean Stardust frogan kometen hautsarekin itzuli zen sateliteak ere aurkitu zuen. Johann Forster naturalistaren omenez eman zitzaion izena. Gema forman agertzen denean peridota izena ematen zaio.\nForsteritak kuartzoarekin erreakzionatzen du eta enstatita izeneko ortopiroxenoa sortzen da honako erreakzioa dela medio:\nMg2SiO4 + SiO2 \u2192 2MgSiO3."}
{"id": "44807", "revid": "1712", "url": "https://eu.wikipedia.org/wiki?curid=44807", "title": "Ortorronbiko", "text": ""}
{"id": "44808", "revid": "105290", "url": "https://eu.wikipedia.org/wiki?curid=44808", "title": "Kristal-sistema ortorronbiko", "text": "Sistema ortorronbikoa kristalografian dagoen 7 sistema kristalinoetako bat da. Sistema ortorronbikoa lortzeko sistema kubiko bat estutu behar da bi bektoretatik, emaitza moduan \"a\" eta \"b\" oinarria duen eta \"a\" \"b\"ren ezberdina den \"c\" altuerako egitura bat lortuko dugularik. Sistema honetan \"a\", \"b\" eta \"c\" ardatzak elkarrekiko ezberdinak dira. Hala ere euren arteko angelu guztiek 90\u00ba nerutuko dute.\nLau Bravais sare daude sistema ortorronbikoan: ortorronbiko sinplea, oinarrian zentratutako ortorronbikoa, gorputzean zentratutako ortorronbikoa eta aurpegietan zentratutako ortorronbikoa."}
{"id": "44809", "revid": "1712", "url": "https://eu.wikipedia.org/wiki?curid=44809", "title": "Trikliniko", "text": ""}
{"id": "44810", "revid": "336", "url": "https://eu.wikipedia.org/wiki?curid=44810", "title": "Johann Forster", "text": ""}
{"id": "44811", "revid": "10891", "url": "https://eu.wikipedia.org/wiki?curid=44811", "title": "Johann Reinhold Forster", "text": "Johann Reinhold Forster (1729ko urriaren 22a - 1798ko abenduaren 9a) eskoziar jatorriko alemaniar naturalista izan zen. Ornitologiaren jaiotzan ekarpenak egin zituen bai Europan baita Ipar Amerikan ere. James Cook naturalistak Ozeano Barean zehar egin zuen bigarren bidaiko naturalista ofiziala izan zen, bere semea zen Georg Forsterrekin batera.\nBere omenez forsterita minerala izendatu zuten."}
{"id": "44818", "revid": "137486", "url": "https://eu.wikipedia.org/wiki?curid=44818", "title": "Likido", "text": "Likido edo isurkaria bere ontziaren formara egokitzen den fluido ia konprimaezina da, bolumen (ia) konstante bat mantentzen du, presioa edozein izanda ere. Hala, materiaren funtsezko lau egoeretako bat da (besteak solidoa, gasa eta plasma dira), eta bolumen mugatua duen baina forma finkorik ez duen egoera bakarra da. Likido bat materia partikula \u00f1imi\u00f1oek osatzen dute, atomoak bezala, molekulen arteko loturez lotuak. Gas bat bezala, likido bat jariatzeko eta ontzi baten forma hartzeko gai da. Likido gehienek konpresioari eusten diote, baina beste batzuk konprimitu egin daitezke. Gas bat ez bezala, likido bat ez da barreiatzen edukiontzi bateko espazio guztiak betetzeko, eta nahiko dentsitate konstantea mantentzen du. Egoera likidoaren ezaugarri bereizgarri bat gainazal-tentsioa da, hezetze-fenomenoetara eramaten duena. Ura Lurreko likidorik ohikoena da.\nLikido baten dentsitatea solido batena baino txikiagoa izaten da, eta gas batena baino askoz handiagoa. Beraz, likidoa eta solidoa materia kondentsatu deitzen dira. Bestalde, likidoek eta gasek jariatzeko ahalmena partekatzen dutenez, biak fluido deitzen dira. Ur likidoa Lurrean ugaria den arren, materiaren egoera hau da, egiazki, unibertso ezagunean gutxien gertatzen dena, likidoek tenperatura/presio tarte erlatiboki estua behar dutelako existitzeko. Unibertsoan ezagutzen den materia gehiena gas forman dago (detektatu daitekeen materia solidoaren arrastoekin) izarrarteko hodei edo izarren barnealdeko plasma bezala. \nSarrera.\nLikidoa materiaren lau egoera primarioetako bat da, besteak solidoa, gasa eta plasma dira. Likidoa fluido bat da. Solido batek ez bezala, likido baten molekulek mugimendu askatasun handiagoa dute. Molekulak solido batean elkartzen dituzten indarrak likido batean denborazkoak baino ez dira, likido bat isurtzea ahalbidetuz, solido bat zurrun mantentzen den bitartean.\nLikido batek, gas batek bezala, fluido baten propietateak erakusten ditu. Likido batek jariatu egin dezake, ontzi baten forma hartu eta, ontzi zigilatu batean jarriz gero, modu uniformean banatuko du aplikatutako presioa ontziaren gainazal guztietara. Likidoa poltsa batean jartzen bada, edozein eratara molda daiteke. Gas bat ez bezala, likido bat ia konprimaezina da, eta horrek esan nahi du bolumen ia konstante bat betetzen duela presio sorta zabal batean; normalean ez da hedatzen ontzi batean dagoen espazioa betetzeko, baizik eta bere azalera propioa osatzen du, eta ezin da beti beste likido batekin erraz nahastu. Propietate hauek likido bat hidraulika bezalako aplikazioetarako egokia izatea eragiten dute.\nPartikula likidoak irmoki lotzen dira, baina ez modu zurrunean. Haien artean askatasunez mugitzeko gai dira, eta, ondorioz, partikulen mugikortasun-maila mugatua da. Tenperaturak gora egin ahala, molekulen bibrazioen igoerak molekulen arteko distantziak handitzea eragiten du. Likido bat bere irakite-puntura iristen denean, molekulak elkarren artean estuki lotzen dituzten indar kohesiboak hautsi egiten dira, eta likidoa bere egoera gaseosora aldatzen da (gainberotzerik gertatzen ez bada behintzat). Tenperatura jaisten bada, molekulen arteko distantziak murriztu egiten dira. Likidoa bere izozte-puntura iristen denean, molekulak, normalean, oso ordena espezifiko batean blokeatzen dira, kristalizazioa deitua, eta euren arteko loturak zurrunago bihurtzen dira, likidoa bere egoera solidora aldatuz (superhoztea gertatzen ez bada behintzat).\nAdibideak.\nBi elementu bakarrik dira likidoak tenperatura eta presio baldintza estandarretan: merkurioa eta bromoa. Beste lau elementuk fusio puntuak dituzte giroko tenperaturaren gainetik: frantzioa, zesioa, galioa eta rubidioa. Giro-tenperaturan likidoak diren aleazio metalikoen artean NaK, sodio eta potasio aleazio metaliko bat, galinstana, aleazio likido fusible bat eta amalgama batzuk daude (merkurioa duten aleazioak).\nBaldintza normaletan likidoak diren substantzia puruak ura, etanola eta beste disolbatzaile organiko asko dira. Ur likidoak berebiziko garrantzia du kimikan eta biologian; biziaren existentziarako beharra dela uste da.\nLikido inorganikoen barruan sartzen dira ura, magma, disolbatzaile ez-organiko ez-urtsuak eta azido asko.\nLikido garrantzitsuen artean, ur-soluzioak daude, hala nola etxeko lixiba, olio minerala eta gasolina bezalako substantzien beste nahasketa batzuk, ozpina edo maionesa bezalako emultsioak, odola bezalako esekidurak eta pintura eta esnea bezalako koloideak.\nGas asko hoztuz likidotu daitezke, oxigeno likidoa, nitrogeno likidoa, hidrogeno likidoa eta helio likidoa bezalako likidoak sortuz. Hala ere, gas guztiak ezin dira presio atmosferikoan likidotu. Karbono dioxidoa, adibidez, 5,1 atm-tik gorako presioetan soilik likido daiteke.\nMaterial batzuk ezin dira materiaren hiru egoera klasikoetan sailkatu; solidoen eta likidoen propietateen antzekoak dituzte. Horren adibide dira LCD pantailetan erabiltzen diren kristal likidoak eta mintz biologikoak.\nEzaugarri mekanikoak.\nBolumena.\nLikidoen kopurua bolumen-unitatetan neurtzen da. Horien artean daude Nazioarteko Unitate Sistemako metro kubikoko unitatea (m3) eta bere dibisioak, bereziki dezimetro kubikoa, arruntago litroa deitua (1 dm3 = 1 L = 0,001 m3), eta zentimetro kubikoa, mililitro ere deitua (1 cm3 = 1 mL = 0,001 L = 10-6 m3).\nLikido kantitate baten bolumena bere tenperatura eta presioaren arabera finkatzen da. Likidoak, orokorrean, berotzen direnean hedatzen dira, eta, hozten direnean, uzkurtu egiten dira. 0\u00a0\u00b0C-tik 4\u00a0\u00b0C-ra bitarteko ura salbuespen nabarmena da.\nBestalde, likidoek ez dute konprimagarritasun handirik. Ura, adibidez, presio atmosferikoa handitzen den unitate bakoitzeko (bar) milioi bakoitzeko 46,4 zati baino ez dira konprimituko. Giro-tenperaturan 4.000 bar inguruko presioan (400 megapascal edo 58.000 Psi), uraren bolumena %11 baino ez da jaisten. Konprimaezintasunaren ondorioz, likidoak egokiak dira energia hidraulikoa transmititzeko; izan ere, likido baten puntu bateko presio-aldaketa likidoaren gainerako zati guztietara murriztu gabe transmititzen da, eta oso energia gutxi galtzen da konpresio moduan.\nHala ere, konprimagarritasun hutsalak beste fenomeno batzuetara eramaten du. Hodien kolpekatzea, ariete kolpea deitua, balbula bat bat-batean ixten denean gertatzen da, sistemaren bidez, soinuaren abiadura baino pixka bat gutxiagora, atzerantz bidaiatzen duen balbulan presio tontor handi bat sortuz. Likidoaren konprimaezintasunak eragindako beste fenomeno bat kabitazioa da. Likidoek elastikotasun gutxi dutenez, literalki, turbulentzia handiko edo norabide-aldaketa dramatikoko eremuetan bana daitezke, itsasontzi baten helizearen arraste-ertzean edo hodi baten ertz zorrotz batean, adibidez. Presio txikiko (hutsa) eremu batean likidoa lurrundu egiten da eta burbuilak sortzen ditu, gero presio handiko eremuetan sartzean kolapsatu egiten direnak. Horren ondorioz, likidoak burbuilek utzitako barrunbeak indar lokalizatu izugarriarekin betetzen ditu, alboko edozein azalera solido higatuz.\nPresioa.\nFormula sinple baten bitartez dentsitate konstantea duen likido batek eragiten duen formula_1 presioa jakin daiteke puntu zehatz batean:\nnon:\nEremu grabitatorio uniformeetako likido estatikoek flotagarritasunaren fenomenoa ere erakusten dute, non likidoan murgildutako objektuek indar garbia jasaten duten sakonerarekin presioa aldatzearen ondorioz. Indarraren magnitudea objektuak desplazatutako likidoaren pisuaren berdina da, eta indarraren norabidea objektu murgilduaren batez besteko dentsitatearen araberakoa da. Dentsitatea likidoarena baino txikiagoa bada, flotazio-indarrak gorantz seinalatzen du eta objektuak flotatzen du; aldiz, dentsitatea handiagoa bada, flotazio-indarrak beherantz seinalatzen du eta objektua hondoratu egiten da. Hau Arkimedesen printzipioa bezala ezagutzen da.\nGainazalak.\nLikido baten bolumena ontziaren bolumenarekin bat ez badator, azalera bat edo gehiago ikusten dira. Gainazal baten presentziak solteko likido batean agertzen ez diren fenomeno berriak sartzen ditu. Hau, azalera bateko molekula batek beste molekula likido batzuekin loturak dituelako da, soilik azaleraren barnealdean, gainazaleko molekulak barnealdera eramaten dituen indar garbi bat suposatzen duena. Modu baliokidean, indar hau energia terminoetan deskriba daiteke: azalera jakin baten eraketari lotutako energia kopuru finko bat dago. Kopuru hau azaleko tentsioa deritzon propietate material bat da, area-unitateko energia-unitateetan (NUS unitateak: formula_8). Molekula arteko indar handiko likidoek azaleko tentsio handiak izateko joera dute.\nAzaleko tentsioaren inplikazio praktiko bat da likidoek beren azalera minimizatzeko joera dutela, tanta eta burbuila esferikoak eratuz, bestelako mugarik ez badago behintzat. Azaleko tentsioa beste fenomeno batzuen erantzulea da, azaleko uhinak, kapilaritatea, hezetzea eta olatuak barne. Nanoeskalan konfinatutako likidoetan, gainazalaren efektuek paper menderatzailea izan dezakete; izan ere, likidoaren lagin makroskopiko batekin alderatuta, molekulen zati askoz handiago bat gainazal batetik gertu dago.\nLikido baten gainazaleko tentsioak zuzenean eragiten dio hezetasunari. Likido arrunt gehienek hamarnaka formula_9ko tentsioak dituzte, eta, beraz, olio-, ur- edo itsasketa-tantak erraz fusionatu eta beste gainazal batzuetara atxiki daitezke; merkurioa bezalako metal likidoek, berriz, ehunka mJ/m2-ko tentsioak izan ditzakete, eta, beraz, tantatxoak ez dira erraz konbinatzen eta gainazalak baldintza espezifikoetan soilik busti daitezke.\nLikido arrunten azaleko tentsioek balio tarte estu samarra hartzen dute, eta horrek kontraste handia egiten du beste propietate mekaniko batzuetan behatutako aldakuntza itzelarekin, biskositatea kasu.\nBiskositatea.\nLikidoen ezaugarria da barneko indarrak ez daudela erabateko deformazioaren mende, nahiz eta normalean bai egon deformazio-abiaduraren mende, hau da, solido deformagarriak likidoetatik bereizten dituena. Fluido errealak biskositate izeneko jarioarekiko erresistentzia izateagatik bereizten dira (solido biskoelastikoetan ere agertzen dena). Horrek esan nahi du, praktikan, likido batean abiadura mantentzeko beharrezkoa dela indar edo presio bat aplikatzea, eta indar horrek fluidoaren mugimendua eteten badu, azkenik, denbora mugatu baten ondoren amaitzen dela.\nLikido baten biskositatea hazi egiten da bere masa molarra handitzean eta tenperatura handitzean. Biskositatea likidoa osatzen duten molekulen konplexutasunarekin ere lotuta dago: gas geldo likidotuetan baxua da eta olio astunetan altua. Fluido ororen (likidoak edo gasak) ezaugarri bereizgarria da.\nBiskositatea fluido baten desplazamenduarekiko erresistentziaren neurri bat da, presio diferentzia bat dagoenean. Likido edo gas bat jariatzen denean, suposatzen da geruza egonkor bat dagoela, likido edo gasezkoa, fluxua agertzen den materialaren gainazalean itsatsia. Bigarren geruzak gainazaletik itsatsitako geruzarekin egiten du talka, eta bigarrenak hirugarren batekin, eta horrela hurrenez hurren. Segidako geruzen arteko marruskadura hori fluxuarekiko aurkakotasunaren arduraduna da, hau da, biskositatearen arduraduna.\nNazioarteko Unitate Sisteman biskositatea pascal-segundotan neurtzen da (Pa\u00b7s), edo N\u00b7s\u00b7m-2, edo kg\u00b7m\u22121\u00b7s\u22121. CGS sisteman poisea erabiltzen da.\nBiskositatea murriztu egiten da likidoetan tenperatura igotzean, nahiz eta likido gutxi batzuek biskositatea handitzen duten berotzen direnean. Gasen kasuan, biskositatea handitu egiten da tenperatura igotzean.\nLikido baten biskositatea biskosimetro baten bidez zehazten da, hauen artean erabiliena Ostwaldena delarik. Hau biskositate erlatiboa zehazteko erabiltzen da, hau da, normalean ura den likido patroi baten biskositatea ezagututa, likido arazotsuaren biskositatea lortzen da ekuaziotik abiatuta:\nformula_10\nElastikotasuna.\nLikido konfinatuek hainbat propietate mekaniko izan ditzakete likido askeen aldean. Adibidez, konfinamendu submilimetrikoaren pean dauden likidoek (adibidez, horma zurrunen arteko zuloan) solidoen antzeko erantzun mekanikoa erakusten dute, eta maiztasun txikiko zizailatze elastikoko modulu bat dute, harrigarriro handia, konfinamenduaren luzeraren alderantzizko potentzia kubikoarekin eskalatzen duena.\nSoinuaren propagazioa.\nSoinuaren abiadura liki batean formula_11 formula bidez ebazten da, non formula_12 likidoaren konprimagarritasun modulua den eta formula_13 dentsitatea. Adibide gisa, uraren konprimagarritasun modulua 2,2 GPa da eta dentsitatea 1000 kg/m3, beraz \"c\" = 1.5 km/s da.\nTermodinamika.\nFase trantsizioak.\nIrakite-puntua baino tenperatura txikiagoan, forma likidoko edozein materia lurrundu egingo da gas-kondentsazioa orekara iritsi arte. Puntu horretan, likidoa lurruntzen den abiadura berean kondentsatuko da gasa. Beraz, likido bat ezin da etengabe existitu lurrundutako likidoa etengabe mugitzen bada. Likido bat, bere irakite-puntuan, gasak egungo presioan kondentsatu dezakeena baino azkarrago lurrunduko da. Bere irakite-puntuan edo gainetik dagoen likido batek, normalean, irakin egingo du, nahiz eta gainberotzea zenbait egoeratan ekidin dezakeen.\nIzozte-puntua baino tenperatura txikiagoan, likido bat kristalizatzeko joera izango du, bere forma solidora aldatuz. Gaserako trantsizioan ez bezala, presio konstanteko trantsizio honetan ez dago orekarik, eta, beraz, superhoztea gertatzen ez bada, likidoa erabat kristalizatuko da. Ikusi behar da hori presio konstantean baino ez dela gertatzen, eta, beraz, adibidez, ontzi itxi eta indartsu batean ura eta izotza bi faseak batera gertatzen diren oreka batera irits litezke. Solidotik likidorako kontrako trantsiziorako, ikus urtzea.\nLikidoak espazioan.\nFase-diagramak azaltzen du zergatik ez diren existitzen likidoak espazioan edo beste edozein hutsunetan. Presioa zero denez (planeta eta ilargien gainazal edo barrualdeetan izan ezik), ura eta espazioaren eraginpean dauden beste likido batzuk berehala irakin edo izoztuko dira tenperaturaren arabera. Lurraren inguruko espazioan, ura izoztu egingo da Eguzkia zuzenean haren gainean eragiten ari ez bada, eta lurrundu (sublimatu) egingo da eguzki-argian egon bezain laster. Ura, Ilargian izotza bezala existitzen da, Eguzkiak inoiz distiratzen ez duen eta inguruko arrokak gehiegi berotzen ez duen itzal-zuloetan bakarrik existi daiteke. Saturnoren orbitatik gertu dagoen tokiren batean, eguzkiaren argia ahulegia da izotza sublimatu ur lurrun bihurtzeko. Hau argi dago Saturnoren eraztunek osatzen duten izotzaren tamainagatik.\nSoluzioak.\nLikidoek disoluzioak sor ditzakete gasekin, solidoekin eta beste likido batzuekin.\nEsaten denez, bi likido solugarri dira edozein proportziotan soluzio bat osa badezakete; bestela, disolbaezinak dira. Adibidez, ura eta etanola (edateko alkohola) solugarriak dira, eta ura eta gasolina, berriz, disolbaezinak. Kasu batzuetan, bestela ukaezinak izango liratekeen likidoen nahasketa bat egonkortu egin daiteke emultsio bat sortzeko, non likido bat bestean barreiatzen den tanta mikroskopiko gisa. Normalean, tentsoaktibo bat behar izaten da tantatxoak egonkortzeko. Emultsioaren adibide ezagun bat maionesa da, ur eta olio nahasketa bat, lezitinarekin egonkortzen dena, arrautza gorringoetan dagoen substantzia bat.\nLikidoen deskribapen mikroskopikoa.\nLikidoak osatzen dituzten molekulak desordenatuta daude eta elkarreragin handia dute, beraz, zaila da likidoak zorrotz deskribatzea maila molekularrean. Hau materiaren beste bi fase komunekin kontrastatzen da, gasak eta solidoak. Gasak desordenatuta dauden arren, gorputz askoren arteko elkarreraginak alde batera uzteko bezain diluituta daude, eta elkarreragin molekularrak, aldiz, ondo definitutako talka bitarreko gertaeretan molda daitezke. Aitzitik, solidoak trinkoak diren arren eta elkarreragin handia duten arren, euren egitura erregularrak maila molekularrean (adibidez, kristal-sare bat) sinplifikazio teoriko garrantzitsuak ahalbidetzen ditu. Arrazoi hauengatik, likidoen teoria mikroskopikoa ez dago gasena eta solidoena bezain garatua.\nEgitura estatikoa.\nLikido batean, atomoek ez dute kristal-sare bat osatzen, eta ez dute irismen luzeko beste ordena-formarik erakusten. Hau X izpietan Bragg tontorrik ez egoteagatik eta neutroien difrakzioagatik nabarmentzen da. Baldintza normaletan, difrakzio-patroiak simetria zirkularra du, likidoaren isotropia adieraziz. Norabide erradialean, difrakzioaren intentsitatea leunki kulunkatzen da. Hau, normalean, S(q) egitura estatikoaren faktorearen bidez deskribatzen da, formula_14 uhin-luzerarekin, zundaren (fotoia edo neutroia) uhin luzerak eta Braggen angeluak emanda formula_15. S(q)ren oszilazioek likidoaren hurbileko ordena adierazten dute, hau da, atomo baten eta hurbilen dauden bizilagunen geruza gutxi batzuen arteko korrelazioak, bigarren lekuan hurbilago daudenak...\nKorrelazio hauen deskribapen intuitiboagoa g(r) banaketa erradialaren funtzioak ematen du, funtsean S(q)ren Fourerren transformatua dena. Likidoan pareen korrelazioen bat-bateko denborazko batez besteko espazial bat adierazten du.\nAsoziazioaren efektuak.\nSolidoen hedapen atomiko/molekularreko (edo partikulen desplazamenduko) mekanismoek lotura estua dute material likidoen fluxuaren biskositatearekin eta solidotzearen mekanismoekin. Biskositatearen deskribapenak, likidoaren barruko \"espazio libre\" molekularraren terminoetan, egoera likidoan tenperatura arruntetan \"lotuta\" dauden molekulen berri emateko behar izan zen moduan aldatu ziren. Zenbait molekula elkartutako molekula bat osatzeko konbinatzen direnean, sistema erdizurrun baten barruan, lehen, molekula mugikorretarako espazio libre bezala erabilgarri zegoen espazio kopuru bat gordetzen dute. Beraz, hoztean biskositatea handitzearen arrazoia substantzia gehienek hoztearekin erlazionatzeko duten joera da.\nAntzeko argudioak erabil litezke presioak biskositatean dituen ondorioak deskribatzeko, zeinetan pentsa baitaiteke biskositatea bolumenaren funtzio bat dela nagusiki likido konpresibilitate finituarekin. Beraz, biskositatea handitzea espero da, presioa handitzearekin batera. Gainera, bolumena beroaren bidez hedatzen bada baina berriro presioaren bidez murrizten bada, biskositateak berdina izaten jarraitzen du.\nMolekulak talde txikietan orientatzeko tokiko joerak nolabaiteko lotura ematen dio likidoari (lehen aipatu bezala). Lotura honek likido baten barnean \"barne presio\" handi bat sortzen du, ia erabat, denbora abiadura baxuen ondorioz (Maxwellen banaketari jarraituz) beste molekula batzuekin fusionatu diren molekulei zor zaiena. Molekula horietako batzuen arteko barne-presioa forma solidoan molekula talde baten artean dagoenari dagokio.\nAplikazioak.\nLikidoek askotariko erabilerak dituzte, hala nola lubrifikatzaileak, disolbatzaileak eta hozgarriak. Sistema hidraulikoetan, likidoa energia transmititzeko erabiltzen da.\nTribologian, likidoak euren propietateengatik aztertzen dira lubrifikatzaile bezala. Olioa bezalako lubrifikatzaileak biskositatearen eta osagaiaren funtzionamendu-tenperatura osoan egokiak diren fluxu-ezaugarrien arabera aukeratzen dira. Olioak askotan motorretan, kanbio-kaxetan, metalurgian eta sistema hidraulikoetan erabiltzen dira, lubrifikazio-propietate onak dituztelako.\nLikido asko disolbatzaile gisa erabiltzen dira, beste likido edo solido batzuk disolbatzeko. Soluzioak aplikazio askotan daude, pinturak, zigilatzaileak eta itsasgarriak barne. Nafta eta azetona maiz erabiltzen dira industrian piezen eta makineriaren olioa, koipea eta mundruna garbitzeko. Gorputzeko jariakinak urezko soluzioak dira.\nTentsoaktiboak, normalean, xaboi eta detergenteetan aurkitzen dira. Alkohola bezalako disolbatzaileak antimikrobiano gisa erabiltzen dira askotan. Kosmetikoetan, tintetan eta tinta likidozko laserretan daude. Elikagaien industrian erabiltzen dira, landare-olioa erauzteko prozesuetan, adibidez.\nLikidoek gasek baino eroankortasun termiko hobea izaten dute, eta jariatzeko ahalmena dela eta, likido bat egokia da osagai mekanikoen gehiegizko beroa ezabatzeko. Beroa likidoa bero-trukagailu baten bidez (erradiadore baten bidez, adibidez) bideratuz ezaba daiteke, edo beroa likidoarekin batera ezaba daiteke lurrunketa egitean. Ur-hozgarriak edo glikola erabiltzen dira motorrak gehiegi berotu ez daitezen. Erreaktore nuklearretan erabiltzen diren hozgarriak ura edo metal likidoak dira, hala nola sodioa edo bismutoa. Propultsatzaile likidozko filmak suzirien bultzada-kamerak hozteko erabiltzen dira. Mekanizazioan, ura eta olioak sortutako gehiegizko beroa ezabatzeko erabiltzen dira, eta horrek azkar honda ditzake bai laneko pieza bai erreminta. Transpirazioan, izerdiak giza gorputzaren beroa ezabatzen du lurrunketaren bidez. Berokuntzaren, aireztapenaren eta aire girotuaren (HVAC) industrian ura bezalako likidoak erabiltzen dira beroa eremu batetik bestera transferitzeko.\nEra berean, likidoak askotan sukaldean erabiltzen dira, bero-transferentziaren propietate hobeak dituztelako. Eroankortasun hobeaz gain, likido beroenak hedatu eta igo egiten direnez, eremu hotzenak uzkurtu eta hondoratzen diren bitartean, biskositate zinematiko txikia duten likidoek konbekzio bidezko beroa tenperatura nahiko konstantean transferitzeko joera dute, eta, ondorioz, likido bat egokia da eskalatzeko, irakiteko edo frijitzeko. Beroaren transferentzia-tasa are altuagoak lor daitezke gas bat likido batean kondentsatuz. Likidoaren irakite-puntuan, energia termiko guztia erabiltzen da likido batetik gas baterako fase-aldaketa eragiteko, ondoriozko tenperatura-igoerarik gabe, eta energia kimiko potentzial gisa biltegiratzen da. Gasa berriz likido batean kondentsatzen denean, gehiegizko energia termiko hori tenperatura konstantean askatzen da. Fenomeno hau lurrunketa bezalako prozesuetan erabiltzen da. Likidoek irakite-puntu desberdinak izan ohi dituztenez, likidoen edo gasen nahasketak edo soluzioak destilazioaren bidez bereizi ohi dira, beroa, hotza, hutsa, presioa edo beste bitarteko batzuk erabiliz. Destilazioa denetan aurki daiteke, edari alkoholdunen ekoizpenetik, petrolio-findegietatik eta gasen destilazio kriogenikotik (hala nola argoia, oxigenoa, nitrogenoa, neona edo likuefakzio bidezko xenona).\nLikidoa da sistema hidraulikoen osagai nagusia, eta Pascalen legea baliatzen dute fluidoen potentzia emateko. Ponpak eta gurpil hidraulikoak bezalako gailuak lan mekanikoan likidoaren mugimendua antzinatik aldatzeko erabili dira. Olioak ponpa hidraulikoen bidez txertatzen dira dira, eta zilindro hidraulikoetara transmititzen dute indar hori. Hidraulika aplikazio askotan aurki daiteke, hala nola automobilen balazta eta transmisioetan, ekipo astunetan eta hegazkinen kontrol sistemetan. Hainbat prentsa hidrauliko asko erabiltzen dira konpontzeko eta fabrikatzeko, altxatzeko, prentsatzeko, eusteko eta eratzeko.\nBatzuetan, likidoak neurtzeko gailuetan erabiltzen dira. Termometro batek, sarri, likidoen hedapen termikoa erabiltzen du, merkurioa kasu, bere jariatze-ahalmenarekin konbinatua tenperatura adierazteko. Manometroak likidoaren pisua erabiltzen du airearen presioa adierazteko."}
{"id": "44820", "revid": "201", "url": "https://eu.wikipedia.org/wiki?curid=44820", "title": "Isurkari", "text": ""}
{"id": "44823", "revid": "56334", "url": "https://eu.wikipedia.org/wiki?curid=44823", "title": "Protozoo", "text": "Protozooak (grezieraz \"proto\" = \"lehena\", \"zoo = animalia\") protista erreinuko izaki bizidunak dira, eukarioto zelulabakarrak.\nProtozooak kizkurberak eta heterotrofoak dira, ez dute klorofilarik, ugalketa asexuala (erdibiditzea) edo sexualaren bidez ugaltzen dira. Beren neurria 20 eta 30 mikra artekoa da, bakterioak baino handiagoak; beraz, mikroskopioz baino ezin daitezke ikusi. Zelula mintzaz, zitoplasmaz eta nukleoz osatuta daude. Ez dute egiazko ehunik. Zitoplasman mitokondriak, Golgiren aparatua, ergastoplasma, hornidura gaiak (lipidoak, protidoak, eta gluzidoak) eta bakuola taupakariak nahiz kizkurberak dituzte. Nukleoak nukleo mintza, nukleoloak eta kromosomak ditu. Protozooak zilio, flagelo nahiz pseudopodoen bidez mugitzen dira. Elikadura osmosi, fagozitosi edo pseudopodoen bidez lortzen dute. Pseudopodo horiek aho antzeko egitura bat dute, zitostoma deritzana. Iraitzi, berriz, bakuolen bidez egiten dute. Itsasoan eta ur-gezetan bizi dira.\nProtozooak higitzeko moduaren arabera sailkatuak izan dira:"}
{"id": "44826", "revid": "371", "url": "https://eu.wikipedia.org/wiki?curid=44826", "title": "Protozooak", "text": ""}
{"id": "44827", "revid": "105290", "url": "https://eu.wikipedia.org/wiki?curid=44827", "title": "Ogaiztarrak", "text": "Ogaiztarrak (\"Los Hijos de Ogaiz\") 2002. urtean Toti Martinez de Lezeak argitaraturiko eleberria. 350 orrialde dauzka eta gaztelaniaz idatzita dago.\nSinopsia.\nIstorioa 1328.ean hasten da, Karlos I.a Frantziako eta Nafarroako Erresumako erregea ondorengo gabe hiltzen denean. Erregea nafarra izatearen herriaren eskaria, Olgacena (Lizarrako judutar auzoa) auzoaren suntsipena, Nafarroako lehorte luzea, gosea, baliabide eskasia eta izurria jokoan sartzen dira eleberri honetan.\nOgaiztarrak, Lizarra antzinako auzoko nekazariak, eta Bertolindar familiak, burges merkatariak, aurkako izango dira garai gogor honetan, traizioa, bizitza ikuspuntua, handinahia, mendekua, nekea eta baita maitasuna ere izango direla medio.\nEgilearen iritzia.\nIraganean barneratzea erraza da erdi aroko hiria den Lizarran eta ni gustora barneratu nintzen XV. mendeko bizitza bertan irudikatu nahian; bost auzotan banaturiko hiri batean bakoitza harresiz inguraturik eta bestearengandik banatuta. Saiakerak merezi izan zuen."}
{"id": "44828", "revid": "499", "url": "https://eu.wikipedia.org/wiki?curid=44828", "title": "Eibar (futbol taldea)", "text": ""}
{"id": "44831", "revid": "137486", "url": "https://eu.wikipedia.org/wiki?curid=44831", "title": "Tefroita", "text": "Tefroita silikato motako minerala da eta olibinoaren taldearen kidea da. \nEzaugarriak.\nTefroita silikato mineralaren formula kimikoa hau da: &lt;chem&gt;Mn2+2SiO4&lt;/chem&gt;. Sistema ortoerronbikoaren arabera sortzen ditu kristalak. Mohs eskalaren arabera duen gogortasunaren balioa 6 da."}
{"id": "44837", "revid": "512", "url": "https://eu.wikipedia.org/wiki?curid=44837", "title": "Kenny Doughty", "text": "Kenny Doughty (Barnsley, South Yorkshire, Ingalaterra, 1975eko martxoaren 27a) britainiar aktorea da. Antzezlan ezagunenetakoa Crush filmean egindakoa da. Caroline Carver aktorearekin ezkonduta dago."}
{"id": "44839", "revid": "201", "url": "https://eu.wikipedia.org/wiki?curid=44839", "title": "Flagelatu", "text": ""}
{"id": "44842", "revid": "688", "url": "https://eu.wikipedia.org/wiki?curid=44842", "title": "Jaworzno", "text": "Jaworzno hegoaldeko Polonian dagoen Silesiako voivoderriko hiria da. Krakovia eta Katowiceren artean dago, Przemsza ibaiaren ertzean. 2013an 93.708 biztanle zituen.\nJaworznoren lehenbiziko aipamenak XIII. mendekoak dira. Historian zehar Polonia Txikiari loturik egon da, eta oso toki estrategikoan kokatua; izan ere, XVII. mendera arte Przemsza ibaia zen Polonia Txikia eta Silesiaren arteko muga. 1767an hasitako ikatzaren meatzaritza funtsezkoa izan zen hiriaren garapenean. Handik aurrera, Prusia, Txekia eta Hungariako etorkin ugari hartu zituen.."}
{"id": "44843", "revid": "105290", "url": "https://eu.wikipedia.org/wiki?curid=44843", "title": "Guadalquivir", "text": "Guadalquivir Iberiar Penintsulako hirugarren ibai luzeena da, Tajo eta Ebroren atzetik. Andaluziako luzeena da eta ekialdetik mendebaldera zeharkatzen du, bidean Kordoba eta Sevilla ureztatuz.\nIzena arabieratik datorkio: \u0627\u0644\u0648\u0627\u062f\u064a \u0627\u0644\u0643\u0628\u064a\u0631, \"w\u0101d al-kab\u012br\" = \"Ibai Handia\". Antzinako Erromaren garaian, \"Betis\" edo \"Baetis\" izena zuen, erromatarren aurretikoa, probintziari izena eman ziona (\"Hispania Betica\").\nGuadalquivir ibaia 657 km luze da eta haren arroa 58.000 km\u00b2 luze-zabal. Jaengo probintziako Ca\u00f1ada de las Fuentes-en du iturburua, Cazorla mendilerroan. Ibai ahoa Cadizko probintzian du, Sanlucar de Barrameda herriko Bonanza arrantzale herrixkan. Emari handiko ibaia da eta, horregatik, ahoan zingirak sortu dira, \"Las Marismas\" izenekoak. Bertan Do\u00f1ana Parke Nazionala kokatua dago.\nGuadalquivir Espainiako ibai nabigagarri handiena da. Egun, Sevillaraino ontzian igo daiteke, baina erromatarren garaian Kordobaraino joan zitekeen. \"Tartessos\" antzinako hiria ibai ahoan kokatua omen zegoen, baina oraindik ez da aztarnarik aurkitu."}
{"id": "44850", "revid": "512", "url": "https://eu.wikipedia.org/wiki?curid=44850", "title": "Ian Somerhalder", "text": "Ian Joseph Somerhalder (Covington, Luisiana, 1978ko abenduaren 8a ) estatubatuar aktore, modelo eta produktorea da. Famara salto egin zuen Lost telesailean Boone Carlyle antzezteagatik eta baita The Vampires Diaries telesailean Damon Salvatoreren papera egiteagatik ere.\nBiografia.\nLehenengo urteak.\nIan Covington, Luisianan jaio egin zen. Hiru anai-arrebetatik txikiena da, bere arreba Robin izena dauka eta bere anaia Robert. Txikia zenean, St. Paul eskola pribatuan ikasi egin zuen. Ian modeloa lanak atera zitzaizkion hamar urte izan zituenetik, haimahiru urte izan zituen arte. Bere gurasoak dibortziatu egin ziren berak hamalau urte zituenean.\nModelo munduan, DNA models agentziarako lan egin zuen, baita Calvin Klein, Versace, Guess, American Eagle Outfitters, Dolce &amp; Gabbana, Gucci, etab. 2006ko maiatzean, DNA Models agentzia bere listaren lehenengo hamar modelo arrakastatzuenen artean kokatu zuten.\nSei urte zituenetik bere interesa nabaritzen zitzaion aktore munduan eta hori dela eta hainbat teatro guneetan izena eman zuen. Hamazazpi urte zituenean interpretazioa ikastea erabaki zuen William Esper irakaslea eukinda.\nAkrore ikasketak.\n2000. urteko udan \u201cYoung Americans\u201d telesaian parte hartu zuen, eta honetan Hamilton Fleming pertsonaia interpretatu zuen. 2002. urtean zineman hasi zen eta Paul Deuton petsonai bisexualaren papera interpretatu zuen The Rules of Attraction pelikulan James Van Der Breek, Shanny Sossamon eta Jessica Biel-en ondoan.\n2004. urtean fama lortu zuen Lost telesaian Boone Carlyle pertsonaia interpretatuz. Pertsonai honen heriotza gertatu arren zazpi pasarte geroago berriro atera egin zen 2005. urtean, 2010. urtean, eta azkenengo pasartean. Bi urte geroago Pulseren protagnista izan zen, beldurrezko pelikula bat da, non Kairon pasatzen da, Ian, Kristen Bell eta Christina Miliamekin batera egin zuen pelikula. Filme hau idazkin txarrak eduki zituen. 2007. urtean Tell Me You Love Me telesaian agertu egin zen Nick pertsinaiaren paperean (HBOko telesaia zen), telesai honek eszena sexualak zituen.\n2008. urtean The Tournament pelikulan lan egin zuen, honetan hiltzailearen papera antzezten zuen. Urte berean, modelo lanak egin zituen About Face liburu batentzako, honen argazkilaria John Russo izena dauka. Urte berean, uzatailean The Vampire Diaries telesaian hartzeko casting-era aukeztu egin zen eta Damon Salvatoreren papera eman zioten. Paper honengatik bi nominazio eduki zituen, alde batetik 2012an Teen Choice Awardsen aktore libreari izendatu zioten eta bestetik, ikur sexual moduan ziendatu zioten.\n2010. urtean \u201cHow to Make Love to a Woman\u201d pelikulan agertu egin zen pertonai sekundario moduan.\nBere bisitzan zehar hainbat telesaietan agertu izan da, adibidez, , Law &amp; Order Special Victims Unit, \u2026\nFilantropia.\nAnimalien defentzore amorratua da eta Tammany Humane Society fundazioan eta 2010eko azaroaren 13ko gala batean parte hartu zuen, eta The Vampire Diaries \u201cfans\u201d batzuengandik $11.000 lortu zuten, Candice Accola eta Michael Trevinoren ondoan. Eta honetaz gain, Proyecto It Gets Better proiektu batean murgilduta dago, proiektu honek gazteen suzidioei buruz doa.\nIanek fundazio bat sortu egin zuen, Somerhalder Fundation deiturikoa, 2010eko abenduaren 8an sortu zuen, bere 32. urtebetetzean. Elkarte honen helburua ingurumen eta animalien babesean datza. Gero eta hurbilago dago animali santuario bat sortzeko, eta horren izena ISF Sanctuary izango da berak esan duen arabera: \u201cHau animali bastertu, tratu txarrak jaso dituztenak, gaixotasun larriak dituztenentzako edo oso nagusiak diren animali guztientzako da\u201d. Honen helburua ez da bakarrik animali txarto tratatuak eta bastertuak saintzeko, hau ere hauei laguntzen (animaliei), pertsona gazteei (bullinga egiten dutenei edo gende harroputzari) laguntzeko balio du.\n2011. urtean parte hartu zuen eta protaginista izan zen Blue August dokumental batean, Planet Green telebistako programa batentzako.\n2012. urtean Ian eta bere fundazioa (ISF), eskola askoren laguntza erabilita, Santa Monicako (California) hondartzara joan ziren egun osoa hau garbitzeko.\nIa eta bere anaia Bobek Built of Barnwooden jabeak dira, zuraren eta beste materialen berreskuratze, birziklatze eta berrerabiltze negozio bat da, eta hauekin altzairuak eta etxeko gauzentzako piezak egiten dituzte.\nIanek korrespontzal moduan lan egin du Years of Living Dangerously-n, Showtime telesai-dokumental berrian. Bederatzi kapituluz osatuta dago, klima aldaketen eta haren ondorioetan oinarrituta. Hau James Cameron, Arnold Schwarzenegger, Jerry Weintraub eta Daniel Abbasi pertsonek ekoiztu egin dute. Gainera luxuzko korrespontzak batzuekin kontazen dute, hala nola, Harrison Ford, Matt Damon, Jessica Alba, America Ferrera, Olivia Munn eta beste batzuk.\nBizitza pribatua.\n2011ko irailean bere lankidea zenarekin erlazio bat mantentzen zuela publiko egin zen, Nina Dobrevekin (The Vampire Diaries). Baina 2013ko maitzean, hainbat lekutan agertu egin zen hauen arteko erlazio bukatu egin zela.\n2014ko uztailean Nikki Reed deituriko aktorearekin erlazio bat zuela argitaratu egin zen. 2015eko otsailean Nikki Reedek haien arteko ezkontz-hitza baieztatu zuen, eta 2015eko apirilaren 26an ezkondu egin ziren Santa Monican. 2017ko maiatzaren 4an Nikkik eta Ianek bere lehenengo semea eukiko dutela publiko egiten dute Instagramen bitartzen. 2017ko uztailaren 25ean Nikkik eta Ianek bere lehenengo alaba eduki zuten, Bodhi Soleil Reed Somerhalder deiturikoa."}
{"id": "44851", "revid": "512", "url": "https://eu.wikipedia.org/wiki?curid=44851", "title": "Kontrainsurjentzia Euskal Herrian", "text": "Frankismoaren garaietatik espainiar estatuarekiko gatazkaren baitan Euskal Herrian garatutako kontrainsurjentziak espainiar estatuaren estrategiaz sustatu, bultzatu eta ikertu gabeko legearen eta giza eskubideen aurkako ekintzak biltzen ditu. Horren historiografiaren bilketa lan konplexua da, garaiko errepresioaren eta hedabide alternatiboen ezaren ondorioz, ekintza asko inork bere gain hartu ez zituenez, \"inkontrolatuen ekintzak\" izen generikoaren baitan utzi zirelako eta gertaera asko behar bezala zabaldu eta ikertu ez direlako. Bestalde, konplexutasun horri gerra zikin kontzeptuaren anbiguotasuna eta ekintza asko legezkotasunaren mugan edo \"alegalak\" izatea (baimendu gabeko entzuketak, kasu) gehitu behar zaizkio.\nEspainiar estatuaren aldetik.\nEspainiako Gerra Zibilaren osteko garaietan galtzaileen aurkako errepresioa fronte guztietan garatu zen. Agintari frankistek, funtzionarioek, falangistek, \"excombatientes\" izeneko espainiar gudari ohiek, Frankoren guardiakoek, \"Guerrilleros de Cristo Rey\"... erregimenaren aurkako pertsonak mehatxatu eta zigortzea normaltzat jotzen zen, eta legez kanpoko jarduera hauek gerra zikina baino gehiago sistemaren errepresio bide normaltzat hartzen ziren. ETAren sorreraren ostean eta batez ere Frankismoaren azken aldean errepresio mota honek beste ezaugarri batzuk hartuko zituen eta gerra zikina berebiziko presentzia hartuz joan zen Euskal Herriko bilakaera politikoan, beti ere Zerbitzu Sekretuek edo Inteligentzia Zerbitzuek antolatuta.\nFrancisco Francok Carrero Blanco 1973ko ekainaren 9an izendatu zuen Gobernuko Presidente, eta honek, frankismoaren jarraipena segurtatzeko, Informazio Zerbitzuak berrantolatu zituen. Horrela, estatuko segurtasun zerbitzu guztiak \"Gobernu Presidentziaren Dokumentazio Zerbitzua\" (Servicio de Documentaci\u00f3n de Presidencia del GobiernoSDPG)-ren menpean gelditu ziren. 1974an, Carrero Blancoren hilketaren ostean, \"Dokumentazio Zerbitzu Zentrala\" (Servicio Central de Documentaci\u00f3nSECED)-ek hartu zituen SDPGren funtzioak. 1977an SECED CESID (Defentsako Informazio Goi Zentroa-Centro Superior de Informaci\u00f3n de la Defensa) bilakatu zen. 2002. urtean CNI (Espainiako Inteligentzia Zerbitzua - Centro Nacional de Inteligencia) sortu zen Espainiako Zerbitzu sekretuak Eruopakoekin parekatu eta profesionalizatzeko asmoz.\nHasiera batetik SDPGk egitura paramilitar eta parapoliziala antolatu zuen errepresioa bideratzeko eta batez ere tentsio estrategiaren bidez prozesu politikoa kontrolatzeko asmoz. Espainiako eskuin muturreko elementu eta poliziez gain, egitura honetan sartu ziren frankismoaren babesen Espainian bildutako nazioarteko faxista eta mertzenarioak: OASeko kide frantsesak, PIDE portugaldarraren kideak, AAA argentinarraren kideak, Ordine Nuovo eta Avanguardia Nazionale talde faxista italiarraren kideak... Delle Chiae, Valerio Borghese (Ordine Nuovo) eta Jean Pierre Cherid (OAS) izango dira horietako pertsona aipagarrienak.\nGerra zikinerako hainbat izen sortu eta erabiliko ziren, helburu berdinekin: Accion Nacional Espa\u00f1ola (ANE),Antiterrorismo ETA (ATE), Batallon Vasco Espa\u00f1ol (BVA), Triple A (AAA), Guerrilleros de Cristo Rey, Grupos Antiterroristas de Liberaci\u00f3n (GAL).\nATE (Anti-Terrorismo ETA) izenekoa 1975eko ekainean agertu zen jendaurrean, ordura arte Ipar Euskal Herrian egindako ekintzak bere gain hartzeko zabaldu zuen prentsa ohar baten bidez. 1980 hamarkadako lehen urteetara luzatu zen. Urte horietan BVEk protagonismo gehiago hartzen joan zen eta aldi berean ATE desagertu egin zen.\nBVE (Batall\u00f3n Vasco Espa\u00f1ol) 1975etik 1982ra artean hartu zituen gerra zikineko ekintza ugari bere gain.\nGAL (\"Grupos Antiterroristas de Liberaci\u00f3n\") 1982an sortu zen PSOE gobernura iritsi zenean, gerra zikina egitura eta jarduera profesionalagoan jarduteko asmoz, eta 1987. urtera arte ekintza ugari hartu zituen bere gain. GAL erakundearen desegiteak, ordea, ez zuen ekarri gerra zikinaren amaiera (ikus aurrerago, kronologia).\nOrokorrean, ekintza asko \"inkontrolatuei\" ere egotzi izan zaizkie medio ofizialetatik, antolatu gabeko jardueraren irudia emateko. \"Inkontrolatuen\" ekintza asko, ordea, ondo antolatuta zeuden: Saenz de Santamariaren agindupean zegoen Espainiako \"Estado Mayor\" delakotik guardia zibilez eta eskuin muturreko elementuez osatutako komandoak antolatu ziren gerra zikinean jarduteko. Guardia Zibilaren Grupo Operativo de Servicios Secretos (GOSSI) jardun zuen ekinbide horretan. Eta Gil Sanchez Valiente kapitaina zen Euskal Herrian jarduten zuen GOSSIk antolatutako komando horietako baten burua.\nIzan ere, SDPGk antolatutako talde haien presentzia mantendu egin zen Espainiako estatuak bideratutako gerra zikinean, eta elementu haiek osatutako taldeez gain indar armatu desberdinen informazio zerbitzuak ere aritu izan dira gerra zikinean Zerbitzu Sekretuen egituraren barruan.\nBestela ere, espioitza politiko eta bestelako gertakari askotan nahastuta ibili dira Espainiako Zerbitzu Sekretuak. \nFrantziako estatuaren aldetik.\nFrantziako Zerbitzu sekretuek gerra zikinean izandako jarduerak ezagunak izan arren (DST, RG, DNATeta DGSE ) Euskal Herriaren kasuan ez da agertu horren gaineko dokumentazioa, Espainiako zerbitzu sekretuekin duen kolaborazioa jakina izanik ere.\nGALen kasuan polizia eta militar frantsesen inplikazioa agerikoa izan da eta kazetaritza munduan ere ondo dokumentatuta dago. Besteak beste, 1995ean Angel Lopez Carrillo polizia espainolak \"El Mundo\" egunkariari aitortu zion Jo\u00ebl Cathala polizia frantsesak Espainiako Barne Ministeritzatik dirua jaso zuela errefuxiatuei buruzko informazioaren truk. Baina Frantziako epaileek ez dute horien gaineko prozedura judizialik ireki.\nBestetik Popo Larre, Iparretarrak taldeko kidea, 1983ko abuztuaren 7an desagertu zen poliziarekin izandako tiroketa baten ostean, baina horren gaineko daturik ez dira oraingoz agertu. 2009ko apirilaren 18an desagertu zen Jon Anza ETAkideari buruzko ikerketak ere 2013an artxibatu zituen Tolosako epaitegiak, espainiako poliziak ukan zukeen ardura ikertu gabe."}
{"id": "44852", "revid": "9275695", "url": "https://eu.wikipedia.org/wiki?curid=44852", "title": "Avril Lavigne", "text": "Avril Ramona Lavigne-Whibley (Belleville, Ontario, Kanada, 1984ko irailaren 27a) mundu mailan famatu den abeslari, konposatzaile eta moda diseinatzailea da. 32 milioi album baina gehiago saldu ditu bere karreran zehar, eta kanadar dirudunetarikoen zerrendetan berehala lortu zuen tokia.\nBiografia.\nAvril Bellevillen jaio zen. Bere aita, John, izatez frantziarra da eta bere ama, Judy, Ontarion finkatutako frantziar batzuen alaba. Bi urte besterik ez zituenean, bere talentua nabaritzen hasi ziren gurasoak, eta bost urte bete zituenean, Napanee herrira aldatzea erabaki zuten, bertan alaba koro batean kantari has zedin. Gitarra bere kabuz ikasi zuen, akorde basikoak besterik ez baziren ere.\n1998. urtean Avrilek kanadar abeslarien txapelketa bat irabazi zuen.\nCliff Fabri izan zen bere lehenengo managerra eta bertako abeslari famatu bat presentatu ondoren, honen koroan abesten hasi zen 2000. urtera arte.\nHamasei urte besterik ez zituelarik, Ken Krongard managerrarekin kontratu bat sinatu zuen, eta bere lehenengo diskoa plazaratu zuen, \"Let Go\", 2001. urtean.\n2006ko uztailaren 17an Deryck Whibley abeslari kanadarrarekin ezkondu zen. 2009ko irailaren 19an, tamalez, dibortziatu egingo zirela plazaratu zuten. Gaur egun, Avrilen bikotea Brody Jenner da. Deryck Whibleyrekin, ordea, ez du harremana guztiz galdu: biok lagun onak dira, eta Deryckek abesti asko idazten lagundu dio azken urteotan, horietariko asko Goodbye Lullabyn argitaratuak izan direnak.\nMusika.\n\"Let Go\" (2002\u20142003).\n\"Let Go\" diskoa (euskaraz, bertan behera utzi) 2002ko ekainaren 4an plazaratu zen AEBn. Bertan, bigarrengo postua lortu zuen musika zerrendetan; lehenengoa Australia, Kanada, Erresuma Batua eta beste hainbat herrialdetan. Britainia Handian lehenengo postua lortu zuen abeslari gazteena izan zen.\nUrrezko eta platinozko diskoak lortu zituen album honi esker. Plazaratzea eta sei hilabetetara, 13.197.000 kopia saldu zituen mundu osoan, eta platinozko lau diska lortu zituen. Urteko disko salmenta kopuru handiena izan zen emakumezko abeslarien artean.\nLau single ditu \"Let Go\"k: \"Complicated\", \"Sk8er Boi\", \"I'm With You\" eta \"Losing Grip\".\nAbestirik famatuena \"Complicated\" izan zen, eta mundu osoan zehar lehenengo postu ugari eskuratu zituen. Abesti sarituena, ordea, \"I'm With You\" da, AEBtan izugarrizko arrakasta izan baitzuen.\nLet Go albumak MTV bideo eta musika sarietan hainbat sari lortu zituen 2002. urtean, eta \"Artista berri onena\" bezala izendatua izan zen Avril Lavigne honi esker.\nMundu mailako tour bat aurkeztu zuen Avrilek diskoa honentzat, \"Try To Shut Me Up Tour\" deiturikoa.\n\"Under My Skin\" (2004\u20142006).\nAvrilen bigarren diska, \"Under My Skin\" deiturikoa (euskaraz, nire azalaren azpian), 2004ko maiatzaren 25ean plazaratu zen AEBn. Lehenengo postua lortu zuen diskoarekin AEBn, Alemanian, Japonian, Australian, Kanadan, Mexikon, Argentinan, Espainian, Irlandan, Thailandian, Hego Korean eta Hong Kongen, gutxi batzuk aipatzearren. Lehenengo astean jada 380.000 ale saldu zituen AEBtan.\nBigarren diskoa hau ez zuen bere kontura atera, abestiak idazten Chantal Kreviazuk abeslariak lagundu baitzion, eta honenbestez Let Go-n erakutsitako pertsonalitatea aldatu zuen, ospea handiagotzeko oztopo izan ez bazen ere.\nBost single plazaratu zituen disko honetan: \"Don't Tell Me\", \"My Happy Ending\", \"Nobody's Home\", \"He wasn't\" eta \"Fall to pieces\", baina lehenengo biek bakarrik lortu zuten merkatuko lehenengo postuetan kokatzea.\n\"Let Go\"rekin baino sari gutxiago lortu zituen arren, lortutakoak garrantzitsuagoak izan ziren, eta gainera diska ale gehiago saldu zituen guztira munduan.\nKanadan eta AEBn zehar tour arrakastatsu bat egin zuen bere diskoa aurkezteko: \"Mall Tour\"ra.\nOndoren, nazioarteko tour globala ere gauzatu zuen, \"Bonez Tour\" deiturikoa.\n\"The Best Damn Thing\" (2006\u20142008).\nAvrilen hirugarren diskoa, \"The Best Damn Thing\" tituluduna (euskaraz, gauza madarikatu hoberena), 2007ko apirilaren 17an plazaratu zen.\nAurreko bi diskoekiko aldaketa handia suposatu zuen \"The Best Damn Thing\"ek, abeslariak bai bere irudi fisikoa bai bere abestien zentzu nahiz estiloa goitik behera birmoldatu baitzituen. Bere betiko fan ugari dezepzionatu bazituen ere, orain arte bere disko salduena izan da mundu osoan zehar.\nHauexek dira bilduma honetako lau singleak: \"Girlfriend\", \"When You're Gone\", \"Hot\" eta \"The Best Damn Thing\". \"Girlfriend\" izan da, orain arte, Avrilen abesti ezagunena, salduena eta famatuena.\nAipatzekoa da \"Girlfriend\" abestiaren nahasketa arrakastatsu bat plazaratu zela, bideoklip eta guzti. Birnahasketa hau Avrilek Lil Mama hip hop abeslari estatubatuarrarekin batera gauzatu zuen.\n\"The Best Damn Thing\"eko tour mundiala \"The Best Damn Tour\" izan zen.\n\"Goodbye Lullaby\" (2008\u2014gaur egun).\n\"Goodbye Lullaby\" da Avrilen laugarren eta, momentuz, azken diskoa (euskaraz, agurraren sehaska-kanta).\n\"The Best Damn Thing\"en gauzatu zuen estilo aldaketari buelta ematen saiatu da azken plazaratze honekin. Bere lehen bi bildumetan zuen estiloa berreskuratzen saiatu da. Lau disken artean, \"Goodbye Lullaby\" da akustiko eta melodikoena, dudarik gabe.\nMomentuz hiru single dauzkagu \"Goodbye Lullaby\"n: \"What The Hell\", \"Smile\" eta \"Wish You Were Here\".\nOrain amaitu berri du Avril Lavignek munduan zehar \"Goodbye Lullaby\"ren tourra, \"Black Star Tour\" deiturikoa.\nAbbey Dawn.\nAvril Lavignek bere arropa propioa diseinatu eta saltzen du, bai emakume bai gizonentzat. Markaren izena Abbey Dawn da. Rock arropa urbanoa eta koloretsua da gehienbat, hirietako gazteei zuzendua.\nLurrinak.\nMomentuz, hiru lurrin merkaturatu ditu Avril Lavignek."}
{"id": "44853", "revid": "105290", "url": "https://eu.wikipedia.org/wiki?curid=44853", "title": "Nobody's Home", "text": "Nobody's Home Avril Lavigneren abestia da. Under My Skin diskoko hirugarren singlea da. Abeslariaren kanta onenetarikoa dela esan ohi da.\nBideoa.\nBideoan Avril arropa zikin eta ile beltz nahasiarekin ageri da. Behartsu izatea eta kalean bizitzea dira bideoliparen tematikak."}
{"id": "44854", "revid": "371", "url": "https://eu.wikipedia.org/wiki?curid=44854", "title": "Bahrein", "text": ""}
{"id": "44855", "revid": "1545", "url": "https://eu.wikipedia.org/wiki?curid=44855", "title": "Israelgo historia", "text": "Israelgo historia honek Israelgo Estatuaren historia garaikidea aztertzen du, hots, 1948an estatua sortu zenetik gaur arte.\nHistoriaurrea.\nIsrael modernoko gizaki goiztiarren ebidentziarik antzinakoena, duela 1,5 milioi urtekoa, Ubeidiyan aurkitu zen, Galileako itsasotik gertu. Yironen suharriz egindako tresnak aurkitu dira, Afrikatik kanpo aurkitutako harrizko tresnarik zaharrenak. Beste talde batzuen artean, 1,4 milioi urteko industria acheul aldikoa, Bizat Ruhama taldea eta Gesher Bnot Yaakov daude.\nKarmel mendian, el-Tabunen, eta Es Skhulen, giza hondakin neandertalak eta moderno goiztiarrak aurkitu ziren, eskualdeko historia estratigrafikorik luzeena erakutsiz, 600.000 urteko giza jarduera, Behe Paleolitotik gaur egunera arte, gutxi gorabehera milioi bat urteko giza eboluzioa irudikatuz. Paleolitoko beste leku aipagarri batzuk Qesem eta Manot kobazuloak dira. Afrikatik kanpo aurkitutako gizaki anatomikoki modernoen fosilik zaharrenak Skhul eta Qafzeh hominidoak dira, duela 120.000 urte Israel iparraldean bizi zirenak. K.a. 10. milurtekoaren inguruan, Natufiako kultura zegoen.\nAurrekariak.\nK. a. XII. mendean Jakoben ondorengoak garai hartako Kanaanen ezarri ziren, Egiptoko esklabotzatik irten ondoren. Daviden garaian tribuak monarkiaren baitan batu ziren (), baina Salomonen erregetzaren ostean bitan banatu ziren:Israelgo Erresuma eta Judeako Erresuma. Ordutik aurrera, israeldarrek botere politikoa galdu zuten, eta Babiloniaren, Persiaren, Mazedoniaren eta Erromaren mende izan ziren.\nAsiriarrek hartu zuten Judea k.a. 722an, eta babiloniarrek Israel k.a. 587an. Haien ondotik persiarrak, greziarrak eta erromatarrak iritsi ziren; K.o. 70. urtean, matxinada baten ostean, Erromatar Inperioak juduak erbesteratu zituen. Halaxe hasi zen juduen diaspora. Hurrengo mendeetan beste herri askok hartu zuten Palestina: bizantziarrek, persiarrek, arabiarrek, gurutzadetako soldaduek, mamelukoek\u00b4... 1516tik aurrera, Otomandar Inperioaren mende egon zen zen lurraldea. \nBien bitartean, mundu osoan zehar sakabanaturik zeuden juduek galdutako lurraldera itzultzea izan zuten helburu nagusi. Judu elkarte asko, beren ohiturak eta sinesmenak gorde bazituzten ere, bizi ziren tokietan integratzen saiatu ziren. Hala, XIX. mendean, mendebaldeko Europako juduak onartuak izan ziren bitartean, Errusian, aldiz, bertakoetatik bereizirik bizi ziren. XIX. mendean, Moses Hessen eta, batez ere, Theodor Herzlen eraginez, sionismoa deritzon ideologia sortu zen. Ideologia horrek zioenez, juduek Palestinara itzuli behar zuten beren estatua sortu eta antisemitismotik libre bizi ahal izateko.\nHebrear estatua sortzeko ahaleginak egin ziren, eta judu guztiak batera Palestinara emigratzeko eta estatu berri bat sortzeko asmoa gero eta gehiago sendotu zen. Mugimendu sionista zen ideia horien sustatzaile nagusia, eta Errusiako juduak izan ziren lehenak asmo hori betetzen. Hala ere, judu guztiak ez ziren sionismoaren jarraitzaile: batzuek bizi ziren herrialdean integratzea proposatzen zuten, eta beste batzuek, aldiz, Palestinara itzultzea, Jainkoaren gidaritzapean.\nBritainiar agintea.\nLehen Mundu Gerraren ostean, Palestina Britainia Handiaren eskuetara igaro zen. Estatu horrek zalantzak zituen, juduei Palestinan kokatzen lagundu edo ez. Hala ere, 1917an Balfourren deklarazioa onartu zuen, juduei Palestinan beren nazioaren egoitza eraikitzeko eskubidea ematen ziena; haatik, zaila zen juduei laguntzea arabiarrak gaitzitu gabe.\n1922an, Nazio Ligak lurraldea gobernatzeko eskubidea onartu zion Britainia Handiari, burujabetza lortu bitartean. Britainiarrek laguntza eman zieten Palestinara joan nahi zuten juduei, baldin eta han bizi ziren arabiarren eskubideak babesten baziren. Izan ere, artean, Palestinako biztanle gehienak arabiarrak ziren. 1923-1939 bitartean, ahaleginak egin ziren lurraldea bi estatutan (hebrearra eta arabiarra) banatzeko, baina etnia bakoitzak beretzat nahi zuen lurralde osoa. Bien bitartean, arabiarren eta juduen arteko lehen gerra piztu zen 1936an.\n1939ko agiri ofizial batean arabiarrei laguntzeko eta juduen immigrazioa murrizteko eta hedapena mugatzeko agindua eman zen. Baina, Bigarren Mundu Gerran naziek Europa harturik juduei esetsi zietenean (sei bat milioi hil zituzten), juduek oldeka ihes egin zuten, eta britainiarrek Palestinan ezarri zizkieten mugak igaro zituzten. Mugimendu sionista banatu egin zen, eta britainiarren kontra matxinatu ziren muturreko talde armatuak sortu ziren.\n1947an, Bigarren Mundu Gerra amaituta, Britainia Handiak argi ikusi zuen ezin zituela juduak eta arabiarrak adiskidetu, eta 1948ko udarako handik alde egin nahi zuela adierazi zuen. Horren aurrean, Nazio Batuen Erakundeak Palestina bitan banatzeko plana onartu zuen: hebrear estatua batetik, eta arabiar estatua bestetik, Jerusalem eta haren inguruak nazioarteko erregimen berezi baten baitan utzita. Arabiar Ligak zatiketa hori gaitzetsi egin zuen.\nIndependentzia eta arabiar-israeldar gerrak.\n1948ko maiatzaren 14an, britainiarrek Palestinan zuten agintaldia amaiturik, Israelen independentzia aldarrikatu zuten juduek. Israelen mugan zeuden arabiar herriak lurraldearen ekialdean eta hegoaldean sartu ziren handik gutxira, eta lehenbizikoarabiar-israeldarra gerra piztu zen; gerra horretan Israel atera zen garaile. Izan ere, 1949an su-etenak sinatuagatik, israeldarrek gerran irabazi zituzten lurraldeak eurentzat gorde zituzten: zatiketa planean Israeli egokitu zitzaion lurraldeari beste %\u00a026 gehitu zion. Jordaniak Zisjordania eta Jerusalemgo alde zaharra konkistatu zituen, eta Egiptok Gazako zerrenda.\nGerra garaian eta bukaeran, Israelek konkistatutako lurraldeetatik hainbat arabiarrek alde egin behar izan zuten (kalkuluen arabera, 600.000 eta 900.000 artean). Gehienbat inguruko estatuetara erbesteratu ziren, eta horrela sortu zen palestinar iheslarien arazoa, Israelen eta bere auzokideen arteko gatazkan osagai garrantzitsua dena. Arabiar herrien iritziz, israeldarrak arrotzak ziren, eta palestinarren ustetan, berriz, beren lurraldetik kanpora egotzi zituzten etsaiak. Hurrengo urteetan, palestinarren kontrako gudak eta arabiar herrien boikotak izan ziren.\nSuezko krisia (1956).\n1956an Israelek Frantzia eta Erresuma Batuarekin batera Egipto erasotu zuen. Frantziak eta 1956an, Israelek, Frantzia eta Erresuma Batuarekin batera, Egiptori eraso egin zion (Suezko Gerra. Frantziak eta Erresuma Batuak Suezko kanalaren nazionalizazioa eragotzi nahi zuten eta Israelek, aldiz, Egiptotik eraso egiten zioten palestinarren baseei eraso nahi zien. Israelentzat, Suezko Gerra garaipen argia izan zen (Gaza eta Sinai ia osoa bereganatu zituen), baina Frantzia eta Erresuma Batuarentzat, erabateko porrota, han nazioartean ordura arte izandako hegemonia galdu baitzuten.\nNahiz eta gerra ondoren Israel Sinaitik eta Gazako zerrendatik erretiratu behar izan zen, Egiptoko mugan segurtasuna lortu zuen, gerraondoan han jarri ziren Nazio Batuen Erakundeko begiraleei esker. Hala ere, bake egoera badaezpadakoa zen oso. Suezko Gerratik aurrera, Ekialde Hurbila munduko gune gatazkatsuenetakoa bihurtu zen.\nSei Eguneko gerra (1967).\nEgipto, Siria eta Jordaniako armadek egindako mugimenduek Israelen susmoak piztu zituzten, eta estatuok erasotzea pentsatu zuen, geroko erasoren bat saihesteko. Armada arbiarren arabera, beraien mugimenduak Israelek Sinaiko penintsula konkistatzeko eginiko aproben erantzuna izan ziren.\nGerra honetan zehar, Israelek Sinaiko penintsula konkistatzea lortu zuen, Suezko kanaleraino. Ordura arte Jordaniaren esku egondako Zisjordania eta Jerusalem ekialdea ere bereganatu zituen, eta Siriaren esku zeuden Golango gainak ere hartu zituen.\nLurralde hauek duten arabiar jatorriko populazio handia dela eta, Israelek ez ditu inoiz anexionatu, okupazio militarpean eduki baizik. Lurralde hauek bere menpe edukitzea Israelen indargune garrantzitsuena izan da bere auzokideekin eduki dituen negoziazio eta gatazketan.\n1968an Nazio Batuen Erakundeak alde biei konpromiso zehatzak eskatu zizkieten: Israeli gerra aurreko mugetara itzultzea eta herrialde arabiarrei Israel onartzea. Hala ere, garai hartan alde batek ere ez zuen agindutakoa bete.\n1967ko gerraren ondorio garrantzitsuena palestinar nazionalismoaren sorrera izan zen, Arafat bezalako liderren eskutik. Gertaera honek arabiar eta Israeldarren arteko gatazka aldatu zuen erabat; ordundik aurrera, gatazka ez da estatuen artekoa, estatu baten eta berak okupatuta dituen lurraldeetako biztanleen artekoa baizik.\nYom Kippur gerra (1973).\n1973ko urriaren 6an (judutarrentzat Yom Kippur penitentziako jaia) Egiptok eta Siriak Israel erasotu zuten ustegabean. Israelek uko egiten zion bake segurua lortu arte okupatutako lurraldeetatik alde egiteari. Garai hartan, gainera, Ameriketako Estatu Batuen laguntza jasotzen hasi zen era erregularrean. Sobietar Errepublika Sozialisten Batasunak aldiz, arabiarren aldeko jarrera hartu zuen, bereziki Egiptori laguntza militarra eskainiz.\nIsraelek lortu zuen egun gutxitan Sinaiko penintsulatik eta Golanetik jasotako erasoei aurre egitea, eta gerra amaitu zenean lurralde okupatuak bere menpe jarraitu zuten. Hala ere, gerra honek krisi ekonomiko sakona ekarri zuen herrialde kapitalistetara, petrolioaren prezioak ikaragarri igo baitziren arabiarren boikoten ondorioz.\nEgiptorekin bakea.\nEgiptoko buruzagi Anwar al-Sadatek, Israelgo lehen ministro Menachem Beginen gonbiteari erantzunez, Jerusalem bisitatu zuen 1977an. Sadatek Israelen izateko eskubidea onartu eta Knesset edo parlamentuan hitzaldi garrantzitsua egin zuen, bakea eta adiskidetzea eskatuz. Hala ere, Israelek Sinai, Zisjordania, Gaza eta Golan konkistatzea gaitzetsi zuen.\n1978ko irailean Jimmy Carter AEBetako lehendakariak Egipto eta Israelen arteko bake plana adostu zuen Begin lehen ministroarekin. Era berean, akordio hori gainerako estatu arabiarrengana zabaltzea pentsatu zen, behin hauek Israelen izaera onartu ondoren.\nAkordio hori Begin eta Sadatek izenpetu zuten Camp Daviden (AEB). Horren ondorioz, 1982an Israelek Sinaiko penintsula itzuli zion Egiptori, eta herrialde bien arteko harreman diplomatikoak ezarri ziren.\nArabiar Ligak akordio hau erabat gaitzetsi zuen. Hori dela eta Egipto erakundetik kanpo bota zuten eta herrialde honen kontrako boikota hasi zuten. Sadat presidentea ere, desfile militar batean zegoela, tirokatu eta hil egin zuten.\nLibanoko Gerra.\n1948ko gerraren ondoren (Lehen gerra arabiar-israeldarra) Israel eta Libanoren arteko muga nahiko segurua zen. Hala ere, 1970ean Jordaniak errefuxiaturik zituen hainbat ekintzaile kanporatu zituen, eta hauek Libano hegoaldean ezarri ziren. Hortik, Israelgo iparraldea erasotzen zuten sarri. 1978an Israel Libanoko hegoaldean sartu zen terrorista palestinarren aurka eraso egiteko. Hala ere, Nazio Batuen Erakundeak hartutako erabaki bati jarraituz, Israel Libanotik erretiratu zen.\nHala ere, Palestinaren Askapenerako Fronteak Israel erasotzen eta Libanoko armada kristauaren aurkako ekintzak egiten jarraitu zuen. 1982an Israel berriro sartu zen Libanon, PAFko gerrilak deusezteko asmoz. Gerra honek Israelen bertan ere krisi gogorra eragin zuen, hildako asko izan baitzituen armadak.\n1982an PAFa Libanotik erretiratu zen, eta AEBen bitartekaritzaz Israel eta Libano akordio batera iritsi ziren. Nahiz eta Siriaren eraginez Libanok ez zuen ituna berretsi, Israelek tropak erretiratu zituen 2000. urtean, Ehud Barak lehen ministroaren aginduz.\nXXI. mendea.\n2000ko uztailean, Camp Davideko goi bilera egin zen, Ehud Barak Israelgo lehen ministroaren eta Jassir Arafat Palestinako Aginteko lehendakariaren artean, Bill Clinton Estatu Batuetako lehendakariaren eraginez. Bilera hartan, Barakek plan bat eskaini zion Arafati palestinar estatu bat sortzeko, baina Arafatek uko egin zion. Bilerak ez zuen emaitzarik eman, eta hura bertan behera gelditu zenean, Bigarren Intifada hasi zen lurralde okupatuetan.\n2001eko hauteskunde berezietan, Ariel Sharon izendatu zuten lehen ministro. Bere agintaldian, Sharonek Gazako zerrendatik erretiratzeko asmoa bete zuen eta, bestalde, Zisjordania zeharkatzen duen harresia eraikiarazi zuen. Harresi hori oso eztabaidatua izan zen; batzuentzat, beharrezkoa zuen Israelek palestinar atentatugileengandik babesteko; beste batzuentzat, ordea, harresi hori palestinar lurralde zati bat bereganatzeko aitzakia besterik ez zen, eta bakarturik eta inkomunikaturik utzi zituen palestinarrak.\n2006an, garuneko jario baten ondorioz, Sharon koma egoeran gelditu zen, eta Ehud Olmertek hartu zituen lehen ministroaren ardurak. Urte hartako udan, Libanoko Bigarren Gerra hasi zen. Hezbolako ekintzaile batzuek koheteak bota zituzten Israelgo iparraldera, eta israeldar soldadu batzuk hil eta haietako bat bahitu zuten. Ekintza horri erantzunez, Israelek Libano inbaditu zuen, borroka handiak izan ziren israeldar armadaren eta Hezbolaren artean, eta Israelek bonbardaketa gogorrez zanpatu zuen Libano. Zibil asko hil zituzten, eta eraikin eta azpiegitura asko porrokatu. Handik hilabetera bukatu zen gerra.\n2007an, israeldar lehen ministro Ehud Olmert eta palestinar lehendakari Mahmoud Abbas hizketan hasi ziren berriz, konponbide bat aurkitu nahian. 2008. urtearen amaieran, Hamasen eta Israelgo estatuaren arteko su-etena hautsi egin zen, Gazako zerrendatik Israela Hamasek koheteak bota zituenean. Israelek aurrena Gaza hegazkinez bonbardatuz eta gero Gaza lurrez inbadituz erantzun zuen (2008/2009ko Gazako bonbardaketak). Sekulako sarraskia eragin zuen zibilen artean, eta hondamen ia erabatekoan utzi zuen Gaza. 2009ko urtarrilean amaitu ziren eraso horiek.\nKanpo estekak.\n Israelgo historiari buruzko web-orria"}
{"id": "44857", "revid": "1545", "url": "https://eu.wikipedia.org/wiki?curid=44857", "title": "Palestinako historia", "text": "Palestinako historia gaitzat duen artikulu honek \"Palestina\" izeneko lurralde geografikoa aztertzen du, Antzinarotik orain arte. \"Palestinako Lurraldeak\" deritzona, Palestina horretako zati bat baino ez da, Palestinako Aginte Nazionalaren administraziopean.\nAntzinaroa.\nEskualde honetan gizakiak historiaurretik izan dira. Neolitoko Iraultzan nekazaritza-komunitateak eta zibilizazioak sortzen ikusi zuen lehen eskualdeetako bat da. Brontze Aroan Kanaanen lehen hiri-estatu independenteak ziren, Antzinako Egipto, Mesopotamia, Fenizia, Kreta minoikoa eta Siria inguruko zibilizazioen eraginpean. K.a. 1550 eta 1400 bitartean, Kanaango hiriak Egiptoko Erresuma Berriko basailu bihurtu ziren, eta K.a. 1178. urtean Djahyko guduan boterea galdu zuten artea, Brontze Aroko kolapso orokorrean. Israeldarrak Kanaango erdialdeko eskualde menditsuan K.a. 1200. urtearen inguruan gertatu zen eraldaketa dramatiko baten ondorioz sortu ziren, argi eta garbi beste leku batetik zetorren talde etniko baten inbasio bortitz edo infiltrazio baketsuaren zeinurik gabe. Burdin Aroan, israeldarrek bi erresuma elkartu ezarri zituzten: Israel eta Judea. Israelgo erresuma (Samaria) tokiko potentzia garrantzitsu gisa sortu zen K.a. X. mendean, K.a. 722. urtean Neo-asiriar inperioaren eskuetan erori baino lehen. Israelen hegoaldeko bizilaguna, Judeako erresuma, K.a. VIII eta IX. mendearen inguruan sortu zen, baina beranduago Neo-asiriar inperioaren parte bilakatu zen eta, ondoren Neo-babiloniar inperioarena, matxinada batek inperio hori K.a. 586an suntsitu zuen artean.\nK.a. 587 edo 586an Jerusalem setiatu eta suntsitu zuten Nabukodonosor II.aren babiloniar indarrek, eta judearrak Babilonian gatibu hartu zituzten. Judako Erresuma Babiloniako probintzia izatera pasa zen. Filistearrak ere erbesteratu ziren, eta garaipena hau babiloniar iturrietan jaso zen.\nK.a. 539. urtean, Akemenestar inperioak Babiloniako inperioa konkistatu zuen. Hebrear Biblian eta Ziroren Zilindroaren ondorioen arabera, judu erbesteratuei azkenean Jerusalemera itzultzen utzi zitzaien. Judeara itzuli zen biztanleriari gobernu persiarraren pean autogobernatzen utzi zitzaion, eta erresuma eroriaren parte batzuk Yehud izeneko persiar probintzia bihurtu ziren. Yehudez gain, beste lau probintzia persiar zeuden gutxienez eskualde horretan: Samaria, Gaza, Axdod eta Askalon, baita feniziar hiri-estatuak iparraldean tribu arabiarrak hegoaldean ere. Garai berean, Edomeko biztanleek Transjordaniatik Judearen hegoaldera migratu zuten, eta \"Idumea\" izena hartu zuten. Kedaritak tribu arabiar nagusia ziren; haren lurraldea Hejazetik (hegoaldean) Negevera (iparraldean) hedatzen zen Persiarren garaian.\nAro klasikoa.\nK.a. 330. hamarkadan, Alexandro Handia mazedoniar subiranoak eskualdea konkistatu zuen, eta hainbat aldiz aldatu zen eskuz Diadokoen gerretan eta ondorengo Bigarren Siriar Gerran. Azkenik, Seleukotar Inperioaren eskuetan erori zen K.a. 219 eta 200 bitartean. Aldi horretan, eskualdea helenizatu egin zen neurri handi batean, eta horrek grekoen eta bertakoen arteko tentsioak sortu zituen. K.a. 167. urtean makabearren matxinada lehertu zen, Judean asmondar leinuaren estatu independente bat ezartzera eraman zuena. K.a. 110. urtetik aurrera, Palestina osoan zabaldu zen asmondarren boterea, Samaria, Galilea, Iturea, Perea eta Idumea barne. Eskualde zabalenean judutarrek egindako kontrolaren ondorioz, Judea izenarekin ezagutu zen, lehenago Judeako mendien eskualde txikiari buruz hitz egiteko erabiltzen zen terminoa. Garai berean, edomitak judaismora bihurtu zituzten derrigor.\nK.a. 73 eta 63 urteen artean, Erromako Errepublikak bere eragina Hirugarren Gerra Mitridikoan hedatu zuen. Ponpeiok K.a. 63an konkistatu zuen Judea, antzinako asmondar erresuma bost barrutitan banatuz. K.a. 40. urtearen inguruan, Partiar Inperioak Palestina konkistatu, Hirkano II.a aliatu erromatarra kanporatu eta Antigono Matatias izenaz ezagutzen den txotxongilo-agintari bat ezarri zuten. K.a. 37 inguruan, Partiarrak Palestinatik erretiratu ziren.\nPalestina, oro har, \"kristautasunaren sorlekutzat\" hartzen da. Kristautasuna, Nazareteko Jesusen bizitza eta irakaskuntzan oinarritutako erlijioa, sekta mesianiko gisa sortu zen Bigarren Tenpluko Judaismoaren barruan. Jesusen hiru urteko ministerioa, gurutziltzatzearekin amaitu zena, kristau-aroko 28. eta 30. urteen artean izan zela kalkulatzen da, nahiz eta Jesusen historikotasuna ikerlari gutxi batzuek eztabaidatu.\nGure garaiko I. eta II. mendeetan, Judea probintzian eskala handiko bi errebolta judu izan ziren Erromaren agintearen aurka. 66-73 urteen arte iraun zuen Lehen Judu-Erromatar Gerraren garaian, erromatarrek Jerusalem suntsitu eta Bigarren Tenplua suntsitu zuten. Masadan, judutar zeloteek nahiago izan zuten beren buruaz beste egin erromatar agintea jasatera baino. K.o. 132. urtean beste matxinada judu bat lehertu zen. Bar Kokhbako matxinadak hiru urte behar izan zituen amaitzeko, gastu handiak eragin zizkien bai erromatarrei bai juduei, eta Judearen zati handi bat suntsitu zuen. Palestinako juduen bizitzaren erdigunea Galileara lekualdatu zen. Erreboltaren garaian edo ondoren, Hadrianok Judea probintzia Galilearekin eta Paraliarekin elkartu zuen Siria Palestinako probintzia berria eratzeko, eta Jerusalemi Aelia Capitolina izena emkan zioten. Zenbait adituk uste dute ekintza horiek juduen herria beren jatorritik deskonektatzeko ahalegina direla, baina teoria hori eztabaidatzen da.\n259 eta 272 artean, eskualdea Septimio Odenatoren mende erori zen Palmirako Inperioaren errege gisa. Konstantino enperadore kristauak Tetrarkiako gerra zibiletan garaipena lortu ondoren, Erromatar Inperioaren kristautzea hasi zen, 326an, Santa Helena, Konstantinoren ama, Jerusalemera joan zen eta elizak eta santutegiak eraikitzen hasi zen. Palestina kristautasunaren gune bihurtu zen, monje eta jakintsu erlijioso ugari erakarriz. Garai hartako samariar matxinadak leinu hau ia desagertzea eragin zuten. K.o. 614. urtean, Palestina beste dinastia persiar batek, sasandarrek, bereganatu zuen, K.o. 628. urtean bizantziar kontrolera itzuli zen arte.\nErdi Aroa.\nAro musulman goiztiarra.\nRasidar kalifaldiak Palestinaren abiatu zuen 634an. 636an Yarmukeko guduan musulmanen hegemonia ezarri zen eskualdean. Euren eskuetan Jund Filastin izena hartu zuen, eta barruti militar bat izan zen Bilad al-Sham probintziaren baitan (Siria Handia). 661ean Aliren erailketa gertatu zen, eta Muawiyah I.a bilakatu zen mundu islamikoaren kalifa Jerusalemen koroa jaso eta gero. Arrokaren Kupula, 691ean amaitua, arkitektura islamikoaren lehen obra ikusgarria izan zen.\nBiztanle gehienak kristauak ziren eta halaxe jarraituko zuten 1187an Saladinek konkistatu arte. Dirudienez, musulmanen konkistak eragin txikia izan zuen zenbait hamarkadatan gizartearen eta administrazioaren antolaketan. Garai hartan, \"arabiar\" terminoak batez ere nomada beduinoei egiten zien erreferentzia, nahiz eta V. mendean arabiarrak Judearen goiko lurretan eta Jerusalemdik gertu finkatu ziren, eta tribu batzuk kristautasunera bihurtu ziren. Bertako populazioa nekazaritzan jarduten zuen, gutxiesgarritzat hartzen zuena, eta \"Naba\u021b\" izena ematen zitzaien. Palestinan ezarri zen liberto musulman baten izenean ekarritako haditharen arabera, arabiar musulmanek herrietan ez ezartzeko agindu zien, \"herrietan bizitzea hilobietan bizitzea bezala baita\".\nOmeiatarrek susperraldi ekonomiko handia eragin zuten, baina 750. urtean abbastarrek ordezkatu zituzten. Hurrengo mendeetako administrazio-gune bihurtu zen Ramla; Tiberiade, berriz, erudizio musulmanaren gune oparo bihurtu zen. 878. urtetik aurrera, Egiptotik gobernadore erdi-autonomoek gobernatu zuten ia mende batez, Ahmad ibn Tulun turkiar libertotik hasita eta Ikhshidtar leinuarekin amaituz. Jerusalemen gurtza handitu egin zen garai hartan, eta Egiptoko agintari askok han lurperatzea erabaki zuten. Hala ere, ondorengo aldian, Bizantzioren mehatxua handitu ahala kristauen aurkako jazarpena ere handitu zen. Fatimatarrek, batez ere bereber armada izanik, 970. urtean konkistatu zuten eskualdea. Euren agintaldian gerra nagusi izan zen, Palestina suntsitzeraino, eta juduen aurkako jazarpena handitu zen. 1071tik 1073ra bitartean, Seljuktar Inperioak Palestina konkistatu zuen, baina 1098an fatimatarrek berreskuratu zuten.\nErdi Aro berantiarra.\nFatimatarrek berriro galdu zuten eskualdea, gurutzatuek 1099an konkistatu zutenean. Gurutzatuek Jerusalemgo Erresuma ezarri zuten (1099-1291). Jerusalem eta Palestina gehienen kontrolak ia mende bat iraun zuen, 1187an Saladinen indarrek irabazi zuten arte. Horren ondoren, Palestinako zatirik handiena Ayyubtarren dinastiaren esku geratu zen, 1229-1244 urteetan izan ezik, Jerusalem eta beste eremu batzuk Jerusalemgo Bigarren Erresuma gurutzatua berriro ezarri zenean. Gurutzatuek Akretik agindu zuten (1191\u20131291), baina beste zazpi gurutzada egon baziren ere, frankoen boterea geroz eta txikiagoa zen. Laugarren Gurutzadak, Palestinara iritsi ez zenak, Bizantziar Inperioaren gainbehera eraman zuen zuzenean, eskualde osoan kristauaren eragina nabarmen murriztuz.\nZazpigarren Gurutzadaren ondorio ez-zuzen gisa Mamelukoen Sultanerria sortu zen Egipton. Mongolen Inperioa 1260an heldu zen Palestinara, eta euren jeneral Kitbuqa kristau nestoriarrak Palestinaren aurkako hainbat mongolen eraso zuzendu zituen. Ain Jaluteko gudua izan zen gatazka horren punturik gorena, mamelukoek mongolak kaleratu zituztenean.\nOtomandar agintea.\n1486an mamelukoen eta Otomandar Inperioaren arteko liskarrek eztanda egin zuten Mendebaldeko Asia kontrolatzeko borrokan, eta otomandarrek Palestina konkistatu zuten 1516an. XVI. eta XVII. mendeen artean, hiru dinastia lokalek osatutako aliantza estuak gobernatu zuen Palestina Ate Gorenaren izenenan: Gazako Ridwan, Al-Lajjungo Turabay eta Nabluseko Farrukh direlakoak.\nXVIII. mendean, Zaydani klana, Zahir al-Umarren gidaritzapean, Palestinako eremu zabalak autonomoki gobernatu zituen, harik eta otomandarrek 1775-76an Galileako gotorlekuetan garaitu zituzten arte. Zahirrek eskualdeko potentzia handia bihurtu zuen Akre portu-hiria, hein batean Palestinako kotoiaren eta oliba olioaren salerosketaren monopolizazioak bultzatua. Akre are eta garrantzitsuago bilakatu zen Zahirren ondoren Ahmad Pasha al-Jazzarren agintean, Damaskoren kalterako.\n1830ean, Muhammad Aliren inbasioaren bezperan, Ate Gorenak Jerusalem eta Nabluseko sanjaken kontrola Akreko gobernadore Abdullah Pasha ibn Aliri eman zizkion. Silverburgen arabera, eskualde eta kultura aldetik, neurri hori garrantzitsua izan zen Siria Handitik bereizitako Arabiar Palestina sortzeko. Papperen arabera, Muhammad Aliren inbasioaren aurrean siriar frontea indartzeko ahalegina izan zen. Bi urte geroago, Muhammad Alik Egiptoarentzat konkistatu zuen Palestina, baina aginte horri desafio egin zioten 1834an, herrialde osoan egindako matxinada batekin derrigorrezko soldadutza militarraren aurka eta herritarrek intrusibotzat jotako beste neurri batzuen aurka. Matxinadaren aurkako errepresioak Palestinako herri eta hiri garrantzitsu asko suntsitu zituen.\n1840an, Britainia Handiak esku hartu eta Sortaldearen kontrola itzuli zien otomandarrei, kapitulazio berrien truke. Aqil Agharen heriotza izan zen otomandarrek Palestinan zentralizatzeko azken erronka lokala, eta 1860ko hamarkadatik aurrera, Palestinak azkartu egin zuen haren garapen sozioekonomikoa, munduko hazkunde ekonomikoaren esparruan sartu ostean. Prozesu horren onuradunak musulmanak eta arabiar hizkuntzako kristauak izan ziren, elite arabiarraren barruko geruza berri gisa sortu zirenak. 1880tik aurrera, eskala handiko juduen immigrazioa hasi zen, ia guztia Europatik, ideologia esplizituki sionistan oinarritua. Hebrear hizkuntzaren eta kulturaren berpizkundea ere gertatu zen.\nErresuma Batuko kristau-sionismoa juduen artean zabaldu aurretik sortu zen. Britainia Handiko gobernuak publikoki babestu zuen sionismoa Lehen Mundu Gerran, 1917ko Balfourren deklarazioarekin.\nBritaniar agintea eta banaketa.\nBritainiarrek 1915ean ekin zioten Sinai eta Palestinako kanpainari, Lehen Mundu Gerran. Gerra Palestinako hegoaldera iritsi zen 1917an, Gazaraino eta Jerusalem ingururaino urte amaieran. Britainiarrek Jerusalem aseguratu zuten 1917ko abenduan. Jordan haraneraino joan ziren 1918an, eta Palestinaren iparraldean, Meggidoko guduan Aliatuek garaipena lortu zuten irailean.\nBritainiarrek formalki jaso zuten erregioa gobernatzeko agindua 1922an. Palestinar ez juduak 1920an, 1929an eta 1936an matxinatu ziren. 1947an, Bigarren Mundu Gerraren eta Holokaustoaren ondoren, gobernu britainiarrak agintaldia amaitzeko nahia iragarri zuen, eta Nazio Batuen Batzar Nagusiak 181(II) Ebazpena eman zuen 1947ko azaroan, estatu arabiar batean, estatu judu batean eta Jerusalem hirirako Nazioarteko Erregimen Berezi batean banatzea gomendatuz. Buruzagi juduek proposamena onartu zuten, baina Goi Batzorde Arabiarrak baztertu egin zuen; Ebazpena onartu eta berehala gerra zibila hasi zen. Israelgo Estatua 1948ko maiatzean deklaratu zen.\n1948 ondoren.\n1948ko arabiar-israeldar gerran, Israelek Mandatuko lurraldearen %26 bereganatu zuen, Jordaniak Judea eta Samaria eskualdeak konkistatu zituen, eta \"Zisjordania\" izena jarri zien. Gazako zerrenda, berriz, Egiptok bereganatu zuen. 1948an palestinarrak kanporatu eta ihes egin ondoren (al-Nakba ere deitzen zaio), ihes egin edo etxetik bota zituzten 700.000 palestinarrak ezin izan ziren itzuli 1949ko Lausanako Konferentziaren ondoren.\nSei Eguneko Gerran, 1967ko ekainean, Israelek Jordaniak eta Egiptok Palestinan zituzten lurrak kendu zituen eta lurralde horietan juduen kokalekuak ezartzeko politikari ekin zion. 1987tik 1993ra Israelen aurkako Lehen Intifada Palestinarra izan zen, 1988an Palestinako Estatuaren Deklarazioa barne hartu zuena. 1993ko Osloko Bake Akordioekin eta Palestinako Agintaritza Nazionalaren sorrerarekin amaitu zen Lehen Intifada.\n2000. urtean hasi zen Bigarren Intifada (al-Aksako intifada ere deitzen zaio) eta Israelek bereizte-horma bat eraiki zuen. Israel Gazatik 2005ean erretiratu zenean, Israelek kolono guztiak eta Gazako Zerrendako presentzia militarra kendu zituen, baina lurraldeko hainbat alderdiren kontrol militarrari eutsi zion, hala nola mugen, aire-eremuaren eta kostaldearen kontrolari. 2023ko Israel-Palestina gatazkaren baitan, Hamasen eraso baten ostean, Gazaren inbasio israeldarra hasi zen. Gazako zerrendako, Zisjordaniako eta Ekialdeko Jerusalemgo egungo okupazio militar israeldarra munduko okupaziorik luzeena da garai modernoetan.\n2012ko azaroan Nazio Batuen Erakundeak Palestinako delegazioaren egoera aintzat hartu eta estatu-behatzaile estatusa esleitu zioten Palestinako Estatuari."}
{"id": "44861", "revid": "9335346", "url": "https://eu.wikipedia.org/wiki?curid=44861", "title": "Hego Finlandia", "text": "Hego Finlandia (finlandieraz \"Etel\u00e4-Suomen l\u00e4\u00e4ni\") 1997. urtean Finlandian eman zen erreformaren ondorengo 6 probintzietako bat da. Hameenlinnan dauka egoitza. Finlandia osoko biztanleriaren %41a bertan bizi da.\nHistoria.\nProbintziako lehenengo biztanleak, ehiztari eta biltzaileak gehien bat, k.a. IX. mendean iritsi zirela uste dute arkeologo adituenek. Hauek itsasoak eta tundrak eskaintzen zienaz baliatzen ziren bizirauteko. Gaur egun Finlandiako hizkuntza nagusia, finlandiera, k.a. VI. mendean bertara iritsitako gizonen hizkuntzatik eratorritakoa dela ziurtatu dute. Beraz, finlandiera, Europako hizkuntza zaharrenetakoa dela frogatzea lortu dute.\n1155. urtean, probintzia, suediarren esku gelditu zen. Hauek, ekarpen asko egin zituzten bertako gizarte atzeratuan. Hala ere, haien hizkuntza zapaldu eta kristautasuna, eta ondoren luteranismoa, inposatuak izan zitzaizkien biztanleei. XVI. mendean Ilandia eskualdean jaiotako Mikael Agricola apaizak lehenengoz finlandiera idatzi zueun suediarren zapalkuntzaren gainetik.\n1721. urtean, probintzia, Errusiaren menpe gelditu zen, hauek, biztanleak suediarren zapalkuntzatik babestuko zituztela hitzeman ondoren. Probintzia osoa 1812. urtean Errusiak menperatu ostean, Finlandiako Dukerri Handia osatu zuen Finlandiak Errusiaren barnean. 1860. urtean sortutako nazionalismo baten ondorioz, finlandiera berreskuratua izan zen eta independentzia grinak, 1918. urtean independentzia lortzea ekarri zuen. II. Mundu Gerraren ondoren Kareliatik (Hegoaldeko Finlandiako eskualdea) zati bat menperatu zuen Errusiak naziei laguntza eskaintzeagatik.\n1997. urtean Finlandian egindako erreforman, 12 probintziak 6 izatera igaro ziren, hauetako bat Hegoaldeko Finlandia deiutz. Gaur egun, Hegoaldeko Finlandiaz ezagutzen dugunak Uusimaa, Kymenlaakso (Kymi probintzia) eta hegoaldean zeuden \"H\u00e4me\" herrialdeek osatzen dute.\nKultura.\nKultura oso aberatsa dago Finlandia osoan. Sukaldaritza, musika-estilo desberdinak, negu-kirolak... garrantzi handia daukate finlandiarren eguneroko bizitzan.\nKlima.\nKonifera-basoak nagusitzen dira probintzian, klima kontinental hezearen erakusgai. Uda epel baina negu hotz eta luzeak izaten dira, prezipitazio askorekin.\nAdministrazioa.\nEskualdea, 7 ministerio ezberdinez dago zuzendua eta zerbitzuak H\u00e4meenlinnan, Helsinkin eta Kouvolan daude kokaturik.\nEskualdeak.\nHegoaldeko Finlandia 6 eskualdek eta 88 munizipioek osatzen dute:\nEspoo, Hameenlinna, Helsinki, Kouvola, Lahti eta Vantaa dira hiri nagusiak."}
{"id": "44862", "revid": "9179104", "url": "https://eu.wikipedia.org/wiki?curid=44862", "title": "Amazigera", "text": "Amazigera edo berberera (jatorrizko izena: , ) berbereek darabiltzaten afroasiar hizkuntza kamitikoei ematen zaien izena da.\nHizkuntzaren izena.\nHizkuntza izendatzeko, \"berberera\" ohiko forma da. Izena, hala ere, arabieraren hiztunek berbereen hizkuntza gutxiesteko erabiltzen zuten: \"\"ber ber\" egiten dutenak\" (\"hitz egiten ez dakitenak\") haren jatorria baita. Hala ere, egun \"tamazight\" ere erabiltzen da, amazigek beren hizkuntzari ematen dioten izena, alegia, edo, euskarara egokituta, \"amazigera\". \"Tamazight\" amazigh hitzaren femeninoa da (amazigeraz, izenari \"t-...-t\" erantsiz, femenino bihurtzen da), arabieraz bezala, amazigeraz hizkuntzek genero gramatikal femeninoak dutelako.\nBerberera Marokon eta Aljerian (Kabilia eskualdea) hitz egiten da batik bat, baina Tunisia, Libia, Egipto, Mali, Mauritania, Melilla (Espainia) eta Nigerren ere hizkuntza komunitate txikiagoak ditu. Antzinatean, arabiera Afrika iparraldera iritsi aurretik, kontinenteko iparralde guztian mintzatzen zen, baita Kanarietan ere (guantxea).\nEstatusa.\nMarokon eta Aljerian ofiziala da; Malin eta Nigerren, hizkuntza nazionala; eta Libian, eskualdekoa.\nIndependentziaren ondoren, Magrebeko herrialde guztiek arabiartze politika egin zuten, hein batean frantsesa beren hezkuntza eta alfabetatze hizkuntza nagusi posizio kolonialetik aldentzea helburu zuena. Politika horren menpe, amazigera hizkuntzen erabilera zapaldu edo debekatu egin zen. Marokon eta Aljerian \u2014batez ere Kabilia\u2014 berberek horren kontra egin zuten eta hizkuntza ofizializatzea eta zenbait ikastetxetan sartzea lortu zuten.\n2011ko Marokoko konstituzioak amazigera hizkuntza ofizial bihurtu zuen, arabierarekin batera. Marokok hizkuntza aldetik lehian dauden hainbat hizkuntza dituen herrialdea da, besteak beste, frantsesa, arabiera estandar modernoa, marokoar arabiera eta amazigera. Arabiar estandar modernoaren estatusa handitu ahala, gizonezkoen eta hizkuntzaren arteko harremana ere handitu zen, baita emakumezkoen eta amazigeraren arteko harremana ere. Emakumeak amazigera hizkuntzaren eramaile nagusiak bihurtu ziren, herrialdeko estatus baxuko hizkuntza gisa.\n2011ko ekainaren 17an, Mohammed VI.a erregeak konstituzio erreforma berriaren hitzaldian iragarri zuen amazigera Marokoko hizkuntza ofiziala bihurtu zela, arabierarekin batera, eta etorkizunean administrazio guztietan erabiliko zela.\n2012ko apirilaren 30ean, Fatima Chahou, ezizena \"Tabaamrant\", Marokoko Ordezkarien Ganberako kidea eta kantari ohia, Marokoko Parlamentuan amazigera erabili zuen lehen pertsona izan zen.\nAljeriak 2002an aitortu zuen amazigera hizkuntza nazional gisa, baina ez ofizial gisa. Hala ere, 2016ko otsailaren 7an, Aljeriako parlamentuak berbere hizkuntzen ofizialtasuna aitortu zuen. Libian ez du ofizialtasunik: azkenik, Malin eta Nigerren, partzialki tuareg hizkuntzetan irakasten duten eskola batzuk daude.\nIdazkera.\nEgun, bereber hizkuntzetan hiru idazketa sistema daude: neo-tifinagh-a, latindarra eta arabiarra. Hein batean, idazketa sistemaren aukeraketa politikoa da, askotan ideologikoki egiten baita bataren edo bestearen alde.\nAmazigeraren aldaerak.\nAmazigera, egun, bata bestetik urrun eta hainbat lurraldetan banaturik dauden zenbait hizkuntz komunitatek erabiltzen dute. Sakabanaketa horren eraginez, lau aldaera nagusiok ditu, hiztun kopuru hauekin (Hayward 2000: 76):\nEzaugarriak.\nFonologia.\nBerber hizkuntzak silabako nukleorik behar ez duen egitura fonologikoa dute. Kontsonanteen multzoari dagokionez, barietatearen araberakoa da eta ez dago adituen arteko adostasunik. O. Ouakrim-ek inbentario hau proposatu du, soinuen ezaugarri fonetikoen neurri enpirikoetan oinarrituta:\nKontsonante koartikulatuetan, / \u02b7 / zeinuak kontsonante ezpainbikarituak adierazten ditu, eta / \u02c1 / zeinuak laringizatutako kontsonanteak adierazten ditu. Aurreko kontrasteez gain, kontsonante batek artikulazio \"tentsoa\" eta \"lausoa\" izan dezake (tradizioz, konsonante bikoitzak edo \"geminatuak\" gisa idazten dira).\nMorfologia.\nBerbererazko erroak, Afroasiako beste hizkuntzetan bezala, \"hezurdura\" konsonantiko finko batez osatuta daude, eta bertan txertatzen diren bokalei esker forma jokatu desberdinak lor daitezke, izenetan eta aditzetan. Artizkiak gehitzeko prozedura morfologiko hori, beste hizkuntz familia batzuetan arraroa dena, aurrizki eta atzizki ugari gehituta ere osatzen da. Erro gehienek bizpahiru kontsonante dituzte, baina 1 eta 4 kontsonantedunak ere badira. Morfologikoki ere, ohikoa izaten da kontsonante bat ahultzea edo indartzea, prozedura morfologiko gisa.\nIzenean, genero gramatikalak bereizten dira bi balore posiblerekin: maskulinoa eta femeninoa. Izen maskulinoak maiz bokal batekin hasten dira; genero femeninoa \"-t\" atzizkiaz edo t- aurrizkiaz markatzen da, edo biekin batera \"t -...- t\" ingurizkiaz. Hizkuntza indoeuroparrek ez bezala, aditzek markak dituzte, subjektuaren generoa ere adierazteko.\nIzenen deklinabidea.\nBerber hizkuntzek genero gramatikala dute, atzizkiz edo bokal-aldaketez markatzen dena. Antzeko prozedurez markatzen da pluraltasuna. Taula honek generoaren eta pluraltasunaren deklinabidearen ohio formak erakusten ditu:\nTaulan hizkuntza afroasiarren ezaugarri tipiko bat ikus dezakegu: \"t-\" / \"-t\" hizkiak femeninoaren marka dira.\nAditzak jokatzen.\n\"-k\" atzizkia bigarren pertsonaren marka gisa erabiltzen da. Halaber, bide asko erabiltzen dira: pluraltasuna aurrizkiaen, atzizkien edota barruko patroi bokalikoen bitartez ere adieraz daiteke.\nSintaxia.\nBerber hizkuntzek VSO moduko osagaiak dituzte, nahiz eta SVO ere aurki daitekeen. Hizkuntzak nukleo markatu baino joera handiagoa du osagarria edo adjuntua markatzeko. Preposizioak ditu. Izan ere, bitxia da hitz bat beste hitz baten menpean dagoela adierazteko partikula bat edo \"atxikitze egoeraren\" forma morfologiko berezi bat egotea. Hori oso nabaria da, adibidez, subjektua aditzaren atzetik datorrenean:\nAurreko bi esaldietan, \"atso\" hitzak forma desberdinak hartzen ditu, aditzaren ondoan dagoen edo ez kontuan hartuta.\nLexikoaren aldaketak aldaeren artean.\nHonela esaten dira zenbakiak aldaera batzuetan:"}
{"id": "44863", "revid": "201", "url": "https://eu.wikipedia.org/wiki?curid=44863", "title": "Amazigh", "text": ""}
{"id": "44864", "revid": "201", "url": "https://eu.wikipedia.org/wiki?curid=44864", "title": "Berebere", "text": ""}
{"id": "44865", "revid": "6327", "url": "https://eu.wikipedia.org/wiki?curid=44865", "title": "Berebere hizkuntza", "text": ""}
{"id": "44866", "revid": "201", "url": "https://eu.wikipedia.org/wiki?curid=44866", "title": "Bereber", "text": ""}
{"id": "44867", "revid": "201", "url": "https://eu.wikipedia.org/wiki?curid=44867", "title": "Joseph Ratzinger", "text": ""}
{"id": "44870", "revid": "105290", "url": "https://eu.wikipedia.org/wiki?curid=44870", "title": "Arnasestu", "text": "Arnasestua, disnea edo itolarria arnas gaixotasunen sintomarik garrantzitsu eta tipikoena da, bihotzaren eta ORLren eremuko eritasun batzuetan ere agertzen den arren. Bestela, psikiatrian ere ikus daiteke arnasestua eri batzuengan.\nGaixoek sentitutako sintoma hau haize falta edo itoaldia da, oxigenoaren gabeziaren ondorioz.\nBeste sinonimo batzuk: arnasbehar, itobehar, itodura, hatsanka, itomen, itoaldi, hatsantura, hats-bahitura, alba, txurrun edo hatsantzea.\nTratamendua.\nOro har sintoma bronkogenikoa izanez gero, arnas aparatuan sortua alegia, bronkozabaltzaileak eta kortikoideak lehenengo aukerakoak dira. Kardiogenikoa baldin bada, ordea, diuretikoak izango dira eraginkorrenak. Kasu mistoetan bi arloetako sendagaiak erabili behar dira, eta edozein modutan arnas gutxiegitasuna egonez gero (pO2 &lt;60 mmHg) oxigenoterapia gehitu.\nORLkoetan oztopo fisikoa izanez gero kendu, hantura sendatzeko kortikoideak eta kasu larrietan esku hartze kirurgiko azkarrak behar izaten dira, trakeotomia batzuetan.\nGaixotasun terminaletan, onkologikoak izan ala ez, opioideak mesedegarriak izan daitezke hainbat kasutan.\nJatorri psikikoa edukiz gero, antsiolitikoak eta bestelako terapiak aplikatu beharko ziren."}
{"id": "44871", "revid": "1007", "url": "https://eu.wikipedia.org/wiki?curid=44871", "title": "Hizkuntz Eskubideen Behatokia", "text": " \nHizkuntz Eskubideen Behatokia euskaldunen hizkuntz eskubideen alde egiteko Euskalgintzaren Kontseiluak sustatutako fundazio bat da.\nBehatokia Euskal Herriko herritarren hizkuntza-eskubideez arduratzen da eta eskubide horiek Euskal Herri osoan, arlo publikoan zen pribatuan, babestera zuzentzen du bere jarduera."}
{"id": "44873", "revid": "201", "url": "https://eu.wikipedia.org/wiki?curid=44873", "title": "Petrogrado", "text": ""}
{"id": "44874", "revid": "201", "url": "https://eu.wikipedia.org/wiki?curid=44874", "title": "Disnea", "text": ""}
{"id": "44875", "revid": "201", "url": "https://eu.wikipedia.org/wiki?curid=44875", "title": "Dispnea", "text": ""}
{"id": "44876", "revid": "512", "url": "https://eu.wikipedia.org/wiki?curid=44876", "title": "Itolarri (argipena)", "text": "Itolarri eta itobehar hitzek adiera zenbait dituzte:"}
{"id": "44879", "revid": "201", "url": "https://eu.wikipedia.org/wiki?curid=44879", "title": "Zentimetro koadro", "text": ""}
{"id": "44882", "revid": "448", "url": "https://eu.wikipedia.org/wiki?curid=44882", "title": "Nafarroako Erribera", "text": "Nafarroako Erribera erliebe laua duen Nafarroa Garaiko eskualde bat da, herrialdearen hegoaldean dagoena, Ebro ibaiaren inguruan. Bi zatitan banatu ohi da: Goi Erribera eta Behe Erribera.\nBertako lekurik ezagunetarikoa Bardeako natura parkea da, buztinezko zorua duen basamortu antzeko bat.\nHitzaren jatorria nahasgarria da euskaraz mintzatzerakoan. Alde batetik \"herri-behera\" hitzetatik dator, Erronkariko artzainek horrela deitu ohi ziotelako ardiak eramaten zituzten lur lauari. Beste aldetik, gaztelerako \"ribera\" hitzak latindar jatorria du eta euskalduntzerakoan \"Erribera\" bezala geldituko litzateke.\nMerindadeak eta kokapen geografikoa.\nErriberak Tuterako merindadea osorik barne hartzen du, bai eta Erriberriko eta Lizarrakoen zati handi bana ere bai.\nIparraldean Lizarrerri, Tafallaldea eta Zangozerria eskualde nafarrak, hegoaldean eta ekialdean Zaragozako probintzia eta mendebaldean Errioxako Autonomia Erkidegoa espainiar lurraldeak mugakide ditu.\nUdalerriak.\n1993an \"Consorcio de Estrategias de Desarrollo de La Ribera\" (EDER) izeneko partzuergoa sortu zuten, Tuteran egoitza duena eta 25 udalerrik osatzen dutena:\u200b\nGuztira: 110.435 biztanle.\nBehe Erriberan.\nAblitas, Alesbes, Arguedas, Azkoien, Barillas, Bu\u00f1uel, Cabanillas, Cadreita, Cascante, Castej\u00f3n, Cintru\u00e9nigo, Corella, Cortes, Fitero, Fontellas, M\u00e9lida, Milagro, Monteagudo, Murchante, Murillo el Cuende, Murillo el Fruto, Ribaforada, Santakara, Tulebras, Tutera, Valtierra, eta Zarrakaztelu.\nGoi Erriberan.\nAndosilla, Azagra, C\u00e1rcar, Faltzes, Funes, Lodosa, Martzilla, Azkoien, San Adri\u00e1n, Sartaguda eta Sesma.\nEkonomia.\nNekazaritza jarduera ekonomiko nagusia da. Ortu nafarrak emandako fruituen artean mahatsa, oliba, orburua edo alkatxofa, zainzuria, uraza edo letxuga, tomateak eta piperrak ditugu, besteak beste.\nErriberako ardoa Nafarroa Jatorrizko Izendapena hartzen du, nahiz eta udalerri batzuek Errioxa Jatorrizko Izendapena jasotzen duten.\nIndustria upeltegi, olio eta kontserbagintzako erdiko enpresetan dago.\nKultura.\nHizkuntzak.\nGaztelania eskualdeko hizkuntza nagusia da eta ofizialki bakarra. Euskarak ez du ofizialtasunik zonalde honetan \"Ley Foral del Vascuence\" delako legearen arabera. Erriberatarrek ez dute ez euskara ikasteko eskola publikoetan nahiz administrazioan erabiltzeko eskubiderik eta euskal toponimia duten udalerriek ez dute beren izena euskaratzerik.\nAntzina galdu zen Erriberako jatorrizko euskara (I. eta X. mendeen artean); hala ere, luzaro euskaldunen komunitate bat izan zuen XVII. mende arte, jatorriz Nafarroako beste toki batzuetatik helduta. Euskara berreskuratzearen aldeko mugimenduak ikastoletan (2007 arte legez kanpo) eta elkarte kulturaletan biltzen dira, Nafarroako Gobernuaren inolako laguntzarik gabe.\nLodosako \"Ibaialde\" eta Tuterako \"Argia\" ikastolak dira eskualdeko bakarrak. Azken honek Nafarroa Oinez lau aldiz antolatu du orain arte (1995, 2002, 2013 eta 2019an).\nMusika.\nNafarroako jotak dauka eskualde honetan sehaska, eta abeslari famatuen artean Raimundo Lanas \"El ruise\u00f1or navarro\" (1908-1939) murilloarra nabarituko dugu. Tutera, Castejon, Cadreita, Bu\u00f1uel, Ribaforada eta Cortes herrietan eskolak ditugu gaur egun."}
{"id": "44888", "revid": "105290", "url": "https://eu.wikipedia.org/wiki?curid=44888", "title": "Bit segundoko", "text": "b/s edo bit segundoko segundo batean bit bat adierazten du. Datu transferentziaren abiadura adierazten duen unitatea da. Telekomunikazioetan, elektronikan eta informatikan erabiltzen da.\nKB eta Kb ez dira berdinak.\nKb-k Kilobit (1.000 bit) adierazten du aldiz KB-k Kilobyte (1.000 byte). Halaber, ez da nahastu behar Kb/s edo Kilobit segundoko, KB/s edo Kilobyte segundokorekin.\nOrokorrean esanda, byte segundoko konputagailuaren barruko komunikazioetan gertatzen da, aldiz bit segundoko konputagailutik kanpoko komunikazioetan. Berdin gertatzen da MB eta Mbrekin ere.\nAzalpena: 1024 byte adierazteko informazio unitatea, Kibibyte da, bestela irakurri argipena.\nDatu transferentzia adibideak.\n- Konputagailuko interfazeak (MB/s-tan):\n-Konputagailuko osagaien artean (MB/s-tan):\n- Konputagailutik kanpoko datu transferentzien adibideak (Mb/s-tan eta Kb/s-tan):"}
{"id": "44889", "revid": "12788", "url": "https://eu.wikipedia.org/wiki?curid=44889", "title": "Kanbodiako historia", "text": "Kanbodiako historia hego-ekialdeko Asiako herrialde horretan bizi izan diren herrien historia da. Eta, batez ere, bertako etnia nagusiarena, khmer herriarena, eta haien erresumena, historian zehar gaurko estatuaren mugak gainditu zutenak.\nLehenbiziko erresumak.\nKhmer herria lehenbizietakoa izan zen Indiako ideiak eta egitura politikoak hego-ekialdeko Asian ezartzen, hots, erresuma zentralizatu bat eremu zabalean agintzen zuena. Eskualdeko lehenbiziko erresuma ezaguna Funan izan zen, I. mendean ezarri zena hego-mendebaldeko ordokietan; Malaysiako penintsula osora zabaldu zen haren eragina. VI. mendean, artean Funanen mende egondako Txenla erresuma nagusitu zen egungo Kanbodia, Laos, Thailandia eta Vietnamgo lurraldeetan. \nKhmer Inperioa.\nVIII-XI. mendeetan, Khmer Inperioa garatu zen. Dinastiaren sortzaileak, Jayavarman II.ak (802-850), erresuma bateratu, Eguzki-jainkoarenganako kultua ezarri, eta Mekong ibaiaren ertzean kokatu zuen hiriburua, Mahendraparvatan. Iasovarman I.arekin, berriz, Angkor bilakatu zen hiri nagusia. Haren ondorengoek oso estatu ahaltsua eratu zuten. Suryavarman II.aren agintaldian, 1113 eta 1150 bitartean, iritsi zuen une gorena Angkorko zibilizazioak. Jayavarman VII.a (1181\u20131218 agintean) budismora bihurtu zen.\nOndoren, inperioa indarra galtzen hasi zen, inguruko herrien (batez ere siamdarren eta champatarren) oldarkortasunak gora egiten zuen heinean; halaber, dinastia barneko liskarrek eta ureztatze sistema konplexuen hondatzeak zerikusi zuzena izan bide zuten gainbehera horretan. Angkorko dinastia 1431n amaitu zen, thailandiarek hiria hartu eta khmer erregeak hegoaldera ihes egin zuenean; Phnom Penh ondoan kokatu zen gortea.\nXV-XIX. mendeetan, bertakoek siamdarrei eta vietnamdarrei egin behar izan zieten aurre. XVIII. mendean, Mekong ibaiaren deltaz jabetu ziren vietnamdarrak, eta XIX. mendean beste lurralde batzuez, khmer lurrak guztiz berenganatu eta kultura vietnamdu nahian.\nFrantziar protektoratua.\nAng Duong erregeak (1840-1860) Frantziari laguntza eskatu zion galdutako lurraldeak eskuratu ahal izateko, eta 1863ko uztailean Kanbodia Frantziaren protektoratu bihurtu zen. Kanbodia frantsesen babesean egon zen urteetan mugak finkatu, barneko istiluak baretu eta herriaren egoerak hobera egin zuen. 1887tik aurrera, Kanbodia Frantziar Indotxinaren parte izan zen, Kotxintxina, Annam, Tonkin eta Laosekin batera.\nBigarren Mundu Gerran Japoniak lurraldea hartu zuen gerrako eginkizunetarako oso egokia zelako, eta frantsesek nagusitasuna galdu zuten. Naziotasun sentimenduak gero eta indar handiagoa hartu zuen; Japoniak gerra galdu zuenean, monarkia autonomo bat ezarri zen, Frantziar Batasunaren barruan; independentzia 1953an lortu zuen.\nIndependentzia eta Khmer Gorrien diktadura.\n1960an, Norodom Sihanoukek hartu zuen aginpidea, eta errege tituluari uko egin bazion ere, antzinako estatu egiturak zirauen indarrean, khmer nekazarien egoera batere hobetu gabe. Estatu Batuek Vietnamgo Gerran parte hartzea erabaki zutenean, bi herrialdeen arteko harremanak eten ziren. 1969an, Estatu Batuek bonbez eraso zioten Kanbodiari, eta 1970ean, CIAk antolatutako estatu kolpearen bidez, aginpidetik kendu zuten Norodom Sihanouk. Lon Nol jeneralak hartu zuen orduan aginpidea, Khmer errepublika sortu zuen eta Estatu Batuekiko harremanak estutu zituen. Lon Nolen gobernuak, baina, Khmer Gorrien gerrillari aurre egin behar izan zion. Gerrillak, berriz, Sihanoukek Pekinen erbesteraturik sortu zuen Kanbodiako Fronte Batuaren eta Txinaren laguntza zuen, eta 1975ean aginpidea lortu eta diktadura ezarri zuen. \n1976an Kanbodia Demokratikoa izeneko errepublikaren konstituzioa onartu zen, alderdi komunistaren kide ziren Khieu Samphan presidentearen eta Pol Pot lehen ministroaren gobernupean. Khmer Gorrien gobernu maoista nekazaritzan oinarritutako komunismo utopikoa ezartzen ahalegindu zen; hiriak jendez hustu zituen, herriaren egitura ekonomikoa eta soziala errotik irauli zuen, administrazio eta hezkuntza erakundeak desegin zituen, eta kulturaren adierazpide txikiena ere desagerrarazi zuen. Zapalkuntza itzel horretan 1,7 milioi pertsona hil ziren, orduko biztanleriaren %\u00a021.\nVietnamdar inbasiotik aurrera.\n1979an, Vietnamgo gudarostea Kanbodian sartu eta herriaren batzorde iraultzailea jarri zuen gobernuan, zortzi kidez ostatua, Heng Samrin buru zela. Haren gobernuak, vietnamdarren gidaritzapean, erregimen komunista ezarri zuen. Hala ere, Khmer Gorrien gerrillak borrokan jarraitu zuen Kanbodiako iparraldean eta Thailandiako muga bere kontrolpean hartu zuen. Halaber, Khmer Herriaren Askapenerako Frontea eta Sihanuken aldeko taldeak sortu ziren gobernuari eta Khmer Gorriei aurre egiteko. \n1989an, Vietnamgo gudarostea Kanbodiatik atera zen. 1991ean, Nazio Batuen aholkuei jarraituz, borrokan ari ziren taldeek su-eten baterako akordioa izenpetu zuten. Norodom Sihanouk erregea Kanbodiara itzuli eta nazio batzordearen buru jarri zen 1993ko maiatzeko hauteskundeak bitartean. Hauteskundeetan Funcinpec alderdi erregezalea izan zen garaile, baina ez zuen gehiengorik lortu. Sihanoukek lau alderdiren arteko koalizioko gobernua osatu zuen, Funcinpec-eko buru Norodom Ranariddh printzea eta Kanbodiako Herriaren Alderdiko Hun Sen (Vietnamen aldekoa) lehen ministro izendaturik. Konstituzio berriak aginpidean ezarri zuen berriro erregea. \nKhmer Gorrien gerrillak ez zuen amore eman eta borrokan jarraitu zuen gobernuaren kontra, harik eta zenbait galera handiren ondoren 1996an giroa baretzen hasi zen arte. Ahuldadea erakusten ari zen gerrilla eta gobernuak ahaleginak egin zituen haien artean zatiketa eragiteko. 1997. urtean, ordea, Hun Sen \"bigarren lehen ministroaren\" jarraitzaileek Sihanouken semea aitaren kontrako estatu kolpea prestatzeaz akusatu, bere kargutik kendu eta epaitu egin zuten 1998an. \nNazio Batuek zuzendurik, legebiltzarrerako hauteskundeak egin ziren 1998an, eta Kanbodiako Herriaren Alderdia izan zen garaile, Funcinpek alderdiari aurrea harturik. Gobernuari boikota egingo zioten beldur zen Hun Sen ordea, eta Funcinpec alderdiarekin koalizioa osatzea erabaki zuen. 1999an senatua antolatuko zutela adostu zuten. Pol Pot 1998an hil zen eta, urte horretan bertan, Norodom Sihanouk erregeak amnistia eman zien Khmer Gorrien buruzagi nagusiei. 1999ko hasieran, Khmer Gorrien buruzagi nagusiek eskaini zitzaien bake prozesua onartu zuten eta gutxi batzuek baizik ez zuten jarraitu ipar-mendebaldeko probintzietan. 2004an, Norodom Sihanoukek abdikatu zuen, eta haren seme Norodom Sihamoni bilakatu zen errege. Ta Mok, Pol Poten oinordeko politikoa, espetxean hil zen 2006an. \nGiza eskubideen aldeko elkarte askoren eta NBEaren presioz, Hun Senen gobernuak Khmer Gorrien buruzagiak epaitu behar izan zituen, genozidioa egin izana egotzirik. 2007an hasi zen epaiketa. 2014ko abuztuaren 7an, bizi guztiko espetxe zigorra eman zieten Khieu Samphan eta Nuon Chea agintari ohiei. Epaileak errudun jo eta, besteak beste, gizateriaren aurkako krimenen, hilketen, desagertzen eta jazarpen politikoaren erantzule egin zituen."}
{"id": "44891", "revid": "1982", "url": "https://eu.wikipedia.org/wiki?curid=44891", "title": "Oliteko merindade", "text": ""}
{"id": "44892", "revid": "6327", "url": "https://eu.wikipedia.org/wiki?curid=44892", "title": "Siam", "text": ""}
{"id": "44895", "revid": "119347", "url": "https://eu.wikipedia.org/wiki?curid=44895", "title": "VoIP", "text": "Internet protokoloaren gaineko ahotsak edo VoIPk (\"Voice over Internet Protocol\") Interneten edo IP erabiltzen duen konputagailu-sarearen bidez ahots elkarrizketak bideratzen ditu. IPren gaineko ahotsa, VoIP, IP telefonia, banda zabalaren gaineko ahotsa deitzen da ere.\nIPren gaineko ahotsaren trafikoa edozein IP konputagailu-sarek onar dezake, Internet sareari lotuta dauden sare lokalak barne.\nOsagaiak.\nVOIP komunikazioan ondorengo elementuek parte hartzen dute:\nArrakasta.\nVOIPren arrakastaren zergatiak dira:\nAbantailak.\nOrokorrean VoIPren telefonia zerbitzua doakoa da, edo ohiko telefonia baino askoz gutxiago balio du. Honen arrazoia datua keta ahotsa garraiatzeko sare berdina izatea da. VoIP deiak hornitzaileen artean doakoak dira normalean. VoIP \u2013 VoIP deia doakoa da normalean.\nFuntzionamendua.\nVoIP funtzionamendurako oinarrizko pausoak:\nGuzti honetarako VOIP protokolo jakin bat (SIP, IAX2, H232...) erabiliz.\nArazoak.\nOhiko telefonian ez zeuden arazoak eta zerbitzu kalitateari dagozkionak (QoS:\nProtokoloak.\nVOIP komunikaziorako protokolo desberdinak daude. Antzinakotasunaren irizpidea jarraituz daude ordenatuta (zaharrenetik berrienera):"}
{"id": "44896", "revid": "512", "url": "https://eu.wikipedia.org/wiki?curid=44896", "title": "Anneli Taina", "text": "Anneli Taina (Imatra, Finlandia, 1951ko ekainaren 21a - ) 1987tik 1999ra diputatu izan zen Estrasburgon dagoen Europar Legebiltzarrean alderdi popularrarekin."}
{"id": "44897", "revid": "119347", "url": "https://eu.wikipedia.org/wiki?curid=44897", "title": "Asterisk", "text": "Asterisk IP telefonogune bat eratzako software librea da.\nSistema eragileak.\nSistema eragileak aukeratzekoan Asterisk ondorengo plataformetan instala daiteke:"}
{"id": "44900", "revid": "512", "url": "https://eu.wikipedia.org/wiki?curid=44900", "title": "Marokoren banaketa administratiboa", "text": "Marokok, 2015etik aurrera,hamabi eskualdetan banatuta dago. Hauek, era berean, 13 prefekturatan eta 62 probintziatan banatuta daude.\nEskualdeak 1997tik 2015era arte.\n6, 7 eta 11 zenbakidun probintziak Mendebaldeko Saharako probintziak dira, baina Marokok administratzen ditu \"de facto\". Marokok 2007ko apirila baino lehen aurkeztu behar du eurentzako autonomia estatutu baten aukera irekiko lukeen plana NBEren aurrean. Honek urteak daramatza autodeterminazio erreferendum bat egiteko aukera aztertzen."}
{"id": "44904", "revid": "105290", "url": "https://eu.wikipedia.org/wiki?curid=44904", "title": "Marokoko geografia", "text": "Marokoko geografiaren ezaugarri nagusiak ozeanoko kosta, erdialdeko mendiak eta basamortua dira, Afrikako iparraldearena.\nMugak.\nMarokoren ekialde eta hego-ekialdean Aljeriarekin du muga (1.559 km), hegoaldean Mendebaldeko Sahararekin (443 km), mendebaldean Ozeano Atlantikoa eta iparraldean Mediterraneoa eta Espainiaren Zeuta (6 km) eta Melilla (10 km) autonomia hiriak.\nMendiak.\nRif mendiek Mediterraneo ertzeko eskualdean daude, ipar-mendebaletik ipar-ekialdera. Atlas mendiak estatuaren bizkarrezurra dira, hego-mendebaldetik ipar-ekialdera zeharkatuz. Mendi garaiena Jbel Toubkal da (4.167 m). Estatuaren hego-mendebaldearen gehiengoa Sahara basamortuak hartzen du eta, horregatik, eskualdea ez da emankorra ezta oso populatua ere. Biztanle gehienak Atlas mendien iparraldean bizi dira.\nIbaiak.\nMarokok hainbat ibai ditu, \"oued\" edo \"wed\" izenekoak :"}
{"id": "44905", "revid": "119347", "url": "https://eu.wikipedia.org/wiki?curid=44905", "title": "Session Initiation Protocol", "text": "SIP Session Initiation Protocol-ren siglak dira. IETF MMUSIC Working Group-ek garatutako protokoloa da. Erabiltzaileen saio interaktiboetan dauden alegiazko errealitatea, online jokoak, berehalako mezularitza, ahotsa eta bideo bezalako multimedia elementuak hasteko, aldatzeko eta bukatzeko estandarra izateko helburuarekin jaio da.\n2000. urteko azaroan, 3GPPren seinaleztatze protokoloa eta IMS (IP Multimedia Subsystem).) arkitekturaren osagai iraunkor bezala onartu zen.\nSIP IPren gaineko ahotsa seinaleztatzeko protokoloa da, H.323rekin, IAXrekin eta IAX2rekin batera."}
{"id": "44907", "revid": "336", "url": "https://eu.wikipedia.org/wiki?curid=44907", "title": "Monarkia konstituzional", "text": "Monarkia konstituzionala monarkian oinarritutako gobernu mota da, errege bati estatuburu eginkizuna ematen zaionean oinordekotasun edo hauteskunde bidez eta konstituzio-sistema baten pean. Hortaz, monarkia absolutuarekin alderatua, erregeak ez du erabateko agintea.\nMonarkia konstituzional modernoetan botereen banaketa argia dago: erregeak exekutiboaren burua da, zeregin sinboliko du ala biak batera. Demokrazia ordezkatzaileetan, Erresuma Batua edo Espainiaren kasuan bezala, erregea estatuburua da, baina lehen ministroa edo presidentea da gobernuburua, hauteskunde bidez hautatua izan baita.\nNahiz eta oraingo monarkia konstituzional gehienak demokraziak izan, historian zehar ez da beti horrela izan. Izan dira monarkia batzuk konstituzio faxista edo ia-faxistekin batera izan direnak, Italia, Japonia eta Espainian kasu, edo diktadura militarrekin batera, Thailandian kasu."}
{"id": "44909", "revid": "843", "url": "https://eu.wikipedia.org/wiki?curid=44909", "title": "SIP", "text": ""}
{"id": "44910", "revid": "843", "url": "https://eu.wikipedia.org/wiki?curid=44910", "title": "WiFi", "text": ""}
{"id": "44911", "revid": "843", "url": "https://eu.wikipedia.org/wiki?curid=44911", "title": "ATM", "text": ""}
{"id": "44912", "revid": "843", "url": "https://eu.wikipedia.org/wiki?curid=44912", "title": "Frame relay", "text": ""}
{"id": "44914", "revid": "843", "url": "https://eu.wikipedia.org/wiki?curid=44914", "title": "TCP", "text": ""}
{"id": "44915", "revid": "843", "url": "https://eu.wikipedia.org/wiki?curid=44915", "title": "UDP", "text": ""}
{"id": "44916", "revid": "27333", "url": "https://eu.wikipedia.org/wiki?curid=44916", "title": "IMAP", "text": ""}
{"id": "44920", "revid": "105290", "url": "https://eu.wikipedia.org/wiki?curid=44920", "title": "Fuji mendiaren H\u014dei erupzioa", "text": " 1707an (H\u014dei aroko laugarren urtea) gertatu zen.\nFuji mendiak historian zehar hiru ikaragarrizko erupzio pairatu ditu: birritan Heian aroan (Enryaku eta Jogan erupzioak) eta behin Edo aroan (artikulu honetako H\u014dei erupzioa).\nNahiz eta labarik jaurti ez zuen, H\u014dei erupzioak sumendi-errauts kopuru itzela bota zuen, sumendiaren inguruko leku zabalen gainean sakabanatuta, Fuji menditik ia 100 kilometrotara dagoen Edo hirira iritsiz (gaurko Tokio). Errauts kopurua 800.000.000 m\u00b3 ingurukoa zenbatetsi zuten.\nErupzioa Fuji mendiaren hego-mendebaldeko aldean gertatu zen, eta hiru tximinia berri sortu zituen, 1., 2., eta 3. H\u014dei-tximiniak izenekoak. Gaur arte hauxe izan da Fuji mendiaren azken erupzioa.\nHondamendi sekundarioak.\nH\u014dei erupzioaren hurrengo urtean, Sakawa ibaia gainezkatu zen sumendi-errautsaren jalkinaren ondorioz.\nSumendi-hondar jausiek Fuji mendiaren ekialdeko soroak zabal-zabal estali zituzten. Soroak berreskuratzeko nekazariek sumendi-hondakinak zabortegiratu eta hondar-tontorrak egin zituzten. Euriak hondar-tontorrak zabortegietatik ibaietara behin eta berriro eroan eta ibai batzuen sakonera gutxitu zuen. Batez ere Sakawa ibaian sumendi-errauts kopuru handiek han-hemenka behin-behineko dikeak sortu zituzten. H\u014dei erupzioaren hurrengo urteko abuztuaren 7 eta 8ko euri-zaparradek sumendi-errauts eta lokatzaren olde bat sortu eta dikeak apurtu zituzten Ashigara lautada urpetzeko."}
{"id": "44924", "revid": "137486", "url": "https://eu.wikipedia.org/wiki?curid=44924", "title": "Altzai", "text": "Altzai Zuberoako antzinako udalerria izan zen. 1833an Altzabeheti eta Zunharretarekin batera Altzai-Altzabeheti-Zunharreta udalerria osatu zuen.\nToponimia.\nFrantsesez \"Al\u00e7ay\" zuen izena. Altzai toponimoak honela idatzia izan da historian zehar:\n\"Al\u00e7ay\" (1520),\n\"Aucet Suson\" eta \"Auset Suson\" (1690)\n\"Alsai\" (XVII. mendea).\nBiztanleriaren bilakaera.\nIturria : Cassini proiektua\nEuskara.\nAltzaiko euskara Basab\u00fcr\u00fcako hizkera da, zubereraren aldaera bat. Zuberotarrek eurek hizkera mota bi bereizi izan dituzte: alderdi menditsukoa edo \"Basab\u00fcr\u00fc eskualdekoa\", eta ordokikoa edo \"Pettarrekoa\". Beste alde batetik, berriz, Zuberoako ipar-mendebalean badira euskara zuberotarretik aldendu eta Nafarroa Beherera hurbiltzen diren zenbait herri: Domintxaine-Berroeta, Ar\u00fce-Ithorrotze-Olhaibi, Lohitz\u00fcne-Oihergi, Etxarri eta Pagola.\nIkustekoak.\nHerriak Erdi Aroko eliza erromaniko bat du, San Petrirena. XIX. mendean berreraikia, monumentu sailkaturiko XVI. mendeko gurutze batdu."}
{"id": "44927", "revid": "512", "url": "https://eu.wikipedia.org/wiki?curid=44927", "title": "Behatoki", "text": "Behatoki bat objektu, gertaera eta egoera natural, astronomiko edo sozialak ikertu, aztertu eta erregistratzen dituen zentro bat da. Lehenengo behatokiak astronomia- edo atmosfera-fenomenoak behatzeko sortu ziren, baina azken hamarkadetan hainbat gizarte-arlotako erakunde ugari sortu dira, eta behatoki izena hartu dute. Behatoki astronomikoak klima edo behaketarako baldintza egokiak dituzten lekuetan instalatzen dira. Behatokiak erabiltzen dituzten diziplinak askotarikoak dira; adibidez, astronomia, klimatologia, geologia, meteorologia eta bulkanologia."}
{"id": "44928", "revid": "201", "url": "https://eu.wikipedia.org/wiki?curid=44928", "title": "Berebere (etnia)", "text": ""}
{"id": "44930", "revid": "58701", "url": "https://eu.wikipedia.org/wiki?curid=44930", "title": "Dixebra", "text": "Dixebra (asturieraz jatorriz lur-zati banaketa, gaur egun \"urruntzea\" edo \"independentzia\" adierazten du) asturieraz kantatzen duen Asturiaseko taldea da, Avil\u00e9s herrikoak.\nHistoria.\nTaldea 1987an sortu zen, asturiera adierazpide erabiliko zuen talde bat sortzeko asmoz, eta herriko errealitatekin engaiatutako taldea izateko asmoz.\nUrte hauetan Dixebrak makina bat kontzertu egin du bai Asturiasen baita beste hainbat herritan ere: Galizia, Euskal Herria, Gaztela, Kantabria, Katalan Herriak, Bretainia...\n1997an, hamargarren urteurrena ospatzearekin batera Asturiaseko ordezkariak izan ziren Lorienteko Interzeltiar Jaialdian (Bretainian, zeltiar jaialdi garrantzitsu horretan parte hartu zuen lehen Asturiaseko taldea izanik.\nEuren abestietan gaurko asturiar idazle askoren hitzak erabili dituzte, askotan taldearentzat bereziki eginak, esaterako Xandru Fern\u00e1ndezenak.\nHogeita hamar kolaborazio baino gehiago izan dituzte kontzertu zein grabazioetan, besteak beste Fermin Muguruza eta Evaristo.\nDiskografia.\n(Disko-liburua. Asturiaseko historia soziala jorratzen da taldearenarekin batera).\n(XX urteurreneko zuzeneko emanaldiaren DVDa)."}
{"id": "44932", "revid": "105290", "url": "https://eu.wikipedia.org/wiki?curid=44932", "title": "H\u00e4meenlinna", "text": "H\u00e4meenlinna (Tavastehus suedieraz) Hegoaldeko Finlandia probintziaren hiriburua da, eta gaur egun 48.000 biztanle ditu. Finlandiako hiri garrantzitsuenen artean kokatzen da eta historikoki ere garrantzi handikoa da.\nErdi aroko H\u00e4me gaztelua (H\u00e4meen linna) hirian dago kokatua.\nHistoria.\nNahiz eta herri primitiboak bertan bizi izan ziren, ez zen herri finkorik eraiki suediarrak H\u00e4me gaztelua XIII. mendean eraiki zuten arte, hauen boterea Finlandia erdialdean gailentzeko, eta herri txiki bat eraiki zuten gazteluaren inguruan, bertako biztanleei zerbitzuak eskaintzeko.\nHerriak 1639. urtean herri eskubideak jaso zituen.\nHerria ikastola eta akademia garrantzitsuengatik da ezaguna, non finlandiar askok ikasi duten.\nAulanko Parke Naturala.\nH\u00e4meenlinna inguruko landa eta irlatxoak Finlandiako lehenengo eta Mundu osoko bigarren parke nazional garrantzitsuena izendatu zuten 2001eko urtarrilean. Historia kulturalak izendapenean ere zerikusi handia izan zuen, XVII. mendeko gaztelua Vanajavesi lakuaren ondoan kokatua baitago."}
{"id": "44933", "revid": "94547", "url": "https://eu.wikipedia.org/wiki?curid=44933", "title": "Iru\u00f1a-Veleia", "text": "Iru\u00f1a-Veleia Arabako Iru\u00f1a Oka udalerrian kokatutako aztarnategi historikoa da, lurralde historikoan dagoen garrantzitsuena, Erromatar Inperioaren garaikoa. Zadorra ibaiak sortzen duen bihurgune baten erdiko muinoan kokatzen da, ingurunearen baliabide topografikoak baliatuz, \"Arkitz\" deituriko herrixka indigenaren gainean, Tresponde eta Biloda herrien artean, Gasteiztik 11 kilometrora.\n2006an aurkikuntza epigrafiko harrigarri batzuk egin ziren, aitzineuskarari, hasierako kristautasunaren sinboloei eta egiptoar hieroglifoei buruz zientzialariek ordu arte ezarritakoa irauliko luketenak, antza. Polemika bizia piztu zen. Ofizialki eratutako aditu taldearen ebazpenak aurkikuntzok faltsutzat hartu zituen, eta aitzineuskarako aditu guztiak bat etorri dira ebazpen horrekin; baina beste arlo batzuetako aditu batzuek eta zenbait herritarrek babestu egin dute Iru\u00f1a-Veleiako aurkikuntza horien egiazkotasuna.\nItalian erromatar garaiko beste Veleia bat dago gaur egungo Emilia-Romagna eskualdean, Augusto enperadorearen garaian \"Regio VIII Aemilia\" zena.\nAztarnategia.\nIru\u00f1a-Veleiako aztarnategiak 1.500 urteko historia biltzen du.\nBrontze eta Burdin Aroak (K. a. I. milurtekoa).\nIru\u00f1a guneko lehen finkamendua Brontze Arokoa omen da, K. a. I. milurteko osoan hedatu zena. Topatutako etxeak laukizuzen eta zirkulu erakoak dira, gertuko Atxako herrixkan aurkitutakoen antzerakoak. Erromatarren garai aurreko \"Zaldizkoaren estela\" aurkikuntza nabarmentzekoa da.\nErromatar garaia (K. o. I-V. mendeak).\nIru\u00f1a-Veleiak kokapen garrantzitsua izan zuen erromatar bidean. Horixe uste izan da, gutxienez, hiria Antoninoren Ibilbideko \"Veleia\" zelakoan, horren froga irmorik topatu ez bada ere.\nErromatar \"oppidum\"a IV. mendekoak omen diren harresiez gotortuta dago. 1.200 metroko luzerako harresiek antzinako hiriaren zati bat ixten zuten, 11 hektareako azalerakoa. Harresiak eraikitzeko lehenagoko beste eraikin batzuen osagaiak probestu ziren (zutabe-zatiak, esaterako). Aipatzekoak dira arrosa-leihodun mosaikoaren a eta \"Pompeya Valentina\"ren domusa.\nErdi Aroa.\nArkeologia frogek aditzera ematen dutenez, hiribilduak Goi Erdi Aroaren hasieran bigarren loraldia izan zuen, eta gero abandonatu zuten. Zenbait historialariren iritziz, Iru\u00f1a Veleia Leovigildo errege godoak sortutako Victoriacum izan liteke (batzuetan, egungo Gasteiz dela pentsatu izan da). Artean, izan ere, hiribilduaren zati handi baten indusketak egitea falta da.\nAlfontso errege asturiarrak 743 aldera Ebro inguruan egindako kanpainan Velegia bat baino gehiago aipatzen da. Hurrengo hamarkadetan, halaber, Velegia Alabense oppidum bat aipatzen da Kordobako armadak egindako sarraldi batean.\nIru\u00f1ako aurkikuntzak XVI. mendean jada hasi ziren, 1585ean Arkaia doktoreak \u00abhantxe aurkitutako estatuak\u00bb aipatu baitzituen. Urte hartan aurkitu zuen aztarnategia Diego Salvatierrak.\n2006ko aurkikuntzak.\n2006an, \"Pompeia Valentina\" etxean, I. mendean eraikia eta V. mende arte etengabe erabilia, multzo epigrafiko bat aurkitu omen zen, gela hertsi batean. Oihartzun handia izan zuen hedabideetan: \u00abmunduan parekorik ez duena\u00bb, \u00aberromatar garaiko garrantzitsuenetakoa\u00bb zela zioten. Hasierako une haietan ere, zenbait arkeologo eta euskaltzain mesfidati agertu ziren. Ondorengo hauek aurkitu omen ziren, besteak beste:\nMultzo epigrafiko horren garrantzia Ponpeia, Erroma edo Vindolanda (Ingalaterra) aztarnategietan egindakoekin alderatu zuten ikerlari batzuek, hainbat espezialistak faltsutzat jo baino lehen. Hala ere, auzia bizirik dago, eta zenbait adituk laidotzat jo dute aurkeztutako ustezko 400 froga arkeologikoen koherentzia estratigrafikoa zalantzan jarri izana, eta sinestezintzat jo dute \u00abfaltsugileek\u00bb horrelako ustezko faltsuketa kopuruak egin ahal izatea.\nHerrian ere, ezinegona sortu du auziaren egungo egoerak, eragile instituzionalek auzia orain arte ondo ebatzi ez dutelakoan, eta 2018ko ekainean babes zabala lortu zuen Euskal Herrian auzia argitzearen aldeko manifestuak."}
{"id": "44934", "revid": "880", "url": "https://eu.wikipedia.org/wiki?curid=44934", "title": "Iru\u00f1a-Veleiako aztarnategi", "text": ""}
{"id": "44935", "revid": "1045", "url": "https://eu.wikipedia.org/wiki?curid=44935", "title": "Sarbide protokoloak", "text": ""}
{"id": "44936", "revid": "843", "url": "https://eu.wikipedia.org/wiki?curid=44936", "title": "Atzipen protokolo", "text": ""}
{"id": "44937", "revid": "843", "url": "https://eu.wikipedia.org/wiki?curid=44937", "title": "Sarerako sarbide protokolo", "text": ""}
{"id": "44938", "revid": "843", "url": "https://eu.wikipedia.org/wiki?curid=44938", "title": "Sarbide protokolo", "text": ""}
{"id": "44939", "revid": "58701", "url": "https://eu.wikipedia.org/wiki?curid=44939", "title": "El Liceu", "text": "Gran Teatre del Liceu () Bartzelonan dagoen antzokia eta opera aretoa da. Ciutat Vellako barrutian dago kokatuta.\nMota honetako lekurik garrantzitsuenetarikoa da Katalunian eta Europan orokorrean."}
{"id": "44940", "revid": "843", "url": "https://eu.wikipedia.org/wiki?curid=44940", "title": "Ataka informatiko", "text": ""}
{"id": "44941", "revid": "843", "url": "https://eu.wikipedia.org/wiki?curid=44941", "title": "Portu (Informatika)", "text": ""}
{"id": "44942", "revid": "201", "url": "https://eu.wikipedia.org/wiki?curid=44942", "title": "Nazareteko Jesus", "text": ""}
{"id": "44943", "revid": "201", "url": "https://eu.wikipedia.org/wiki?curid=44943", "title": "Jesus", "text": ""}
{"id": "44944", "revid": "336", "url": "https://eu.wikipedia.org/wiki?curid=44944", "title": "BVE", "text": ""}
{"id": "44945", "revid": "63274", "url": "https://eu.wikipedia.org/wiki?curid=44945", "title": "Euskal Herria erromatarren garaian", "text": "Euskal Herria erromatarren garaian hiru bi probintziatan banatuta egon zen urte gehienetan. Egungo Gipuzkoa, Araba eta Bizkaiaren parte handiena, \"Conventus Cluniensis\"-aren barruan egon ziren eta Pirinioez hegoalderako egungo Nafarroa \"Conventus Cesaraugustanoan\". Bi \"conventus\" horiek Tarraconensis probintziaren barruan zeuden. Egungo Ipar Euskal Herria, Akitania probintzian sartu zuren. Hasierako \"Akitania\" izen zen lurraldea, Garona ibairano iristen zen gutxi gora behera, baina Akitania probintzia sortu zenean, Loira ibaian jarri zen muga, eta beraz, etnikoki galiarrak eta akitaniarrak zirenak nahastu ziren administratiboki. II. mende amaieratik aurrera, bertako biztanleek hala eskatuta, Akitaniatik berezitu ziren Novenpopulanian probintzia sortuz\nDioklezainoren lurralde administrazioaren aldaketen ostean, Euskal Herri kontinentala \"Hispania\" diozesian geratu zen eta Euskal Herri kontinentala \"Dioecesis Viennensis\" diozesian\", Zazpi probintziak (Septem Provinciae)\" ere izendatua. Konstantinoren garaian, hainbat diozesi batzen zituzten prefekturak sortu zirenean, aurreko biak, Galien prefekturaren barruan geratu ziren.\nHainbat hiri sortu zituzten erromatarrek, gehien bat aurretik zeuden herrixkak birsortuz, edo herrietako biztanlean toki berri batera lekualdatuz, \"Pompaelo\" (Iru\u00f1ea), \"Lapurdum\" (Baiona), \"Veleia\" (Iru\u00f1a-Veleia) eta \"Oiasso\" (Irun).\nEuskal tribuak.\nHerriak dokumentu zaharretan.\nEsan ohi da, egun, Euskal Herria den lurraldea, erromatarrenkin sartu zela Historian. \nKontuan hartu ohi diren idatzizko iturriak eta herri jakin bati edo besteri dagozkion hiri edo biziguneei buruzko datu zehatzak, erromatarren agintaldi beteko autoreek idatziak dira. Horrek esan nahi du gehienak gure aroko I. eta II. mendeetakoak direla. Garai hori, Erromaren administrazio, antolakuntza, txertatze eta hiri eraikitzaile ekinaldi nabarmena da Europa Mendebalde ez Mediterraneoan oro har. \nHistoriaren ikuspegitik, beraz, ez da zuzena gure aroko I. eta II. mendeetako datu horiek, besterik gabe, konkista aurreko herri edo talde etniko batek zituen mugak ezartzeko erabiltzea, zeren eta egoera ezagun eta jakin batetik hiru edo lau mende lehenagoko egoera ateratzen ari baita. Hala ere, historiografian, iturri latinoak deskribatzen dutena, aurreko etapa bateko errealitatearen isla izatea sinesgarritzat ematen da. \nIdazle latindar-grekoak egungo Euskal Herriari buruz idazten hasi zirenean, gutxi gora behera leinu hauek aipatu zituzten: baskoiak (Goi Nafarroa, Bidasoalde eta Zaragozako Cinco Villas), barduliarak (Gipuzkoa gehiena eta Araba mendebaldea eta, ikerlari batzuentzat, Lizarraldea), karistiarrak (Bizkaia eta Araba gehiena), autrigoiak (Bizkaia mendebaldea), beroiak (Arabar Errioxa), tarbeliarrak (Lapurdi eta Behe Nafarroan), eta Suburateak (Akitanian). Bestalde, beste herri batzuk euskaldunak izan ziren edo izan zitezkeela susmatzen da: beste herri akitaniar gehienak, eta Pirinioetako iakatarrak.\nIturri klasikoak.\nEremu horri buruzko berriak idatzi zituzten autore latinoak eta Erromaretnzzat idazten zuten greziarrak hauek izan ziren:\nEstrabonek honakoa esaten zuen garai hartan euskaldunei buruz:\nKonkista aurrera joan ahala eta erromatarrek beretutako lurraldeetan denbora gehiago pasa ahala, herrien kokalekuak hobeto ezagutuz zihoazen, eta haien xehetasun handiagoko deskribapena egiten zuten.\nHerrien izenak eta kokapena.\nJulio Zesarrek bere Galiarren Gerlari buruzko liburuan, hau idatziz zuen:\"Gallia est omnis divisa in partes tres, quarum unam incolunt Belgae, aliam Aquitani, tertiam qui ipsorum lingua Celtae, nostra Galli appellantur. 2 Hi omnes lingua, institutis, legibus inter se differunt. Gallos ab Aquitanis Garumna flumen, a Belgis Matrona et Sequana dividit. 3 Horum omnium fortissimi sunt Belgae, propterea quod a cultu atque humanitate provinciae longissime absunt, minimeque ad eos mercatores saepe commeant atque ea quae ad effeminandos animos pertinent important, 4 proximique sunt Germanis, qui trans Rhenum incolunt, quibuscum continenter bellum gerunt. Qua de causa Helvetii quoque reliquos Gallos virtute praecedunt, quod fere cotidianis proeliis cum Germanis contendunt, cum aut suis finibus eos prohibent aut ipsi in eorum finibus bellum gerunt. 5 Eorum una pars, quam Gallos obtinere dictum est, initium capit a flumine Rhodano, continetur Garumna flumine, Oceano, finibus Belgarum, attingit etiam ab Sequanis et Helvetiis flumen Rhenum, vergit ad septentriones. 6 Belgae ab extremis Galliae finibus oriuntur, pertinent ad inferiorem partem fluminis Rheni, spectant in septentrionem et orientem solem. 7 Aquitania a Garumna flumine ad Pyrenaeos montes et eam partem Oceani quae est ad Hispaniam pertinet; spectat inter occasum solis et septentrione\"s.Zeina Koldo Larra\u00f1aga historialariak honela itzultzen duen:Galia bere osotasunean, zatituta dago hiru partetan, beraietatik batean Belgiarrak, bestean Akitaniarrak, hirugarrenean Keltarrak beren hizkuntzan eta gurean Galiarrak deritzanak bizi direlarik. Horiek denak elkarrengandik desberdinak dira hizkuntzaz, usadioz eta legez. Galiarrak Garona ibaiak bereizten ditu Akitaniarrengandik, Marne-k eta Sena-k Belgiarrengandik. Belgiarrak hartzen dira haien artetik saiatuentzat, beraiek bait dira urrutien mantendu direnak probintziako kultura eta gizateriatik, eta beraiek dira ere traturik gutxien dutenak merkatariekin -horiek dira adoreak ematzen eraginik handiena duten gauz\u00e1k eman diezazkietenak- eta Rhin baino areago bizi diren Germaniarrengandik hurbilen daudenak, eta hauekin etengabeko gerran ari dira. Arrazoi honegatik Helvetiarrek ausartzian ere abantailatzen dituzte Galiarrak, eta ia eguneroko borroketan gudukatzen dira Germaniarrekin, dela berauek haien lurraldea inbaditzen dutelako, dela hauen mugetara gerra eramaten dutenak beraiek direlako. Parteetako bat -Galiarrei dagokiela esan dena- Rhodano ibaian hasten da eta Garonarekin, ozeanoarekin eta Belgiarren mugaldearekin muga egiten du; Rhin ukitzen du -\"sequani\" direlakoen eta \"Helveti\"-arren alderditik -, eta iparralderantz itzultzen da. Belgiarrak Galiako azken mugetan hasten dira, hedatzen dira Rhin-en beheko alderaino, eta iparraldera eta sortaldera begiratzen dute. Akitania Garonatik Pirinioetaraino eta Hispania aldera dagoen ozeanoko parteraino hedatzen da; sortaldea eta iparraldearen tartera begiratzen du.Antzinako iturriei fede emanez gero, \"populi\" gisa azaltzen diren gizataldeen mendeko eremuak txikiagoak ziren Pirinioez iparraldean (Estrabonek herri txikiez dihardu), hegoaldean baino. Horren arrazoia, batetik, herrien beren bilakaera historikoa izan daiteke, eta bestetik, erromatarrek lurraldea antolatzerakoan izan zuten jokaera desberdina.\nPirinioez iparraldean akitaniarrak zeuden eta, haien artean, Pirinioetatik eta Aturri ibaitik hurbilen zeuden Akitaniako bederatzi herri historikoak hauek dira Zesarren narrazioaren arabera (BG, III., 26-28):\nAurrekoei beste zenbait erantsi behar zaizkie, Euskal Herriko lurraldetik aski urrunekoak:\nHegoaldeaz ari garela, nabarmendu beharra dago \"jatorrizko baskoi leinua\" izenekoari dagokionez, gizatalde horiei buruz egindako lanek, klasikoek bideratu dituzten datu geografiko eta historikoetan oinarriturik, modu orokorrean, kantauriar eta baskoi hitzak modu orokorrean erabiltzen dituztela lehen momentuan. Hala, penintsulako iparraldean, mendebaldetik ekialderaino, Pirinioen hasieraraino, herri hauek kokatu zituzten: galaikoak, asturrak eta baskoiak, edo galaikoak, asturiarrak, kantauriarrak eta baskoiak. Eta baskoi talde hori, autrigoi, karistiar, barduliar eta baskoiek osatzen zuten. Hirugarren aldian, beste autore batzuek kantauriar edo baskoi taldeetatik kanpo sailkatzen dituzte autrigoi, karistiar eta barduliarrak, batzuk eta besteak bereiziz.\nAraba, Bizkaia eta Gipuzkoako lurraldean, Ptolomeoren datuen arabera, autrigoiak mendebaldean zeuden, karistiarrak erdialdean, barduliarrak egungo Euskal Autonomia Erkidegoko ekialdean, eta beroiak (\"berones\") Arabako Errioxan ziren. Baina ez dira beti horrela agertzen. Ptolomeoren datuak ez datoz bat Estrabon, Mela eta Pliniok, besteak beste, ematen dituztenekin. Estrabonek eta Melak kostaldeaz egiten duten deskribapenean autrigoiak bertan kokatu ez zituztenez, garai hartan (K. o. I. mendea) eta aurreko garaietan ere, horiek barnealdean bakarrik zeudela ondorioztatu dute, eta ondoko garaietan bakarrik (Pliniok eta Ptolomeok hala jasotzen dute) izan zituztela kokalekuak kostaldean.\nBaina ez da hori azalpen bakarra, zeren eta Kantabria izen orokorra izan zitekeen hasieran, eta kantauriarren aurreneko leinu nagusi haren barneko borrokek zatiketak ekarri gero. Bestalde, herrien berri ematerakoan ageri diren hutsune horiek Iberiar penintsulako Iparraldeko \"topografia etnikoaren\" ezagupen eskasagatik ere ekar zitekeen. Plinioren bidez, halaber, autrigoiek K. o. I. mendearen bigarren erdian kostaldean kokaturik zeudela jakin dugu.\nPlinio karistiarrak aipatzen dituen lehen autorea ere dugu. \"Conventus cluniensis\" delakoa deskribatzerakoan, \"carietes\" eta \"vennenses\" izenekoak aipatzen ditu, beren mendean bost hiri dituztenak, Veleia haietako bat. \"Carietes\" horiek eta Ptolomeoren karistiarrek (II., 6, 8 eta III., 6, 64) jende bera izan behar dute. \"Carietes-ak\" epigrafia iturrietan ere agertzen dira, \"cohors carietum et veniaesum\" (\"cohors\", erromatar gudarostearen laguntza taldea zen) baten aipamena egiten duen idazkunean. \"Carietes\" horiek aipatzen diren hiru aldietatik bitan, \"vennensesekin\" batera agertzen dira. Horrela azaltzeak bi taldeon hurbiltasun etnikoa iradokitzen du, eta hori beste zenbait datuk berretsia dela ematen du. Pliniok ez ditu bi taldeak bereizten dagozkien \"civitatesen\" kopurua aipatzerakoan, bost guztira. Gainera, askotan auzoko edo elkarren ahaide ziren bi talderekin osatzen zituzten laguntza talde horiek.\n\"Vennense\" haiek, karistiarren auzoak hegoaldetik, egungo Arabako probintzia gehiena okupatu behar zuten, Ebrorainoko guztian. Iturrietatik ondoriozta daitekeenez, \"carietes\" eta \"vennenses\" horien artean hurbiltasun handia zegoen, eta litekeena da gure aroko I. eta II. mendeetan zehar bien arteko batasun prozesua gertatu izana.\nEgile modernoek pentsatzen dutenez, eremu horretako herriek muga eta zabalera aldakorrak izan zituzten erromatarrak etorri aurretik, baita erromatarrak iritsi eta egon zireneko lehen hamarraldietan ere. Alabaina, ez dirudi Estrabonen iturrien denboratik Ptolomeoren garaira herri haiek lekuz aldatu zirenik. Egokiago litzateke, agian, eztabaida horren objektu nagusi diren autrigoi, karistiar eta barduliarrei buruzko ezagutza geroz eta hobea izango zutela klasiko haiek, ezagutza hori ez baita jaso iturri idatzietan, ez zuzenean ez zeharbidez. Eta ez dirudi, behin lurralde horiek erromatarren praxi politiko-administratiboaren barnean gertatu ondoren, herri autoktonoen kokatzean aldaketa garrantzitsuak gertatu zenik. Alabaina, litekeena da karistiarrek, \"vennenses-en\" kaltetan, beren lurraldea hedatzea I. mendearen (Pliniok aipatzen ditu) eta II. mendearen artean (Ptolomeok jadanik ez ditu \"vennenses\" herria aipatzen).\nBaskoi historikoek, Antzinateko iturrien arabera, K. o. II. mendean eremu hau okupatzen zuten: Gipuzkoako ipar-ekialdeko muturra, egungo Nafarroa eta Ebro ibaiaren eskuineko ertza egungo Errioxako Autonomia Erkidegoaren lurraldean (Calahorratik Alfarora), Huescako mendebaldeko zati bat (\"iaccetani\", Jaka hiriburu zutenak) eta Cinco Villas, ia Zaragozaraino. Ez dakigu, erromatarrak etorri aurretik, jatorriz zein zen haien mendeko lurraldea, baina itxuraz K.a.\nII. eta I. mende bitartean hedatu egin zuten lurralde hori beste zenbait herriren mendeko lurraldearen kaltetan: \"iaccetani\" (data ezin zehaztu), \"suessetani\" (87. urtean jadanik \"allavonenses\" (Alagon) baskoi gisa azaltzen ziren idazkun batean), eta \"berones\" zeltiberiarraren zati bat (Calahorra aldea), Sertorioren gerra gertatu eta zeltiberiarrena zen Calahorra suntsitua izan ondoren.\nLitekeena da \"ustezko hedapen\" hori Erromaren jardueraren beste ondorio bat izatea, besterik gabe, herri batzuen lankidetzaz eta haien neutraltasunaz baliatu zirelako, batez ere zeltiberiarrei gudu egiteko.\nHerrien arteko mugak.\nHerrien (populi) kokapena eta lurralde eremua zehaztea, historialari klasikoen artean eztabaida luzerako eman du, eta oraindik ere, ez dago adostasunik. Gai hori askoz gehiago landu da penintsulako herrien kasuan, eta garrantzi gutxiago eman zaio kontinenteko euskal populien kasuan.\nAntzinako herriez ari garela, zaila da haien mugak zehaztea, zeren eta kultura materialari buruzko datuek, beren izaeragatik eta berez, ez baitute erantzun garbirik ematen. Horregatik, literatura iturrietara (denek ezagutzen ditugun zehaztasun arazoekin), epigrafia iturrietara eta baita, zenbaitetan, hizkuntza eremuen banaketak ematen dituzten datuetara ere jo behar da. Baina, kasu askotan, egungo hizkuntza eremuen hedadurak ez du zerikusi handirik erromatarren aurreko errealitate etnikoarekin eta, bestalde, Antzinaroari dagokionean, ez da zuzena herria = hizkuntza = kultura materiala ekuazioa proposatzea.\nHorregatik, bidezko gauza dirudi herri horien arteko mugen inguruko erreferentzia garbiz osaturiko sail bat finkatzea.\nErreferentzia-puntu hauek hartu behar dira: Nerbioi ibaiaren bokalea eta ibaia bera Urdu\u00f1a haraneraino eta Baia ibaiaren ibarreraino, Trebi\u00f1o toponimora (\"Trifinium\") iritsi arte, Portillo mendialdetik berriro Ebrora atereaz.\nIparraldean, karistiarrek Nerbioi eta Deba ibaien arteko kostaldea okupatzen zuten. Hauek dira barnealdeko erreferentzia puntuak: Azkarateko mendatea eta Bergarako mendebaldeko aldea, Aizkorri mendialdea, Elgea mendialdea eta Arlaban mendatea, gero Arabako lautada zeharkatuz, sortaldean Dulantzi (Tullonium. Ptol. II., 6, 65) eta sartaldean Arkaia (Suestatium. Ptol. II., 6, 64) alde batera utzita, Trifiniumera (Trebi\u00f1o) iritsiz.\nBarduliarren mendeko kostaldea karistiarrekiko muga zen Deba ibaiaren bokaletik, baskoiekiko muga zen Urumea eta Oiartzun ibaietako uren banalerroraino heltzen zen. Muga honek, gainera, \"Cesaraugustanus\" eta \"Cluniensis conventus\" (barruti juridikoak ziren conventus-ak) arteko mugarekin bat egiten du alde horretan. Baskoien lurraldean eta iparraldetik hegoaldera, erreferentzia puntuak hauek dira: \"Oeasso\" (Irun), Estrabon, Plinio eta Ptolomeok aipatua, Aracaeli, 34. bideko (Astorgatik Bordelera) mansio bat, Albatik XXI miliara, eta Pliniok (NH III., 26) eta Ptolomeok (II., 6, 9) barduliarrena dela diotena, Uharte-Arakilekin identifikatu da, eta \"Curnonium\", Erdi Aroko Cornoinorekin identifikatua, Mendavia ondoan, Ebroaren ezkerreko ertzean.\nEz dirudi Arabaren eta Nafarroaren arteko gaurko muga antzinako barduliarren eta baskoien arteko muga zenik, baina Burunda, Lana ibarra, eta Ega ibaiaren goi ibilgua eta Arabako ekialdea, herri berarenak zirelako ideia ez da alde batera uztekoa.\nErromatar idazkunen azterketak agertarazi duenez, Nafarroako mendebaldeko hilarriak eta Arabako sortaldekoak estu loturik daude, apainketaren eta onomastikaren ikuspuntutik. Alderdi horretan hilarriak egiteko lantegiren bat izateak forma antzekotasunak argi ditzake, baina onomastikako antzekotasunak ezin dira hain erraz azaldu. Hortaz, zilegi litzateke eskualde horiek barduliarren lurraldearen barne zeudela pentsatzea. Hala beraz, barduliarren lurraldearen barnean leudeke: Nafarroako Burunda Etxarri Aranatzeraino, Lana ibarra (Gastiain, Ulibarri, etab.) eta Egako goi ibarra (Aguilar Kodes, Mara\u00f1on).\nGeografiaren eta arkeologia datuen arabera, autrigoiek eta barduliarrek beroiekiko zuten muga hegoaldetik, Tolo\u00f1oko mendilerroa zen (hesi naturala). Beroi horiek, beraz, Arabako probintziaren hegoaldea, hau da, egungo Arabako Errioxa okupatzen zuten (muga proposamen honen arabera, \"Trifinium\" autrigoi, karistiar eta barduliarren mende uzten da), nahiz eta zenbaiten ustetan muga hori Ebro ibaiaren ubideak markatu behar zuen.\nEz da muga bera K.a. I. mendean (Sertorioren gerrak) eta K. o. II. mendean (Ptolomeoren berriak). Ez dirudi Ebro ibaia inoiz berezko hesia izan denik. K.a. I. mendean Alfaro baskoia zen, baina ez Calahorra, hura 70. urteetan hasi baitzen baskoi izaten (edo batzuen rabaera, baskoi izatera ituzli zen), Sartorioren gerran suntsitua gertatu ondoren.\nK. o. II. mendean Calahorra, Alfaro eta Cascante hirietako lurraldeek ezarriko zuten Ebroko hegoaldeko muga, Alagon hiria ere (Zaragoza) barne zegoela.\nJakari dagozkion lurraldeak, Huesca eta Zaragozako hego-mendebaldeko mugak eta K. o. II. mendean baskoiak ziren Cinco Villas delakoak markatzen dute muga hori. Antza denez, Gallego ibaiak muga funtzioa zuen.\nEuskal identitatearen eztabaida.\nEz dakigu ziurtasunez bertan bizi ziren leinu guztiek aitzineuskara hitz egiten ote zuten. Egile batzuen arabera, leinu horiek guztiak euskaldunak ziren, toponimiak eta onomastikak adierazten duten bezala. Beste ikerketa batzuen arabera, egoera korapilotsuagoa zen: beroiak zeltak ziren, baina ez zeltiberiarrak. Ikerketa batzuen arabera, autrigoiak ere zeltak zirela uste da, haien hiri batzuen \"-briga\" amaiera dela eta, adibidez Deobriga. Karistiarren hiri nagusiak Iru\u00f1a-Veleia, Suessatio eta Tullica ziren; azken honen eta beste 55 toponimoren etimologia indoeuroparra da, baina ez zelta. Hainbat ibairen izenek ere etimologia bera dute. Barduliarrak zer ziren eztabaidan dago: kantauriar, zelta, zeltiberiar edo baskoien ahaide ziren ez dago argi, baina euren toponimoen izenak indoeuroparrak ziren, eta Julio Caro Barojaren arabera izena bera ez zen euskalduna. Azken hiru leinu hauek batzen ziren lekuari \"Trifinium\" izena jarri zioten, gaur egungo Trebi\u00f1u. Bertan gutxi dira euskal jatorriko toponimoak. Talde horiek zeltak baziren, edo hizkuntza zelta baten eragina izan bazuten, ez ziren gaur egungo euskal lurraldeetara K.a. 800. urtea baino lehen iritsi, Hallstatt kulturari lotuta. Hau da, herri horien aurretik eremu horretan euskararekin harremana zuen hizkuntza bat hitz egiten zuten biztanleak izatea aukera bat da. Baskoien eta akitaniarren izenetan badago euskarazko oinarria, baina ez guztietan: \"ager vasconum\" eskualdean, Tafallatik behera, oso urriak dira euskarazko toponimo zaharrak. Akitaniarrekin harremana zuen beste \"euskal\" tribu bat iakatarrak ziren, euren hiriburua Jakan zegoen eta Osca (Huesca) eta Ilerda (Lleida) hirietaraino iritsi ziren garai ezberdinetan.\nErromatarren konkista eta kolonizazioa.\nErromak lurraldeok beretu zitueneko prozesua Hispaniaren (Iberiar penintsula) eta Galiaren (egungo Frantzia baino gehixeago) konkista zabalaren barne ulertu behar dago.\nEbroko erdialdeko harana.\nErromako gudarosteek, Bigarren Gerra Punikoa zela eta, K.a. 218. urtean Emp\u00fariesen lehorreratu ondoren, aski goiz menderatu zituzten Behe Ebrotik Zaragozarainoko herriak. Izan ere, ez zuten erresistentzia handirik aurkitu, eta Ebroren sakonunea izan zen Hispaniako operazio militarren gune nagusia.\nHaraneko herrien zatiketa aprobetxatuz, K.a. 178. urte inguruan burutu zuen Erromak erdialdeko haraneko konkista, Tiberio Sempronio Grakoren bidez. Ezkerreko ertzean zehar gehiago aurreratu ziren K.a. 218tik K.a. 195era, bertako erliebea hain malkarra ez zelako, eta bertakoen eta erromatarren arteko harremanak areagotuz eta sakonduz joan ziren. Erromatarrek \"Ilurcis\" izena zuen bertako hiriaren lekuan Alfaro hiria (\"Gracchuris\") eraikitzerakoan, konkista aldia itxi egin zen, eta Ebroko haranean bi komunitate desberdin elkarrekin bizitzeko lehen saioa abiatu zen. Grakoren ekintzaren ondorioz, bezeriak moldatzen hasi ziren, ondoko aldian haran horretan oso garrantzitsuak izango zirenak.\n\"Ilurcis\" izeneko hiri hura, erromatarrak iritsi aurretik iberiarra zena, Grakoren ekintzaren ondoren baskoitzat hartzea arrazoizkoa dela ematen du. Izan ere, hori zen estrategiaren ikuspegitik egokiena, zeltiberiarrak erabat konkistatu ez zituztenez, komunikabide lotunea kontrolpean edukitzeko eta zeltiberiarren aurkako gotorleku gisakoa izan zedin. Hala, Sertorioren gerran, hiri horrek Pompeioren alde jokatu zuen, Sertorioren aldeko \"Calagurris\" zeltiberiarraren aurka.\nOso goizetik ekin zion Erromak Ebroko haranaren ustiakuntza sistematikoari, hiru era hauetara: gari kopuru handiak bidaltzen zituzten Erromara, jeneralek zilarra bideratzen zuten kopuru handitan Erromara, \"argentum oscense\" izen adierazkorra ematen ziotela, eta gero eta gehiago biltzen zituzten bertan soldatapeko gudariak.\nEtorkin italikoak edukiz beti kolonietan, lurraldeen oinarri ekonomikoak aldatzen lagundu zuen Erromak. Ebroko \"Graccurris\", Guadalquivirreko \"Italica\", hegoaldeko kostaldeko \"Carteia\" hiriez gainera, estatus juridiko berezirik gabeko beste zenbait herrigune ere baziren. Haietan guztietan bilduz zihoazen etorkinek harreman estuak zituzten herri autoktonoen gizarte maila nagusiekin, gerora tokiko oligarkiak izango zirenak osatuz.\nEbroko erdialdeko haranean gertaturiko bigarren borrokaldi garrantzitsua Sertorioren gerra izan zen. Erromako \"nobilitas\" banatua zegoen bi alderdien (\"optimates\" eta \"populares\") arteko guda zibilek, bi aldeetako erromatar asko erakarri zituzten Hispaniara, eta hispaniarrak Italiar penintsulako egoerarekin harremanetan sartzen hasi ziren. Bereziki adierazgarria da \"Ascolumeko\" gertakaria: Ponpeio Estrabonek, Zesarren etsaia izango zen Ponpeio Handiaren aitak, erromatar hiritartasuna eman zien hogeita hamar zaldun iberiarri K.a. 89. urtean. Jatorriz Ebroko erdialdeko haranekoak ziren, eta \"Turma Salluitana\" izenekoan zeuden gudari. Harrezkero, K.a. II. mendeko bezeria zaharrek bide ematen diete Pompeioren aldeko bezeria berriei.\nEbroko haranean, gudu zibil horien funtsezko aldia Sertorioren eta Ponpeioren arteko aurkakotasunari dagokio. Orduan deitu zieten erromatarrek lehen aldiz bertakoei beste erromatarren aurka joateko, ez beste talde autoktonoen aurka. Sertoriok lotura estuak zituen haraneko herriekin, bertan egona baitzen Erromatik erbesteratu zutenean. Goi mailetako erromatarren eta bertakoen haurrei irekitako eskola famatu bat sortu zuen Huescan. Ponpeiok, berriz, bere aitak hiritartasuna emana zien zaldun haien sorlekuetan bildu zituen aliatuak, eta baskoiekin aliatu zen. Baskoiak burujabeak ziren ordu arte, baketsuak eta Erromaren aurka jazarri ez zirenak. Ponpeiok \"Pompaelo\" hiria sortu zuen (K.a. 75. urtean), Sertorioren mendeko eremutik kanpo eta kokagune pribilegiatua zuena, behar izanez gero, Ponpeioren gudarosteak Akitaniatik hornitu ahal izateko. Hiri hura lehendik zegoen beste baten ondoan eraiki zen, eta bere jeneralaren izena hartu zuen, Hispanian ohi zen bezala. Ponpeiok (\"optimate\") irabazi zuen, baina iberiar sakonuneko jendeak Sertoriori zion fideltasunak azkeneraino iraun zuen, ez bakarrik \"Oscan\" (Huesca), baina baita zeltiberiarrena zen eta erraustu zuten \"Calagurrisen\" (Calahorra) eta \"Tutelan\" (Tutera) ere, garaituak izan arte luzaro setiatu behar izan baitzituzten.\nEkintza horiek gauzatzen ziren aldi berean, italiar kolonoak kokatu bide ziren haraneko hirietan. Gertakari hau, beti ere, egiaztatzen zaila da, ez baitago erreferentzia zuzenik, salbu eta \"Graccuris\" eta \"Pompaelo\"ri dagokienez. Alabaina, zeharkako datu batek gertaera hori ondorioztatzeko bidea ematen du: \"Ilerdako\" (Lleida) guduan (Zesarren eta Ponpeioren artean), K.a. 49. urtean, eskualdeko 6.000 kolono beren familia eta bezeroekin etorri ziren Zesarrekin bat egiteko (Zesar, \"De Bello civile\" I., 60).\nPonpeio eta bere semeen eta Zesarren arteko etsaitasuna bi taldeon bezeroengan eragin zuen. Hura izan zen gerra zibilaren azken atala. Zesar irten zen garaile. Armetan zeuden gudari eta gudari zahar ugariri bizilekua eman eta haien artean lurrak banatu beharrak fundazio sail bat ekarri zuen, Ebroko behe haranean. Zesarrek erromatar hiritartasun eskubidea eman zion \"Celsari\" (Velilla de Ebro), eta kolonia mailara igo zen K.a. 42. urtean. \"Dertosak\" (Tortosa) ere kolonia estatutu hori beretu zuen, zehaztu gabeko datan. Azkeneko fundazioa, eta garrantzitsuena, (Zaragoza) izan zen K.a. 24-K.a. 23. urtean, Octavio Augustok egina, Kantabriako frontean esku hartu zuten legioekin. Hori ere antzinako hiri baten gainean (\"Salduie\") eraiki zuten.\nIturrien datuengatik ezin dugu jakin noiz arte izan ziren independenteak baskoien eta kantauriarren (barduliar, karistiar eta autrigoien) arteko lurraldeak. Azken horiek, autrigoiak gutxienez, erromatarren mendean bide zeuden Kantabriar Gerrak hasi zirenean (K.a. 27. urtea), zeren eta Floro historialariak (II., 33, 47) gerra horiek abiatzeko ematen dituen arrazoietako bat zera da, kantauriarrek maiz bakzeo, turmodigo eta baita autrigoien lurraldeetan ere egiten zituzten erasoak.\nEskualde honetako herriek jasandako beste porrot bat ikusi nahi izan da Zesarren pasarte batean (\"De Bello Gallico\" III., 23). Bertan kontatzen denez, Zesarren erasoa jasaten zuten akitaniarrek ordezkariak bidali zituzten Hispania Citerior probintziara laguntza eske. Zesarren bigarrena zen Publio Lizinio Krasok garaitu zituen, eta \"erromatarren aurka bildu ziren 50.000 akitaniar eta kantauriarretatik, laurden batek bakarrik salbatu zuen bizia\".\nAkitania.\nGaliaren konkista Hispaniarena baino azkarragoa eta gorabehera gutxiagokoa izan zen. K.a. 125. urtean (Hispaniako bi probintziak sortu eta hirurogeita hamar urte geroago) Narbonensis probintzia sortu zuten erromatarrek hegoaldeko muturreko lurraldean. Bigarren konkista unea Julio Zesarren jarduerarekin lotua dago. K.a. 49. urtearen amaieran, Zesarrek Galian oraino burujabe zen lurraldea (\"Gallia Comata\") beretzea erabaki zuen, bere kontakizunaren arabera (De Bello Gallico I.,1) hiru zati zituena: \"Aquitania\", \"Gallia Celtica\" eta \"Belgica\".\nBaina ez zuen Erromak konkistatu Galia, Zesarrek berak baizik. 43 urte zituela, Zesar \"populares\" taldeko buruzagietakoa zen, eta kontsulatu gogoangarri bat amaitu berria bazuen ere, karrera militarra aski iluna zuen, batez ere bere arerio nagusiak (Pompeiok) egina zuen ibilbide ospetsuarekin alderaturik. Hala, beraz, aginpide militarraren premia zuen iritzi publikoaren aurrean sendo agertu, finantza baliabide autonomoak lortu eta bere konfiantzazko indar armatua eratzeko. Galiaren konkista, hartara, Erromako barne politikako arazo bilakatu zen.\nK.a. 56. urtean, Labieno, Zesarren ondokoak, menderatu berria zuen Atlantiko aldeko Galia (Akitania barne). K.a. 50.ean, Galiako azken erresistentzia guneak garaitu zituen Zesarrek eta, harrapakin ondasunez aberasturik, omen handiaren jabe zela, Erromako aginpidea konkistatzeari ekin zion. Zesarrek, konkistari begira, K.a. 46 eta K.a. 45ean bildu zuen gudaroste handiarekin, helburu hirukoitza erdietsi nahi zuen: gudari zaharrak kokatzea, herrialdea okupatzea eta erromatartze prozesuari ekitea.\nHorrek Zesarren pertsonari atxikia zegoen bezeria handia bildurik jarraitzea bideratu zuen. K.a. 118. urtean, lehengo Narbonako kolonia (\"Colonia Narbo Martius\") fundatua zen, eta beste zenbait kolonia berri sortu zituzten hegoaldean, B\u00e9ziers (\"Baeterrae\"), Fr\u00e9jus (\"Forum Julii\"), eta Arlesen (\"Arelate\"). Beste zenbait gudari Orange (\"Arausio\") eta Valencen (\"Valentia Julia\") kokatu ziren, hots, gero Augustok kolonia mailara igo zituen guneetan. Hiriak handitu eta lur sailak birmoldatu egin zituzten.\nK.a. 39. urtean, Agripak, Augustoren suhi eta ondokoa zenak, \"Gallia Comatako\" gobernari zelarik, azpiegitura administratibo eta materialaz hornitu zuen Galia, Lyondik (\"Lugdunum\") lau norabidetara zabaltzen zen bide sistema barne: Mediterraneo aldera, hegoaldetik; \"Mediolanum Santonum\" (Saintes) aldera eta Galia Akitaniara, mendebaldetik; Mantxako kanalera, Amiensen zehar, ipar-mendebaldetik, eta Rhin aldera, ipar-ekialdetik.\nBaina baziren oraindik erresistentzia gune batzuk. K.a. 39. urtetik aurrera, Agripak hego-mendebaldean akitaniarren aurka eta ipar-ekialdean iparraldeko belgikar leinuen aurka borrokatu behar izan zuen, bide sare hartako ardatz nagusietako bi defendatzearren. Hamar urte geroago, baziren oraindik matxinadak, baina M. Valerio Mesalaren kanpainek azkena eman zioten akitaniar herrien erresistentziari. Erabatekoa zen Erromatar Bakea.\nBarkoxeko altxorra edo altxortxoa, XIX. mendean, Barkoxen aurkitutako txanponen multzoa da. Ebro arroko txanponen multzo garrantzitsuenetakoa da, eta gertu ditu protohistoriako hainbat gazteluzar.\nGipuzkoa, Bizkaia, Araba eta Goi Nafarroaren iparraldea.\nEz dakigu ziur noiz konkistatu zituzten lurralde hauek erromatarrek, ez baita erromatar testuetan aipatzen, baina uste da, Kantabriar gerren (K.a. 29 \u2013 K.a. 19) aurretik izango zela. Arkeologiak, hainbat gerra kanpamenduen santsuak aurkitu ditu, Karakate mendian, Ilunzarrekoa, Delikako Santa Agedan, Lahozen, Leaburuko Euletxara mendian eta Andagosteko guduaren aztarnak, besteak beste, eta horrek eramaten ditu adituak pentsatzera, lurralde horiek ere gerren bidez gehitu zitzaizkiela Erromatar Inperiora.\n\"Civitates\" erromatarrak.\nOro har, hemen aztertzen ari garen eremuari ezin dakioke \"civitas\" kontzeptua aplikatu erromatarren etorreraren aurretik. Izan ere, uneren batean gehienbat zeltiberiarra izan zen Ebroko erdialdeko harana salbuespena da: Ptolomeok baskoitzat ematen dituen \"civitates\" batzuetan (\"Alaun\", \"Ba(r)scunes\" (Iru\u00f1ea?), \"Caiscata\", \"Calagoricos\", \"Iaca\" eta \"Segia\") dirua egiteko etxeak zeuden, eta arkeologia aztarnategietan (La Hoya, Nafarroako Cortes eta beste gune zeltiberiar batzuetan) hirigintza hondakin garbiak azaldu dira. Horrek hiri garapenaz mintzatzea ahalbidetzen du, baina, oro har, Erromaren garaikoak dira politika eta hirigintzaren garapena.\n\"Civitas\" hori (gune politiko-administratiboa, ez derrigorrez \"hiritartua\", eta haren administraziopeko eskualdea) Erromako antolamendu politiko-administratiboaren oinarrizko elementua zen. Konkistatutako lurralde guztiak, are urrutienekoak edo \"atzeratuenak\" ere, modu horretara antolatu zituzten.\nBaina \"civitas-en\" ezarrera ez zen berdina izan toki guztietan, ezta euskal lurraldean ere. Lehendik existitzen ziren biziguneetan, edo haien ondoan hiriak sortzea, konkistarekin batera gertatu zen prozesua da: \"Graccurris\", K.a. II. mendean; \"Pompaelo\", K.a. 70 inguruan eta, zenbait urte geroago \"Calagurris\" baskoi berria, zeltiberiarra zen \"Calagurris\" suntsituaren gainean eraikia. Prozesu hori, alabaina, behin lurralde guztiak kontrolatu ondoren egin eta konplitu zen, K. o. I. mendean eta Goi Inperioan, lurraldeen artean ageriko desberdintasunak baziren ere.\nPirinioetatik hurbileko Akitania aldea.\nGoian ikusi dugunez, antzinako autoreen arabera Akitaniako herriak ez ziren hedadura handikoak eta, hortaz, ez zuten \"civitas\" bat baino gehiago izaten. Zesarrek herriak aipatzen ditu, ez hiriak, Pliniok bezala, inolako estatus juridikoren aipamenik egin gabe, nahiz eta Augustok, Estrabonen berrien arabera, zuzenbide latinoa eman zien Akitaniako zenbait herriri. Horien artean, autore horrek zehazten duenez, \"ausci\" eta \"convenae\" deiturikoak ziren. \"Convenae\" horiek hiri bakarra zuten, koloniari dagokion estatutuaren jabe zena, \"Lugdunum Convenarum\" (Ptolomeok adierazi zuen eran). K.a. 22. urtea arte hiri hori hegoaldeko probintziaren (Narbonensis) barne zegoen eta, antza denez, Augustok emana zion hiritartasun eskubidea, berak sortutako Akitania probintzia berrian kokatu aurretik. Geroago, kolonia estatutua jaso zuen. Augustok emandako hiritartasuna ez zen orokorra, Neronek Itsasaldeko Alpeetan edo Vespasianok Hispanian egin zuen bezala, baizik eta herri jakin batzuei egindako emaitza (Estrabon).\nAugustoren eta haren ondokoen garaietan fenomeno bikoitza gertatu zen: bertakoen independentziaren sinboloa ziren \"oppida\" haiek arian-arian alde batera utzi zituzten, harremanei eta trukei irekitako guneetan bizitzeko. Horrek hirien sorrera ekarri zuen, Hispanian gertatu zenaren antzera. Ptolomeok antzinako hiru hiriren berri ematen digu: \"tarbelli-en\" \"Aqua Augusta\" (Akize), estatutu juridiko ezezagunekoa, 34. bideko mansio zena; \"Augusta\" (Auch seguruenik), \"ausci-en\" hiria, zuzenbide latinoa Augustorengandik jaso zuena, eta \"Lugdunum colonia\" (Saint-Bertrand de Comminges), \"convenae-i\" zegokiena, Augustorengandik zuzenbide latinoa jaso zuena, eta kolonia estatutua geroago (Ptolomeok K. o. II. mendean aipatua).\nBideetako \"mansio\" zenbait ere (bidarientzako hiriak, seguruenik), \"tarbelli-enak\" ziren, hala nola \"Immus Pyrenaeus\" (Donazaharre), \"Iluro\" (Oloroe), \"Beneharnum\", agian Plinioren \"benarni\" zirenak eta 400. urte inguruko Notitia Galliarumeko \"civitas Benarnesium\", geroago jatorrizko izena (\"Lascurris\", Leskarre) berreskuratu zuena, eta Zesarren zein Plinioren arabera \"bigerri-en\" hiria zen \"Turba\" (Tarbe), baita \"Lapurdum\" (Baiona) ere.\nKantauri Mendiez iparraldeko kostaldea.\nErromatarrek aztarna txikiagoa utzi dute Kantauriar aldeko lurralde menditsuetan eta Pirinioetan. \nItsasertzean kokatzen diren antzinako hirien artean, Pliniok eta Ptolomeok aipatutako Flaviobrigaz, gero Castro Urdialesekin identifikatu den hiriaz, goi estatutu juridikoa zuela besterik ez dakigu, koloniari zegokiona, eta Vespasianok eman zuela. Kostaldeko eremuaren zati handi baten gunea izango zen seguruenik. Bizkaian, oro har, aztarna oso gutxi agertu dira. Ibaizabaleko itsasadarrean erromatar txanpon batzuk agertu ziren, baina teoria gailenak dio itsasontziek Galiarako bidean Euskal Herriko kostaldea ekaitzetatik babesteko erabiltzen zutela. Foruan, Gernika ondoan, erromatar herrixka azaleratu dituzte indusketek.\nGainerakoak, agian, \"civitates peregrinae\" horietakoak ziren, baina ezin da haien artean zergaz libre zirenak (\"liberae\") eta zergapekoak (\"stipendiariae\") bereizi. Haietakoak dira: \"Olarso\" (baskoiak), \"Menosca\", \"Morogi\" eta \"Vesperies\" (barduliarrak) mendebaldean, denak Pliniok aipatuak. K. o. II. mendean. Ptolomeok, ordea, \"Oeasso\" eta \"Menosca\" bakarrik hartzen ditu hiritzat (\"p\u00f3leis\" grezieraz).\n\"Olarso\"/\"Oeasso\", oinarri arkeologikoak, baita berme linguistikoren bat ere, lagun ditugula orain, Irun dela esan daiteke aski ziur. Pliniok kostaldeko barduliarren \"oppida\" direlakoen artean kokatzen duen \"Menosca\", Ptolomeorentzat barduliarrek itsasertzean duten bakarra da. Getariako San Salbador elizaren azpian sigillata eta erromatarren hilobiak aurkitu izana, eta Lapurdiko Getariarekin agertzen duen homofonia, beronetan gazitegiak eta erromatar inskripzioak agertu direlarik, argibide seguruak gerta daitezke identifikatu ahal izateko.Gainera, Getaria izena, latinezko cetaria (\"ketaria\" ahoskatua) hitzetik datorrela uste da; \"cetaria\" bat, arraiak prozesatzeko ekoizpen unitate bat zen.\n\"Morogi\" eta \"Vesperies\" ez ditu aipatzen Ptolomeok. Ez dira azaltzen ahaztu dituelako, edo K. o. I. eta II. mendeen artean gertaturiko lurralde berrantolaketaren ondorioz? Harrigarria dirudi erromatarrek hain kostalde eremu zabaleko itsas merkataritza, Castro Urdialesetik Donostiarainokoa, hiru gune politiko-administratibo soiletan biltzea, hots, Flaviobriga kolonia eta Menosca eta \"Oeasso civitates\" direlakoetan, azken horiek elkarren hurbil eta Castro Urdialesetik urrun zirela. Azken urteotan Gernikako itsasadarrean (Forua eta inguruan) egindako lan arkeologikoek, agian, \"Vesperies civitas\" hori alde horretako gune erromatarrekin identifikatzeko aukera eman lezakete.\nGipuzkoako Oriako ibarrean, Irigaingo asentamendu txikia aurkitu da, abina oraignoz ez dago argi zer motakoa zen. Materiale solteen hainabt aukiuntza egin izan dira, gertuko herrietara lotuta seguruenik, ahla nola, Tolosako Intxaurmuintegi I haitzuloan agertu ziren Behe Inperioko Konstantzio II.a enperadorearen txanponak. \nSaltus vasconum.\nBaskoien lurraldeko iparraldean eta mendialdean \"civitas\" horren ezarpena txikiagoa zen, eta 34. bidearekin zerikusia zuen soilki. Iru\u00f1ea-Leire-Irunberri lerrotik iparraldera aurkitzen zen mansio bakarra Iturissa zen, bide horretako \"mansio\" bat, \"Pompaeloren\" eta \"Summo Pyreneoren\" (Iba\u00f1eta gaina) artean. Egun egiten ari diren indusketek seguruenik Aurizberrirekin idenfikatzeko bide ematen dute, baskoien lurraldean diren erromatar hirietan iparraldekoena eta \"Pompaelo\" baino lehenagokoa izango ez dena. Bestela, Urkuluko dorrea garai honetako adibidea da Pirinioetan, Orbaizeta aldean.\nHegoaldeko eremua.\nZalantzarik gabe, \"civitasen\" ezarpen handieneko eremua da, oinarrizko bi adarren inguruan antolatua: 34. bidea, Arabako Lautadan, Nafarroako sartaldean eta Ebroko erdialdeko haranean zehar zihoana, eta Italiako bidea, \"Mediolano-tik\" (Milan) \"Legio-rakoa\" (Leon), baskoien lurraldeko hegoaldeari zegokiona.\nBertan bi eremu bereiz daitezke: Arabako lurraldea, Nafarroako erdialdea eta Cinco Villas, non segurtasunez ezin ematen ahal diogun \"civitates\" horietako ezeini udal estatutua, eta Ebroko erdialdeko harana, non hiri kopuru esanguratsua biltzen zen. Haietako hiruk, gainera, udal maila zutela erromatar inperioaren aurreneko garaietatik.\nLehen azpieremuan, agian goi mailako estatutu juridikoa izango zuten \"civitates\" hiriak hauek dira: Veleia (Iru\u00f1a Okako erromatar \"oppiduma\"), Andelos (Muruzabal Andion), \"Pompaelo\" (Pamplona, Iru\u00f1ea) eta \"Tarrega\" (Los Ba\u00f1ales, Uncastillo).\nAgian aukerarik garbiena \"Pompaelori\" dagokio, K.a. II.-K.a. I. mendean jadanik garrantzitsua baitzen, eta eremu horretan zilarrezko dirua egiten zuten etxeak (\"Ba[r]scunes\", \"Bengoda\" eta \"Bentiam\") aurkitzen ziren. Haien hondakin arkeologikoek, idazkunek eta Maria Angeles Mezkiritzek proposaturiko zenturiazioak flaviotarren (K.o. I. mendearen amaiera - II. mendea) ondoko goi estatutu juridikoaren bideragarritasuna erakusten dute.\nAndelosko hiria \"stipendiaria\" zen, hots, zergapekoa, Plinioren arabera. Muruzabal Andioneko erromatar aztarnategiarekin identifikatu da. Bertan Trajano edo Hadrianoren garaiko urtegi eder baten hondakinak aurkitu dira. Halaber, idazkun batzuk ere agertu dira, haien artean nabarmentzekoa den brontzezko taula bat, bi edilek (kale, eraikuntza publiko, merkatu eta ikuskariak zaintzeko ardura zuten magistratuek) Apolo jainkoari egiten dioten eskaintzarekin, \"Augusteo\" deitzen diotela, enperadorearen gurtzarekin zerikusia duena beraz. Halako magistratuak bertan izanik, zuzenbide latinoko udalerria zela pentsatu dute zenbait autorek, Vespasianok K. o. 73-74an Hispania guztira zuzenbide latinoa zabaldu ondokoa.\nVeleia (Iru\u00f1a-Trespondeko \"oppiduma\"), Pliniok, Ptolomeok, Antoninoren Ibilbideak eta Ravenatek aipatzen dute. Garrantzi estrategiko eta aberastasun arkeologiko ohargarriaren jabe bada ere, nabarmentzekoa da \"oppidumetik\" at aurkitzen den antzokia, eta aurkitzekoa dena seguruenik asko bada ere, halako eran non \"civitates\" batzuen hiriburu gunea dela pentsa dezakegun, ez dago inolako daturik \"civitas\" honentzat estatutu juridiko pribilejiozkoa iradokitzen duenik.\nBadakigu, Plinioren bidez, \"Tarrega\" hiria \"foederata\" zela, hau da, hitzarmena zuela Erromarekin eta ez ziola zerga ordaindu behar, nahiz ez dakigun horretarako arrazoia zein zen. Ibilbideetarainoko tartea eta aberastasun arkeologikoak (tenplua, termak eta foroa, eta Atilioen Mausoleoa) direla eta, Los Ba\u00f1alesko (Uncastillo, Sadaba ondoan, Zaragozako probintzia) monumentu aldearekin identifikatu da.\nBaina multzo horretan batez ere \"civitates peregrinae\" (\"liberae\" edo \"stipendiariae\") zeuden, erromatarren aginpidea gauzatzen zen oinarrizko administrazio zelulak. Horrek ez dakar berarekin, derrigorrez, salbuespenak badira ere, hirien garapena, garapen hori ez baita ezinbestekoa funtzio politiko-administratiboak betetzeko.\nAutrigoi, karistiar eta barduliarren eremuko hegoaldean (Araban), maila horretako \"civitates\" hauek aurkitzen dira: Deobriga (Ebroko igarobidean, 34. bidean, Larrate edo Artze); \"Tullica\", Ptolomeok jaso zuena eta gaurko Tuyorekin identifikatu dena, egungo eta antzinako toponimoen homofonia oinarri bakarra direla identifikazio horretarako; \"Gebala\", Ptolomeok aipatua eta Gebararekin identifikatua, bi toponimoen homofoniagatik eta bertan erromatarren aurrekoa ere baden aztarnategia dagoelako; \"Gabalaeca\", Ptolomeok aipaturiko antzinako hiriaren izenaren eta egungo Galarreta toponimoaren homofonia dela eta, identifikatu egin dira hartarako zehaztasun arkeologikorik ez bada ere; \"Tullonium\", polis Ptolomeorentzat eta 34. bideko mansioa, Arabako Dulantzi herrian kokatua, arkeologiari, epigrafiari eta toponimoen homofoniari (Tullonium-Dulantzi) dagozkien arrazoiengatik; \"Alba\", \"civitas\" Plinio eta Ptolomeorentzat eta 34. bideko \"mansio\"-a, lehen baskoi eremukoa, Albeirumendi aldean kokatu da bertan aurkitu epigrafe multzoagatik eta arkeologiazko ondorioengatik (termak, \"terra sigillata hispanica\" asko, etab.), Durruman; \"Segontia Paramica\" (Ptolomeo II., 6, 65) Arabako sortaldean, kokalekurako Kontrasta eta Okariz artean duda egiten dela, \"Segontius\" antroponimoa duten idazkunen multzo handirekin; \"Tritium Tuboricum\", egungo Mutrikurekin identifikatua, toponimo bien antzagatik, Ptolomeok ematen duen barnealdeko finkalekua gorabehera eta erromatar garaiko hondakin arkeologikorik ez badu ere; \"Tabuca\", Ptolomeok berak barnealdean kokatua, eta Tobera edo Tolosarekin identifikatu dena.\nSeguruenik, estatutu berekoak izango ziren \"Vxama Barca\" (Gaubeako Osma, bertakoen eta erromatarren kokaleku bikoitza zuena), eta \"Suessatium\" (Kutzemendiko kastroa, Olarizu, eta Otazibarrako erromatar aztarnategia, Arkaia, Araba). Bi \"civitas\" horietako pertsonei dagozkien idazkunak badira ere, historialariren batek pentsatu du kontuan hartzeko elementua dela, ezaugarri horiez hornituriko hiri bati udalerriaren estatutua emateko Goi Inperioaren garaian (nahiz eta gehienak iritzi horretakoak ez diren).\nBaskoien eremuko direlakoen artean, bi talde bereiz daitezke: Pliniorentzat zergapekoak direnak batetik eta bestetik Ptolomeok bakarrik jaso dituenak eta, horregatik, zailak direnak kokapena eta estatutu juridikoa ezagutzeko. Lehenengoen artean, lehen aipaturiko Andelos eta Pompaelo horiez gainera, hauek daude: Plinioren \"aracellitani\" direlakoak, antza denez, Hidazioren Kronikako \"bagaudae aracellitani\" berak, \"Aracielgoak\" (Corella); \"Iaca\", egungo Jaca, Ptolomeok ere aipatua eta Ravenako Anonimoan mansio gisa azaltzen dena (K. o. I. eta III. mende bitarteko erromatar aztarna asko dauzka), eta \"Iluberri\", Irunberrirekin identifikatua.\nBigarrenen artean hauek daude: \"Bituris\", Bidaurretarekin identifikatua, Iru\u00f1eko hego-mendebalera; \"Curnonium\" (Hoya de Coranaba, Urantziatik hurbil, Barranco de Cornaba, Vianan, edo Erdi Aroko Cornoino, Mendaviako iparraldean); \"Ergavica\", kokapen zailenekoa agian, \"Erguti\" Ravenako Anonimoko mansioarekin erlazionatu da, eta \"Nemanturissa\", Jaca inguruko lekunetan kokatua.\nEbrotik hurbilagoko baskoien eremuan, biztanleriaz ongi horniturik, estatutu juridiko gorena duten guneak aurkitzen dira:\nIbaitik hurbilen aurkitzen diren gainerako hiriak orain:\nParte-hartzea erromatar armadan.\nSakontzeko, irakurri: \u00abEuskaldunak erromatar armadan\u00bb\nBadirudi lehen kontaktuen ondorioz, euskal gizonek mertzenario gisa parte hartu zutela erromatarren gerletan. Horren ondorio dira, besteak beste, penintsulako hiri batzuek egin zituzten txanponak. Geroago, konkista ondoren, euskaldunak erromatar armadan sartu ziren, legioetan hiritarrak zirenak, edo tropa laguntzaileetan (\"Auxilia\"), erromatar hiritartasunaik ez bazuten.\nKomunikazioak.\nErromatarren galtzadek helburu ekonomikoa eta militarra zuten. Alde batetik, militarren joan-etorria errazten zuten eta \"pax romana\" ziurtatzen zuten. Bestetik, ustiapen ekonomikoaren azpiegiturako elementu garrantzitsua ziren. \nGarai hartako euskal lurraldeak zeharkatzen zituen bide garrantzitsuena, Ab Asturica Burdigalam galtzada zen, Asturiscatik (Astorgatik) Burdigalara (Bordelera) joaten zena. Briviesca eta Deobrigatik (Miranda Ebro), bide horrek Pirinioak gurutzatzen zituen Iba\u00f1etatik barrena, Bordelera iristeko Aquae Tarbelicaetik (Akizetik) igaro ondoren. Lotune nagusi hauek ziren: Tullonium (Dulantzi), Arakil eta Iru\u00f1ea. Baziren bigarren mailako bideak, Iru\u00f1etik ateratzen zirenak iparraldera, Oiassora (Oiartzunera) eta hegoaldera, Caesaraugusta-rantz (Zaragozarantz). Bigarren mailako beste bideek hiri ezberdinak eta Kantauriko kostaldeko portuak konektatzen zituztela uzte da. Iparraldetik, \"Ab Asturica Burdigalam\" galtzada \"Via Aquitania\"-rekin (Akitania zeharkatuz Burdigala eta Narbo lotzen zituena) konektatzen zuen eta horrela Narbona eta Mediterranoarekin komunikazioa lortzen zen. Hegoalderago, Aquae Tarbelicaetik (Akizetik), beste galtzada batek Tolosaraino ermaten zuen bidaiaria, han, \"Via Aquitania-\"rekin lotzeko. Lapurdumetik (Baiona) Burdigalaraino bide bat eraiki zen kostaldearekiko paraleloa, baina hegoaldetik, Baioanatik, Foruaraino identifikatu den bide garrantzitsu bakarra, barrualdeko hiriekin konektatzeko, Oiasso eta Iru\u00f1ea lotzen zituen eta gorago aipatu den bigarren mailako galtzada da.\nItsasbazterreko nabigatzeko lerro bat lehenetsi zen, ziur aski, Atlantikoko kostaldearen mendebalde osoa lotzen zuen kabotajearen trazadurari jarraitzen ziona. Itsasoko bide horretan, Bidasoaren bokalean zegoen Oiasso punturik aipagarrienetakoa izango zen.\nBagaudak.\nBagaudak II. mendetik V. mendera jauntxo handien eta Erromatar inperioaren aurka altxatu ziren Galia eta Hispaniako probintzia erromatarretako nekazari-taldeak zien. Bagauden matxinada nagusia V. mendearen lehen partean izan zen, Euskal Herriko lurraldeetan.\nLatifundisten gehiegikerien eta agintari erromatarrek ezarritako zergak ordaintzearen aurka asaldatu ziren nekazariak, baina ez zuten arrakastarik izan eta altxamendu bakoitzean zapaldu egin zituzten. Baskoien lurraldeetan gertatu ziren bereziki bagauden altxamenduak: Pirinioen bi aldeetako Euskal Herrian urte askotan iraun zuen matxinadak, 269. urtean hasi eta 285ean Diokleziano enperadoreak amaiera eman zion arte. Bagauden matxinada nagusia V. mendearen lehen partean izan zen, Euskal Herriko lurraldeetan (iparraldean nahiz hegoaldean). Erromatar inperioa gainbehera zetorren aipatu mendean eta bisigodoen presioa gogortuz; aldi berean egonezin soziala areagotu egin zen; euskaldunak beren askatasunaren alde borrokatu ziren. Asterio jeneral erromatarraren aurka 441ean borrokatu ondoren, 443an Merobaudesen tropa erromatarren aurka galdu zuten bagaudek \"Aracaeli\"n (gaur egungo Uharte Arakil). Ondoko urteetan militar erromatar (Basilio jenerala) nahiz bisigodoekin (Teodoriko II.aren tropekin) borrokan jarraitu behar izan zuten, 456 arte.\nErromatar aztarnak euskaran.\nHiztegian, latinetik etorritako hitza asko geratu dira, batzuetan erromatar jatorria zeukaten ere konturatzea zaila izan bada ere:"}
{"id": "44946", "revid": "535", "url": "https://eu.wikipedia.org/wiki?curid=44946", "title": "Bonaparte printzea", "text": ""}
{"id": "44947", "revid": "105290", "url": "https://eu.wikipedia.org/wiki?curid=44947", "title": "Chaoia-Oardigha", "text": "Chaouia-Ouardigha (arabieraz: \u0627\u0644\u0634\u0627\u0648\u064a\u0629 \u0648\u0631\u062f\u064a\u063a\u0629\u200e) Marokoko 16 eskualdetako bat da. Marokoko ipar-ekialdean kokatuta dago eta 7.010\u00a0km2 barnebiltzen ditu, 1.665.660 biztanlerekin 2004ko zentsuan. Hiriburua Settat da.\nHiru probintzia ditu bere barnean:"}
{"id": "44950", "revid": "105290", "url": "https://eu.wikipedia.org/wiki?curid=44950", "title": "Settat", "text": "Settat (arabieraz: \u0633\u0637\u0627\u062a) Marokoko hiria da Casablancatik 57 kilometrotara. 2004an 116.570 biztanle zituen eta Chaouia-Ouardigha eskualdeko hiriburua da. Azkeneko urteetan negozio gunea bilakatu da eta unibertsitate bat, golf zelaia eta hipodromo bat ditu."}
{"id": "44952", "revid": "105290", "url": "https://eu.wikipedia.org/wiki?curid=44952", "title": "Dukala-Abda", "text": "Doukkala-Abda (arabieraz: \u062f\u0643\u0627\u0644\u0629 \u0639\u0628\u062f\u0629\u200e) Marokoko 16 eskualdetako bat da. Marokoko ipar-ekialdean kokatuta dago, kostaldean eta 13.285\u00a0km2 ditu, 1.984.039 biztanlerekin 2004ko zentsuan. Hiriburua Safi da.\nHiru probintzia ditu bere barnean:"}
{"id": "44953", "revid": "105290", "url": "https://eu.wikipedia.org/wiki?curid=44953", "title": "Safi", "text": "Safi (arabieraz: \u0622\u0633\u0641\u064a) Marokoko mendebaldeko hiria da, Ozeano Atlantikoan kokatua. Doukkala-Abda eskualdeko hiriburua da eta 284.750 biztanle zituen 2004an. Hala ere bere inguruan dauden hiriek sortzen duten eskualdeak 793.000 biztanle zituen 1987an.\n\"Safim\" izenarekin Portugalen menpe egon zen 1488tik 1541ra."}
{"id": "44954", "revid": "105290", "url": "https://eu.wikipedia.org/wiki?curid=44954", "title": "Fez-Bulemane", "text": "F\u00e8s-Boulemane (arabieraz: \u0641\u0627\u0633 \u0628\u0648\u0644\u0645\u0627\u0646\u200e) Marokoko 16 eskualdetako bat da. Marokoko iparraldean kokatuta dago, 19.795\u00a0km2 ditu, 1.573.055 biztanlerekin 2004ko zentsuan. Hiriburua Fes da.\nHiru prefektura eta prontzia bat ditu bere barnean:"}
{"id": "44955", "revid": "105290", "url": "https://eu.wikipedia.org/wiki?curid=44955", "title": "Gharb-Chrarda-Beni Hssen", "text": "Gharb-Chrarda-Beni Hssen (arabieraz: \u0627\u0644\u063a\u0631\u0628 \u0634\u0631\u0627\u0631\u062f\u0629 \u0628\u0646\u064a \u062d\u0633\u064a\u0646\u200e) Marokoko 16 eskualdetako bat da. Marokoko iparraldean kokatuta dago, 8.805\u00a0km2 ditu, 1.859.540 biztanlerekin 2004ko zentsuan. Hiriburua Kenitra da.\nBi probintzia daude bere barnean:"}
{"id": "44957", "revid": "1491", "url": "https://eu.wikipedia.org/wiki?curid=44957", "title": "Bat (soziolinguistika aldizkaria)", "text": "Bat: soziolinguistika aldizkaria soziolinguistikari buruzko gaiak plazaratzen dituen hiruhilabetekari bat da. 500 harpidedun baino gehiago ditu. Sarean daude eskegita aldizkari honek ateratako artikulu gehienak, edonork erabiltzeko pronto.\nHistoria.\nAldizkaria 1990an sortu zen eta 60 zenbakitik gora argitaratu ditu. Hasiera batean aldizkaria EKBk argitaratzen zuen. EKB desagertu ostean 1999an SEI elkarteak hartu zuen bere gain aldizkaria. SEI elkartea desagertzean, Soziolinguistika klusterrak hartu du bere gain.\n2010ean 20. urteurrena bete izan zuen eta hori ospatzeko bi ale berezi bi (76. eta 77. zenbakidunak) argitaratu zituen."}
{"id": "44963", "revid": "58701", "url": "https://eu.wikipedia.org/wiki?curid=44963", "title": "Sabbat", "text": "Sabbat edo Sabbath (, ahoskatua, eusk. \"atsedenaldia\" edo \"etena\") Juduen astearen zazpigarren eguna da. Juduen asteko atseden eguna da, Jainkoaren gurtzari eskaintzen dioten eguna, alegia, larunbata edo zapatua. Berez, ostiraleko iluntzetik larunbateko iluntzeraino irauten du.\nSabbata Mendebaldeko kulturan.\nHitza greko \"(sabbatton)\" eta latin \"(sabbatum)\" hizkuntzetara igaro zen, eta azken horretatik hizkuntza erromanikoetara. Mendebaleko euskarak ere jaso zuen hitza latinetik: \"zapatu.\"\nErdi Arotik aurrera, sorginen bilkurekin lotu zituzten sabbat-eko ospakizunak juduen aurka zeuden kristauek, eta kutsu hori gorde du egun arte hitz horrek Mendebaleko literaturan."}
{"id": "44964", "revid": "105290", "url": "https://eu.wikipedia.org/wiki?curid=44964", "title": "Kouvola", "text": "Kouvola Errusiar Federaziotik eta Europar Batasunetik probetxua ateratzeaz bizi den hiri finlandiarra da. Helsinki eta San Petersburgo bidea egiten duen trenaren geltoki garrantzitsuena bihurtu delarik.\nHegoaldeko Finlandiako hainbat egoitz bertan kokatzen dira gaur egun.\nHistoria.\n1875. urtean San Petersburgotik etorritako hainbat biztanleek bertan jauregi handi bat eraiki zuten eta ordudanik herriaren hazkundea gertatu da, 1922. urtean herri baten eskubideak lortu zituelarik.\nII. Mundu Gerreko hainbat guden eszenatoki izan zen."}
{"id": "44965", "revid": "336", "url": "https://eu.wikipedia.org/wiki?curid=44965", "title": "1848ko iraultzak", "text": "1848ko iraultzak, Herrien Udaberria edo Iraultzen Udaberria ere deitua, iraultza multzoa izan zen, 1848an Europan gertatua.\nAro Garaikidea 1789ko Frantziako Iraultzarekin hasi zela esan daiteke, iraultza hark ekarri zituen aldaketa politiko eta sozialen ondorioz. 1848ko iraultzek, berriz, nabarmen utzi zituzten 1789ko aldaketa sakonek Europako politikan eta gizartean sortutako kontraesanak. Lehenengo iraultzaren ondoren politika-sistema liberala zehaztu zen, eta aldaketa sozial bat gertatu zen, gizataldeak jabegoaren arabera gizartean zuten mailak bereizten zituena. 1848koa, beraz, iraultza molde berri baten sorrera izan zen, gizarte-iraultzaren sorrera alegia; urte hartan egin zen lehenengo ahalegina legearen aurreko berdintasunaren eta aberastasunaren aurreko desberdintasunaren gizartea aldatzeko.\nAro Garaikideko kontraesan horiek 1848an nabarmendu ziren lehenengoz. Frantzian 1848ko iraultzaren bidez gelditu ziren agerian, iraultza hark lanaren munduari buruzko diskurtsu bat erabili baitzuen; eta Britainia Handian, berriz, lanaren munduko mugimendu handi batekin zabaldu zituen, kartismoarekin hain zuzen ere. Horrela hedatu ziren Europan zehar, pixkanaka, sozialismo genero izena hartuko zuten mugimenduen ideologiak.\nBaina XIX. mendearen lehen erdialdean, beste arazo bat ere sortu zen Europan: nazioen eta estatuen arteko harremanak. Vienako kongresuak herrialde ahaltsuek eskatzen zuten aginpideen oreka eta segurtasuna erabili zituen nazioaren eta estatuaren arteko tirabirak estaltzeko. 1848-1849 urteetan, ordea, nazioak eta herriak ahaleginak egiten hasi ziren estatuekiko zuten mendekotasun harremana aldatzeko, Italian eta Europa erdialdean eta ekialdean batez ere. Beraz, Metternichen sistemaren kontrako altxamendu bat ere izan zen.\n1848ko iraultzen arrazoiak.\n1840ko hamarkadaren erdialdean krisi ekonomiko gogorra izan zen Europan. Krisi hura 1845-1846 arteko patataren krisiarekin hasi zen: patataren uzta txarrak gosea eta pobrezia zabaldu zituen. Horrezaz gainera, 1847 inguruan lehorte handiak izan ziren.\nBeste alde batetik, industrializazioa hasia zen Europa osoan eta, horrekin batera, klase gizartearen eraketa. Burgesia eta langileen arteko ezberdintasunak gero eta handiagoak ziren, bai ekonomian, bai eskubide politikoetan, eta horrek proletarioek estatu burgesaren kontra egindako lehen protestak sorrarazi zituen. Horrela agertu ziren lehen mugimendu sozialistak, langileen eskubideen aldekoak; aurreko iraultzetan ez bezala, 1848koetan rol garrantzitsua jokatu zuten.\nPolitikari dagokionez, Europako ia estatu guztietan absolutismoa erregimen nagusia zen eta horrek burgesiaren eta hiriko langileen desadostasuna sortzen zuen. Hala eta guztiz ere, gobernu liberalagoak zituzten herrietan, goi burgesiaren nahiak bakarrik babesten ziren, eta horrek erradikalagoa zen liberalismo demokratikoaren agerpena ekarri zuen.\nAzkenik, kontuan hartu behar da Metternichek antolatutako lurraldearen banaketarako sistemak ez zituela nazio askoren nahiak asetzen; arrazoi hori zela kausa, altxamenduak gertatu ziren. Nazionalismo horiek mota askotakoak izan ziren; adibidez, germaniar estatuek estatu bakarrean bilduta egoteko nahia zeukaten, baina Austriar Inperioaren menpeko nazio askok, ordea, independentzia lortu nahi zuten.\nIraultzak Europan zehar.\nFrantzian.\n1848. urtean, Frantzian, 1830eko Uztaileko Iraultzarekin hasitako monarkia liberala zegoen, Luis Filipe Orleansekoa erregearen agindupean; baina haren politika egiteko moduak goi burgesia eta pribilegiodunak bakarrik gogobetetzen zituen, ez herria. Hori zela eta, eskakizun demokratiko eta erradikalagoak egiten zituzten higikunde liberalak sortu ziren.\n1846ko abuztuko legebiltzarreko hauteskundeetan Fran\u00e7ois Guizoten gobernatzeko modua sendoturik atera zen (gobernuaren aldeko 291 legebiltzarkide eta oposizioko 168 besterik ez). Hauteskunde sistema aldatu gabe erregimena aldatzea ezinezkoa zela ikusirik, 1847an oposizioak \"Banketeen kanpaina\" abiarazi zuen: Parisen eta hiri handienetan 70 bankete baino gehiago antolatu ziren, hauteskunde eta parlamentu erreformaren ideiak hedatzeko. Guizoten gobernuak 1848ko otsailaren 19an, Parisko XII. \"arrondissement\" edo barrutian, egitekoa zen banketea debekatu zuelarik, matxinada piztu zen. Otsailaren 22an, manifestazio batek Guizoten dimisioa galdatu zuen; 23an, barrikadak eraiki ziren, eta Guardia Nazionala bera manifestarien alde jarri zen, \u00ab\u00c0 bas les ministres, vive la r\u00e9forme !\u00bb (\"Bota ministroak, biba erreforma!\") oihukatuz. Luis Filipe erregeak Guizot kargugabetu eta Louis-Mathieu Mol\u00e9 izendatu zuen lehen ministro, baina horrek ez zuen matxinada baretu. Soldaduek tiro egin zuten manifestarien aurka eta 50 lagun inguru hil.\nTiroaldi horren ostean, matxinada iraultza bilakatu zen: otsailaren 24an, erregeak uko egin zion koroari, 9 urteko bere semearen faboretan, baina iraultzaileek ez zuten konponbide monarkikorik nahi; Parisko udaletxean behin-behineko gobernu errepublikanoa eratu zenean, matxinada lasaitu zen. Luis Filipe I.ak Ingalaterrara ihes egin zuen. Frantziako Bigarren Errepublika sortua zen. Alexis de Tocqueville frantses idazle eta politiko liberalak hurrengo testigantza utzi zuen \"Oroitzapenak\" (1893) idazlanean:\nBehin-behineko gobernuan errepublikano moderatuak, erradikalak eta sozialistak zeuden, presidentea Jacques-Charles Dupont de l'Eure zela; Alphonse de Lamartine eta Alexandre Ledru-Rollinek ministerio garrantzitsuenen ardura hartu zuten. Otsailaren 25ean errepublika aldarrikatu ostean, gobernuak garrantzi handiko neurriak hartu zituen: gizonezkoen sufragio unibertsala ezarri, lan eskubidea aldarrikatu eta langabeentzako Nazio tailerrak (\"Ateliers nationaux\") eratu, biltze eta prentsa askatasuna berrezarri, esklabotasuna ezeztatu Frantziako kolonietan... 1848ko apirilaren 23ko hauteskundeetan moderatuak nagusitu ziren. Ekainaren 21eko dekretu batek Nazio tailerrak ezeztatu zituelarik, Parisko herria altxatu zen. Godefroy Cavaignac jeneralak erreboltaren errepresioa zuzendu zuen: hiru egunez 1.600 soldadu eta 4.000 matxinatu hil ziren. Ondoko egunetan 15.000 lagun atxilotu eta 4.300 Aljeriara deportatu zituzten. Azaroaren 4an konstituzio berria promulgatu zen, eta abenduko hauteskundeetan Luis Napoleon Bonaparte presidente hautatua izan zen, botoen %75 lortuta. Frantziako Bigarren Errepublika 1851ko abenduaren 2an Luis Napoleon Bonapartek berak eman zuen estatu kolpearekin amaitu zen. Bonapartek Frantziako Bigarren Inperioa aldarrikatu eta bere burua Napoleon III.a izendatu zuen.\nHabsburgotarren estatuak.\nHabsburgotarrek beren monarkia Austriar Inperio gisa definitu zuten 1804an, jabegoen gaineko agintea sendotzearren. Eta hori aitortu zien Vienako Batzarrak: hor, Klemens Wenzel von Metternich Austriako kantzilerra ondo arduratu zen sendotze hori lortzeko, berretsirik geratu baitzen Italiako iparraldearen eta Balkanetako itsasaldearen kontrola, Otomandar Inperioaren mugaraino. Horrenbestez, Austriako monarkia askotarikoa eratu zen, hamabi bat nazio eta hainbat hizkuntza eta erlijio biltzen zituena.\nMetternichek asmatu gobernu sistemak erreakzio absolutistaren sinboloa zen. Administrazioaren aldetik, Inperioa Vienako gortetik kudeatu zuten, Austriako eta Bohemiako nobleziaren (XVII. mendetik germaniartua berau) esku zegoen sistema baten bidez, gudaroste indartsua eta polizia sistema gogorra erabiliz. Baina Inperioko hainbat herritan mugimendu liberal eta abertzaleak sortu ziren 1830-1840 ondoko urteetan.\nHungarian gertatu zen 1848ko lehen altxamendua, martxoaren 11n, Lajos Kossuth buruzagi nazionalistak zuzendurik; haren ondorioz, Hungariaren independentzia eta gobernu liberal berria aldarrikatu ziren. Handik oso gutxira, martxoaren 13an, hasi ziren istiluak Vienan, Behe Austriako Dietaren bilerarekin batera; Dieta organo absolutista zen, eta ikasle eta langileek konstituzioa eta erreforma liberalak eskatu zituzten, \"Standehaus\" bilera tokia harturik: legebiltzarraren sorrera, prentsa askatasuna, katedra askatasuna, erlijio askatasuna eta Germaniar Konfederazioaren erreforma. Hasieran soldaduek su egin zuten manifestarien aurka baina, matxinadaren indarra ikusirik, Metternichek dimititu zuen, eta martxoaren 15ean Fernando I.a enperadoreak erreforma liberalak agindu zituen. Apirilean Bohemiako txekiarrak mobilizatu ziren, Pragan, eslabiar herrien eskubide politikoen alde.\n1848ko uztailaren 22an, Kreimsergo Batzar konstituziogilea eratu zen Vienan, sufragio unibertsalez aukeratua. Inperiorako konstituzio federal bat idatzi zen, Inperio barnean gizabanakoaren eta nazioaren eskubideak kontuan hartzen zituena. Eslabiar nekazarien ordezkariek, ezkerreko diputatuekin elkar harturik, joputzaren eta eskubide feudalen ezeztapena lortu zuten. Baina bolada iraultzaileak ez zuen asko iraun. Alde batetik, goi burgesia langileen aldarrikapenen beldur zen eta, horregatik, konstituzio oso moderatua idatzi zen, iraultzaile gehienen interesen kontrakoa. Bestetik, austriar tropek Italiako altxamenduak zapaldu zituzten udan, eta laster, udazken horretan, gobernu liberal berria kendu, inperioa berrezarri eta liberalen kontrako errepresio handia martxan jarri zuten. Txekiarren altxamendua ere, Pragaren bonbardaketarekin amaitu zen, eta gauza bera gertatu zen hungariar independentistekin, indarrez zapaldu baitzituzten. Abenduaren hasieran, Fernando I.ak abdikatu zuen bere biloba Frantzisko Josef I.aren alde. Honek Kreimsergo erabakiak indargabetu zituen eta neoabsolutismoa ezarri zuen berriro (Silvesterpatent, 1851).\nAlemania.\nParisko gertaeren berriak Alemaniara iritsi orduko, erresumak urtebete zeraman tirabira sozialekin. 1847ko otsailean Frederiko Gilen IV.a Prusiakoak deitutako Dieta Bateratuan eskakizun liberalak egin ziren, baina erregeak ez zituen onartu eta lau hilabete geroago batzarrea deuseztatu zen. Hala ere, bertako liberalek ez zuten amore eman eta 1848ko Frantziako Iraultzaren berri izan bezain laster, otsailaren 27an, manifestazio handia egin zuten Mannheimen, langabetu eta hiritarren laguntzarekin, erreforma liberalak eta Alemaniako estatuen batasuna eskatuz. Mugimendua germaniar estatu guztietara zabaldu zen, bortizkeriarik gabe, bertako agintariek, beldurraren beldurrez, erreforma liberalak agindu baitzituzten Hannover, W\u00fcrtemberg, Hesse-Darmstadt, Nassau, Bonn eta Saxonian.\nBerlinen martxoaren 6an hasi ziren iraultzaren aldeko mobilizazioak; Gilen printzearen erantzuna armada hirian zehar hedatzea izan zenez gero, tentsioa handituz joan zen, martxoaren 18ko Matxinada gertatu arte. Egun horretan soldaduek tiro egin zuten ikasle eta langileen manifestazio baten aurka; ondorengo orduetan izandako borroketan 230 iraultzaile hil ziren. Azkenik, martxoaren 19an, Frederiko Gilen IV.a erregeak armada erretiratu behar izan zuen. Erregeak hainbat erreforma liberal eta Alemaniako batasunaren gidaritza eramango zuelako promesa eman zuen. Martxoaren 29an, gobernu berria eratu zen, Ludolf Camphausen buru zuena, eta maiatzean Prusiako Nazio Biltzarra ( osatu zen, gizonezkoen sufragio unibertsalaz hautatua, konstituzioa idazteko helburua zuena; baina, horrekin batera, han-hemenka izandako ikasle eta langileen erreboltek errepresio gogorra izan zuten, eta goi burgesia monarkikoekin aliatu zen, sozialista eta demokrata erradikalen kontra egiteko. 1848ko azaroan, Frederiko Gilen IV.ak Prusiako Nazio Biltzarra desegin zuen, eta abenduan konstituzio bat eman zion Prusiari, kontzesio liberal batzuk zituena. Beti ere, \u00abemandako konstituzio\u00bb hori laster aldatua izan zen, eta absolutismora itzuli zen.\nGertakari horien aldi berean, Alemaniako hainbat estaturen ordezkariak bildu ziren Frankfurt hirian. Gehienetan, sufragio unibertsalaren bidez izan ziren aukeratuak baina, hala eta guztiz ere, liberal errepublikano eta erradikalek ez zuten gehiengoa lortu. Modu horretan, Frankfurteko parlamentu hura, konstituzio liberala idaztea eta Alemaniaren batasuna helburutzat zituena, bi talde nagusiz osatuta geratu zen: batetik, liberal moderatuak, goi burgesia eta kontserbadurismoaren aldekoak; bestetik, liberal demokratikoak, errepublika federal eta langileen eskubideen aldekoak. 1849ko martxoan Frankfurteko parlamentuak Alemaniaren batasunaren proiektua onartu zuen, eta gauzatzeko zegoen estatu berri haren koroa Prusiako erregeari eskaini zion. Hark, ordea, koroa gutxietsi eta Frankfurteko parlamentuaren lan osoa deuseztatu zuen. Hortik aurrera, gainbehera segitu zuen 1849ko udaberrian desegin egin zen arte, eta lehengo estatu buruen soberania berrezarri zen Germaniar Konfederazio osoan, Prusiaren laguntzarekin.\nItalia.\nItaliako penintsulan, ezaugarri liberal eta erradikalez gainera, iraultzak kutsu nazionalista ere hartu zuen. Italiako lurraldeetan garrantzi handiko aldaketak eragin zituen iraultzak erakundeetan. Iraultza ekainean hasi zen Sizilian eta handik Napoliko Erresuma guztira, Aita Santuen Lurraldeetara, Toskanara eta Milanera zabaldu zen. Lurralde horietan guztietan erreforma liberalak eskatu ziren eta agintariek 1831n Belgikan ezarri zenaren antzeko konstituzio liberalak onartu behar izan zituzten.\nDena dela, iraultzarik erradikalena Erroman gertatu zen; Pio IX.ak ihes egin zuen, Batzar Konstituziogile batek errepublika aldarrikatu zuen 1849an, eta Aita Santuari kendu zitzaion lurreko ondasunetan zuen eskumena. Beti ere, Aita Santuak subirotasuna berreskuratu zuen Frantziaren laguntzarekin, 1849. urtearen amaierarako.\nAipagarria izan zen Piemonte-Sardiniako iraultza ere; Karlos Alberto erregeak konstituzioa onartu zuen (Albertoren estatutua) eta gudarostea bidali zuen austriarren kontra Lonbardiara eta Veneziara, Aita Santuen Lurraldea eta Bi Sizilietako Erresumarekin elkar harturik. Milan askatu bazuten ere, Austriaren esku gelditu ziren lurralde haiek, Joseph Radetzky jeneral austriarraren esku hartzearen ondoren (Novarako gudua, 1849).\nKartismoa eta sozialismoa.\n1848ko iraultzen inguruan diskurtsu ideologiko berri bat eratu zen Europa guztirako, gizarte desberdintasunen eta desberdintasun horiek ekiditeko berrikuntzen inguruan gogoeta egiten zuena. Diskurtsu hori eratu zenean, gizataldeen arteko desberdintasunak gero eta nabarmenago gelditzen ari ziren, lanaren eta kapitalaren merkatuan talde bakoitzak zuen egoeraren arabera.\n1830-1840 urteetan lan ahalmenari buruz zegoen mendekotasunak miserian bizitzera behartzen zituen herritarrak. Erreforma liberalak egin ziren egoera hori konpontzeko: komunitatearen lurrak pribatizatu ziren (itxiturak), eta lanaren gremiokako antolaketa eta lanaren esplotazioa onartzen zuen legedia deuseztu zen. Ez da harritzekoa ingeles langileen lehenengo mugimenduek 1834ko Pobreen legea deuseztu nahi izana; lege horiek onegitea desagerrarazi zuten eta, haren ordez, pobreen esplotaziorako zentro beldurgarriak bultzatu zituzten.\nLan munduaren egoera hobetzeko gizarte berrikuntzak egin nahi ziren, beraz, eta kezka horrek diskurtsu berri bat osatu zuen. XVIII. mende amaierako tradizio erradikal-demokratikoarekin lotua zen diskurtsu hura; eta proposamen sozialistei bidea ireki zien. Ingalaterrako mugimendu kartistak bildu zituen kezka horiek. Herriaren kartaren inguruan egituratu zen kartismoa eta Ingalaterrako parlamentuan hauteskundeak goitik behera eraberritzeko ahalegina egin zuen \u20131832koa baino aldaketa sakonagoa eskatzen zuen\u2013, langileei ordezkariak hautatzeko eskubidea eta legegintzarako ahalak emateko.\nTalde haren eskakizunak honela azal zitezkeen garai hartako printzipioen arabera: parlamentua jabeen interesen ordezkari bada eta langileak beren lan ahalmenaren jabe badira, orduan langileek ere izan behar dute ordezkaritzarik. Horrela, legeak egiteko ahalmenaren kontrolarekin, alegia, desberdintasunak gainditu ahal izango zirela uste zuten. Hala ere, desberdintasunak suntsitzea ez zen hain lan erraza, Frantzian 1848an gertatu zenak, hau da, gizonezkoentzako sufragio unibertsala ezarri arren erradikalek eta sozialistek ia ordezkaririk lortu ez izanak, erakutsi zuen bezala.\nPierre-Joseph Proudhonen (\"Zer da jabegoa?\", 1840) eta beste zenbaiten testuek ziotenez, desberdintasunaren gakoa lurraren jabegoa eta kapitala jabego pribatu gisa hartzea zen. Kritika horren sintesia 1848ko iraultzan Komunisten ligaren eskariz argitara eman zen beste testu batek egin zuen. Liburu txiki bat zen, \"Agiri Komunista\", Karl Marx eta Friedrich Engelsek idatzia; testu hura gizartea eraldatzeko ideia bilduma gisa hartu zen."}
{"id": "44967", "revid": "15795", "url": "https://eu.wikipedia.org/wiki?curid=44967", "title": "Absolutismo", "text": ""}
{"id": "44968", "revid": "15795", "url": "https://eu.wikipedia.org/wiki?curid=44968", "title": "Metternich", "text": ""}
{"id": "44969", "revid": "201", "url": "https://eu.wikipedia.org/wiki?curid=44969", "title": "1848ko iraultza", "text": ""}
{"id": "44970", "revid": "114553", "url": "https://eu.wikipedia.org/wiki?curid=44970", "title": "Ingalaterrako Iraultza", "text": "Ingalaterrako Iraultza (ingelesez \"English Civil War\") 1640 eta 1660 artean eman zen, Ingalaterrako historiaren errepublika bakarraren ezarpena ekarri zuena. Oliver Cromwell izan zuen buru.\nLehen fasea botere parlamentarioa izan zen, 1640tik 1643ra. Orduan parlamentuak absolutismoaren aurkako hainbat lege onartu zituen.\nBigarren fasea gerra zibila izan zen, 1643tik 1649ra. Zaldunen gerra bat izan zen, Oliver Cromwellek eta bere Santuen Batailoiak (\"Ironsides\") irabazi zutena, monarkiaren aldekoak garaituz. Oliver Cromwellen agindupean parlamentu berria eratu zen, non Karlos I. erregeak heriotza-zigorra jaso zuen.\nHirugarren fasea Errepublika izan zen, Oliver Cromwell buru zuelarik.\nErrepublika Oliver Cromwellekin batera hil zen. George Monck jeneralak parlamentua konbokatu zuen, non monarkiaren berrezarpena erabaki zen 1660an."}
{"id": "44979", "revid": "105290", "url": "https://eu.wikipedia.org/wiki?curid=44979", "title": "Thailandiaren banaketa administratiboa", "text": "Tailandiako banaketa administratiboa 76 probintziz (\u0e08\u0e31\u0e07\u0e2b\u0e27\u0e31\u0e14, \"changwat\") osatua dago, 5 taldeetan elkartuak kokapenaren arabera. Gainera bi barruti berezi daude: Bangkok hiriburua bera eta Pattaya, lehenak probintzia maila eta bigarrenak Chon Buri probintzian izanik baita ere.\nProbintzia bakoitza barruti txikiagotan banatuak daude. 2000an 796 barruti zeuden (\u0e2d\u0e33\u0e40\u0e20\u0e2d, \"amphoe\"), 81 barruti txiki (\u0e01\u0e34\u0e48\u0e07\u0e2d\u0e33\u0e40\u0e20\u0e2d, \"king amphoe\") eta Bankokeko 50 barruti (\u0e40\u0e02\u0e15, \"khet\"). Probintzien izenak hiriburuenak dira.\nBarne ministroak izendatzen du probintzia bakoitzeko agintaria, Bangkok izan ezik, gobernadorea hauteskunde bidez izendatzen baita.\nProbintzien zerrenda eta kokapena.\nHauek dira 76 probintziak:"}
{"id": "44989", "revid": "56334", "url": "https://eu.wikipedia.org/wiki?curid=44989", "title": "Horus", "text": "Horus garaia jainko zerutarra da Antzinako Egiptoko mitologian. Egiptoar mitologiako jainko garrantzitsuenetako bat da, eta historiaurretik ptolomeotar erresumako garaiak arte gurtua izan zen. Egiptoko zibilizazioaren abiarazletzat jo zen, zeruko jainkoa izateaz gain erregetzaren irudi bihurtuz. Isis jainkosaren eta Osiris jainkoaren semetzat hartzen zen eskuarki. Izen egiptoarra \"Hor\" da, grezieraz \"Horus\" (\u038f\u03c1\u03bf\u03c2) eta jainkotasun grekoa \"Apolo Febo\" da.\nIkonografia.\nBelatza edo belatz burudun gizakia da haren ohiko irudikapena, koroa bikoitzaz. Eta beste irudikapen batzuk ere hartzen ditu, funtzioaren arabera:\nRa-Horajti gisa lotu zitzaion Ra-ri.\nHorusen Begia.\nHorusen begia erabiltzen zen askotan Horus irudikatzeko. Esanahi sinboliko handikoa da, Horusek begia galdu baitzuen Seten kontrako borrokan. Beste jainko baten laguntzaz sendatu ondoren (Tot, bertsio batzuetan), Osiris aita hilari eskaini zion. Sakrifizioa, sendaketa eta hildakoei eskaintzak irudikatzen zituen, beraz. Babes kutun gisa ere erabiltzen zen.\nMitologia.\nHorus Shemsu Hor-rak lagunduta Seten aurka borrokatu zen aitaren (Osiris Set-ek eraila) tronua berreskuratzeko. Set Egipto Altuaren jainko gisa geratu zen eta Horus Behe Egiptoren jainko gisa. Ondoren, Horus Egipto osoko jainko bilakatu zen, Set, desertuko eta herbesteko herrien jainko zen bitartean. Gatazka horrek Nilo ibaiaren oparotasuna (Osiris) eta basamortuaren idortasunaren (Set) harteko guda azaltzen du. Handik denbora batera errege mitikoei laga zien gobernutza, \"Shemsu-Hor\" deituak tradizioaren arabera. Gainera Osiris-en babeslea da Egiptoko inframunduan, Duat-a. Hildakoen epaiketan, Hilen Liburuaren arabera, Osiris eta hildakoaren arteko bitartekaria da.\nZiurrenik bereganako gurtza Nilo Ibaiaren deltan hasi zen, baina Egipto guztian gurtua izan zen Edfu, Hierakompolis eta Letopolis-eko tenpluetan. Bere gurtza Meditarraneoan zehar zabaldu zen Isis amari lotua zen Harpokrates bezala."}
{"id": "44990", "revid": "1519", "url": "https://eu.wikipedia.org/wiki?curid=44990", "title": "Kattalin (eleberria)", "text": "Kattalin (\"La herbolera\") Toti Martinez de Lezeak idatzitako eleberria da. Liburua 1500. urtean Durangon Euskal Herrian ezagutzen den lehenengo sorgin-ehiza gauzatu zenean oinarritzen da, milaka biztanle (batez ere emakumeak) sutan bukatu zuten Europa osoan, gezur, aurreiritzi eta eliz-gizonen obsesioengatik.\nGaur egun \"sorgin\" izena gaizkiaren sinonimoa izaten jarraitzen du, emakume zahar eta itsusiarena, eta ahaztu egiten da urte haietan ume, neska gazte eta emakume langile soilak salatuak eta erailak izan zirela.\nGaztelaniaz idatzita dago eleberria eta 460 orrialde dauzka, euskaratua dago \"Kattalin\" izendapenarekin. 2000. urtean argitaratua.\nSinopsia.\nCatalina de Goiena belagilearen istorioa kontatzen da XVI. mende hasieran kokatua. Anboto magalean hazia, Mari jainkosaren etxea, Euskal Herriko ohitura zaharrak ikasirik Durangora jotzen du bertan emagin ogibidea ikastera. Bertan amodio, jeloskeria eta hainbat abentura bizitzen ditu."}
{"id": "44991", "revid": "336", "url": "https://eu.wikipedia.org/wiki?curid=44991", "title": "Jerzy Dudek", "text": "Jerzy Henryk Dudek (Rybnik, 1973ko martxoaren 23a) - poloniar futbolari ohia da, atezaina. Liverpool futbol talde ingelesak 2001. urtean fitxatu zuen."}
{"id": "44992", "revid": "336", "url": "https://eu.wikipedia.org/wiki?curid=44992", "title": "Artur Boruc", "text": "Artur Boruc (Siedlce, 1980ko otsailaren 20a) - futbolari poloniarra, atezaina. Eskoziako Celtic futbol taldeak 2005.urtean fitxatu zuen. 2007ko Martxoaren 1 arte Poloniako futbol selekzio nazionalarekin 21 aldiz jokatu du."}
{"id": "44993", "revid": "119347", "url": "https://eu.wikipedia.org/wiki?curid=44993", "title": "Oskar Artetxe", "text": "Oskar Artetxe Pascual (Eibar, Gipuzkoa, 1966ko abenduaren 18a - ) Eibar Kirol Elkarteko futbolari eta kapitaina izan zen.\nTaldeak.\nOskar Artetxek honako taldeetan jolastu zuen:"}
{"id": "44998", "revid": "371", "url": "https://eu.wikipedia.org/wiki?curid=44998", "title": "Oskar artetxe", "text": ""}
{"id": "45001", "revid": "284", "url": "https://eu.wikipedia.org/wiki?curid=45001", "title": "Paulo VI", "text": ""}
{"id": "45011", "revid": "137486", "url": "https://eu.wikipedia.org/wiki?curid=45011", "title": "Montserrat Caball\u00e9", "text": "Maria de Montserrat Viviana Concepci\u00f3n Caball\u00e9 i Folch (Bartzelona, 1933ko apirilaren 12a - 2018ko urriaren 6a) kataluniar sopranoa eta opera abeslaria izan zen. XX. mendeko sopranorik handienetakotzat hartua, haren ahots-teknika oso miretsia izan zen nazioartean. Ospe handia lortu zuen mundu osoan, Gioachino Rossini, Vincenzo Bellini eta Gaetano Donizettiren opera lanen interpretazioei esker. Oso ezaguna egin zen 1987an Freddie Mercuryrekin grabatu zuen duoa, \"Barcelona\", geroago 1992ko Olinpiar Jokoetako abesti ofizialetako bat izan zena.\nBiografia.\nMaria de Montserrat Viviana Concepci\u00f3n Caball\u00e9 i Folch Bartzelonan jaio zen, Katalunian, 1933ko apirilaren 12an. Aita Carlos Caball\u00e9 Borr\u00e1s kimikaria izan zuen (1907-1995) tarragonarra izan zuen eta ama, berriz, Ana Folch valentziarra. Jatorri xumeko familian jaio zen Montserrat gerraostean eta anaia ere izan zuen, Carlos.\nAmak erakutsi zizkion solfeoaren oinarriak eta, Bartzelonako Bertrand i Mata familia dirudunari esker, 11 urte besterik ez zuenean, Bartzelonako Lizeoko Musika Kontserbatorioan sartzeko aukera izan zuen, beka bat medio hasiera batean eta aitatutako familia horren laguntza ekonomikoarekin, gero. Napoleone Annovazzi, Eugenia Kem\u00e9ny eta Conchita Bad\u00edarekin ikasi zuen eta, 1954an graduatu zen urrezko dominarekin.\nMusika eta arrakasta.\n1950en igo zen lehen aldiz eszenategira, Reusko Fortuny antzokian, Giovanni Battista Pergolesiren \"La serva padrona\" protagonista izan zelarik.\n1956an Basileako Udal Antzokian \"(Stadttheater Basel)\" hasi zen lanean eta urte bat geroago bere debuta egin zuen bertan. 1962an Bartzelonan estreinatu zen, El Liceun. Eta 1965ean lehen arrakasta handia lortu zuen New Yorkeko Carnegie Hallen egindako emanaldiagatik.\nGero, Basileara aldatu zen, Suitzara, eta 1956ko azaroaren 17an egin zuen debut profesionala Pucciniren \"La boh\u00e8me\"-n \"Mim\u00ed\" izan zelarik. Basileako Operan egon zen 1959ra arte eta errepertorio zabala hartu zuen: Giacomo Pucciniren \"Tosca\", Giuseppe Verdiren \"Aida\" edo Richard Straussen \"Arabella\" edo \"Salom\u00e9\". Baita Mozarten \"Erste Dame en The Magic Flute\" eta alemanieraz abestu zuen, gainera. Ondo etorriko zitzaion 1959-1962 artean Bremengo Operan izango baitzen, \"bel canto\" arloko paperetan espezializatu zelarik.\n1961ean, Lisboan izan zen, \"Iphig\u00e9nie\"ri bizia ematen \"Iphig\u00e9nie en Tauride\" lanean.\n1962an, Caball\u00e9 Bartzelonara itzuli zen eta El Liceun debutatu zuen urtarrilaren 7an, Straussen \"Arabella\"rekin.\n1962ko udazkenetik hurrengo urteko udaberrira arte, Mexikon egin zuen bira eta arrakasta ugari lortu zituen bai urte horretan eta baita hurrengoan ere.\n1965 izan zen, hala ere, nazioartean aparteko ospea emango zion urtea. Apirilaren 20an, Marilyn Horne gaixotu eta ezin izan zuen \"Lucrezia Borgia\"ren papera egin New Yorkeko \"Carnegie Hall\" eta Montserratek hartu zuen haren ordea. Interpretazioak izugarrizko zirrara piztu zuen eta opera munduan izena eman zion. Horrela ziote New Yorkeko egukariren batean: \"\u00abCallas + Tebaldi = Caball\u00e9\u00bb\"\nUrte berean, Glyndebourneko Festibalean debutatu zuen eta baita Metropolitan Opera Housen ere Gounoden \"Fauston\" \"Marguerite\" izan zelarik.\n1972an, \"La Scalan\" egin zuen debuta Vincenzo Belliniren \"Norma\"rekin eta \"Violetta\" egin zuen Londresko Royal Opera Housen\n1974an arrakasta handia izan zuen berriro Th\u00e9\u00e2tre antique d'Orange, berriz ere \"Norma\" operarekin.\n1980an, Rossiniren \"Semiramide\" egin zuen Aix-en-Provenceeko festibalean, Jes\u00fas L\u00f3pez Cobosek zuzenduta.\n1982an, Kataluniako Generalitatearen Urrezko Domina jaso zuen eta 1988an, berriz, Espainiako Musika Sari Nazionala.\n1986an, \"Romanza final\" izeneko film biografikoan parte hartu zuen. Jos\u00e9 Mar\u00eda Forqu\u00e9k zuzendutako lana zen Julian Gaiarren biografiaz eta Jos\u00e9 Carrerasek egin zuen honen papera.\n2018ko urriaren 6an hil zen Bartzelonan."}
{"id": "45013", "revid": "105290", "url": "https://eu.wikipedia.org/wiki?curid=45013", "title": "Kaletio", "text": "Kaletio etxebizitzaren arazoa lantzeko 2005ean Idiazabalen sortutako taldea da. Hainbat ekimen egin dituzte, tartean Idiazabalgo udalari \u201c\"etxebizitza publikoa sortzeko deia\"\u201d egin zioten. \"Kaletio\"ren ustez \u201c\"herrian dauden etxebizitza eraikuntza proiektuak, biztanlegoari begira baino, dirua irabazteko eginak\"\u201d daude."}
{"id": "45014", "revid": "1687", "url": "https://eu.wikipedia.org/wiki?curid=45014", "title": "Aldaize", "text": "Aldaize Idiazabalgo euskarazko herri aldizkaria da, Illati euskara elkarteak 2004tik argitaratzen duena behi hilabetero. Idiazabalgo berriak jasotzen ditu gehienbat."}
{"id": "45015", "revid": "105290", "url": "https://eu.wikipedia.org/wiki?curid=45015", "title": "Apartheid hil", "text": "Apartheid hil Idiazabalgo musika taldea zen.\nIbilbidea.\n1998. urtean hasi eta formazio aldaketa batzuen ondoren 2000. urtean eman zuten lehen kontzertua. Formazio aldaketa gehiago jasateaz gain kontzertu askotan eman zituzten trash-metal doinuak joz. Ia osorik euskaraz abesten zuten. Gaztetxe, plaza eta taberna askotan kontzertuak eskaini ondoren, 2006an esan zioten agur proiektu honi Joxepi eta bere mutilek. Azken kontzertua Idiazabalgo frontoiko tabernan eskaini zuten."}
{"id": "45016", "revid": "336", "url": "https://eu.wikipedia.org/wiki?curid=45016", "title": "Leninen testamentua", "text": "Leninen testamentua edo Kongresurako Gutuna (errusieraz \"Pismo K Syezdu\") 1922ko abenduaren 23-26an eta 1923ko urtarrilaren 4an Vladimir Leninek diktatutako txostena izan zen, etortzekoa zen Alderdi Komunistako Kongresurako zuzenduta.\nTxostenean, Sobiet sistema aldatzeko jarraibideak nahiz alderdiko sei bururen (Joseph Stalin, Leon Trotski, Grigori Zinoviev, Lev Kamenev, Nikolai Bukharin, eta Georgi Piatakov) deskribapen labur bana agertzen ziren. Lenin bihotzeko larri batetik sendatzen ari zela idatzita, testamentuan aholkatzen zen Stalin alderdiko Idazkari Orokor postutik ken zezaten. Dokumentu honen interpretazioak anitzak izan dira. Ondorengoaren hautaketan gidatzeko ahalegina izan zitekeen, edo, hil baino lehenago boterea kenduko ziotelakoan, alderdikideen barne-mugimenduak zapuzteko saioa.\nTxostenaren nondik norakoak.\nTxostenaren lehendabiziko erdian, Komite Zentrala handitzea iradokitzen zen. Gainera, Komite Zentralerako arrisku handiena Stalin eta Trotskiren arteko hartu-eman korapilatsua zela adierazten zen. Leninen hitzetan, eskuratutako botere eskerga kudeatzeko zuhur aski ez zen Stalin. Trotski, aldiz, Komite Zentraleko kide trebeena izanda, bure buruarengan konfidantza handiegia zeukan eta administrazio-atazetarako joera nabarmenegia zuen. Bukharin alderdiko teorizatzailerik hoberenetzat jo zuen, dialektikan erabat menderatzean kale egin arren. Halaber, Kamenev eta Zinoviev ez ziren zigortzekoak Urriko Iraultzan jokatutako paperengatik. Izan ere, boltxebikeen estatu-kolpearen kontra agertu ziren, eta matxinadaren planak argitara eraman zituen.\nBigarren erdia geroago idatzi zen, Stalinen gaineko iritziak okerragora egindakoan. Stalinek Georgiako nahigabea konpontzeko gaitasun eza erakutsi zuen, eta Krupskaia Leninen emaztearekin ez zen oso adeitsu agertu. Gizalege gabeko pertsonatzat jo zuen Leninek, eta Idazkari Orokorreko postutik kentzeko proposamena luzatu zion Kongresuari. Testamentuaren kopiak Leninek berak baino ez ziren irekitzekoak, edo, hilez gero, Krupskaiaren esku geratu zen eskubide hori.\nTxostenaren hedadura.\n1924ko maiatzean, Lenin hil eta 4 hilabete geroago zein Alderdiaren XIII. Kongresua bildu baino egun batzuk lehenago, Krupskaiak Komite Zentralari helarazi zion testamentua, Leninek Kongresuari irakur ziezaioten nahi zuela adierazita. Komite Zentrala jadanik Stalinen esku zegoen. Testamentuaren argitalpena, baita aipu bezala ere, debekatzea eta Kongresuan ez irakurtzea, baizik eta kide batzuei jakinaraztea, erabaki zen. Honen ondorioz, Sobiet Batasunean barnan testamentuaren inguruko ezagupenak ez ziren oso zabalak izan. Stalinen agintaldian, gai debekatua bilakatu zen, eta honi buruzko aipamen irekia ia hiru hamarkadaz desagertu zen.\nSobiet Batasunetik ateratzeko bidea, ordea, aise aurkitu zuen txostenak. Max Eastmanek zati batzuk argitaratu zituen 1925ean. The New York Times egunkariak dokumentu osoa plazaratu zuen 1926ko urrian, Krupskaiarengandik zeharkako eran lortu ostean. Sobiet Batasunean, 1956ko Alderdiaren XX. Kongresuan, Nikita Khrustxevek testamentuaren zati batzuk tartekatu zituen Komite Zentralaren aurrean emandako hitzaldi sekretu eta ospetsuan, Leninen izenak abian jarri nahi zuen destalinizazio kanpaina bultza zezan.\nTxostenaren zati aipagarriak.\n\u00abNire ustez, egonkortasunari eusteko faktore nagusia Batzorde Zentraleko kideak dira; hala nola, Stalin eta Trotski. Nire iritziz, haien arteko harremanek, neurri batean, banaketa sor dezakete. Hori ez gertatzeko, uste dut Batzordde Zentraleko kide kopurua handitu beharko genukeela, 50 edo 100era arte. Stalin burkideak, idazkaritza orokorra lortuta, botere izugarria kontzentratu du bere eskuetan, eta ni ez nago ziur botere hori beti behar adinako zuhurtziaz erabiltzeko gai izango ote den. (...).\nStalin zakarregia da, eta komunista garen aldetik ditugun harremanetan akats hori eramangarria izan daitekeen arren, ez da onargarria idazkari orokorrak jarrera hori izatea. Horrenbestez, alderdiko kideei proposatzen diet saiatzeko Stalin kargu horretatik kentzen, bestee pertsona bat jartzeko: eroapen handiagokoa, leialagoa, atseginagoa, kideei arreta handiagoa eskainiko diena eta ez hain apetatsua.\u00bb"}
{"id": "45017", "revid": "1830", "url": "https://eu.wikipedia.org/wiki?curid=45017", "title": "Idiazabalgo gaztetxea", "text": "Idiazabalgo gaztetxea (herriko ahoskeran, \"Izalgo gaztetxea\") 2000 urtean abiarazi zen, horretarako lokala eskuratu zenean, herriko plazan,kultur etxeko behe solairuan. Ekimena aurrera eraman zuena urtebete lehenago sortutako Idiazabalgo Gazte Asanblada izan zen. Aurrerago, gaztetxea lekuz aldatu zen eta gaur egun udaletxe zaharreko eraikinean dago."}
{"id": "45019", "revid": "96586", "url": "https://eu.wikipedia.org/wiki?curid=45019", "title": "Leonid Brezhnev", "text": "Leonid Ilitx Brezhnev (, ahoskatua; ; 1906ko abenduaren 19agreg./abenduaren 6ajul. - 1982ko azaroaren 10), Sobietar Batasuneko burua izan zen 1964tik 1982 arte. Lehenengo urteetan, beste batzuekin batera partekatu zuen boterea. Alderdiko Idazkari Orokorra urte bertsuen artean izan zen, nahiz bitan Sobiet Goreneko Burua (Estatuburua alegia), 1960tik 1964 arte, eta 1977tik 1982 arte.\nBiografia.\nLehenbizko urteak.\n1931n, Sobietar Batasuneko Alderdi Komunistan sartu zen. 1935ean graduatu ostean, ingeniaria izan zen. Aldi berean, alderdiko maila txikiko postuetan aritzen zen, Iosif Stalinen agintaldian bere ibilbide politikoak gora egin arte. Bigarren Mundu Gerran, Armada Gorriko komisario politikoa izan zen. 1943rako, Ukrainako fronteko komisario politikoen buru bilakatu zen.\nGerra bukatutakoan, Ukrainako hainbat komitetako buruan aritu zen. 1950ean, Moldaviara bidali zuten Moldaviako Alderdi Komunistako lehenengo Idazkari Orokor, konkistatu berri lurralde horretako populazio errumaniarra sobiet sistemara egoki zezan. 1952an SBAKko Komite Zentraleko eta Politburoko kide izendatu zuten.\nStalinen heriotzarekin batera, Komite Zentraleko nahiz Politburoko postuak galdu zituen, eta Defentsa Ministerioan kargu bat onartu behar izan zuen. Nolanahi ere, 1954an Nikita Khrustxevek Kazakhstango Alderdi Komunistako Idazkariordea izendatu zuen. Hor, Khrustxeven kanpainak sutsu bultzatu zuen, eta berehala Idazkari Orokor bihurtu zen (1955). 1956rako Alderdiko Komite Zentraleko eta Politburoko karguak berreskuratu zituen. 1960an Sobiet Goreneko Presidumgo burua, hau da, Sobietar Batasuneko estatuburua, izendatu zuten. Kargu hori 1964ko uztailean utzi zuen, Khrustxeven Komite Zentraleko bigarren idazkaria bilakatzeko. Orduko Khrustxeven oinordekotzat jotzen zuten.\nHiru hilabete geroago, ordea, Khrustxev boteretik kendu zuen aliantzari lagundu zion, eta, horren ondorioz, Brezhnev Lehen Idazkari bilakatu zen 1964ko urriaren 15ean. Epe labur batean Aleksei Kosyginekin batera agintea partekatu bazuen ere, berehala Brezhnev atera zen buru bakarra.\nEstatuko agintean.\nEstatu buruan, Brezhnevek aginte-afer andana (komunista ez ziren estatuekiko hartu-emana edo barneko garapen ekonomikoa) Kosygin eta Nikolai Podgorniren esku utzi zituen. Brezhnevek kanpo eta militar aferak hartu zituen bere gain.\n1967-68an, Txekoslovakiako Alexander Dubcek herrialdeko sistema komunista malgutzen saiatu zenean, Brezhnevek mendebaldean \"Brezhnev Doktrina\" deritzona garatu zuen, hots, Sobietar Batasunak beste herrialde bateko politikan sartzeko eskubidea dauka baldin eta herrialde horrek gainerako herrialde sozialisten interesak mehatxupean kokatzen baititu. Doktrina horren azpian Sobietar Batasunak zein Varsoviako Ituneko aliatuek Txekoslovakia inbaditzea justifikatzen zen.\n1970eko hamarkadan, Mendebaldeko Alemaniarekiko erlazioa normaltzen saiatu zen, AEBekikoa beratu nahian. Aldi berean, Sobietar Batasunaren ahalmen militarra modernizatu eta zabaldu zuen. Bere agintaldian, arma nuklearren parekotasuna lortu zuen AEBekin, eta bere espazio-programak amerikarra gainditu zuen. SESBko itsas-armadak munduko handiena izaten jarraitu zuen. Deskolonizazio prozesuan, mugimendu ezkertiarrei laguntza militarra eskaini zien.\nBaina programa handinahi horrek defentsa eta airespazio industriak ongi hornituta uzten bazuen ere, ekonomiako beste arlo batzuk diru laguntzarik gabe geratu ziren. Sobietar Batasuneko nekazaritza, kontsumo-ondasun industria edo osasun zerbitzuak behera joan ziren harmakada osoan, eta, ondorioz, murrizketak eta bizi-kalitatea ere etorri ziren behera.\n1976an Sobietar Batasuneko mariskal bihurtu zen, Stalinen ondoren herrialdeko kargu militarrik handiena lortu duen estatuburu bakarra. Podgorni ere Presidiumgo burutik kendu zuen 1977ko maiatzean. Hurrengo hilean Brezhnevek hartu zuen postu hori, eta honela, Sobiet historian estatu eta alderdi burua aldi berean izan den pertsona bakarra bilakatu zen.\n1979an, Jimmy Carter AEBetako presidentearekin arma estrategikoak murrizteko akordioa (SALT II) hitzartu zuen, baina AEBetako Senatuak akordioa berresteari uko egin zion. Handik gutxira, 1979ko abenduan, gainera, Sobietar Batasunak Afganistan inbaditu zuen. Polonian, Elkartasuna (\"Solidarnosk\") sindikatua bertan behera uzten lagundu zion Wojciech Jaruzelskiri. Sobietar Batasunean barnan disidentzia isilarazteko ahaleginek ere ez zuten zalantza izpirik erakutsi.\nBrezhnevek boterean bukaera arte segitu zuen, osasun arazoak gorabehera. Sobietar Batasunari egundoko botere militarra eman zion, baina zabar ibili zen gainerako ekonomia kontuetan. Bizi-kalitateak ere behera egin zuen. Gainera, Alderdia eraberritu ez zuenez, zaharkituta utzi zuen."}
{"id": "45020", "revid": "336", "url": "https://eu.wikipedia.org/wiki?curid=45020", "title": "Juri Andropov", "text": "Juri Vladimirovitx Andropov (, \"Yuriy Vladimirovitx Andropov\", ahoskatua; greg./ekainaren 2ajul. \u2013 ) Sobietar Batasuneko burua izan zen 1982tik azaroaren 12tik hil arte, 16 hilabete geroago.\nBizitza.\nKarelia-Finlandiako Komsomol-eko lehen idazkaria (1940-1944), Alderdi Komunistako ordezkari iraunkor bihurtu zen 1951n. Budapesten enbaxadore (1954-1957), Sobietar Batasunaren eta Europa sozialistako estatuen arteko harremanez arduratu zen hamar urtez (1957-1967). KGBko lehendakaria (1967-1982), Politburoko partaide izendatu zuten 1973an eta Batzorde Nagusiko idazkari 1982ko maiatzean. Brezhneven ondoan, Alderdi Komunistako idazkari nagusia izan zen (1982ko azaroa) eta Sobietar Batasuneko lehendakaria 1983ko ekainean."}
{"id": "45021", "revid": "360", "url": "https://eu.wikipedia.org/wiki?curid=45021", "title": "Yuri Andropov", "text": ""}
{"id": "45022", "revid": "336", "url": "https://eu.wikipedia.org/wiki?curid=45022", "title": "Konstantin Txernenko", "text": "Konstantin Ustinovitx Txernenko (; 1911ko irailaren 24 - 1985eko martxoaren 10) Sobietar Batasuneko burua izan zen 1984ko otsailaren 13an hil arte, 13 hilabete geroago.\nAndropoven ondoren, Sobietar Batasuneko Alderdi Komunistako idazkari nagusi eta Sobiet Goreneko Presidium-eko buru izendatu zuten (1984)."}
{"id": "45024", "revid": "360", "url": "https://eu.wikipedia.org/wiki?curid=45024", "title": "Leonidas Breznev", "text": ""}
{"id": "45025", "revid": "360", "url": "https://eu.wikipedia.org/wiki?curid=45025", "title": "Leonid Breznev", "text": ""}
{"id": "45026", "revid": "336", "url": "https://eu.wikipedia.org/wiki?curid=45026", "title": "Bego\u00f1a Errazti", "text": "Bego\u00f1a Errazti Esnal (Barakaldo, Bizkaia, 1957ko abuztuaren 22a) politikari euskalduna da. Barakaldon jaioa, Iru\u00f1ean bizi izan da gaztetandik. 1999tik 2007 arte Eusko Alkartasuneko lehendakaria izan zen.\nIkasketak eta jarduera profesionala.\nBego\u00f1a Errazti geografian eta historian lizentziaduna da. Horrez gainera, enpresa kudeaketan master bat egina du.\nArga-Ibaia eskola tailerreko zuzendari izan zen, ibaien tratamenduan gazteak trebatzeko Europako Batasuneko proiektua. Hezkuntza ertainean euskara eta historiako klaseak eman zituen. Deustuko Unibertsitatean ere euskara irakasle izan zen, baita Nafarroako ikastolen elkarteko gerentea ere.\nJarduera politikoa.\n1995ean Nafarroako Parlamentura aurkeztu zen Eusko Alkartasunaren zerrendetan, independente gisa. 1995-1999 eta 1999-2003 legegintzaldietan EAko talde parlamentarioaren buru izan zen.\n1999ko abenduan Carlos Garaikoetxea ordezkatu zuen Eusko Alkartasuneko lehendakaritzan.\n2007ko kongresuaren atarian, presidente kargurako ez zela aurkeztuko adierazi zuen. Biltzar hartan, Unai Ziarretak hartu zuen Erraztiren lekukoa. Harrez geroztik, EAJrekiko hurbiltasuna erakutsi du, alderdi honen ekitaldi politiko batzuetara joanez eta 2012ko Eusko Legebiltzarrerako hauteskundeetan I\u00f1igo Urkulluri sostengua emanez."}
{"id": "45028", "revid": "90700", "url": "https://eu.wikipedia.org/wiki?curid=45028", "title": "Los Angeles Lakers", "text": "Los Angeles Lakers AEBetako NBAko saskibaloi talde bat da. 1946. urtean sortu zen. Los Angeles hirikoa da taldea. Talde hau NBAko talderik indartsuenetako bat da 17 txapelketa irabazi baititu 2019/20 denboraldira arte. Beraien kamiseta ofiziala horia eta morea da.\nIzen eta toki aldaketak.\nEkonomia eta interesak direla eta, NBAko talde askok lekuz aldatu ohi dute eta talde honi gauza bera gertatu zaio. Gainera, toki aldaketek izen aldaketak dakartzate ere:"}
{"id": "45031", "revid": "201", "url": "https://eu.wikipedia.org/wiki?curid=45031", "title": "Simone Beauvoir", "text": ""}
{"id": "45032", "revid": "1018", "url": "https://eu.wikipedia.org/wiki?curid=45032", "title": "British Broadcasting Corporation", "text": ""}
{"id": "45034", "revid": "1545", "url": "https://eu.wikipedia.org/wiki?curid=45034", "title": "Vatikanoko II. kontzilioa", "text": "Vatikanoko II. kontzilioa Eliza Katoliko Erromatarraren elizbatzar biltzarra izan zen, Eliza eguneratzeko asmoz Vatikano Hirian egindakoa. Joan XXIII.a Aita Santuak deitu zuen 1962an, baina handik urte betera hil zenez, bere ondorengo Paulo VI.ak gidatu zuen 1965ean amaitu zen arte. Guztira lau batzar multzo egin ziren, 1962tik 1965era udazkenero.\nElizaren historiako elizbatzarrik handiena izan zen, mundu guztiko herrialde eta kultura gehienetako ordezkariak batu baitziren bertan. Gainera, Eliza Katolikotik kanpoko beste talde kristauek ere beraien begiraleak bidali zituzten.\nEliza Katolikoak XX. mendean izandako gertaera nagusitzat jotzen da, mundu modernora irekitzean baitatza. Oinarrizko hainbat gai eztabaidatu ziren, hau da, ospakizun liturgikoak, Elizak zein motako harreman izan behar zuen beste eliza kristauekin eta beste erlijioekin, gizartean izan behar zuen presentzia. Berariazko arazo teologikoak ere eztabaidatu ziren, hala nola, erlijio askatasuna eta agerkundea.\nVatikanoko II. elizbatzarreko emaitzak ElizbatzarreAktetan jasoak daude. Hala ere, erabaki ziren dokumentu nagusiak lau elizbatzar-konstituzioetan jasoak daude:"}
{"id": "45037", "revid": "6327", "url": "https://eu.wikipedia.org/wiki?curid=45037", "title": "La Herbolera", "text": ""}
{"id": "45040", "revid": "119347", "url": "https://eu.wikipedia.org/wiki?curid=45040", "title": "Espirometria", "text": "Espirometria biriketako funtzioa aztertzeko erabiltzen den proba osagarria da, neumologian erabiltzen dena.\nLaburduta, proba honetan gaixoak egin behar duena da aparatu batean (espirometroan) putz egitea (arnasbehera), arnasgora sakon hartu ondoren.\nParametroak.\nParametro hau jaitsita egon daiteke arnas gaixotasun murriztaileetan (toraxeko gaixotasunak, pleurakoak, arnas gaixotasun interstizialak eta abar).\nMurriztuta dago arnas gaixotasun butxatzaileetan (BGBK eta asma nagusiki)."}
{"id": "45041", "revid": "105290", "url": "https://eu.wikipedia.org/wiki?curid=45041", "title": "Patologia", "text": "Patologia eritasunak aztertzen dituen medikuntzaren atala da.\nHauek dira patologiaren adar nagusiak: patologia medikua edo barne patologia (kirurgiaren bidez sendatzerik ez dagoen gorputz barneko eritasunak aztertzen dituena); patologia kirurgikoa (kirurgiaz senda daitezkeen eritasunak); patologia erkatua (eritasunen eragina gizonarengan, animaliengan eta landaretan); patologia esperimentala (gizonarengan eta, batez ere, animaliengan txertaturiko eritasunen garapena), etab."}
{"id": "45042", "revid": "56334", "url": "https://eu.wikipedia.org/wiki?curid=45042", "title": "Txistu (musika tresna)", "text": "Txistua Euskal Herriko haize instrumentua da, zehazki, hiru zuloko flauta. \nHiru zuloko flautak euskal herri-musikan.\nEuskal Herriko eskualde guztietan oso nabarmena da hiru zuloko txirulen presentzia aspalditik, izen, material, joera, estilo eta funtzio anitzekin. Bi dira nagusiki gurean ezagunak: txistua eta xirula. Bien artean, txistua da zabalduena eta aldaera gehien dauzkana. Xirula berriz, Zuberoako folkloreari oso lotua ageri zaigu azken garaietan, 1970eko hamarkadaz honantz zerbaitxo hedatu bada ere, eremuz nahiz erabileraz. Gaur egun bereiz agertzen dira txistua eta xirula, eta hala aurkezten dira hemen ere, baina historian atzera eginez gero ez da halako alderik. Funtsean hiru zuloko ahokodun flautak dira biak, egitura, joera eta funtzio bertsuak izan dituztenak, baina tradizioaren bi eremu ezberdinetan erabiliak, nork bere izaera hartua du alderdi askotan. \nAfinazioak.\nGaur egun erabiltzen diren txistu eta xirulen arteko desberdintasun nabarmenena, egiturari dagokionez behintzat, hodien luzera izan daiteke: txistuak fa edo fa# tonalitateko transposizio instrumentuak izan ohi dira, eta xirulak berriz do tonalitatekoak (hodi laburragokoak). \nXVIII. mendean berriz, txistu akademikoaren inguruan, silbotea izena hartu zuen flauta luzeagoa sortu zen, gaur sib edo si tonalitatetako transposizio instrumentua. Eta jada XX. mendearen azkenetan, Donostiako Kontserbatorioko \"Grupo Experimental de Txistu\" izeneko taldeak beste tonalitate batzuetako hiru zulotako flautak aurkeztu zituen: \"txistu txiki\" edo \"txilibitu\" izenekoa sopranoen tesituran eta \"txistu handi\" edo \"silbote handi\" deitua baxuetan . 2014an berriz, Silboberri Elkartea izan zen \"txistu baxu\" berria aurkeztu zuena Durangon emandako kontzertu batean, txistu arrunta baino zortziko tartea grabeago. Aitor Amilibia txistularia eta Jes\u00fas Alonso akustika irakaslea 1990eko hamarkadan hasi ziren txistuaren afinazioari buruzko ikerketak egiten eta hobekuntza nabarmenak lortu zituzten. Ikerketa horiekin jarraituz, 2014an Aitor Amilibia eta I\u00f1aki Imatzek lehen txistu baxuak egin zituzten. \nEgitura eta jotzeko era.\nTxistua eta xirularen aldaera guztiek egitura berdintsua dute. Esku bakarrarekin jotzen den hiru zuloko flauta zuzena da, hiru zuloak hodiaren behealdean dituena: bi aurrean eta bat atzean. Hodiaren goialdean, ahoko tutu txikian putz eginda aire korrontea alakara bideratzen da, haren aurka lehertu eta hodiaren baitako aire-gorputza bibrarazita soinua sortzeko.\nTxistuaren hodiak kanpotik gehienetan konikoa badirudi ere, barrutik tutu zilindrikoa du, beste flauta arruntek bezala.\nHiru zuloei hatz-jokoa eraginez tonuak eragiten dira, hots-hodiak ematen duen harmonikoen gaman oinarrituta. Txistuaren eskala osatzeko ez da erabili ohi lehen harmoniko edo oinarrizkoa (lehen erregistroa); beraz, bigarren harmonikotik hasita, hirugarrena bosteko tarte justura sortzen da eta, eskala diatonikoan, tarte hori osatzeko behar diren lau nota emateko nahikoa da hiru zuloren hatz-jokoa: lehen nota emateko zulo guztiak itxita, bigarrena zulo bat irekita, hirugarrena bi irekita eta laugarrena zulo guztiak irekita. Bosgarrena berriz zulo guztiak itxi eta erregistroa aldatuta sortuko da, hirugarren harmonikoari eraginda. Jarrera oso horiez gain, txistulariek eskala kromatikoak ere lortzen dituzte, zulo erdiak itxiz eta irekiz edota hodiaren amaierako muturra hatz txikiaz komeni den mailan itxita. Honela, txistuak bi zortziko tartetako eskala diatoniko nahiz kromatikoa osa dezake.\nEta gainera, txistulariak esku bateko txistuaz doinuak jotzen dituen artean, besteaz besotik zintzilik daraman danbolinaz erritmo oinarri eta jokoak eragiten ditu.\nMaterialak.\nTxistuaren hodia zurezkoa izaten da gehienetan, eta dokumentazio idatziak dioenez, antzina ere hala izaten zen gehienetan. Txistuak egiteko bertako zur preziatuena eta erabiliena ezpela izan dela dirudi, baina zurak nekez irauten du mendetan barrena eta gutxi dira gorde diren txistu historikoak; horrek asko zailtzen du zehazki erabili izan diren zurak zeintzuk diren jakitea, besteak beste. XX. mendean Afrikatik ekarritako ebano eta granadillo zuren erabilera zabaldu zen, eta horietatik datorkie txistuei kolore beltz ezaguna. XX. mendearen bukaeraz gero material plastikoak ere erabiltzen dira, eta metalezkorik ere egin izan da.\nZurezko hodia babesteko eta apaingarritzat metalezko eraztunak izan ohi dituzte txistuek. Ahokoa eta alaka osatzen duen txapa ere metalezkoak izan ohi dira. Hodiaren bi muturretan metalezko eraztun zabalagoak izaten dituzte babesgarri, eta beheko muturraren babesgarriari erantsita, hatz nagiaz tresna heltzeko beste eraztun bat ere bai.\nZurezko txistuez gainera, hezurrez egindakoak ere ezagutu dira Euskal Herrian. Mariano Barrenetxeak Gorbeialdean hezurrezko txistuaren erabilerari buruzko informazioa bildu zuen. \n\"Txistu\" izendapena.\nGaur egun hiru zuloko flauta honen izen zabalduena txistua bada ere, badirudi berri samarra dela izendapen hori. XIX. mendera arte ez dago flauta hau \"txistu\" hitzaz ezagutu izanaren testigantzarik. Antza, gaztelerazko zenbait idatzitan agertzen omen da mende horretan. Euskal literaturan berriz, agidanez, 1880ko hamarkadan hasten da erabiltzen \"txistu\" hitza adiera honekin, eta azkar batean hedatzen. Euskal literaturan topatu dugun \"txistu\" hitzaren lehenengo erabilera, flauta honi buruz ari dela, Antonio Arzaki zor diogu, Juan Iturralde Suiten \"La leprosa\" ipuinaren itzulpenean. \"Euskal-Erria\" aldizkarian argitaratu zuen 1884an, X. Tomoan, \"Legenartsua\" izenburuz. Hala dio: \"\u201c\"Mendien marmarizaki\u00f1 naasturik aize-bunbadak dakarzkite urrutian galtzen diran boza eta kanta penik gabeak, ujuju ta algara lasai pozez beteak, oekin elkar artzen dutela gero ba\u00f1o gero alderago entzuten diran txistu-ttunttun so\u00f1uak\".\u201d\". \n1909an Gasteizko txistulari bandarako oposizioen oinarrietan agertzen da lehenengoz, eta Donostian berriz 1922an, Isidro Ansorena \"\u201c\"primer txistulari de nuestra banda de juglares\"\u201d\" izendatzen duen udal erabakian. 1927an sortutako txistularien elkarteak jada \"Asociaci\u00f3n de Txistularis del Pa\u00eds Vasco\" hartuko du izen ofizial, eta 1928an argitaratzen hasiko den aldizkaria ere \"Txistulari\" izango da.\nXIX. mendearen azken aldera arte ditugun erreferentzien arabera, ordea, ohikoena \"danbolin\", \"ttunttun\" eta horien eratorri edo erdarazko parekoak erabiltzea izan zela dirudi. Hiru zuloko flauta hutsa izendatzeko \"txilibitu\" eta honen eratorri \"txulubita\" dira agertzen direnak, baina gutxitan horiek ere. S\u00e1nchez Ekizaren arabera, XVIII. mendean gertatu ziren aldaketek eragina izango zuten musikari haiek beraien buru eta soinu-tresnei zieten begiramena ere aldatzean eta, besteak beste, bi-hiru ahotsetara taldeetan jotzen hasi eta musika idazteak ekarria izan zitekeen \"silbo 1\u00ba\" eta \"silbo 2\u00ba\" ahotsen arteko bereizketa egitera eraman zituena. Uste izatekoa da gaztelerazko \"silbo\" hitzaren parekotzat hartu zela \"txistu\" hitzaren adiera berria, jada Iztuetak aipatzen baitzuen XVIII eta XIX. mendeen arteko danbolin haietako batzuk nahiago zutela haien musikari izaera azpimarratu, danbolinaren irudiari flautarena gailenduz.\nDanbolinteroaren figura.\nEsku bateko ahokodun flautek badute beste ezaugarri bereizgarria: esku bakarraz jotzen direnez, beste eskua (eskuinekoa gehienean) bigarren soinu-tresnaren bat jotzeko erabil daiteke. Eta hala egiten da era honetako flautak erabiltzen dituzten tradizio ezberdin gehienetan: danborren familiako tresna izaten da ohikoena (zuzenean kolpekatutako menbranofonoa), baina harizko danborrak ere ezagunak dira (zuzenean kolpekatutako kordofonoak) eta bestelakorik ere erabili izan da, idiofonoak batik bat.\nEuskal Herrian, txistulariek menbranofonoa erabili izan dute gehienbat, ttunttun edo danbolin izenekoa, eta xirulariek harizko danbor edo salterioa, hau ere ttunttun izenez ezaguna. Baina harizko danborrak Hegoaldean ere erabili izanaren testigantzak badira, baita kaskainetak eta bestelako soinu-tresnak ere, eta txistu nahiz xirula, danbor edo atabala lagun dituenetik, ohikoa da flauta hutsak jotzea, ttunttunen laguntzarik gabe. XVIII. mendetik bi txistu edo bi txistu eta silbotea gehi atabalaz osatutako taldeen moduko talde polifonikoak hedatu zirenetik, are ohikoagoa da bigarren eta hirugarren ahotsak jotzen dituztenak flauta hutsekin aritzea.\nDanbolina eta txistua ia tresna bakartzat hartu izan dira askotan, ttunttuna eta xirula bezala. Hala, musikari hauek izendatzeko darabilgun \"txistulari\" hitza bera tradizio berri samarrekoa da. \"Danbolin\" eta \"ttunttun\" hitzak erabili izan dira gehiago, bai erritmoa ematen duten perkusio tresnak izendatzeko, baita, metonimiaz, hauek egiten duten musikari nahiz jotzaileei eurei deitzeko ere. \"Danbolina\", \"ttunttuna\", \"danbolinteroa\" edo \"ttunttuneroa\", beraz, hiru zuloko flauta eta danbolina jotzen dituenaren izendapenak dira besteak beste, eta inoiz musikari talde osoarenak ere bai. \nHoriez gain, eskualde eta garai desberdinen arabera, flauta hauek izendatzeko aldaera asko ezagutzen dira. 1801eko Humboldten idatzietan flauta honi euskaraz \"txilibituba\" eta gazteleraz \"silbo\" deitzen zitzaiela esaten da. Juan Ignazio Iztuetak 1824an argitaratutako liburuan berriz, \"danbolin\" esaten zaie bi soinu-tresnak jotzen dituztenei, eta bereizi nahi dituenean \"txilibitu\" esaten dio flautari eta \"arratz\" danbolinari. \"Txuntxunero\", \"txulubitari\", eta \"txistu-jole\" dira txistularia izendatzeko gure egunetara iritsi diren beste deitura batzuk, eta \"xirulari\", \"txirulari\", \"tx\u00fcl\u00fclari\" edo \"xirula jole\" Zuberoa eta iparraldeko beste batzuk. Hegoaldean, gutxienez XVII. mendetik eta XX. menderaino \"juglar\" hitza da erabiliena gaztelerazko dokumentazioan, zalantza handirik gabe, txistulari edo danbolinteroez mintzatzeko. Iru\u00f1eko sanferminetako musikarien kontratuen zerrenda historikoetan esaterako, juglare esaten zaie esku bateko flauta eta danbolin joleei 1874 arte, hortik aurrera \"txuntxunero\" hitz herrikoiagoa agertzen delarik XX. mendean ongi sartu arte.\nHedadura.\nEuskal herri musikaren historian gehien zabaldutako soinu-tresna txistua da seguru asko. Horren adibidea Jesus Ramosek dakar, XVIII. mendean Iru\u00f1eko festetara joandako mila musikari ingururen zerrenda aurkezten duenean: jole gehienak Euskal Herriko eskualde desberdinetako txistulariak dira (Gipuzkoa eta Nafarroakoak horietan gehienak).\nGaur egun ere, Euskal Herriko ia lurralde eta eskualde guztietan badira txistulariak (Zuberoan salbu, han xirulariak direlarik). Ez dago txistularien errolda gaurkoturik, baina Euskal Herriko Txistulari Elkarteak 1.000 bazkide inguru dituela jakinda eta txistulari asko elkarte honetako kide ez direla kontutan hartuta, esan liteke milaka direla txistulariak Euskal Herrian.\nTaldekatzea.\nHistorian barrena, txistularia bakarka aritu izan da gehienean musika jotzen. Izan ere, bi soinu-tresna aldi berean jotzearen abantaila handiena segur aski hori da, askotan \"orkestra minimoa\" deitu izan zaiona osatzen duela musikari bakar batek. Baina XIII. mendeko ikonografiatik abiatuta, txistulari edo danbolinek beste musikari batzuekin taldeak osatzeko joera eta gaitasuna izan dute. Hauek dira talde horietako batzuk:\nHistoria.\nSoinu-tresna honen historia osatzeko dokumentazioa ugaria bada ere, gorabehera handiak ditu historiaren aldi ezberdinetan. Idatzi askotan irakur daiteke Izturitzeko leizean agertutako hezurrezko soinu-tresnetako bat historiaurreko txilibitu edo txistua dela, baina gaur egungo jakintzekin nekez eman daiteke ontzat hipotesi hori. \nLehen dokumentuak.\nXVI. mende arte oso urria da esku bateko flauta zuzenei buruz gorde den dokumentazioa. Aurreko mendeetarako ikonografia da informazio iturri nagusia (erretaula, estatua, monumentu eta margolanetan agertzen diren irudiak) eta hauetan ez da halako musikaririk agertzen ia XIII. mendera arte, ez Euskal Herrian, ezta beste inon ere. Europan, halako irudietan zaharrentzat, Gaztelako Alfonso X Jakintsuaren \"Cantigas de Santa Mar\u00eda\" kodizeko miniatura bat jotzen dute gaurkoz adituek, XII. mende amaierakoa. Euskal Herrian berriz, Zarrakazteluko Olibako Monasterioaren fatxada nagusiaren gaineko erlaitzeko iruditxoa jotzen du Aita H. Olazaranek.\nXIV eta XV. mendeetako berri gutxi dugu. Nafarroako errege-erreginek euren gorteetan zerabiltzaten juglareen aipamenak badira, eta beti argi ez badago ere danbolinteroez ari direnik, XV. mendeko datuetan \"tamborin\", \"juglar de tamborin\" eta antzekoak aipatzen direnean argitzen dira zalantza horiek. \nXVI. mendetik aurrera Euskal Herri guztian barrena hasten dira agertzen flauta eta danbolindun juglare hauen aipamenak, izen batekin edo bestearekin: Tafallan 1507tik, Azpeitian 1515etik, Markinan 1519tik, Hernanin 1531tik, Balmasedan 1549tik, Portugaleten 1552tik, Elgoibarren 1558tik, Bilbon 1560tik, Lekeition 1571tik, eta abar.\nHonek guztiak aditzera ematen du XIII. mendetik behintzat danbolinteroa eta haren musika ongi errotuta daudela herri mailan. Berpizkunde garaian ia Europa osoan zabaldua zegoen soinu-tresna pareak badirudi askotan atzera egin zuela XIV.etik aurrera. Beste herri batzuetan ere eutsi zitzaion (hor dira Provenzako \"galoubet et tambourin\", Ingalaterrako \"pipe and tabour\", Leon-Extremadurako \"gaita y tamboril\", Kataluiniako \"flabiol i tambor\u00ed\" eta beste hainbat), baina Euskal Herrian beste bide batzuk hartuko zituen, herri mailako musikariekin batera, erakunde ofizialetako danbolintero ikasiaren irudia sortuz.\nHainbat funtzio.\nGorabeherak gorabehera, XX. mendearen erdi aldera arte, txistularia bere inguruko gizarteari erabat lotua ageri zaigu. Bere musikarekin herriaren bizian hartzen zuen parte: lana, festa, dantza, ospakizun sozial, eta abarren inguruko ekintzetan. Aita Donostiak aipatzen dizkigu horren adibide asko:\nEta halako adibide ugari aipa daitezke mendetan txistulariak bete dituen funtzio sozialak zein izan diren ezagutzeko. Horien denen artean ordea, datuak daudenetik eta gaur arte, bat izan da musikari hauen funtzio nagusia: dantzarako musika jartzea. Txistularien errepertorioan beste era askotako doinuak aurki badaitezke ere, dantzarakoak dira ugarienak: erromerietarako, plazarako, dantza erritualetarako\u2026\nDebeku eta zigorrak.\nBaina dena ez da beti gozoa izan txistularientzat. Historian zehar etengabeak dira administrazio judizialek eta elizak txistulariei jarritako debeku eta zigorrak. Hauek, gehienetan dantza eta festari lotuak daude, eta txistularia erdiz-erdi harrapatu izan du garaian garaiko moral ofizialak. Adibide bat ematearren, Aita Donostiaren idatziei jarraituz, Inkisizio Santuak 1611.ean Hondarribian sorginei egindako epaiketan, Isabel de Arano izeneko salatariak aitortu omen zuen \"\u201c\"Inesa de Gaxen, Frantzesa, Pedro de Sanzaren emaztea, tambolin jotzen ikusia zeukala\u201d. Pierre de Lancre inkisidoreak idatzitakoen arabera, sorginen bilera edo akelarreetan ez omen zen txistu-danbolinen, salterioaren edo biolinaren musikarik falta izaten, eta hau da, sorgin ehizaren erdian, ezagutzen den emakume danbolintero baten lehen aipamena. Ez dakigu zergatik egin zuten haren aurka: emakumezkoek danbolina jotzea debekatua zutelako, danbolina jotzea bera bekatutzat zutelako, edo bi arrazoiengatik.\nDanbolinteroei zitzaien mespretxua haien familietara zabaltzera iritsi zen. Hala, badakigu behin danbolintero baten semeari jaunartzea ukatu zitzaiola. Ofizioa utzi nahi ez zuen danbolinteroari, ukoaren zalantzarik ez uzteko instrumentuak hausteko ere eskatzen zitzaionari, absoluzioa ukatzen zioten zentsore eta konfesoreak ere baziren, Pazkoa ospatzen ere uzten ez zietenak. Konfesore hauetako batzuk soinu-tresnak sutan erretzea ere eskatzen zuten. Aita Fr. Ignacio de Aldekoa, Zarauzko frantziskotarren konbentuko misiolariak 1820an egin zuen kontsultatik dakigu hori. Arazoa Iru\u00f1era igorrita, don Juan Jos\u00e9 Fern\u00e1ndezek erabaki hura bertan behera utzi zuen, ofizioaren zilegitasuna ezartzen zuen ohiko dotrina ezarriz. (argitara gabea).\nXX. mendean, frankismo garaian musika-tresnak jazarpenak ere ezagutu zituen. Esaterako, 1964ko abuztuaren 31n, txistua jotzeagatik, lau pertsonari isuna jarri zieten Sestaon. Herriko alkateak debekatu zuen instrumentuaren erabilera eta ondorengo lauek agindua desobeditu zuten: Luis Maria Igartua, I\u00f1aki Urrutia, I\u00f1aki Larrinaga eta Sabino Arana. Biharamunean, isuna ordaintzeari uko egiteagatik, kartzelan sartu zituzten laurak. Atxiloaldian torturatu egin zituzten. Auzokideek babesa erakutsi zieten, atxiloketengatik protesta eginez.\nFuntzioaren araberako ospea.\nDena ere ez zen gaitzespen, debeku eta zigorra nolanahi ere. Carmen Rodr\u00edguez Susok adierazten duen bezala: \"\u201cEl Padre Palacios, polemista contra los bailes en general, precisaba en 1791 una primera diferencia entre tamborileros al decir que \u00absi se redujera su oficio a dar la alborada o acompa\u00f1ar a la Se\u00f1ora Justicia, enhorabuena; pero para bailar, y bailar as\u00ed, no se puede consentir\"\u00bb\u201d. Txistulari edo danbolinteroek betetzen zuten funtzioaren arabera, haien ospea desberdina izan zitekeen. Rodr\u00edguez Susok hiru danbolintero mota bereizten ditu: batetik danbolintero autonomoa, bereziki dantzak jotzen eta festa pribatuetan aritzen zena, herri batean edo bestean festa jakinerako kontratatu zezaketena eta, oro har, agintari zibil eta erlijiosoek errezeloz ikusia. Bigarrenik danbolintero arlotea, kategoria are apalagokoa, erromeria, ezkontza eta ospakizun jakinetan, tabernetan\u2026 jotzeko bere burua eskaintzen zuena; behartsua eta alderraia, arriskutsutzat hartzen zuten askotan agintariek. Eta hirugarrenik soldatapeko danbolinteroa, lanbide honen elitea: bereziki agintari zibilek kontratatua (kontzejuek), hauekiko gertutasunak eta jornala izateak egonkortasuna, ospe hobea eta beste abantaila batzuk ematen zizkion, hala nola gizarte maila altuagoko musikariekiko harremanaz errepertorio berrietara errazago iritsi ahal izatea.\nXVII. mendean jada ohikoak ziren soldatapeko danbolinteroak hiri askotan, eta badirudi XVIII.ean finkatu egin zirela kontratu haietako asko, hurrengo mendeetan \"udal danbolinteroa\" izenez ezagutuko zen irudia sortuz.\nIlustrazioa.\nGainera, XVIII. mende hura ilustrazioaren garaia zen. Euskal Herrian ere eragin handia izan zuen mugimendu intelektual eta kultural hark, Euskal Herriko Adiskideen Elkartearen pareko erakundeak sortzeraino. Herria eta aristokraziaren arteko banaketa hautsi gabe, herri kulturara zuzendu zuten begirada ilustratuek, eta pedagogiarako zuten grinaz, itxura berritu ere bai. Musikari garrantzia handia ematen ziotela gauza jakina da, ahalegin pedagogiko horretan bereziki, eta dantzari eta txistulariei arreta berezia eskaini zioten Bergarako Errege Seminariokoek. Xabier Maria Munibe \"Pe\u00f1afloridako Konteak\" berak eskolak ematen omen zizkion Azkoitiako danbolinteroari, berak sortutako zortziko eta kontradantzak joaraziz (Xabier Maria Munibe har daiteke txisturako lehenengo konposatzaile ezaguntzat). Gasteizko Baltasar Manteli danbolinteroaren irudia ere Adiskideen Elkarteari oso lotua agertzen zaigu. Aita Donostiaren esanetan, Mantelik Mozarten \"Il Flauto Magico\" operako \"Oh cara armonia\" gaiaren aldaerak bi txisturekin batera jo omen zitzakeen.\nTxistularia eskolatzen hasi zen beraz, ilustratuen ekimenez, eta teknika eta errepertorio berriak lantzen, birtuosismoaz hitz egiten hasi daitekeelarik XVIII. mendeko elite berrietan. Jose Ignazio Ansorenak beste aldagai bat ere aipatzen digu, Euskal Herriko ilustratuek txistuari bultzada hori ematen eragina izan zezakeena. Danbolinteroen musika Europako beste herri askotan desagertzear zen garai hartan, Frantziako aristokrazian bestelako oihartzuna izan zuen XVII. mende bukaeratik: gortearen inguruko konposatzaileek inspirazio iturria bilatu zuten Proventza eta Okzitaniako \"flutet-tambourin\" joleengan, \"tambourin\" izeneko genero musikala sortzeraino. Honek eragingo zuen noski danbolinteroaren ospea berritzean, eta pentsatzekoa da Euskal Herriko ilustratuek txistuarekiko hartu zuten jarreran ere begiramen hark zerikusirik izatea, Frantzian jarria baitzuten arreta.\nXVIII. mendean, beraz, badirudi iraultzatxoa gertatu zela danbolinteroen artean: soldatapeko danbolintero hura, udal txistulariz gainera, danbolintero ikasia bilakatzen ari zen. Bi ahotsetara jotzen hasi ziren (eta horrek soinu-tresnen egikeran ere eragina izan behar) eta mende amaieran hirugarrena agertzen hasi zen (silbotea). Errepertorio berriak ere zabaldu zituzten, modako kontradantza, kontrapas, minuet, bals eta zortzikoak. \nXIX. mendea: instituzionalizazioa eta eskolatzea.\nXIX. mendea Hego Euskal Herrian nahasia eta korapilatsua izan zen: frantsestea aurrena eta bi karlistada ondoren, hiru gerratek anabasa politiko eta ekonomikoa ekarri zuten, besteak beste. Danbolinteroek ere nozitu zuten hori, jakina. \nBaina gorabehera askoren artean, danbolinteroen jardunak gorakada nabarmena bizi izan zuen 1800eko haietan. 1816an, berriro Sanferminak martxan, hamaika juglare izan ziren Iru\u00f1eko festetan jotzen, bost biolinista eta beste bost dultzainerorekin. Urdu\u00f1ak 1820tik izango zuen danbolintero funtzionarioa, eta Markinak 1828tik. Portugaletek bigarren danbolina kontratatu zuen 1846an. Hernanik, 1850ean hartu zuen bigarren txistua (\"silbo segundo\"), atabala eta lehenengo txistuarekin banda osatzeko. Gasteizen, esan bezala, 1843an egin zitzaien danbolinteroei aurreneko kontratu iraunkorra, eta hiru urteko etenaren ondoren, 1873tik aurrera txistulari banda egonkorra izango zuten. \nXIX. mendea amaitzerako, aurreko mendean abiatutako instituzionalizazio eta eskolatze prozesua sendotua zegoen, eta danbolintero haiek txistulari bilakatuak ziren. Izen handiko txistulariak eman zituen garai hark: Pedro Latierro eta Ignacio Ansola azpeitiarrak (azken hau ansolatarren dinastiako aurrena), Antonio Gomendio portugaletetarra, Francisco Maria Arzuaga \"Txango\" tolosarra (Bilboko txistulari), Jose Migel Jaurena gazteluarra, Teodoro Erauskin, Fernando, Ignazio eta Manuel Ansorena hernaniarrak, Eusebio Basurko mutrikuarra, Romualdo Gotxikoa legutioarra\u2026 eta beste asko, baina bereziki aipagarri dira Manuel eta Joxe Angel Dorremotz aita-semeak, almandoztar sonatuak, edo Javier Etxeberria Ezkirotzekoa, txistulari instituzionalez gainera, herrietan dantza eta festei musika jartzen jarraitzen zuen ttunttunero andanaren erakusle. Javier Etxeberria ijitoa zen, beste danbolintero asko bezala, 1845etik Iru\u00f1eko sanferminetara txistua jotzera joaten zen ttunttunero bakarretakoa 1911an hil zen arte, eta horregatik oso ezaguna Nafarroako hiriburuan.\nIparraldean ere ez zen badaezpadakoa izan XIX. mendea, eta euskal kulturak bizi zuen atzerakadari aurre egin nahian edo, Anton Abbadiak bultzaturik, 1851.ean Urru\u00f1an Lore-Jokoak antolatzen hasi ziren, bertso-olerki lehiaketak eta pilota ardatz zituzten ospakizunetan. 1879an, Arturo Campion buru zuen Nafarroako Euskara Elkargoa Abbadia jaunarekin batu zen Lore-Jokoek mugaz bestaldera egin zezaten, eta Elizondon ospatu ziren lehenengoz. Elizondoko Lore-Joko haietan ordea, Campionen eskariz, atal berria erantsi zitzaien ospakizunei: herri musikarien lehiaketak[1]. Lau danbolinterok hartu omen zuten parte lehenengo lehiaketa hartan, eta Doneztebeko Manuel Maltxo garaile suertatu. Handik aurrera asko ugaritu ziren Lore-Jokoak hegoaldean ere, eta txistulari edo danbolinteroen lehiaketa horien egitarauko parte izango zen: 1881ean Irunen, 1882an Bilbon, 1892an Donostian, 1896an Arrasaten, 1899an Aramaion, 1901ean Azpeitian, 1902an O\u00f1atin\u2026 eta hauetako askok XX. mendean barrena jarraituko zuten, \"Euskal Jai\" edo \"Fiestas Euskaras\" izenez.\nXX. mendearen hasieran, sozialismoaz gainera, euskal abertzaletasun berria hedatu zen azkar hego Euskal Herrian, Araba, Bizkaia eta Gipuzkoan batez ere, eta txistularien artean eragin sakona izango zuen gerora. Askotan ikuspegi politiko erabat kontrajarrietatik, Nafarroako Euskara Elkargoaren ingurukoek, jeltzaleek, eta espainiar tradizionalistek (karlismoaren ondorengoek batez ere) maiz erabiliko zuten txistulariaren irudia sinbolo gisa (inoiz sozialistek ere bai, baina gutxiagotan). Liskar politikoaren erdian jartzeak arazo gordinak ekarriko zizkion txistuari ere, noski, baina batetik eta bestetik, txistularien jarduera XXI. menderaino biziberrituta iristeko ezinbestekoak gertatu ziren ekimen garrantzitsuak ere bultzatu zituen.\n1918an, Eusko Ikaskuntza sortu berriak lehenengo kongresua ospaturik, beste askoren artean ondorio hau atera zuen herri musikaren egoerari buruz: \"\u201c\"6\u2019gna. Base\u0155itaren a\u0155tean gasterik asko dago txilibitua joten, erosteko ba\u2019leuko, pozik ikasiko leukena. Duin diran gasteai txilibitua emon egin bea\u0155 litzakioe. Askotan o\u0155etariko gasteen batek e\u0155i aldien baten bere txilibituaz dantza-eraen bateri eutsen leyo ta bea\u0155 ba\u2019da galtzen itxi ez. Aldundien lepotik emon bea\u0155 litzakez txilibituok\".\u201d\" \nBeste makina bat arazoren artean, txistugileak ere ez ziren asko garai hartan nonbait, baina Arantzako Ixkibo baserrira jotzen asmatu zuten Eusko Ikaskuntzakoek, eta 1919an jaso zuten lehenengo txistu sorta: Jose Migel Biurrarenak egindako ezpelezko 8 txistu. Honek, Isidro Ansorenak eta, batez ere, Teodoro Larraldek (arantzarra hau ere) ehundaka txistu egin zituzten 1919-1936 bitartean Eusko Ikaskuntzarentzat, honek Euskal Herri osoan barrena banatu zituenak txistularien jarduna suspertzeko asmoz[2]. \n1926 eta 1927an, Bilboko itsasadarraren inguruko zenbait txistularik Euskal Herri osora zabalduko zen elkartea osatzeko lan egin zuen. Sandalio Tejada izan zen honen lehenengo bultzatzailea. Bilboko \"El Perro\" tabernan astero biltzen hasi ziren eta Euskal Herriko txistulariekin harremanetan jartzen asmo horrekin: Manuel eta Joakin Landaluze Bilboko txistulariak, Martin Elola Bego\u00f1akoa, Demetrio Garaizabal Sestaokoa, Luis Lopez de Bergara Portugaletekoa, Segundo Atxurra Algortakoa, Benito eta Daniel Albeniz Areetakoak,\u2026 eta Tejada bera. Honela, 1927ko irailaren 20an sortu zen Euskal Herriko Txistulari Elkartea, Arraten ospatutako lehen batzarrean. 100 txistularitik gora kontatu zituzten batzar eta festa hartan. Eduardo Gorosarri izendatu zuten elkarteko lehenengo lehendakari eta, Iparraldean ez beste herrialde guztietan ordezkaritzak finkaturik, aurreneko estatutuak onartu. Helburu hauek zituen elkarteak: txistularien bizi baldintza ekonomikoak babestea (behartsuak aipatzen dira bereziki), maila artistikoan aurreratzea, errepertorioa zabaltzea, txistularien jardueraren hedapena eta hezkuntza eta udal txistularien plazak sendotzea.\nEuskal Herriko Txistulari Elkartearen ekimenen artean aurreneko aipatu beharrekoa \"Txistulari\" aldizkaria da[3]. Elkartea abiatu eta berehala, 1928ko apirilean argitaratu zen lehenengo alea, artikulu eta idatzietan gehienbat txistularitzaren inguruko gaiak jorratuko zituena, eta horiekin batean alero-alero txisturako musika partiturak ekarriko zituena. Gaur egun ere hala argitaratzen da \"Txistulari\", espainiar estatuan argitaratzen diren musika aldizkarien artean zaharrenetarikoa, zaharrena ez bada, eta herri soinu-tresna bati eskainitakoen artean, Europako aurrenekoa. 10.000 orritik gora argitaratuak ditu jada, txisturako partituratan bakarrik.\n1928 eta 1936 bitartean loraldia bizi izan zuen txistularitzak, Euskal Herriko Txistulari Elkartearen inguruan bildurik eta beste hainbat gertaerekin bat eginda: txistua jotzen ikasteko lehen metodoak argitaratu ziren (Aita Hilario Olazaran eta Manuel Landaluzerenak); euskal folklorearen historian zutarri izango ziren dantza taldeak eratu ziren (Saski-Naski Donostian eta Euzko Pizkundea Bilbon, esaterako), txistulari txapelketa ugari ospatu zen, baita txisturako konposizio lehiaketak ere (lehenengoa 1931an antolatu zuen txistularien elkarteak berak), eta txistularien jarduera musikalean erabakigarria izatera zetorren eratzeko molde berria sortu zen indarrez: txistularien alardea.\nAurretik ere bilduak izango ziren han-hemenka, baina badirudi 1927ko iraileko Arrateko batzarra izan zela propio hainbeste txistulari elkarrekin jotzen jarri zituen lehenengo aldia. Kalejiran eta prozesioan aurrena eta eliz atariko kontzertuan ondoren, ehun txistulari eta atabalari inguruk jo zuten hiru ahotsetara, Gorosarrik horretarako prestatutako errepertorio laburra: alkate soinua eta egileak \"Arrate\" izenburu jarri zien orripekoa, arin-arina eta biribilketa. Arrakasta izugarria izan zuela diote orduko kronikek, eta ez dago zalantza handirik, geroztik gertatuari erreparatuz gero: hurrengo urteetan ospatu ziren batzarretan ohikoa bihurtu zen talde handitan kontzertuak eta kalejirak egitea, eta hiri batzuetan laster hasiko ziren urtero halakoak antolatzen, \"txistularien alarde\" deituraz.Lehenbiziko txistu eskola ofizialak ere garai hartan sortu ziren, Donostiako txistu eta dantzen udal akademia kasu, 1929an sortua, Isidro Ansorena txistu irakaskuntzaren arduradun zuela. Eta txistulari taldeak osatu eta indartzen ere jarraitu zuten: 1929an bertan Bermeoko txistulari banda osoa adibidez, edo Arabako Foru Aldundiaren Txistulari Banda 1935ean. 1936an Euskal Herriko Txistulari Elkartearen zuzendaritza Iru\u00f1ean zen, Maria Paz Ciganda andrea lehendakari zuela eta, beste zeregin batzuen artean, Nafarroako hiriburuko udal txistulari taldea sortzeko lanetan eta arte eskolatan txistua sartzeko premia aztertzen ari ziren. Baina uztailean dena zapuztuko zuen Iru\u00f1ean bertan militarrek emandako estatu kolpeak.\nGerrak eta ondorengo diktadurak eragin gogorra izan zuen txistularitzan: hildako txistularien adibide Errenteriako Alejandro Lizaso ekar dezakegu gogora, edo erbestera ihes joan behar izan zutenen artean Sandalio Tejada, errepresioa jasan behar izan zuten asko eta askoren adibide, besterik ez bada. Txistularien elkartea legez kanpo utzi zuten berehala, eta behartutako isiltasunean murgildu urte luzetan. Oraindik idazteko dagoen historia bada ere, Lizarran 1936ko irailean gobernadore militar berriak atera eta betearazitako bandoa, zetozen garai ilunen adierazgarri izan daiteke. Altaffaylla argitaletxeak 1986an argitaratutako \"Navarra 1936. De la esperanza al terror\" liburukoa da pasarte hau: \u201cEn ciertas regiones de las provincias vascongadas y en nuestra querida Navarra se usan el txistu y los correspondientes instrumentos para el baile. En las vascongadas muy bien que sigan con sus patriarcales costumbres; en Estella eso es planta ex\u00f3tica desconocida e importada por los que todos sabemos. Se acab\u00f3 el \u201cgora Euzkadi\u201d, estamos en tiempos de VIVA ESPA\u00d1A, por consiguiente, quien los posea entregar\u00e1 todos esos instrumentos en el plazo de 48 horas.\u201d Gerran, alde batekoetan zein bestekoetan ziren txistulariak, eta badirudi frentean bertan ere jo izan zutela, gudariek batean, nazionalek bestean, eta hurrengo urteetan ere ez zen erabat isilduko Euskal Herri osoan, baina gizartearen eta bizitzaren beste alorretan bezala, etena bortitza izan zen txistuaren kasuan ere.\nGerrak izan zuen, ordea, espero gabeko beste eragina ere txistuaren inguruan. Asko izan ziren erbestera jo behar izan zuten txistulari eta dantzariak, eta 1937an bertan, Eusko Jaurlaritzaren ekimenez, Eresoinka taldea sortu zen Gabriel Olaizolaren zuzendaritzapean (txistulari familiakoa bera ere), eta Gasteiz jaioterria utzita zegoen Narkis Diez de Ibarrondo ere tartean zela (Narkis laster Oldarra taldearen bultzatzaileetako bat izango zen, eta Lapurdin txistularitza gazteen artean zabaltzen lan handia egingo zuen). Aurretik hegoaldetik Bidasoaren beste aldera joandako txistulari bakan batzuk izan baziren ere, esan daiteke 1936an sartu zela txistua Iparraldean. Aita Hilario Olazaran Uztaritzen izan zen boladan bertako gazte batzuei ere irakatsi omen zien txistua jotzen, eta haietako bat hartzen da Lapurdiko lehenengo txistularitzat: Mixel Labeguerie abeslari ezaguna.\n1937 eta 1955 bitartean, Hegoaldean ahal izan zuten txistulariek jarraitu zuten jotzen nolanahi ere. Donostian adibidez, nazionalek hiria menderatu eta berehala, txistulari banda lanean jarri zuten agintari berriek: horretarako erreketeekin gerrako frontera joana zen Secundino Mart\u00ednez de Lecea etxera etorrarazi zuten, eta Evaristo Go\u00f1i brigada gorriekin joana zenez, bere aita Martin deitu zuten haren ordez. Iru\u00f1ean 1944an sortu zen, azkenean, udalaren txistulari taldea. Eta Donostian 1946an berriro txistulari alarde bat egin ahal izan zen.\n1952an lortu zuten txistulariek Arraten kontzertu bat emateko baimena. Txistularien elkartearen 25. urteurrena zela eta hantxe egin zuten, ia ustekabean, elkartea birsortzeko lehenengo bilera. 1927an Tejada eta Bilbo inguruko txistulariak izan baziren bultzatzaile, oraingoan Isidro Ansorena eta Donostiakoek hartu zuten testigua: Ansorena bera, Lucas Ganuza, Fernando Vidal, Manuel Galdona\u2026 Ez zen erraza izan egoera politiko hartan agintariek onartuko zituzten estatutuak idaztea bera ere, baina lortu zuten 1955ean Euskal Herriko Txistulari Elkartea berriro legeztatu eta abian jartzea. Luis Urteaga lehendakari izendatuta, aurrekoaren egitura bertsua eman zioten eta 450 bazkiderekin hasi zuen ibilbide berria, bi urtez behin zuzendaritza hiriburuz aldatuz (Donostia 1955-1956, Bilbo, 1957-1958, Gasteiz 1959-1960, Iru\u00f1ea 1961-1962\u2026). 1956ko Bilboko batzarrean jada 600 bazkide zituen, 1960an 1.460, eta 1969an 3.185 izatera iritsiko zen.\nTxistularien elkartearekin \"Txistulari\" aldizkaria ere itzuli zen eta, zailtasunak zailtasun, gerra aurreko txistularien jarduerak berreskuratzeari ekin zitzaion: 1957an Basaurin lehenengo txistulari taldeen lehiaketa ospatu zen eta geroztik urtero antolatu zen txapelketaren bat, aipatzekoak direlarik 1965ean Zarautzen ospatzen hasi ziren haur txistularienak. Konposizioen lehiaketak berriz, 1961an hasi ziren ostera. Eta alardeak berehala ugaritu ziren: Txistulari aldizkaritik jasotako datuen arabera, 1957an gutxienez 5 alarde antolatu ziren, 1958an 10, eta 1959an jada 22 ziren (horietako bat, Iru\u00f1eko sanferminetako aurrenekoa), horietako asko Bilbo inguruan eta Ezkerraldean bereziki.\nHezkuntzari dagokionez, aipatzekoa da Donostian gertatua. Ordura arte etxean hartzen zituen Isidro Ansorenak ikasleak txistua jotzen ikasteko, baina 1950ean ofizialki izendatu zuen Ansorena Donostiako Udalak haren meneko kontserbatorioan txistu eskolak emateko. Honekin, lehen aldiz sartzen zen herri soinu-tresna baten irakaskuntza kontserbatorio batean estatu osoan eta, dirudienez, mendebaldeko Europan behintzat. Gero, txistularitzaren gorakada berriarekin, txistu eskola eta akademiak ugaritzen joango ziren: 1957an sortu zen Bilboko txistu akademia eta 1958an Iru\u00f1ekoa. 1961ean txistua Iru\u00f1eko Kontserbatorioan ere sartu zen eta Baionakoa sortu; Gasteizen ere garai berean. Isidro Ansorena, Boni Fernandez, Polikarpo Garay eta Felix Ascasso sonatuak izan ziren hegoaldeko hiriburuetako eskola haien gidariak, eta Baionan I\u00f1aki Urtizberea gazteak hartuko zuen lan hura. 1960ko hamarkadaren hondarretan eta 1970ekoan, herri askotan ere txistu eskolak egonkortzen hasi ziren. Eskola berritu haien metodo nagusia, Isidro Ansorenaren \"Txistu ots gozoa, nola\u2026?\" berria izango zen.\nIsidro Ansorenak 1962an hartu zuen erretiroa, 70 urte zituela, baina jotzen jarraitu zuen 1972 arte. 1975ean hil zen, txistularitzari zetozkion garai berrietarako oinarriak ongi jarrita.\nTxistua, XX. eta XXI. mendeen zubian.\nTxistua Euskal Herrian gaur zertan den ulertzeko haren historia guztia aintzat hartzekoa bada ere, 1975etik honako mende erdia joko dugu garaikidetzat, bereziki 1980koan gertatuek zerikusi zuzena izan baitzuten gaur egungo egoerarekin.\nEspainiar diktadura amaitzearekin, mugimendu politiko eta sozial handiko garaia zabaldu zen Hego Euskal Herrian. XX. mende hasieran gertatu bezala, txistua erdi-erdian harrapatu zuen aldaketa garaiak, pentsaera bateko zein bestekoen eztabaidaren erdian, eta sinbolotzat erabilia zen heinean, batzuetan goraipatua eta besteetan deitoratua izatea gertatu zitzaion. Honek, eta beste aldagai askok, eragin zuten aurreko hamarkadan bizi izaten ari zen gorakada gelditzen edo egonkortzen hastea. Euskal Herriko Txistulari Elkarteak, bazkide asko mantendu arren (2.000 inguru 1980ko hamarkadan), kopuru errealagoetara jaitsi zen eta laster, funtzionatzeko era berriak bilatu beharrean aurkitu zen: egoitza administratiboa Donostian ezarri zuen 1982an eta 1988tik Errenterian dauka.\nAlor askotan beherakada ere izan zen, herri-musikan bereziki. XX. mende hasieratik akordeoiak eta musika bandak ari ziren hartzen lehen danbolinteroek festan betetzen zuten tokia eta, mendearen bukaeran, diskoak eta musikaren anplifikazio sistema berriek areagotu egin zuten beherakada hura. Herri batzuetan eutsi zion txistuak tradizioz zuen dantzarako funtzioari, baina gero eta gutxiagotan, eta danbolintero herrikoiaren irudia ia desagertzera helduko zen XXI. menderako: Anjel Alduntzin Leitzan, Maurizio Elizalde Baztanen, Migel Makuso Malerrekan\u2026 Askoren irudiko, herri danbolinteroen azken belaunaldia haiekin amaitzen ari zen. Beste muturrean, udal txistulari talde asko ere desagertu egin ziren, gaur egun hegoaldeko lau hiriburuetakoez gain, Arabako Foru Aldundiarena, Barakaldokoa, Tolosakoa eta Errenteriakoa baino asko gehiago geratzen ez direlarik.\nHiri eta herri handietan, ordea, arrakastaz eutsi zitzaion txistularien jarduerari: alardeetan, eskoletan, dantza taldeetan eta, bereziki, 1970eko hartatik ugaritzen hasi ziren herri mailako txistulari taldeetan (asko dantza taldeen baitan sortuak). Haietako bakan batzuk aipatze arren: Lartaun (Oiartzunen 1961-1964 bitartean sortua), Ereintza (Errenteria, 1963), Ibai-Lorak (Zalla, 1965), Antxinako Ama (Zumarraga, 1967), Burlatako Txistulariak (1969), Oberena (Iru\u00f1ea, 1971), Olagain (Andoain, 1979), Danbolin (Basauri, 1985), Goiz-Deia (Legazpi, 1998), Jarraitzen Dugu (Muskiz, 1998), Jaizale (Durangaldea, 2005), Txirriskla (Astigarraga, 2006), Orai Bat eta Jo Txistua (Baiona), Getxa Goi (Urdu\u00f1a), Txalkor (Azkoitia), Lankaietako Lagunak (Laudio), Txola (Zangoza)\u2026 Txistulari talde hauek hartu zituzten askotan lehen danbolintero herrikoien nahiz udal txistularien funtzioak zirenak, eta hala, herri askotan, gaur egun oraindik txistulariek gidatzen dituzte dantzak, jai egunetan dianak jotzen dituzte, edo kontzertu eta alardeak antolatzen. Herri txikiagoetan, batzuetan danbolinteroa desagertu egin bada ere, beste batzuetan bailara mailan antolatuta edo talde txikiagoak eginda, lortu dute txistuari eustea, eta inoiz danbolintero bakarlaria edo atabalaria lagun duena ere bizirik mantendu da, Baztan inguruan larraldetarrek egiten duten eran, edo urte luzetan Nafarroako hainbat herrixkatan barrena dabilen Mintxo Garaikoetxeak.\nTxistulari taldeen eta elkartearen lanaz gainera, gaur egungo txistuaren egoeraren zutarria maila akademikoan egon da, eta horretan, Donostiako eskola deitu izan dena izan da abiaburua. Isidro Ansorena erretiratutakoan, Javier Hern\u00e1ndez Arsuagak hartu zuen Donostiako Udalaren Txistulari Taldearen zuzendaritza eta 1971an, Francisco Escudero maisua lagun, \"Grupo Experimental de Txistu\" taldea aurkeztu zuen: Donostiako udal txistulariek eta Kontserbatorioko ikasleek osatutako taldean, errepertorio eta soinu-tresna berriak arakatu eta lantzeari ekin zioten. Talde hartako kide zen Jose Ignazio Ansorena ere, Isidro zenaren iloba, eta 1978 inguruan hark hartuko zuen Donostiako txistulari taldearen gidaritza eta kontserbatorioko txistu eskolena. Urte gutxian, 1985erako, aldaketa garrantzitsuak eragin zituzten: Batetik, Donostiako Udal Kontserbatorioan erdi eta goi mailako txistu ikasketak ezartzea lortu zuten, Jose Ignazio Ansorena bera izendatuko zutelarik lehen txistuaren katedradun.\nBestetik, eta horren ondorioz edo ekarri zituen beharrengatik, txistu metodo eta errepertorio berriak sortu, moldatu edo bultzatu zituzten. Hirugarrenik, tresnagintzan sakondu zuten, ondorio nabarmenena, txistu baxua eta txilibitua sortzea baino gehiago, txistuaren beraren neurriak afinazio estandarretara gerturatzea izan zelarik: Ansorenak berak zuzenduta eta Jesus Segurola zumarragarra txistugile lanetan, fa eta fa# tonalitateetan jar zitekeen txistua aurkeztu zuten 1980an, txistua bera erdibitu eta eskuko zatia aldatuta. Fa tonalitateko txistuek bereziki, asko errazten zuten bestelako soinu-tresnekin batera jotzea, eta berehala zabaldu ziren.\nTxistulari taldean ere aldaketa garrantzitsua burutu zen garai hartan: lau lagunek osatzen zuten banda (garai hartan Jose Ignazio Ansorena, Joxan Altuna, Olegario Izagirre eta Agustin Laskurain), zortzi lagunekoa izatera pasatzea lortu zuten 1982an: Kepa de Miguel, Juantxo Vega, Juan Ramon L\u00f3pez de Ullibarri eta Javier Lera gazteak sartu ziren, bi lehenengo ahots, bi bigarren, bi silbote eta bi atabalez osatzeko banda berria. Guzti honekin txistulari taldearen soinua bera ere aldatzen ari zen, eta Donostiako eskola indartzen.\nUrte gutxian, Euskal Herri guztitik hasi ziren Donostiako kontserbatoriora txistulariak hurbiltzen, eta laster hiriburu guztietan martxan jarri zituzten Erdi Mailako Kontserbatorioetan ere erabiltzen hasi ziren metodo eta tresna berriak.\nErrepertorioan bertan gertatzen ari ziren aldaketa eta aurrerapenen eredu nabarmenena, txistua eta orkestra sinfonikorako konposatu izan den lehen obra da ziurrenik, Tom\u00e1s Arag\u00fc\u00e9sen \"Concierto para txistu y orquesta\", 1984an estreinatu zena.\nJose Ignazio Ansorenak 1990eko hamarkadan utziko zuen Donostiako Kontserbatorioa, buru belarri udal txistulari taldean jarduteko (beste lan askoren artean), baina ordurako Donostiako eskolak jarritako hazia fruituak ematen hasia zen, eta lan ildo horietan sakontzen joan dira txistulariak XXI. mendearen bigarren hamarkadara iritsi arte.\n2001ean Eusko Jaurlaritzak Donostia, Bilbo eta Gasteizko Goi Mailako Kontserbatorioak batean bildu eta Musikene abiarazi zuenetik, Aitor Amilibia da txistu irakaslea bertan. Lehenago urteak zeramatzan Bilboko Juan Crisostomo Arriaga Kontserbatorioan, eta 1998tik aurrena Berziztu eta gero Silboberri izena hartuko zuen elkartearen bultzatzaileetako bat da, txisturako musika garaikidearen errepertorioa eratu eta zabaltzen lan handia egin duena ordutik hona.\nTxistu eskoletara ez ezik, txistu kontzertu eta emanaldietara iritsi dira aldaketa hauek denak. Alarde eta kontzertu masiboak ugaritu baino, findu egin dira gehiago: errepertorioak egokitu, tresnen afinazioa zaindu eta, bereziki, beste soinu-tresnekin jarduteko aukerak landu dira, ohikoak bilakatu direlarik abesbatza, organoa, pianoa, metal bostekoa, marinba, eta beste instrumentu eta taldekatze ezberdinekin egindako kontzertuak. Garikoitz Mendizabalek, adibidez, txistu eta orkestrarako errepertorioa zabaltzeko ahaleginetan dirau 2021ean Euskadiko Orkestrarekin grabatu duen azkeneko disko bikoitzean.\nIkonografia.\nEuskal Herriko elizetan esku bakarreko flauta jole ugari aurki daitezke. Hona hemen adibide batzuk: "}
{"id": "45043", "revid": "58701", "url": "https://eu.wikipedia.org/wiki?curid=45043", "title": "Endoskopia", "text": "Endoskopiak barneko organoak ikusteko proba osagarriak dira. Diagnostikoak lortzeko erabiltzen dira, baina baita tratamendu moduan ere.\nEndoskopioak dira proba hauek egiteko aparatuak. Labur deskribatuta, mutur batean argia eta kamera dituen hodiak dira, beste muturrean medikuak ikusteko bisorea egonda.\nGorputzaren zulo batetik sartuta, endoskopioaren bidez azter daiteke bidean dauden organoak eta abar. Hodiaren bidez tresna txikiak pasa daitezke prozedura diagnostiko eta terapeutikoak egiteko: biopsiak, lesioen erresekzioak eta abar.\nNeumologoak, digestio-aparatuko espezialistak, ORLko espezialistak, zirujauak eta traumatologoak dira batik bat teknika hauetaz baliatzen dira medikuak."}
{"id": "45045", "revid": "105290", "url": "https://eu.wikipedia.org/wiki?curid=45045", "title": "Bronkoskopia", "text": "Bronkoskopia arnas aparatua aztertzeko erabiltzen den proba osagarria da. Endoskopia mota honetaz neumologoak baliatzen dira trakea eta birikak aztertzeko.\nBertan, lesioa topatuz gero aukera dago biopsia egiteko eta geroxeago mikroskopioan aztertzeko.\n1897an Gustav Killian alemaniarrak egin zuen lehendabiziko bronkoskopia.\nTeknika.\nSudurraren bidez faringera iristen da medikua. Hortik laringean sartu behar da, lehenengo oztopo nagusia topatuta: glotisa.\nBehin glotisetik sartuta, trakean sartuko da, eta hortik ezkerreko eta eskuineko bronkioak aztertzeko bidea edukiko du esploratzaileak.\nBehin bronkioen barruan, hiru teknika egin dezake:\nOndoren, hartutako laginak anatomia patologikoan eta mikrobiologian aztertuko dituzte, egunak hartzen dituena.\nIndikazioak.\nBronkoskopia egitea indikatuta dago bi arnas gaixotasun hauek susmatzen direnean, batez ere: Birikako minbizia eta tuberkulosia."}
{"id": "45046", "revid": "119347", "url": "https://eu.wikipedia.org/wiki?curid=45046", "title": "Trikuharri", "text": "Dolmen edo trikuharriak gorpuak ehorzteko eraturiko monumentu megalitikoak dira. Trikuharriak edo horien aztarnak, beste monumentu megalitikoekin batera, Mendebaldeko Europa osoan daude: Eskandinaviatik Iberiar Penintsulara, Mediterraneo aldean, Kaukasoko mendebaldean, eta baita Euskal Herrian ere. Indiar azpikontinenteko hegoaldean ere badaude. Europako trikuharri zaharrenak Neolitiko eta Kalkolitiko aroetan eraiki eta erabili ziren gehienbat, K. a. 4.500 urtearen inguruan hasita eta K.a. 2500 urtera arte, gutxi gorabehera, orduan iritsi baitzen Europako fenomeno megalitikoaren bukaera.\nLurrean zutik finkatutako harlauza batzuek eta horien gainean horizontalean jarritako beste harlauza batek, arkeologian ortostato deitzen direnek, osatzen dute dolmena. Hilobiok lurrez nahiz harriz eraikitako muinoen gainean, \"tumulu\" izenekoetan, jartzen ziren maiz eta horren mugak batzuetan harriz osaturiko zirkuluez inguratzen ziren, harrespil edo cromlech izenekoak. Dolmenetan tipologia zabala dago: dolmen sinpleak (hilobi kamara soila duten hilobiak), korridore-dolmenak eta galeria-dolmenak. Horrez gain, tokiko aldaera anitz badago. Bestalde, dolmenak edo trikuharriak hilobi megalitiko deitzen den kategoria zabalago batean daude, non zistak, maiz harrespilen barruan, eta tumulu luzeak ere biltzen diren, besteak beste.\nHitzaren jatorria.\n\"Dolmen\" bretainieraz osaturiko hitza da eta \"harrizko mahaia\" esan nahi du. Lehen aldiz Theophile Corret de la Tour d\u2019Auvergnek erabili zuen arkeologikoki, \u201cdolmin\u201d idatzita. Harrizko hormadun eraikuntza megalitiko bat da posizio bertikalean zein teilatu eran antolatua. Denek batera, ganbara bat osatzen dute eta gehienetan, horma bertikalak lurrez edo harri txikiz heldurik egiten dira, eta horrela muino artifizial bat sortzen dute. Ehorztetxe monumentuak izaten dira.\nEuskal Herrian \"trikuharri\" izenez ere ezagutzen dira.\nDolmenen ezaugarriak.\nGehienetan hilobi kolektiboak izaten dira: han, inguruko herrietako hildakoak egoten dira, hileta baten ostean lurperatuta.\nEstruktura horiek neolitiko eta kalkotiko garaian eraiki zituzten Mendebaldeko Europan. Haiei emaniko funtzioa hilobi izatea den arren, beste sinismen batek lurralde baten erreklamazio puntu direla ere esaten du, Brontze Aroko herri neolitikoen adierazgarri gisa.\nTrikuharri ohikoenek bi harri bertikal eta horren gainean jarritako horizontal bat izaten dituzte. Normalean, haien inguruko dimentsio handietan harri txikiak ere aurki daitezke.\nTrikuharriari kanpoan dagoenarekin lotzeko bide txiki bat eransten zaionean, korridorearen hilobia deritzo, hileta-prozesioa desfilatzeko bide gisan. Giza trebetasunaren adierazgarritzat har daiteke, egitura zutik mantentzearren. Milaka pertsonaren lan gogor eta denbora luzearen ikur gisa ikus daiteke. Harri bakoitzak 100 tonatik gorako pisua du inoiz. Kasu batzuetan, amildegi batetik hartuak izaten ziren eta oso leku urrunetatik. Adibidez, Sotoko Dolmenaren (Huelva, Espainia) harriek 40 tona dituzte eta 35 kilometro urrunago zegoen amildegi batetik hartu zituzten.\nDolmenak munduan.\nMunduan zehar hainbat lekutan daude dolmenak, hala nola Afrika, Asia eta Europan.\nAsia.\nDolmen ezagunenak Koreako penintsulan daude. 35.000 dolmenetik gora daude herrialdean, batez beste munduko ia % 40.\nIndiako Karnataka estatuan, aldiz, 50 dolmenetik gora agertu dira Pandavara Bettako goialdean Somwarpetetik 7 kilometro ingurura, Mendikeri auzoan.\nEurasiaren kasuan, 3.000 dolmen eta beste hainbat egitura megalitiko ikusgai dira Kaukasoko ipar-mendebaldean, Errusian. Han dolmen berriak urtero aurkitzen dituzte, Maykop kulturarekin estuki lotuak. Segurtasun kutxa modura eraiki zituzten, objektuak, bitxiak eta Persia, Asiria, Egipto eta Kretako komertziotik zetozen bestelako altxorrak ezkutatzeko.\nIsrael, Siria, Iran eta Jordanian ere badaude. Haietako asko Israelgo parke nazionalean, Galman, daude eta beste batzuk Meshkin Shahren, Shahr Yerin edo Pirazimian.\nAfrika.\nAlde batetik, Afrikako golkoan, Somalia iparraldea garai bateko hainbat egitura zaharrez inguratuta dago, hala nola trikuharri, tumulu, menhir eta estelaz. Bestalde, Afrikako iparraldean, Tunisian, Dougga izeneko gune arkeologikoan nekropoli bat dago.\nEuropa.\nErresuma Batuan, Lanyot Quoit izeneko dolmen bat dago. Haren goialdeko harriak 2,1 metroko altuera du, 2,7 metroko zabalera eta 5,3 metroko luzera. 13,5 tona pisatzen ditu. Irlanda mendebaldean, Brownshill-ekoa dago, Europako handiena: haren gainaldeko harriak 150 tona ditu. Halaber, Frantzia, Italia zein Iberiar penintsulan ere aurkitu dira, Portugal, Galizia, Euskal Herria, Aragoi, Andaluzia eta Extremaduran batez ere.\nDolmen motak.\nMunduan zehar zabalduta dauden dolmenen artean, honako bost motak bereiz daitezke:\nSinplea.\nTrikuharri sinplearen prototipoari \u201cbloque cist\u201d deritzo, albo guztietatik itxia eta zoruan induskatua. Ez du inolako sarrerarik eta behin itxia izaten denean, gaitua ez den erabiltzaileek zaila dute zabaltzea. Hortaz, erabilera bakarrera zuzenduta zegoen.\nHandia.\nTrikuharri handiak bi azpimotatan sailka daitezke: ganbara aurrea dutenak edo portxea dutenak. Garai hartan erabiltzen zen materiala dela eta, zabalera mugatua izaten zuten dolmenek, horren ondorioz, ganbaren tamaina handitzea izan zen euren luzatze diseinuaren helburua. Dolmen handiak, 14 metro karratuko barnealdea izatera ailegatzen dira eta 5 pilare ere izaten dituzte 8-12 harri euskarriren gainean.\nPoligonala.\nDolmen poligonala bisualki erakargarria den eraikuntza arkitektonikoa da, horregatik, batzuetan dolmen arketipiko gisa aurkezten da. Bost eta bederatzi harri bitartean erabiltzen zituzten forma emateko. Kapa bakarrak estaltzen ditu, maiz bereziki handia izaten dena. Kanpotik eraikitako pasarte gehienak desagertuta daude gaur egun, baina bere garaian beharrezkoak ziren sarrera moduan erabiltzeko.\nErrektangularra, zabaldua edo luzatua.\nDolmen errektangularrak, orokorrean 2 metro baino luzeagoak izaten dira, baita 3 metro baino luzeagoak ere, eta 0,9 eta 1,5 metro bitarteko zabalera izaten dute. Hauek, ganbararen barnea handitzearen ohiturarekin jarraitu zuten, trikuharri sinpleetan ikusi den ohitura.\nPasarte larria.\nPasarte larria harri handi eta lupetzaz edo harriz estalitako ehorzketa ganbara batean edo gehiagotan datza. Ganbara bat baino gehiago dutenek bigarren mailako ganbara gehiago eduki ditzakete, lehen mailako hiletaren ganbaratik ateratzen direnak. Ohikoa izaten da mota honetako dolmenek gurutze forma izatea. Noizbehinka, mugarriz estalita ere egoten dira, bereziki osteko garaikoak. Mugarri motako pasarte hilobiek, sarritan, mendel formako sabaiak izaten dituzte, lauzazkoak beharrean. Pasarteak, berez, kasu askotan lineazio berezi bat dauka, urteko data zehatzekin zerikusia duena, esate baterako egunsentian (neguko solstizioan) edo ilunabarrean (ekinozioan).\nTrikuharrien toponimia Euskal Herrian.\nEuskal Herriko trikuharriek kokatuta dauden tokiko toponimoa hartzen dute batzuetan. Batzuetan, toponimo horri \"mendi\" atzizkia eransten zaio, trikuharriak inguratzen duen tumuluari erreferentzia eginez. Izenak bakan batzuetan soilik egiten dio erreferentzia mitologiari edo elezaharrari; hain zuzen, trikuharri gehienak XIX. mendearen erdialdetik aurrera identifikatu ziren.\nTrikuharriak kulturan.\nTrikuharrien inguruko sinesmen eta elezaharrak Euskal Herrian.\nEuskal Herriko trikuharri gehienak XIX. mendetik identifikatu dira. Hala ere, batzuk antzinatik ezagunak ziren. Azken horiei interpretazioa emateko hainbat sinesmen eta elezaharren leku izan ziren, sorgin, jentil, mairu eta altxor ezkutuen inguruan. Hain zuzen, trikuharriari \"jentil-harri\" ere deitu izan zaio. Batzuetan elezahar horiek trikuharriaren izenean bertan ere islatzen dira: Sorginaren Txabola (Bilar), Sorginetxe (Arrizabalaga), Kapelamendi eta Eskalmendi (Arratzua), Tartaloetxeta (Zegaman), Urrezuloko Armura (Ataunen), Bi Ahizpen Sepultura (Aritzen), Mairietxe, Xuberazain-harri eta Malluxeko-harri (\"Mairuetxeko harri\") (Mendiben), Xantxote-harria (Urepelen), Diruzulo, Jentillarri trikuharria (Aralarren), Urrezulko Armureako trikuharria (Idiazabalen).\nOso zabalduta egon da Euskal Herrian, bai eta Pirinio guztian ere, trikuharrietan urrea eta beste altxorrak lurperatuta zeudela. Hori dela eta, historian maiz induskatu dira megalito horiek, eta horren ondorioz hainbat hondatu ere egin dituzte. Iberiar Penintsulako beste hainbat dolmenen inguruetan ere, trikuharriak mairuen etxe, kobazulo eta haien altxorren ezkutalekuak izan zirelako kondairak zabaldu dira.\nBatzuetan ehiztari eta artzainen arteko borroka-tokiekin eta nekazaritzaren eta kristautasunaren etorrerarekin lotuak izan dira. Hilobiak izan zirelako kondaira ere zabaldua dago, Berueteko Bi Ahizpen Sepultura izeneko trikuharrian bezala. Deigarria da, dena den, artzain eta baserritarren artean megalito horiek jendearen hilobiak zirelako ezaguera gaur egun arte heldu izana, kontuan harturik dirudienez badirela milaka edo ehunka urte ez direla horretarako erabili. Hala ere, hori ez dago gaur egun oso argi ere, zenbait aurkikuntzak erakusten dutenez hainbat lurperatze oso berriak baitira. Fenomeno berbera ikusi ahal izan da Asturiasko zenbait trikuharritan. Horrek argitu lezake zergatik heldu den gaur egun arte ezaguera hori: artzainen kulturak Erdi Aro arte behintzat hilobitzat erabili dituelako zenbait trikuharri, nahiz eta gutxi izan.\nStonehenge-ren kondaira.\nStonehenge eraikuntzarekin zerikusia duten mito eta kondaira asko daude. Hori dela eta, zenbait iritzi galdu egin dira denboran zehar, eta britainiar uhartetan (erromatarrak, feniziarrak, daniarrak... besteak beste) zapaldutako hainbat herriri eman zaie monumentu multzo hau, historikoki kontrastatu ezin izan bada ere. \nIzena ezaguna duten hainbat pertsonaren testigantza idatzita badaude, esate baterako Geoggrey Monmouth, San Aspah-eko apezpikua (1100-1154). Hark bere kroniketan aipatzen du jendearen usteak zioela monumentu multzoak harri bihurtutako erraldoien biribila adierazten duela. Horren eraginez \u201cErraldoien Dantza\u201d izenaz ezagutzen zen antzina, baina gaur egun ezizena nekez erabiltzen da.\nGalesko apaiz horri egozten zaio sinesmen bat jendarteratu izana, denbora batez indarrezko sinesmena izan zena eta monumentu megalitikoa Merlin magoarekin (Artur erregearen lagun eta babeslea) lotzen duena. Horrek ez du ezer arrarorik, \"Merlinen profeziak\" (1135 baino lehenago idatzia) eta \"Merlinen bizitza\" (1149 eta 1151 bitartean idatzia) liburuen idazlea baita. Liburu horiek magoaren bizitza eta gertaera fantastikoak kontatzen dituzte, non Stonehenge harriak Irlandatik Wiltshire-ko lautadetara eraman zirela baieztatzen den. Dirudienez, tramankulu batzuez lagunduta, bretoien hileta masiboaren oroitzapena egiteko asmoz eraiki zuten. Sinesmen hori, sarritan gertatzen denez, denborarekin deuseztatuz joan da, XIII. mendean guztiz ahaztuta geratu zen arte. Garai hartako eta ondorengo erreferentzia idatziak irakurtzeari esker, badago gaur egun horren iraunkortasuna."}
{"id": "45047", "revid": "1491", "url": "https://eu.wikipedia.org/wiki?curid=45047", "title": "Illati euskara elkartea", "text": "Illati Idiazabalgo euskara elkartea da. Euskararen inguruko hainbat ekimen aurrera eramateaz gain bi hilabetero \"Aldaize\" herri aldizkaria kaleratzen du.\nElkartea 2003. urtean sortu zen."}
{"id": "45048", "revid": "119347", "url": "https://eu.wikipedia.org/wiki?curid=45048", "title": "Quim Monz\u00f3", "text": "Quim Monz\u00f3 (Bartzelona, 1952ko martxoaren 24a - ), idazle, itzultzaile eta kazetari kataluniarra da.\nHainbat literatura-sari lortu ditu idazle gisa, tartean Kataluniako Literatura Sari Nazionala \"Vuitanta-sis contes\" ipuin-liburuarekin 2000. urtean.\nTruman Capote, J. D. Salinger, Ernest Hemingway, Mary Shelley eta Arthur Miller idazleen lanak itzuli ditu, besteak beste.\n\"La Vanguardia\" egunkariaren kolaboratzaile ohikoa da. Catalunya R\u00e0dio, RAC1 eta TV3en ere lan egin du. Vietnam, Kanbodia, Ipar Irlanda eta Afrikari buruzko erreportajeak egin izan ditu.\n2009ko abenduko apirilera 2010eko Artikulu aretoan Arts Santa M\u00f2nica gertatu zen de Bartzelona bere bizitzaren inguruko atzera begirako erakusketa handi bat eta bere obra, zeramana tituluak \"Monz\u00f3\"."}
{"id": "45049", "revid": "105290", "url": "https://eu.wikipedia.org/wiki?curid=45049", "title": "Txuloko iturri", "text": "Txuloko iturri Idiazabalgo toponimoa da. Egun, etxe baten izena da, 1974-1975 urteen inguruan egina, Maugigoen zaharra zegoen lekuan. Garai hartan egindako beste askoren modukoa da, sei bizitzako etxe-blokea. Hazkunde handia izan zuen Idiazabalgo herri guneak 1960tik aurrera eta hainbat etxalde egin ziren orduan. Horien artean, etxe honekin batera, Zigor auzoa. Baserriko jende asko kalera jaitsi zen garai hartan eta baita kanpotik beste asko bertaratu ere. Oraintsu hor, inguru horretan, bota eta berria eraiku duten zubia izendatzeko, \u201cTxuloko iturriko zubia\u201d esaten zen (lehenago, Torrezaarreko zubia omen zen).\nErrekaren beste aldean zegoen Txuloko iturria; harmaila batzuk jaitsi eta harrizko zubi zaharraren kontran, txulo-txuloan, jakina. 1980 aldean zubia bota eta inguru osoa eraberritu zen arte iraun zuen Txuloko iturriak. Harrezkero, etxe honek bakarrik gorde du izena nahiz eta kaleko etxeen izen gehienak bezala, guztiz ezezaguna eta ia ez den batere erabiltzen."}
{"id": "45050", "revid": "201", "url": "https://eu.wikipedia.org/wiki?curid=45050", "title": "Torrezaarreko zubia", "text": ""}
{"id": "45051", "revid": "6327", "url": "https://eu.wikipedia.org/wiki?curid=45051", "title": "Bigarren Vatikanoko Kontzilio", "text": ""}
{"id": "45052", "revid": "96586", "url": "https://eu.wikipedia.org/wiki?curid=45052", "title": "Terenci Moix", "text": "Ram\u00f3n Moix i Messeguer edo Terenci Moix (Bartzelona, Katalunia, 1942ko urtarrilaren 5a - 2003ko apirilaren 2a) idazlea izan zen. Gaztelaniaz zein katalanez idatzi zuen, eta haren lanik nabarmenenetakoak izan ziren \"No digas que fue un sue\u00f1o\", \"El sue\u00f1o de Alejandr\u00eda\" eta \"El sexe dels \u00e1ngels\".\nEnfisemak jota hil zen, erretzaile handia baitzen."}
{"id": "45053", "revid": "58701", "url": "https://eu.wikipedia.org/wiki?curid=45053", "title": "Maria de la Pau Janer", "text": "Maria de la Pau Janer i Mulet (Palma Mallorcakoa, 1966ko urtarrilaren 13a-) katalanezko mallorcar idazlea da.\n2005ean literaturako Planeta Saria irabazi zuen \"Pasiones romanas\" liburuarekin.\nHalaber, \"Avui\" egunkariaren kolaboratzailea da."}
{"id": "45055", "revid": "336", "url": "https://eu.wikipedia.org/wiki?curid=45055", "title": "Tomaso Albinoni", "text": "Tomaso Albinoni (Venezia, 1671ko ekainaren 8a - \"ib.\", 1751ko urtarrilaren 17a) Barrokoko italiar musikagile eta biolinista izan zen. Antonio Vivaldi hirikidearekin batera, aro horretako egilerik esanguratsuenetarikoa da.\nBizitza.\nVenezian sortua, Corelliren ikasle eta Vivaldiren laguna izan zen. Berrogeita hamarren bat opera idatzi zituen, baina ospetsu bihurtu duena haren tresnez jotzeko lana da, denbora luzez ahazturik egon ondoren XX. mendean berriro aintzat hartu zena. Johann Sebastian Bachek hainbat gai hartu zituen haren lanetatik.\nBestela, Adagioa Sol minorrean, bere lanik ezagunena, ez zuen berak zehazki egin; Remo Giazottok ondu zuen 1949an, Dresdengo liburutegiaren hondakinen artean aurkitutako pasarte batzuetatik abiatuta."}
{"id": "45056", "revid": "56334", "url": "https://eu.wikipedia.org/wiki?curid=45056", "title": "Gioachino Rossini", "text": "Gioachino Antonio Rossini ( ahoskatua; Pesaro, Marche, Italia, 1792ko otsailaren 29a - Paris, Frantzia, 1868ko azaroaren 13a) musikagile erromantikoa izan zen. XIX. mendeko opera idazle emankor eta famatuenetarikoa da opera munduan. Elizako musika, ganbera musika, kantatak eta pianoko piezak ere idatzi zituen, baina operak eman zion ospea; opera bufoak, bereziki. \"Tancredi\", \"Il barbiere di Siviglia\" eta \"Guillaume Tell\" daude haren lanik ezagunenen artean. Azken urteak Parisen igaro zituen, non azken operak estreinatu baitzituen.\nBiografia.\nGurasoak musikariak zituen eta berak ere musika ikasketak egin zituen Boloniako lizeoan. Hemezortzi urte zituela idatzi zuen lehen opera, \"La Cambiale di matrimonio\" (1810), baina hurrengo urtean aurkeztu zuen \"L'Equivoco stravagante\" (1811) opera bufoak ezagutarazi zuen Rossini. Hasierako obra horietatik bertatik Rossinik opera bufoa tradizionalarekin hautsi zuen: melodiak apainduraz edertu zituen (izan ere bera da bel cantoren sortzailea), koruei eta \"finale\"ei bizitasuna eman zien, ohi ez bezalako erritmoak erabili zituen, orkestrari ordu arte izan ez zuen lekua eman zion, eta ahotsa orkestraren mendean jarri zuen. Baina Rossiniren lehen obra handia \"Tancredi\" (1813) opera dramatikoa izan zen, musikariaren ospe ona zabaldu zuten beste maisu lan batzuei bide eman ziena: \"L'Italiana in Algeri\" (1813), \"Elisabetta, regina d'Inghilterra\" (1815) eta, batez ere, \"Il barbiere di Siviglia\" (1816, Sevillako bizargina). Azken obra horrek ez zuen harrera onik izan Erroman aurkeztu zutenean, baina Italia osoan barrena sekulako arrakasta izan zuen obraren bizitasunak eta arintasunak, eta, aurrerantzean, opera emankizunetako obra nagusietako bat izan da. \"La Cenerentola\" (1817, \"Errauskine\") eta \"La Gazza ladra\" (1817) opera bufo aipagarrien ondoren opera serio konplexuagoak idatzi zituen: \"Armida \"(1817), \"Ermione \"(1819) eta \"Semiramide \"(1823). Azken horri nahikoa harrera kaskarra egin zioten kritikariek, eta Rossinik Londresa joatea erabaki zuen. 1824an Parisa deitu zioten Italiako Antzokiko zuzendari izateko. Bi urte geroago erregearen musikagile izendatu zuten, baina 1830eko iraultzarekin batera galdu zuen kargua. Garai hartan apaindurari ordez kantuaren egiantzari eta indarrari eman zion lehentasuna; horretarako, orkestran berrikuntzak egiteaz gainera, garrantzi handiagoa eman zion koruari. 1829an \"Guillaume Tell\" opera serioa aurkeztu zuen eta opera idazteari utzi zion; horren arrazoia oraindik ez da argitu. Hurrengo urteetan ospetsuak egin ziren Rossinik antolatutako festak eta eman zituen bazkariak. Bien bitartean elizako musika eta kontzertu batzuk ere idatzi zituen, kalitate handikoak, baina ez zuen haiek argitaratzerik nahi izan. Horien arteko aipagarrienak \"Stabat\" (1832-1841) eta \"Petite messe solennelle\" (1864) dira. Milanen, Bolonian, Florentzian eta, 1853tik aurrera, Parisen eta Passy-n zuen etxean bizi izan zen.\nBere omenez, 1980an \"Rossini Opera Festival\" izeneko jaialdia hasi ziren antolatzen bere jaioterrian eta 1994an \"Fondazione Rossini\" delakoa sortu zen."}
{"id": "45057", "revid": "105290", "url": "https://eu.wikipedia.org/wiki?curid=45057", "title": "Marokoko bandera", "text": "Marokoko bandera gorria da bost puntako izar berde batekin bere erdigunean. Koloreen sinbologian gorria Mahomaren ondorengoen kolorea da eta berdea Islamaren ohiturazko kolorea da. Izarrak bizitza, osasuna eta jakinduria esan nahi du."}
{"id": "45058", "revid": "201", "url": "https://eu.wikipedia.org/wiki?curid=45058", "title": "George Frideric Handel", "text": ""}
{"id": "45059", "revid": "478", "url": "https://eu.wikipedia.org/wiki?curid=45059", "title": "Franz Joseph Haydn", "text": ""}
{"id": "45060", "revid": "1545", "url": "https://eu.wikipedia.org/wiki?curid=45060", "title": "Joseph Haydn", "text": "Franz Joseph Haydn (Rohrau, Austria Beherea, 1732ko martxoaren 31 \u2013 Viena, 1809ko maiatzaren 31a), austriar musikagilea.\nSinfoniaren eta hari-kuartetoaren aitatzat hartzen dute, arlo horitan zinez emankorra izan baitzen. Opera ere landu izan zuen.\nBiografia.\nGaztetatik musikarako dohain bereziak erakutsi zituen. 1740an Vienako katedraleko koruko kantari hasi zen, eta 1748 arte han jarraitu zuen. Ez zuen musika-heziketa berezirik inorengandik hartu: bere gisa ikasi zuen, Fux, Mattheson eta Carl Philipp Emanuel Bach musikarien obretatik. Lehen lanak Von F\u00fcrnberg baroiaren orkestra txikiarentzat idatzi zituen: \"divertimento-\"ak, nokturnoak, kuartetoak (1755). Lau urte geroago, Von Morzin kondearentzat lan egin zuen denbora labur batez, hark Bohemian zuen gazteluan.\n1761ean Esterhazy familiaren zerbitzura sartu zen. Horrek berebiziko eragina izan zuen, Nikolas printzearen koru zuzendari izan baitzen 1766-1790 bitartean. Hogeita bost urteotan Esterhazytarrek beren egoitzetan (Viena, Eisenstadt, Esterhaz gaztelua) emandako jai guztietako musika Haydnek egina zen. Halakoetan, orkestra txiki bikain baten buru zela, handik gutxira Europa osoan ezagun bihurtuko ziren operak, sinfoniak, sonatak eta kontzertuak aurkeztu zituen, eliz musikarekin batera. Heldutasun-aro hartakoak dira, besteak beste, \"Stabat Mater\" (1767), \"Agurrena\" deituriko sinfonia (1772) eta \"Missa Sancta Caecilia\" (1773).\nNikolas printzea hil zenean (1790), Ingalaterrara joan zen, urteetako deiei erantzunik. Londresen harrera beroa izanik, bi egonaldi egin zituen hiri hartan (1791-1792, 1794-1795). Bidaia horiek zirela eta, obra berriak ondu zituen, hala nola \"102, 103 eta 104. Sinfoniak\". Austriara itzulirik, berriro hartu zuen koru-zuzendari postua Nikolas II.a Esterhazyrekin. Azken aro horri dagozkio \"Kreazioa\" (\"Die Sch\u00f6pfung\", 1798) eta \"Urtaroak\" (\"Die Jahreszeiten\", 1801) oratorioak.\nAzken sei mezak (1796-1802) eta sei kuartetoak (1797) ere guztiz aintzat hartuak dira. Vienan iraganiko azken urteak gaixotasunak eta gerrak ilundu zizkioten, musikagile gazteen ezagutzak eta adiskidetasunak apur bat gozatu bazioten ere. Napoleon Vienan sartu eta handik hiru astera hil zen, 1809ko maiatzaren 31n. Emankortasun harrigarriko musikagilea izan zen. Ahots-musikaren sailean: 36 \"lieder\", Eskoziako eta Galesko kantuen bilduma, kantatak, oratorioak, 14 meza, \"Stabat Mater\" bat, bi \"Te Deum\", 14 eskaintza, 4 motete eta beste hainbat obra. Musika instrumentalari dagokionez, berriz: pianorako 53 sonata, 77 kuarteto, tresna desberdinetarako 65 trio, sesteto bat, kinteto batzuk, \"eco\" bat 4 biolin eta bi biolontxelorako, harparako sonata bat, piano eta biolinerako 4 sonata, 125 sinfonia edo obertura, 7 martxa, 6 scherzo, pianorako 20 kontzertu eta hainbat tresnatarako 34 kontzertu. Musika dramatikoa: 24 opera edo \"singspiele\" (haietarik 13 italiar estilokoak) eta 22 aria. Tresnaz jotzeko musikagintzan gailendu zen nagusiki.\nBeethovenek eta Mozartek aitortu zuten Haydnen eragina (alderantziz ere, Mozarten obrek eragina izan zuten Haydnen azken aldiko zenbait lanetan). Zorroztasuna, oreka, argitasuna, dotorezia eta sosegua dira Haydnen musikaren ezaugarriak. Haydnen ekarpena erabakigarria izan zen sonata eta sinfonia klasikoaren behin betiko egitura finkatzeko. Ganbera-musikaren alorrean berak ezarri zuen hari-kuartetoaren egitura, gero Mozartek eta Beethovenek eredu formaltzat hartu zutena. Erlijiozko obretan ez dago dudarako edo hersturarako lekurik, eta fedearen sendotasuna modulazio samurrez zein indartsuz adierazten du. Azken barrokoaren garaikoa bazen ere, erromantizismoaren sentiberatasun-moldeak iragarri zituen bere obran."}
{"id": "45061", "revid": "512", "url": "https://eu.wikipedia.org/wiki?curid=45061", "title": "Natxo Lezkano", "text": "Natxo Lezkano Moya (Portugalete, Bizkaia, 1972ko urriaren 17a - ) saskibaloi-entrenatzailea da.\n2001eko irailaren 29an egin zuen debuta ACB ligan entrenatzaile gisa, hain zuzen ere, Saski Baskoniako bigarren entrenatzaile gisa. 2007ko martxoaren 4an, Velimir Perasovicek entrenatzeari utzi eta Natxo lehenengo entrenatzaile jarri zuten. 4 egun geroago, martxoaren 8an, bigarren entrenatzaile izatera pasatu zen Bozidar Maljkovic entrenatzailearen fitxaketa dela eta.\n2007ko abuztuaren 1ean Saski Baskonia uzteko erabakia hartu zuen beste talde batean lehen entrenatzailea izateko asmotan."}
{"id": "45062", "revid": "56334", "url": "https://eu.wikipedia.org/wiki?curid=45062", "title": "Giacomo Puccini", "text": "Giacomo Antonio Domenico Michele Secondo Maria Puccini (Lucca, Toskana, 1858ko abenduaren 22a \u2013 Brusela, 1924ko azaroaren 29a) musikagile italiarra izan zen.\nOpera landu zuen batik bat, tartean, \"La Boh\u00e8me\", \"Tosca\" eta \"Madama Butterfly\" eta munduko handietako bat da. Giuseppe Verdiren ondorengotzat hartzen dute adituek. Idatzi zuen lehen opera \"Le Villi\" (1884) izan zen eta lehen arrakasta \"Manon Lescaut\" (1893) lanak eman zion. Bere omenez, 1930etik \"Festival Puccini\" jaialdia antolatzen dute urtero Torre del Lago herrian, Luccatik gertu.\nBiografia.\nGiacomo musikari familia batean jaio zen, Puccinitarrak belaunaldiz belaunaldi Luccako Duomo Katedraleko kamerako maisu izan baitziren. Bost urterekin aita galdu ondoren, Fortunato Magi osabarengana bidali zuten ikastera eta honek, ez zion gaitasun berezirik ikusi diziplinarik gabeko mutiko hari.\nDenboraren joanean, organista izatea lortu zuen eta koru-maisu Luccan. Badirudi, 1876an, Verdiren Aida ikusi zuenean, etorri zitzaiola antzerki musikalean lan egiteko gogoa\nGarai honi dagozkio bere lehen konposizioak: \"I figli d'Italia bella\" kantata (1877), \"Mottetto per San Paolino\" motetea (1877) eta Meza bat (1880).\n1880an, pariente baten eta beka baten laguntzaz, Milaneko kontserbatorioan izena eman zuen Antonio Bazzini eta Amilcare Ponchiellirekin konposizioa ikasteko. Urte honetan, 21 urte zituenean, Meza bat konposatu zuen, bere familiak musika erlijiosoarekin izan zuen erlazioa markatuz. \"Messa\" deitu zion autoreak, baina \"Misa de Gloria\" izenez ezagutzen da.\nKonserbatorioan ikasten ari zen bitartean, Puccinik Perdinando Fontanaren libreto bat lortu zuen eta, 1882an, opera bat egiteko lehiaketa batean hartu zuen parte. Ez zuen irabazi, baina, 1884an, \"Le Villi\" aurkeztu zenean Milaneko Teatro dal Vermen, Giulio Ricordiren arreta piztu zuen. Giulio musika editorea zen eta bigarren opera bat egiteko aukera eman zion, Milaneko Scala antzezlekuan estreinatzeko; 5 urtez aritu zen horretan, baina \"Edgar\"rek (1889) ez zuen arrakastarik izan eta ondorengo hamarkadetan aldaketa ugari jasan zituen sekula errepertorioan sartu gabe.\nBitartean, 1884an, Puccinik familia bat osatu zuen; Elvira Bonturirekin joan zen bizitzera eta honen alaba Foscarekin. 1886an, Antonio jaio zen (Tonio), Giacomoren seme bakarra izango zena.\n1891tik aurrera, Puccinik Torre del Lagon pasatu zuen denbora gehiena, Luccatik 20 kilometrora eta Tirreniar itsasoa eta Massaciuccoli lakuaren artean dagoen herri txiki batean, Viareggioren azpiko aldean. Hasieran, maizter izan zen eta denbora asko ehizean pasatzen zuen eta, hala ere, Luccara askotan joan ohi zen. Baina 1900ean, lursail bat erosi zuen eta lakuaren ertzean etxe bat eraiki zuen. Hantxe bizi zen 1921 arte, lakuaren kutsadurak Viareggiora mugitzera behartu zuen arte.\nArrakasta.\n\"Edgar\"rek izan zuen arrakasta eskasaren ondoren, hirugarren opera bat egin zuen, \"Manon Lescaut\". Opera honek oso harrera ona izan zuen, bizitzan zehar izan zuen handiena, agian. Gainera, Luigi Illica eta Giuseppe Giacosa libretistekin lankidetzan hasi zen. Geroago, Illica eta Giacosak Pucciniren hurrengo hiru operen libretoak idatzi zituzten, ezagunenak.\nIllica eta Giacosarekin elkarlanean egon zen denbora oso eraginkorra izan zen eta asko ikasi zuen hauengandik. Luigik, dramagile eta kazetariak, argudioaren zirriborroa egiten zuen eta trama pixkanaka ateratzen joaten zen, Puccinirekin eztabaidatuz, testu osoa idatzi arte. Giuseppe, berriz, komedia egilea eta literaturako irakaslea zen eta bere lana zen testua bertso egitea, literatura eta musika zainduz.\nAzken hitza, beti, Puccinik zuen eta horregatik deitzen zion Giulio Ricordik \"Dogo\", taldean hartzen zuen nagusitasunagatik. Ricordik ere libretoak egiten hartzen zuen parte, irtenbideak iradokitzen, batzuetan bertsoak idazten eta, batez ere, libretisten eta musikoen bitarteko izaten Puccinik dramaren haria endredatzeko duen ohituraren eraginez sortutako eztabaidetan.\nKrisia.\n1903tik aurrera Giacomoren urte zailenak etorri ziren. Urte honetan, musikariak auto istripu latza izan zuen eta larri zauriturik atera zuten. Luzaroan egon behar izan zuen sendatzen.\n1906an, Giacosa hil zen eta lan taldeak astindu handia jasan zuen. Saiatu zen Illicarekin lanean jarraitzen, baina ezinezkoa izan zen.\n1909an, zorigaitz berri bat gertatu zitzaion: bere 23 urteko a\u00f1ak, Doria Manfredik, bere buruaz beste egin zuen. Badirudi, Elviraren zeloek ez ziotela bizitzen uzten eta horregatik hartu zuen pozoia. Drama honek ez zion mesederik egin konpositore eta bere emaztearen arteko erlazioari.\n1912an, Giulio Ricordi hil zen, Puccinirekin erabat loturik zegoen editorea. Giacomok bigarren aita kontsideratzen zuen.\nArlo artistikoan, gero eta gehiago gustatzen zitzaion exotismoa. Horrela jaio zen \"Madama Butterfly\" eta ondoren etorri ziren \"La fanciulla del West\" (1910) eta \"La rondine\" (1917).\nKrisi garaian zegoen, lana asko geratu baitzen bukatu gabe, oso aurreratuta egon arren. XIX. mende bukaeran, saiatu zen behin baino gehiagotan, Gabriele D'Annunziorekin lan egiten, baina ez zuten elkarrekin lanik bukatu, agian, ez zirelako bata bestearekin oso ondo eramaten.\nIl Trittico.\n1918an, New Yorken estreinatu zituzten 3 opera hauek, batera.\nDenak aldi berean antzezteko sortu baziren ere, gaur egun, beste konpositore batzuen obrekin aurkeztu ohi dira.\nTurandot, bukatu gabeko opera.\nAzken opera, \"Turandot\", amaitu gabe geratu zen, 1924ko azaroaren 29an, Puccini Bruselan hil baitzen. Eztarriko minbizia sendatzera joana zen hara eta tabakozale porrokatuak ezin izan zion biziari eutsi.\n\"Turandot\"en azkeneko bi eszenak Franco Alfanok bukatu zituen eta Arturo Toscaninik gainbegiratu. Estreinaldiko gauean, Toscaninik berak orkesta gerarazi zuen, Puccinik konposizioa utzi zuen lekuan. Scalan estreinatu zutenean, berriz, Liu hiltzen denean eta koroak \"Li\u00f9, bont\u00e0 perdona! Li\u00f9, docezza, dormi! Oblia! Li\u00f9! Poes\u00eda!\" abestu behar zuenean, Toscaninik, batuta utzi eta jiratu ondoren, hauxe esan zion publikoari: \"Hemen bukatzen da opera, une honetan hil baitzen maisua\". Alfanok bukatu zuen bertsioa bigarren gauean aurkeztu zuten. 2001ean, Luciano Beriok amaiera berri bat sortu zuen, Pucciniren libretoetan eta zirriborroetan oinarrituz.\n1926an aurkeztutako Carlo Gozziren elezaharrean oinarritua, \"Turandot\" giro fantastikoa duen Pucciniren lehen opera da: Txina ametsen eta Erosen erresuma da, agerpenek, mamuek, ahotsek eta soinuek hornitzen dute drama osoa.\nPuccini, artista.\nOpera verista zen garai hartan indar handiena zuena, baina Puccini opera honetatik aldendu zen.\nZaila da Puccini nazioarteko operan kokatzea, eginiko etengabeko aurrerapen artistikoaren ondorioz, ez baitzen, garaiko konpositore asko bezala, berriztatzailea inondik ere.\nPuccini musikazko antzezpenean atxiki zen, beti ere ikusleetan pentsatuz, ekitaldiak zainduz eta mundu osoan zehar jarraituz.\nHamabi opera sortu arren, mundu osoko antzezleku lirikoetako bildumetan agertzen dira. Obretan aldaketa asko, bizkortasuna, sintesia, sakontasun psikologikoa eta aurkikuntza eszeniko ugari aurki daitezke.\nIkuslea, nahiz eta opera bakoitzak beti zuen zati berriaren ondorioz nahasturik egon, azkenean bere alde jartzen ziren. Musika italiarrak, berriz, Puccini etsai eta susmagarritzat hartzen zuen. Italian bere musika ez zela, ez italiarra, ez errusiarra, ez alemaniarra eta ezta frantziarra ere. Hala ere, garai hartako Stravinski, Schoenberg, Ravel eta Webernek Pucciniren lana baloratu zuten.\nPucciniren meriturik handiena hizkuntzak eta kultura musikalak ikasteko eta trebetasunez laburtzeko zuen ahalmena da. Konpositorearen nortasun artistikoa ezagutzeko beharrezkoa da garai hartako kultura musikal ezberdinaetan miatzea.\nRichard Wagnerren eragina.\nMilanera iritsi zenetik Richard Wagnerren jarraitzaileetako bat izan zen; bi konposizio sinfonikoek, Kontserbatorioko ariketak bezala aurkeztuak, Wagnerren lehenengo obren bereizgarriak dituzte: \"Lohengrin\" eta \"Tannhauser\". 1883. urte hasieran, \"Parsifal\"en partitura lortu zuen Pietro Mascagni gelakidearekin batera.\n1880ko obretan Wagnerren eragina nabarmentzen da. \"Manon Lescaut\"en ondoren, Puccini teknika berezi bat ikertzen hasiko da \"leitmotiv\"a erabiliz. Hala ere, \"Tosca\" sortu ondoren, batez ere, agertzen da nabarmen Wagnerren eragina.\nFrantsesen eragina.\nKolorea frantziar operatik hartu zuen, Bizet eta Massenetengandik batez ere. Giroaren berreraikuntza musikalak erliebe itxura hartzen du partitura guztietan: \"Turandot\"eko Txinakoa, \"Madama Butterfly\"ko Japoniakoa, \"La fanciulla del Weste\"ko Amerika mendebaldekoa, \"Manon Lescaut\"eko Parisekoa, \"La Boh\u00e8me\", \"La Rondine\" eta \"Il Tabarro\", \"Tosca\"ko Erromakoa, \"Gianni Schicci\"ko Florentziakoa edo XVII. mendeko \"Suor Angelica\" komentukoa.\nPucciniren harmoniak frantziar musikaren elementuak hartzen ditu. Hala ere, ez da erraza eragin konkretu bat azaltzea, horrelako pasarteak \"Le Villi\"n azaltzen baitira, Faur\u00e9 eta Debussyren musikak ezezagunak zirenean Italian oraindik.\n1890 aldera Debussyren musika interesatzen hasten zaio eta \"Nuevo Mundo\"n erakutsiko du zaletasun hau.\nPuccini eta autoak.\nOso gutxik dakite Puccini izan zela lehen lurrorotako auto italiarra egiten lagundu zuena. Autoak maite zituen eta erosi zuen lehena De Dion Bouton \"5 CV\" bat izan zen, 2001ean, Milaneko erakusketa batean ikusi zuena.\nIbilgailu hauekin Viareggio edo Forte dei Marmira joaten zen, azken honetan ematen baitzuen uda. Livornoko polizien arabera, nahiko azkar joan ohi zen autoz eta 1902an isuna jarri zioten. Gau batean, bi hilabete beranduago, karreteratik irten zen bere emaztearekin, semearekin eta mekaniko batekin zihoanean, baina ez zen oso larria izan.\nSizaire et Naudin bat erosi zuen 1905ean. Auto guztiak familiarekin ibiltzeko erabiltzen zituen, ez ehizara joateko.\nArrazoi horregatik, Puccinik lur zailetan ibiltzeko gai den auto bat eskatu zion Vincenzo Lanciari. Hortik hilabete gutxira, lurrorotako lehen auto italiarra kontsideratzen dena eman zioten, baina ez zen pozik geratu eta \"Lancia Trikappa\" bat eta \"Lancia Lambda\" bat erosi zituen.\nLehenengoarekin, 1922ko abuztuan Europatik bidaia luze bat egin zuen: Bi autoetan joan ziren lagunak. Ibilbidea honako hau zen: Cutigliano, Verona, Trento, Bolzano, Innsbruck, Munich, Ingolstadt, Nurenberg, Frankfort, Bonn, Kolonia, Amsterdam, Haga, Konstantza eta Italiara itzulera.\n1924ko \"Lambda\" Pucciniren azken autoa izan zen. Auto honekin Pisako estaziora joan zen Bruselara trenez joateko. Hemen hil zen.\nPucciniren omenez.\nKonpositorea hil ondoren, erakustoki bat eraiki zen, non bere gorputza bertan aurkitzen den bere emaztearekin eta semearekin batera. Erakustoki hau bere bilobarena da gaur egun."}
{"id": "45063", "revid": "56334", "url": "https://eu.wikipedia.org/wiki?curid=45063", "title": "Pozoi", "text": "Pozoia izaki bizidunekin kontaktuan jartzean gaixotasunak, lesioak edota heriotzak eragin ditzakeen substantzia toxikoa da. Substantzia hau egoera solido, likido edo gaseosoan egon daiteke. Difusio molekularrari esker, pozoidun konposatu askoek azkar zabaltzen dira ehun biologiko, aire, ur edo lurzoruan zehar.\u00a0 Entropia printzipioa dela eta, kutsadura kimikoaren efektuak itzultzea zaila edo bideraezina izan daiteke kasu batzuetan.\nJatorria.\nPozoiek hainbat jatorri ezberdin izan ditzakete, besteak beste:\nPozoiketa.\nPozoiketa akutua zein kronikoa izan daiteke, mota ezberdinetako substantziak eraginda; naturalak edo sintetikoak, alegia. Xurgatu beharrean, ehuna suntsitzen duten konposatuei -lixiba, adibidez- konposatu korrosibo deitzen zaie.\nAkutua.\nPozoiketa akutua da pozoi baten eraginpean egotea denbora tarte labur batez. Sintomak esposizioarekin batera gertatzen dira. Nerbio-sistemari eragiten dioten agenteak segundo gutxian geldiaraz daitezke. Agente hauek jatorri biologikoko neurotoxinak edo nerbio-gasak izan daitezke, gerrarako edo industriarako sintetiza daitezkeenak. Normalean seguruak diren substantzien gehiegizko kontsumoak eragin dezake pozoiketa. Kasu honen adibidea urak eragindako intoxikazioa da.\nKronikoa.\nPozoiketa kronikoa da pozoi baten eraginpean behin eta berriz edo etengabe egotea, denbora tarte luze batez. Sintomak ez dira agertzen esposizio bakoitzaren ondoren edo berehala. Pertsona pixkanaka gaixotu egiten da, aldi luze baten ondoren. Pozoiketa kronikoa maizago gertatzen da biometatzen edo biomagnifikatzen diren pozoien eraginpean egon ondoren, hala nola: merkurioa, gadolinioa edo beruna.\nAplikazioak.\nIndustria eta etxeko erabilerak.\nKonposatu pozoitsuak erabilgarriak izan daitezke toxikotasunagatik edo, maizago, beste propietate kimiko batengatik, hala nola erreaktibotasun kimiko espezifikoa. Pozoiak asko erabiltzen dira industrian eta nekazaritzan, erreaktibo kimiko, disolbatzaile edo konplexu-sortzaile moduan. Karbono monoxidoa, metanola eta sodio zianuroa hauen adibideak dira, hurrenez hurren. Nahiz eta etxeko erabileran hain ohikoak ez izan, milioika tona amoniako eta metanol sortzen dira urtero. Hala ere, erreaktibotasun berak giza ehunaren proteinak suntsitu ditzake eta, beraz, oso konposatu toxikoak dira.\nPestizidak.\nPestizidak dira hainbat intsektu eta izurritzat jotako beste animalia batzuentzat kaltegarriak diren substantziak. Pestizida naturalak duela milaka urte erabiltzen dira helburu horrekin. Hala ere, kimikoki prestatutako nekazaritza-intsektiziden biometaketa kezkagarria da espezie askorentzat, batez ere hegaztientzat, intsektuak jaten baitituzte elikagaien oinarrizko iturri gisa.\nAnimalien pozoia.\nGero eta ohikoagoa da gizakien osasunerako onuragarriak izan daitezkeen animalien pozoiak dosi txikietan erabiltzea. Mexikoko unibertsitate baten ikerketaren arabera, erlearen pozoiak GIBa duten gaixoei lagundu diezaieke.\nHistoria.\nGizadiaren historian zehar, pozoia nahita aplikatzea erabili izan da hilketa, izurriteen kontrola, suizidioa eta exekuzioa egiteko metodo gisa.\nExekuzio-metodo gisa, pozoia irentsi egin da, antzinako atenastarrek egiten zuten bezala (Sokrates). Arnastu egin da, karbono monoxidoarekin edo hidrogeno zianuroarekin bezala (gas-ganbera) edo xiringatu da (injekzio hilgarria).\nPozoia, bolborarekin bat, gerran ere erabili zen. Adibidez, Huolongjing-en XIV. mendeko Txinako testuak, Jiao Yuk idatzitakoak, bolbora pozoitsuaren nahasketa bat nola erabili deskribatzen zuen, galdatutako burdinazko granadak betetzeko.\nArtsenikoa ingurumen-pozoi naturala da, baina kontzentratu artifizialak \"herentzia-hautsa\" izena hartu zuen. Erdi Aroko Europan, ohikoa zen monarkek elikagaien dastatzaile pertsonalak erabiltzea errege-hilketa zapuzteko, botikarien aroaren hasieran."}
{"id": "45065", "revid": "96586", "url": "https://eu.wikipedia.org/wiki?curid=45065", "title": "Pig Latin", "text": "Pig Latina (euskaraz literalki \"txerri-latina\") gehienbat, ingeles-hiztunek erabiltzen duten hizkuntza-jokoa da. Batzuetan izkutuan hitz egiteko erabiltzen dute, bestetan aldiz denbora-pasa gisa.\nOrokorrean ondorengo bi erregela hauek jarraitzen dituzte:"}
{"id": "45067", "revid": "200", "url": "https://eu.wikipedia.org/wiki?curid=45067", "title": "Gigabit segundoko", "text": "Gb/s edo Gigabit segundoko segundo batean mila miloi bat (10 9) bit adierazten du. Datu transferentziaren abiadura adierazten duen unitatea da. Telekomunikazioetan, elektronikan eta informatikan erabiltzen da.\nGB eta Gb ez dira berdinak.\nGb-k gigabit (10 9 bit) adierazten du aldiz GB-k gigabyte (10 9 byte). Halaber, ez da nahastu behar Gb/s edo Gigabit segundoko, GB/s edo Gigabyte segundokorekin.\nOrokorrean esanda, byte segundoko konputagailuaren barruko komunikazioetan gertatzen da, aldiz bit segundoko konputagailutik kanpoko komunikazioetan.\nAzalpena: 1024 byte adierazteko informazio unitatea Kibibyte da, bestela irakurri argipena.\nDatu transferentzia adibideak.\n- Konputagailuko interfazeak (MB/s-tan):\n-Konputagailuko osagaien artean (MB/s-tan):\n- Konputagailutik kanpoko datu transferentzien adibideak (Mb/s-tan eta Kb/s-tan):"}
{"id": "45068", "revid": "512", "url": "https://eu.wikipedia.org/wiki?curid=45068", "title": "Terabit segundoko", "text": "Tb/s edo Terabit segundoko segundo batean bilioi bat (10 12 ) bit adierazten du. Datu transferentziaren abiadura adierazten duen unitatea da. Telekomunikazioetan, elektronikan eta informatikan erabiltzen da.\nTB eta Tb ez dira berdinak.\nTb-k terabit (10 12 bit) adierazten du aldiz TB-k terabyte (10 12 byte). Halaber, ez da nahastu behar Tb/s edo Terabit segundoko, TB/s edo Terabyte segundokorekin.\nOrokorrean esanda, byte segundoko konputagailuaren barruko komunikazioetan gertatzen da, aldiz bit segundoko konputagailutik kanpoko komunikazioetan.\nAzalpena: 1024 byte adierazteko informazio unitatea Kibibyte da, bestela irakurri argipena.\nDatu transferentzia adibideak.\n- Konputagailuko interfazeak (MB/s-tan):\n-Konputagailuko osagaien artean (MB/s-tan):\n- Konputagailutik kanpoko datu transferentzien adibideak (Mb/s-tan eta Kb/s-tan):"}
{"id": "45069", "revid": "105290", "url": "https://eu.wikipedia.org/wiki?curid=45069", "title": "Petabit segundoko", "text": "Pb/s edo Petabit segundoko segundo batean 10 15 bit adierazten du. Datu transferentziaren abiadura adierazten duen unitatea da. Telekomunikazioetan, elektronikan eta informatikan erabiltzen da.\nPB eta Pb ez dira berdinak.\nPb-k petabit (10 15 bit) adierazten du aldiz PB-k petabyte (10 15 byte). Halaber, ez da nahastu behar Pb/s edo Petabit segundoko, PB/s edo Petabyte segundokorekin.\nOrokorrean esanda, byte segundoko konputagailuaren barruko komunikazioetan gertatzen da, aldiz bit segundoko konputagailutik kanpoko komunikazioetan.\nAzalpena: 1024 byte adierazteko informazio unitatea Kibibyte da, bestela irakurri argipena."}
{"id": "45070", "revid": "105290", "url": "https://eu.wikipedia.org/wiki?curid=45070", "title": "Exabit segundoko", "text": "Eb/s edo Exabit segundoko segundo batean 10 18 bit adierazten du. Datu transferentziaren abiadura adierazten duen unitatea da. Telekomunikazioetan, elektronikan eta informatikan erabiltzen da.\nEB eta Eb ez dira berdinak.\nEb-k exabit (10 18 bit) adierazten du aldiz EB-k exabyte (10 18 byte). Halaber, ez da nahastu behar Eb/s edo Exabit segundoko, EB/s edo Exabyte segundokorekin.\nOrokorrean esanda, byte segundoko konputagailuaren barruko komunikazioetan gertatzen da, aldiz bit segundoko konputagailutik kanpoko komunikazioetan.\nAzalpena: 1024 byte adierazteko informazio unitatea Kibibyte da, bestela irakurri argipena."}
{"id": "45071", "revid": "105290", "url": "https://eu.wikipedia.org/wiki?curid=45071", "title": "Zettabit segundoko", "text": "Zb/s edo Zettabit segundoko segundo batean 10 21 bit adierazten du. Datu transferentziaren abiadura adierazten duen unitatea da. Telekomunikazioetan, elektronikan eta informatikan erabiltzen da.\nZB eta Zb ez dira berdinak.\nZb-k zettabit (10 21 bit) adierazten du aldiz ZB-k zettabyte (10 21 byte). Halaber, ez da nahastu behar Zb/s edo zettabit segundoko, ZB/s edo Zettabyte segundokorekin.\nOrokorrean esanda, byte segundoko konputagailuaren barruko komunikazioetan gertatzen da, aldiz bit segundoko konputagailutik kanpoko komunikazioetan.\nAzalpena: 1024 byte adierazteko informazio unitatea Kibibyte da, bestela irakurri argipena."}
{"id": "45072", "revid": "105290", "url": "https://eu.wikipedia.org/wiki?curid=45072", "title": "Yottabit segundoko", "text": "Yottabit bat segundoko (Yb/s) segundo batean 10 24 bit adierazten du. Datu transferentziaren abiadura adierazten duen unitatea da. Telekomunikazioetan, elektronikan eta informatikan erabiltzen da.\nYB eta Yb ez dira berdinak.\nYb-k yottabit (10 24 bit) adierazten du aldiz YB-k yottabyte (10 24 byte). Halaber, ez da nahastu behar Yb/s edo yottabit segundoko, YB/s edo yottabyte segundokorekin.\nOrokorrean esanda, byte segundoko konputagailuaren barruko komunikazioetan gertatzen da, aldiz bit segundoko konputagailutik kanpoko komunikazioetan.\nAzalpena: 1024 byte adierazteko informazio unitatea Kibibyte da, bestela irakurri argipena."}
{"id": "45073", "revid": "1830", "url": "https://eu.wikipedia.org/wiki?curid=45073", "title": "Beasaingo gaztetxea", "text": "Beasaingo gaztetxea Beasainen (Gipuzkoa) dagoen gaztetxea da. 2004ko abuztuaren 22an eratu zen, Antzizar kiroldegiaren atzealdean dagoen eraikin bat okupatuta."}
{"id": "45074", "revid": "880", "url": "https://eu.wikipedia.org/wiki?curid=45074", "title": "Jesus Larra\u00f1aga", "text": "Jesus Larra\u00f1aga hurrengo pertsonak izan daitezke:"}
{"id": "45075", "revid": "46380", "url": "https://eu.wikipedia.org/wiki?curid=45075", "title": "Jesus Larra\u00f1aga Txurruka", "text": "Jesus Larra\u00f1aga Txurruka, ezizenez Goierri (Urretxu, Gipuzkoa, 1901eko apirilaren 17a - Madril, Espainia, 1942ko urtarrilaren 21a) euskal herritar politikari eta sindikalista komunista izan zen.\nBiografia.\nHaurtzaro eta nerabezaroa.\nUrretxun jaio zen Jesus Larra\u00f1aga. Joakin aita kontratista zuen, Azkoitiko Goierri baserrian jaioa, eta harengandik jaso zuen Goierri goitizena. Aitaren lanbidea zela eta, familia osoak sarritan aldatzen zuen bizilekua, lana zegoen tokietara joateko. Margarita Txurruka ama ere azkoitiarra zuen, lisatzailea ogibidez. Lau anai-arreben artean hirugarrena zen Jesus. Familia elizkoia izaki, Jesusen bi anaiak apaiz jesuita egin ziren. Beasaingo (Gipuzkoa) Jose Martin Arana kalean bizi izan ziren.\n1912an, \"Colegio Apost\u00f3lico de Javier\" ikastetxera bidali zuten gurasoek, Zangozan (Nafarroa). Zentro hartan, apaiztegian sartu aurreko prestakuntza ematen zieten ikasleei. Ikastetxeko agirien arabera ikasle ona izan zen, izan ere, han egon zen hiru ikasturteetan \"bikain\" atera zuen ebaluazio guztietan (1912-1915). Jesuitek historikoki sakon landutako oratorian trebatu zen garai hartan, geroagoko bizitza politikoan baliagarri izango zitzaiona. Nahiz eta ikasle ona izan, ikastetxea utzi zuen, hango diziplina zurruna ezin zuelako eraman. Ikasketak utzi baino lehen, Comillasko Pontifize-Unibertsitatean (Kantabria) izena eman zuen 1916-1917 ikasturtean. 1917 edo 18an Beasainera itzuli eta CAF enpresan hasi zen lanean.\nLehen urratsak politikan.\nLagun baten bitartez abertzaletu zen. EGIn izena eman zuen Ordiziako batzokian eta ELA sindikatu abertzale eta katolikoko kide egin zen. Irlandako mugimendu independentistak, Eli Gallastegik Aberri aldizkaritik hainbeste goretsitakoak, izugarri erakarri zuen Larra\u00f1aga, garai hartako gazte abertzaleetan ohikoa zen bezala, eta berak ere erreferentzia egiten dio kausa horri zenbait artikulutan. ELAk deitutako greba batean parte hartzeagatik CAFetik kanporatu zuten.\n1926an, Miguel Primo de Riverak Beasainera bisita egin zuenean, jendartean ezkutatuta Larra\u00f1aga eta lagun batek \"Gora Euzkadi Askatuta\" oihukatu omen zioten diktadoreari. Horren ondorioz atxilotu zuten, baina berehala askatu zuten.\nKomunismoarekin bat.\nDiktaduraren aurkako ekintzetan parte hartzeagatik Frantziara ihes egin behar izan zuen. Lapurdiko Bokaleren eta Landetako Tarnosen artean zen burdinolan hasi zen lanean, Hegoaldeko langile asko Frantziara lan bila joaten ziren garaian Lehen Mundu Gerran hildako langileak ordezkatzera. Bokalek Frantziako Alderdi Komunistako auzapeza izan du 1920. urteaz geroztik. Nahiz eta EGIn zebilenean ere komunistekin zenbait hartu-eman eduki, Bokaleko giroari esker bihurtu omen zen, azkenik, Larra\u00f1aga komunista. Larra\u00f1aga Komunismora hurbilarazi zuten gauzetako bat izan zen komunismoak, eta Leninek bereziki, aldeztutako autodeterminazio eskubidea.\nUrte eta erdi ondoren, 1927an, erbestetik itzuli zenean, Donostian amarekin eta Maria arrebarekin bizitzera joan zen Artzai Onaren plazako etxebizitza batera, hango eraikin batean amak atezain gisa lana aurkitu zuelarik. Garai hartarako bi anaiak hilak ziren, eta aita familia abandonatuta etxetik alde egina zen. Karmen Agarrista Lauzirika, ahizparekin San Martingo azokan arrandegi bat zeukana, ezagutu eta harekin bikote-bizitza egiten hasi zen. Seme bat eta alaba bat eduki zituzten: Semea jaio eta berehala zendu zen. Alabari, 1934an jaioa, Rosa izena jarri zioten, Rosa Luxemburg komunista alemaniarrarengatik.\nUGTko metal-alorreko sindikatuan izena eman zuen, Espainiako Alderdi Komunistako Euskal Federazioaren militante egin eta alderdiko zuzendaritzara iritsi zen. 1931ko apirilaren 12ko Donostiako udal hauteskundeetara hautagai aurkeztu zen Kontxako barrutian, baina boto gutxi eskuratzeko, izan ere, komunistak oraindik oso alderdi txikia eta ahula ziren. Gainera, garai hartan gainerako alderdi ezkertiarrekin batzearen aurkako politika ofiziala zuen Alderdi Komunistak, modu horretan Errepublika helburu estrategiko gisa ukatuz, nahiz eta lau urte geroago jokabide hori aldatu. Politika horren ondorioa izan zen Alderdi Komunistak bere burua inguru politikotik bakartzea.\n1934ko Asturiasko matxinadaren ondoko errepresioan, Larra\u00f1agak muga pasatzen lagundu zien Asturiastik ihesi ateratako iraultzaileei, xede horrekin sortutako militante-sare batean parte hartuz.\nEuskadiko Partidu Komunista.\n1935ean Euskadiko Partidu Komunistaren sorreran parte hartu zuen, besteak beste, Dolores Ibarruri eta Juan Astigarrabiarekin batera. Urte hartako uztail eta abuztu bitartean egindako kongresuan, Kominternak jarrera aldatu zuen gainerako ezkerreko organizazioekin egin beharreko aliantzei zegokionez, eta sozialista, anarkista eta kristauekin elkarlanean aritzera eta haiekin herri-fronteak osatzera deitu zituen Europako komunistak, modu horretan faxismoari aurre egiteko.\nDonostiako pilotaleku batean 1935ean egindako mitin komunistan, Jos\u00e9 Calvo Sotelok garai berean esandakoari erantzunez, honek esan baitzuen nahiago zuela \"Espainia gorria, Espainia apurtua baino\", horrela esan zuen Larra\u00f1agak:\nHorrela bada, Jesus Larra\u00f1aga Gipuzkoako Fronte Popularraren zerrendan hautagi aurkeztu zen 1936ko otsailaren 16ko Espainiako hauteskunde orokorretan. Ez zen hautetsia irten. Boz haietan Gipuzkoan EAJak 4 diputatu eskuratu zituen, eta Fronte Popularrak 2, CEDA eskuinak osatutako koalizioak Gipuzkoan aurkezteari uko egin baitzion. Hauteskundeen ondoren, gazteria sozialistak eta komunistak erakunde bakarrean elkartzeko prozesuan parte hartu zuen, Juventudes Socialistas Unificadas erakundea sortzeko.\nEspainiako Gerra Zibila.\nGerra piztu zenean 1936ko uztailean, altxatuei aurre egiteko asmoz Donostiatik Gasteiza abiatutako zutabearen buruetako bat izan zen Larra\u00f1aga, Perez Garmendia komandantearekin batera, altxamenduak Donostian oporretan arrapatu zuena. Loiolako militar altxatuak Donostia bereganatzen ari zirela ikusita, zutabeak itzultzea erabaki zuen hiriaren kontrola berreskuratzeko. Gero, Errepublikako gobernuaren indarra ia ezdeusa zelarik, Donostian milizien bitartez ordena publikoa mantentzeko lanak zuzentzen nabarmendu zen.\nGipuzkoako Defentsa Batzordean Gerra-Komisario izendatu zuten. Nonbait, gerra-presoak epaiketarik gabe fusilatzeko aginduak eman zituen. Geroztik Gipuzkoan, Bizkaian, Kantabrian eta Asturiasen borrokatu zen, harik eta errepublikaren Iparraldeko Frontea garaitua gelditu zen arte. Gipuzkoako fronteak iraun zuen bitartean, hornigaiak eta armak eskuratzeko arazoari aurre egin behar izan zion.\nGipuzkoa nazionalen eskuetan gelditu zenean, Larra\u00f1agak eta bere familiak Bilboko Kolon Larreategi kalearen 10. zenbakia hartu zuten bizilekutzat, kartzelatutako faxista baten etxea. Gero, Oviedoren aurkako erasoan hartu zuen parte urriaren 1ean, batailoi baten buru zela: \"Larra\u00f1aga batailoia\". Larra\u00f1agaren izena jendartean ezaguna eta errespetua izaten hasiko zen.\nFrancisco Largo Caballero Errepublikako presidente zela, Madrildik \"Goierri\" izendatu zuten Euzko Gudarosteko Komisario Ikuskatzaile. Erabaki hori EAJak ez zuen begi onez ikusi, alderdi hau arduratua baitzegoen komunistak bereganatzen ari ziren indarra zela eta.\nIritsi zelarik Bilbo hustu eta hiria frankisten eskuetan uzteko unea, industria-makinaria astuna suntsitzeko agindua eman zuen Indalecio Prieto Errepublikako defentsa ministroak, hauek faxisten eskuetan eror ez zitezen. Nahiz eta Larra\u00f1aga agindua betetzen saiatu, erabaki horri aurre egin zioten EAJak eta Jose Antonio Agirre lehendakariak. EAJko \"Gordexola\" batailoiak metrailadore-tiroka defendatu zituen Bizkaiko Labe Garaiak, hauek suntsitzera joandako \"Larra\u00f1aga\" batailoiaren kontra. EAJaren erabakiari esker Bilboko industriak osorik iraun zuen gerraostean eta hiria ez zen suntsitua gelditu, baina horrekin batera, arma lantegiak eta Bilboko industria siderurgikoa faxisten eskuetara igaro ziren.\nEkainaren 19an, Jesus Larra\u00f1aga komisarioaren eta Prada koronelaren aginduetara zeuden 18.000 gudarik Santanderrerako bidea hartu zuten, eta Santander-Asturiasko armadan sartu ziren.\nAbuztuaren 21ean Prieto ministroak komisario kargua kendu zion Larra\u00f1agari eta \"Euskadi Roja\" euskal egunkari komunista kalean banatzea debekatu zen, Larra\u00f1agak Turtziozeko mitin batean Euzko Jaurlaritzak Bilboren ebakuazioan hartutako jokabidea eta, oro har, Iparraldeko Fronteko deskoordinazioa salatu zituenean. Horrela, Larra\u00f1aga soldadu arrunt gisa borrokatzera pasa zen, Joan Ibarrola Guardia Zibileko Teniente Koronelaren agindupean, 51. dibisioan.\nUrriaren 20an, erresistentziaren azken unean, Gij\u00f3n ekialdean faxisten etorrera mantsotzea lortu zuten Larra\u00f1agaren bi batailoi komunistek eta zenbait gudari anarkistek. Handik portu aldera zihoazen, itsasoz alde egiteko asmoz. Portuan itsasontzi bat hartu ahal izan zuen, 9000 gudarirekin batera, Yeu uhartera (Frantzia) bidean.\nFrantziatik Espainia erdialdera itzuli zen gerrara, PCEren antolakuntza-lanetan aritzera. 1937ko Espainiako Alderdi Komunistaren Batzorde Zentralean parte hartu eta Euskadiko Partidu Komunistako iheslarien jardueretan egin zuen lan. EPKk Kataluniako San Donu herrian Batzorde Nazionalaren egoitza jarri zuen, Jesus Larra\u00f1aga batzorde politiko-militarrean sartua zegoela.\nValentzian, gerra geldiarazteko eta Francorekin bakea negoziatzeko asmoz Segismundo Casado koronel errepublikanoak Juan Negr\u00ednen gobernuaren aurkako kolpea eman zuenean PSOEko eskuinaldearen, CNTren eta sektore militar baten laguntzaz, Larra\u00f1aga Valentzian egon zen kolpearen kontrako erresistentzia antolatzen. Negr\u00edn Errepublikako presidenteak eta \u00c1lvarez del Vayo Gobernuko presidenteak ordurako Frantziara ihes eginak zirela jakinda, erabaki zen irtenbide bakarra ihesaldia antolatzea zela. Horrela, Larra\u00f1agak ahalik eta militante komunista gehien salbatzeko ardura hartu zuen bere gain.\nGerraren amaiera eta erbestera ihesaldia.\nAlacantetik itsasontzi gutxi batzuk irten ziren, eta Larra\u00f1aga zeraman ontzia italiar dibisio batek geldiarazi zuen. La Albaterako preso-esparruan sartu zuten, beste 25.000 lagunekin batera. Buruzagi komunista ezaguna baitzen, uneoro ezkutatuta egon behar izan zuen. Harrigarriki, esparrutik ihes egitea lortu zuen: Maribel Larra\u00f1aga arrebak dioenez, uniforme militar batez mozorrotuta lortu zuen; beste baten arabera, bazter batean pixa egiten ari denaren itxurak egiten; EPKren arabera, ordea, alderdikide batek emandako ibiltzeko baimen pertsonal baten bitartez lortu omen zuen ihes egitea. Gainera, \"Goierrik\" Alacant, Valentzia, Zaragoza eta Nafarroa zeharkatu behar izan zituen, bakarrik, oinez eta gabezia izugarriekin, harik eta muga igaro eta Bokaleko komunisten artean babesa lortu zuen arte.\nErbestean zela, Frantzian, New Yorken eta Kuban bizi izan zen.\nHeriotza.\n1941ean, alderdiak Lisboara bidali zuen itsasontzi batean ezkutatuta, handik Espainiara sartu eta Jes\u00fas Hernandez eta Pedro Checa burkideen laguntzaz alderdia berrosatzeko. Lisboan, baina, Portugaleko poliziak atxilotu zuen eta Espainiako agintari frankisten eskutan utzi.\nGerra-kontseilu batean heriotzara kondenaturik, 1942ko urtarrilaren 21ean Madrilgo La Almudena hilerriko horma batean fusilatu zuten beste burkide batzuekin batera, haien artean Manuel Asarta, Jaime Girabau eta Isidoro Dieguez.\nSusmoak izan dira urteetan, Espainiako PCEko komunistek beraiek salatu eta sakrifikatu zutela, bere atxiloketa erraztuz, \u00ababertzaleegi\u00bb izateagatik."}
{"id": "45076", "revid": "119347", "url": "https://eu.wikipedia.org/wiki?curid=45076", "title": "Notre-Dame-du-Haut kapera", "text": "Notre-Dame-du-Haut kapera (), sarri Ronchamp kapera deitua, kapera katolikoa da, Frantziako Ronchamp herrian dagoena (Sa\u00f4ne Garaia). Le Corbusier suitzar-frantziar arkitektoak diseinaturik, 1950-1955 urteetan eraiki zen.\nProiektu hau Le Corbusierren lanen artean bitxikeria bat da, bere arrazionalismoarekin erabat hausten baitu. Batzuen ustez bere bihotza omen da, gainontzekoak bere burua diren bitartean. Forma biribilduak, organikoak, horma faltsuak erabiltzen ditu beste inoiz ez bezala, batzuen ustetan lehenengo eraikuntza postmodernoa hau omen da. Eliza izatean gizakiarentzat baino jainkoarentzat egina dela pentsatu liteke baina Le Corbusierrek eliza ugari eginak zituen eta egingo zituen, denak arrazionalistagoak.\nEzaugarriak.\nKapera mendixka baten gailurrean dago ingurua menderatuz, naturaz inguratua. Meza kanpoan naiz barruan eman liteke. Forma biribildu, \"naturalak\" erabiltzen ditu.\nEstalkia da elementu deigarriena, 2,26 m banaturiko bi mintzek osatzen dute. Barnealdean kurbatua da ertzetan 10 metro ditu eta zentroko puntu beherenean 4,78 m ditu.\nEstalki eta itxitura hormaren artean tarte bat uzten du barnea argiztatzeko. Horma \"\u201cfaltsua\u201d\" da, hau da bi horma dira tartean hutsune lodi batez, leihoetan sakonera gehiago lortzeko. Leiho hauek ez dira beirate itxurakoak, arkitektura gotikoa eta erromanikoa ez oroitzeko. Leiho eta ateak Le Corbusierren marrazkiak dituzte.\nKaperaren lurrak malda jarraitzen du aldarera iritsi arte. Aldarea ekialdean jarria dago, barneko nabean 200 pertsona sar daitezke, gehienak zutik. 3 kapera txiki ditu barnean, meza ezberdinak batera eman ahal izateko. Kaperatxoek kupula erdi bat dute, 15 eta 20 metro garai, argia 3 orientabide ezberdinetatik hartuaz hurrenez urren. Argia bertikalki sartzen da kaperatxoetan eta nabe nagusian, alboetatik, ahulagoa da.\nEstalkia hormigoi ikusia kofratu markekin uzten da, kanpoaldea dena zuria da, kaperatxo bat gorria da eta gainontzekoak zuriak.\nModulorra erabiltzen du elementu guztiak diseinatzeko, kapila handiegia ez izateko baina txikitasun sentsaziorik ez emateko.\nLa Tourette komentuko kaperarekin konparaketa.\n * Biak naturaz inguratuak daude eta erlijio funtzioa dute."}
{"id": "45078", "revid": "6327", "url": "https://eu.wikipedia.org/wiki?curid=45078", "title": "Ronchamp kapera", "text": ""}
{"id": "45079", "revid": "56334", "url": "https://eu.wikipedia.org/wiki?curid=45079", "title": "Karmel (aldizkaria)", "text": "Karmel Euskal Herriko karmeldarrek euskaraz argitaratzen duten hiruhilabetekaria da.\n1931an sortutako \"Karmengo Argia\" aldizkariaren ondorengoa da. Aldizkari hau 1936ra arte argitaratu zen, Espainiako Gerra Zibila hasi bezain laster debekatu zutelako. 1951-56 bitartean Karmengo Egutegia kaleratzen zuten eta 1957an berriz ere aldizkaria ateratzea lortu zuten. Hala ere, 1961ean Gobernu frankistak debekatu egin zuen berriz, 1970era arte. 1970etik aurrera etengabe kaleratu izan da.\nAldizkariaren edukia bost ataletan banatzen da: kultura (%40), gizartea (%13), Eliza (%12), iritziak (%10) eta Literatura (%25). Aurretik Zornotzan argitaratzen zen, baina gaur egun Markina-Xemeinen du egoitza.\nKarmel aldizkarian era guztietako idazleak daude (erlijiosoak eta laikoak). Julen Urkiza karmeldarra da zuzendari, eta bertan idazten dute, besteak beste, Luis Baraiazarrak, Ana Urkizak eta Gotzon Garatek.\nAldizkariaz gain, talde honek bestelako lanak ere egiten ditu, gehienbat karmeldarren historiako pertsonaien lanak euskaraz argitaratuz."}
{"id": "45081", "revid": "688", "url": "https://eu.wikipedia.org/wiki?curid=45081", "title": "Jesus Larra\u00f1aga Lizarralde", "text": "Jesus Larra\u00f1aga Lizarralde (Arrasate, Gipuzkoa, 1926ko azaroaren 18a - Arrasate, 2004ko maiatzaren 7a), Mondragon Korporazioan 1956an sortu zen lehen enpresa industrial kooperatiboaren bost sortzaileetako bat izan zen.\nBiografia.\nJesus Larra\u00f1aga Arrasaten (Gipuzkoa) jaio zen 1926ko azaroaren 18an. Bere gurasoak Alejo Larra\u00f1aga eta Prisca Lizarralde izan ziren. 1956ko urriaren 20an Carmen Galdosekin ezkondu zen, eta 4 alaba izan zituzten.\n1940an sartu zen Arrasateko eta Deba Goiena Haraneko enpresarik handienean, Uni\u00f3n Zerrajera S.A., bertako Aprendizen Eskolaren bidez. Han hurrengo urtean kooperatiben ideologo eta sustatzailea izan zen Aita Jose Maria Arizmendiarrieta ezagutu zuen irakasle bezala. Beti formakuntza dualean lana eta ikasketak uztartuz, 1945eko uztailean Industria Ofizial Mekanikariaren ikastaroak amaitu zituen. Arrasateko Eskola Profesional berrian ikasketak jarraitzeko Arizmendiarrietak aukeratu zituen hamaika ikasleetako bat izan zen, eta Zaragozan azterketak era librean eginaz, 1952an Industria Peritu Mekanikoaren titulua lortu zuen. Formazioa osatzeko, 1965eko eta 1966ko udako hilabeteetan, Euskal Herriko Unibertsitateko Bilboko Sarriko Fakultateko irakasleek emandako Enpresa Zientzietako ikastaro berezietan parte hartu zuen, beste zuzendari kooperatibista batzuekin.\nIbilbide profesionala.\n1940tik 1954ra, Arrasateko Union Zerrajerako teknikari proiektugile bezala lan eginez burutu zituen ikasketak, eta Aprendizen Eskolako irakasle ere izan zen azken urteetan. 1954ko amaieran, Oviedora joan zen Vetusta, S.A. enpresan lan egitera, eta Arizmendiarrietak eskatuta itzuli zen, beste lau kiderekin 1956an ULGOR izeneko lehen kooperatiba industriala sortzeko, ondoren Fagor Etxetresnak izena hartu zuena.\nOndorengo lan-bizitza guztia kooperatibei lotuta egon zen: Fagor Etxetresnak enpresako Zuzendari Komertzial (1956-1963) eta Zuzendari Gerente (1963-64 eta 1970-1981) izan zen, Laboral Kutxako Enpresa Dibisioko Zuzendari (1964-69), Fagor Taldeko Nazioarteko Eragiketen Zuzendari (1981-1991), eta 1991tik erretirora arte Mondragon Korporazioko Aholkulari.\nFagor Etxetresnakeko garaian ANFELeko (Etxetresnen Ekoizleen Elkarte Nazionala) lehendakaria eta ANIEL (Industria Elektronikoen Elkarte Nazionala) elkarteko kidea izan zen. Fagor Taldearen garaian berriz, AENOReko (Espainiako Normalizazio eta Ziurtapen Elkartea) sortzaileetako bat eta lehen lehendakaria izan zen, eta EEEko Ekonomia eta Gizarte Kontseiluko kidea.\nEkarpen kooperatiboa.\nKooperatibaren sortzaile taldetik lehena izan zen merkatuarekin eta kanpoko merkataritzarekin konektatzen. Berrikuntzara irekita zegoen eta konfiantza handia zuen etorkizunean, biztza-jarrera bezala. Bere intuizioagatik eta harremanak mantentzeko gaitasunagatik, etxetresna elektrikoen komertzializazioaren gakoak diseinatu zituen, teknikarien arteko giroan. Langile amorratua eta ausarta, erraz enpatizatzen zuen guztiekin, bezero garrantzitsuenak izan edo muntaketa-kateko beharginak.\nBere espiritu berritzailearen eta jakinmin intelektualaren gidaritzapean, kooperatiben lanpostuak baloratzeko lehen Eskuliburua idatzi zuen. Oreka emozionaletik abiatuta, enpresen garai zailetan morala jasotzen laguntzen zuen, eta porrotak zein arrakastak erlatibizatzen. Gaztetan zeregin teknologikoetarako trebatu ondoren, haren zaletasunak hurbilago zeuden letren ezagutzaren, saiakuntzaren, eta bizitzaren hausnarketaren lerroetatik. Irakurle eta idazle saiatua, hitzaldiak ematen ere aritu zen, mezu kooperatiboa gizarte-bizitzaren, ekonomiaren eta enpresaren esperientziekin zabaltzeko.\nMundu osoan zehar bidaiatu zuen, ausardiaz eta apaltasunez, eta Arrasateko kooperatibismoaren pertsonifikazioa izan zen kanpoan. 1986an, 60 urteko atalasea zeharkatzean, honakoa idatzi zuen: \u201c\"Zalantzarik gabe giza izaeraren gauzarik zailena, besteak bezala bizitzea onartzea da, nork bere kabuz arrakasta eta metaketa lortu ahal dituenean\"\u201d.\nArgitaratutako liburuak.\n- \"Buscando un camino. Don Jos\u00e9 Mar\u00eda Arizmendiarrieta y la experiencia cooperativa de Mondrag\u00f3n.\" Laboral Kutxa, 1981.\n- \"El cooperativismo de Mondrag\u00f3n. Interioridades de una utop\u00eda.\" Azatza, 1998."}
{"id": "45082", "revid": "1519", "url": "https://eu.wikipedia.org/wiki?curid=45082", "title": "Phnom Penh", "text": "Phnom Penh (khmereraz \u1797\u17d2\u1793\u17d3\u1796\u17c1\u1789, erromanizazio ofizialez \"Phnum P\u00e9nh\", ahoskatua) Kanbodiako hiriburu politiko, ekonomiko eta kulturala da eta baita estatuko hiri handiena ere. Kanbodiako hego-erdialdean dago, Tonle Sap aintziraren eta Mekong ibaiaren artean. Ezaguna da bertako khmer arkitektura tradizionala duelako, bai eta frantses eraginekoa ere.\nHistoria.\n1434. urtean sortu zuten hiria. Khmer Inperioak hiriburutzat hartu zuen, Angkor hiriaren ordez, baina XVI. mendean utzi zuen. 1867an hiriburu bihurtu zen berriro, Norodom erregearen garaian. 1975ean khmer gorriek beretu zuten hiria, eta ia erabat hustu zuten: 700.000 lagun inguru hiritik aterarazi eta nekazari lanetara bidali zituzten. 1979an, Vietnamgo armadak bereganatu eta bere gobernua ezarri zuen han.\nEkonomia.\nMerkataritza eta industria (janari industria, ehungintza, zurgintza, eskulanak) dira ekonomia jarduera nagusiak. Ibai portu garrantzitsua du.\n21. mendean garapen ekonomiko handia izan du hiriak, eta eraikuntzak asko garestitu du lurra hiriburuan. Turismoak ere garrantzi hazkorra izan du gizaldi honetan.\nIkustekoak.\nMekong eta Tonle Sap ibaiek bat egiten duten tokian egonik Phnom Penh, Tonle Sap delakoaren ertzean dago hiriko pasealekurik nagusiena, eta hainbat kilometrotako luzera du. Ikusmirak eta jatetxeak, bertakoentzat zein bisitarientzat toki ederra da.\nPhnom Penhgo eraikinik nabarmenena Errege-jauregia da. Teila hori eta berdeek osatzen dute teilatua, eta Budaren lau aurpegi ditu dorre nagusiaren goialdeak, aurpegi bana puntu kardinal bakoitzeko. \nErrege-jauregiak Zilarrezko Pagoda du barruan. Zilarrezkoa esaten zaio zorua kilo bateko zilarrezko 5.000 baldosek osatzen dutelako, 5 tona zilar inguru. Bertan dago halaber gizaki-tamainako Buda bat bada, guztia urre: 90 kilo, 9 mila diamantez hornitua. Tamaina bereko beste Buda bat ere bada, brontzezkoa, 80 kilo. Eta txikago beste bat, bitxia, kristalezkoa baita.\nHerri eta hiri senidetuak.\nPhnom Penhek honako hiri senidetuak ditu:"}
{"id": "45083", "revid": "886", "url": "https://eu.wikipedia.org/wiki?curid=45083", "title": "Kanta-Hame", "text": ""}
{"id": "45087", "revid": "119347", "url": "https://eu.wikipedia.org/wiki?curid=45087", "title": "Euskaldunen ingurugiroan (espazioa eta denbora)", "text": "Euskaldunen ingurugiroan (espazioa eta denbora Txomin Peillenen idazlana da, 2001ekoa. Bertan, egileak euskaldunok darabilgun hizkera eta hiztegia azaltzen dizkigu.\nEspazioa eta denbora adigaien aztertzeko, alde batetik, hortarako hiztegia sailkatzen eta ikertzen\nibili da, euskaldun zaharren eta oraingoen kategorien ikertzeko; gero bestealdetik gure olerkari, eleberrigile eta filosofoen obretan espazioa eta denboraren euskal ikuspegia zer den erakusten saiatu da."}
{"id": "45088", "revid": "6327", "url": "https://eu.wikipedia.org/wiki?curid=45088", "title": "Vatikanoko II. Kontzilio", "text": ""}
{"id": "45090", "revid": "63274", "url": "https://eu.wikipedia.org/wiki?curid=45090", "title": "Barduliar", "text": "Barduliarrak () (antzinako grekoz: Ba\u2032 \u03c1\u03b4\u03c5\u2011[(\u03b7\u2032\u03c4)\u2011\u03b1\u03b9] edo Ba\u2032 \u03c1\u03b4\u03c5\u2011[(\u03b9\u2032\u03c4)\u2011\u03b1\u03b9], \"bardietak\" edo \"barduetak\") antzinako erromatarrek Hispania lurraldearen iparraldean kokatu zuten jende bat da, baskoien mendebaldean eta karistiarren eta Deba ibaiaren ekialdean.\nIdentitate etnikoa.\nAdituen artean, zalantzazkoa da baskoiekin lotura zuen akitaniar herria, edo kantabri eta zeltiberiar herriekin lotura zuen herri zeltikoa edo indoeuroparra izan zen ala ez. Eztabaida hori baskonizazio berantiarraren teoriarenari lotuta dago.\nIturriak.\nBarduliarren inguruko informazioa, eta oro har, Euskal Herriko Antzinaroko populuei buruzko informazioa nahiko urria da eta batzuetan, kontraesanak agertzen dira. Idazle klasikoen artean, Plinio Zaharrak, Estrabonek eta Ptolomeok, Pomponio Melak eta Lucio Anneo Florok aipatzen dituzte barduliarrak, beti ere esaldi gutxi batzuetan. Estrabonek aipatzen ditu estreinakoz barduliarrak, Augustoren garaian.\nAurkikuntza epigrafikoek aukera eman duten onomastika (Pertsona izenak), teonimia (jainko-jainkosen izenak) eta ikonografia ereduak aztertzeko. Ikonografian eta onomastikan oinarritu dira, hain zuzen ere historialariek, Nafarroako barduliar eremua identifikatzeko. Azkenik, indusketa arkeologikoak ez dira oso zabalak izan barduliarren lurraldean Antzinaroari dagokionean. \nEtimologia.\nIdazle erromatar eta helenistikoek, konkistatzen zituzten herriak izendatzeko etnonimoak erabiltzen zituzten, hau da, leinu edo nazioa osatzen zuten jende multzoa izendatzen zuten, ez herrialdea bera. Hau da, Erdi Aroa arte ez da \"Vardulia\" bat existituko, eta beraz, Antzin Aroan, \"Vardulii\" ez dira Varduliako bizilagunak (Barduliarrak), baizik eta kultura edota egitura politiko bat partekatzen duten jendea (Ijitoak edo juduak esatea bezala, edo gaur egun izendatzeko erabiltzen ditugun izenen antzekoak: apatxeak (eta ez apatxiarrak), navajoak, etab.).\nEz da ziur ezagutzen hitz honen jatorria edota esanahia, baina proposatu da -bard erroa, indoeuroperazkoa batzuentzat eta aurre-indoeuroperazkoa beste batzuentzat, muga esan nahi duela. Hector Iglesiasek, ordea, uste du \"varduli\" forma grezierako \"bardieta\" baina zaharragoa izango zela eta erroaren ahoskera /ward/ eta esanahia egungo euskal mardul hitzan bila daitekeela, edo antzeko erroa duten eta beste lurraldetan agertzen diren hitzetan.\n\"Varduli\" etnominoa gero Goi Erdi Aroan Gaztela Zaharraren sehaska izan zen Bardulia izeneko eremuan agertuko da. Julio Caro Barojak, hori ikusita, esan zuen \"Vardulii\" izenak ez zuela euskal jatorririk.\nEremuak.\nGaur egungo ia Gipuzkoa osoan (ipar-ekialde baskoia eta mendebal karistiarra izan ezik), Araba ekialdean eta ikerlari batzuentzat, Nafarroa mendebaldea ere (Burunda Etxarri Aranaz arte, Lana ibarra, Ega ibaiaren goi ibarra bizi izan ziren barduliarrak. Deba ibaiak mugatzen zituen, mendebalean, karistiarrengandik. Egungo Trebi\u00f1u konderriko lur barduliarrek egiten zuten muga hegoaldean (Errioxan) bizi ziren beroiar zelten lurraldeekin, eta Oiartzun ibaiaren bokaletik hegoalderako mendizerrak mugatzen zituen barduliarren eta baskoien lurraldeak. Tito Livio, Estrabon, Ptolomeo, Ponponio Mela eta Plinio geografo eta historialari erromatarrek aipatu zituzten barduliarrak, antz handiko izen desberdinez. Kasu batzuetan, karistiar nahiz autrigoiarrei zegozkien lurraldeetako biztanleak bailiran aipatu izan zituzten.\nHiriak.\nEgungo Gipuzkoako barduliar hirien aipamenik ia bat ere ez da jaso (Menosca izenekoa, Deba eta Oiasso arteko erdibidean; eta Morogi, egungo Astigarraga inguruan); badirudi ugariago zirela Araba aldeko barduliar hiriguneak, baita Goi Erdi Aroaan ere: Gabalaeca (Galarreta?), Gebala (Gebara), Tullonium (Dulantzi), Alba (Albeiza). Gipuzkoako Oiasso erromatar hirigunea baskoi lurraldean zegoen (gaur egungo Irunen). Deba ibaiaren bokalean zegoen Tritium Tuboricum hiriari buruzko aipamenak ere badira (Mela, Ptolomeo). Bisigodoen ondoren, barduliarrak baskoitzat () izan ziren izendatuak eskuarki.\nHizkuntza.\nBeharbada aitzineuskaraz hitz egiten zuten, baina orduko dokumentuetan ageri diren biztanlegune gutxien izenek ez dute euskararen antz handirik eta horrenbestez indoeuropar herri bat zirela aldeztu dute zenbait historialarik eta hizkuntzalarik.Haien iritzira, barduliarrak, karistiarrak eta autrigoiak ez ziren euskaldunak, eta baskoiak ziren gaur egun Hego Euskal Herria den eremu horretan garai hartan bizi zen euskal tribu bakarra. Erromatarren aurreko garaiez eginiko ikerketek adierazten dute, ordea, pareko kultura oinarriak zituztela egungo euskal herrialde guztietan. Toponimiak, bestalde, euskararen nagusitasuna adierazten du, barduliarren lurraldeetan; zelta jatorria dutenak eta (geroago) erromatar jatorria dutenak han-hemenka barreiaturik ageri dira. Bestalde, erromatar historialariek diote leinu horiek guztiek eta kantabriar nahiz asturiar indoeuropar herriek ez zituztela, oro har, ezaugarri berak.\nMapari begiratuta, barduliarren lurralde mugak eta gipuzkerarenak mendebaldean eta ekialdean bateratsu datozela ikusirik, euskalki horren jatorria barduliarren artean jarri zuten zenbait adituk behinola, baina gaur egungo datuek diote gipuzkera askoz geroago sortu zela, X. mendearen inguruan.\nHistoria.\nErromatarren garaietan lehendabiziko aipamena Estrabonek egin zuen, \"Bardyetai\" izena eman ziena, eta kantabriarren eta baskoi artean kokatu zuen bere lurraldea; Ptolomeok, berriz, zehatzagoa izan zen eta egungo Gipuzkoan kokatu zuen bere lurra. Zaharraren \"Naturalis Historia\"ren arabera ordea eremu zabalagoan hedatzen ziren eta Flaviobriga, egungo Castro Urdiales zena, barduliar hiria izan zen. Ponponio Melak berriro baskoi eta karistiarren artean kokatu zuen bere lurra, kostaldean. Aldaketa hauen zergatia Kantabriar Gerren ondorioz sortutako herri-mugimenduan izan daitekeela uste dute batzuek. Barduliar biztanleriaren lehenengo errolda Augustoren agintaldian egin zuten.\nErromatarren konkista eta antolaketa administratiboaren ondorioz, barduliarrak komentu juridiko zesaraugustoarrean ala kluniarraren barruan sartu ziren eztabaidagai da.\nK. a. 114an, Gaio Mariok barduliar guardia pertsonal zuen, Erroman \"Barduaio\u00ed\" esklabo izendatua. Oso gorrotatuak izan ziren eta beldur handia zabaldu zabaldu zuten beren ekintzekin, Marioren aginduak betea, jeneralaren etsai politiko asko erail zituztelako.\nK. a. 44. urterako, Ponponio Melak hala esana, barduliarrak Pirinioen aldean zeuden lurraldetan bizi ziren eta herri batua osatzen zuten. Kantabriarren porrotak ez zuen eraginik barduliarren artean gerretan parte hartu ez zutelako. Britanian bazeuden barduliar kohorteak: egungo Rochesterren (orduko \"Bremenium\") zegoen aldare bateko idazkun batean barduliarrak aipatuak izan ziren eta Hadrianoren Harresiaren 19. gotorlekuan Barduliarren Lehenengo Kohorteak egindako aldare bat dago, Matres ama jainkosei eskainia. Barduliarren Lehenengo Kohorte hura Antoninoren Harresian, Durhamgo Longovicium, Northumberlandeko \"Bremenium\" eta \"Corstopitum\" gotorlekuetan eta Cappuckeko Dere kalean zeuden idazkunetan ere ageri da.\nBarduliarren azken aipamena Hidaziok egin zuen. Apezpikuak pirata heruloen erasoak aipatu zituen, 400. eta, berriro, 456. urteetan.\nAditu batzuen ustez, karistiar, autrigoi eta barduliarren arteko harreman etniko, politiko eta linguistikoek herrien batasuna bultzatu zuten, Bardulia sortuz.\nGipuzkoako armarriak honako legenda du: , hau da, \"Bardulia leialena, inoiz ez garaitua\"."}
{"id": "45091", "revid": "237", "url": "https://eu.wikipedia.org/wiki?curid=45091", "title": "Barduliarrak", "text": ""}
{"id": "45093", "revid": "237", "url": "https://eu.wikipedia.org/wiki?curid=45093", "title": "Karisti", "text": ""}
{"id": "45094", "revid": "886", "url": "https://eu.wikipedia.org/wiki?curid=45094", "title": "Kanta-H\u00e4me", "text": ""}
{"id": "45095", "revid": "119550", "url": "https://eu.wikipedia.org/wiki?curid=45095", "title": "Eutsi!", "text": "Eutsi! 2007. urtean Alberto J. Gorritiberearen zuzendaritzapean egindako euskarazko komedia dramatikoa da. Protagonistak Anjel Alkain, Asier Hormaza eta Oihana Maritorena aktoreak dira. Baleuko, Irusoin eta Barton Filmsek ekoitzia, Donostian eta Oiartzualdean grabatu zuten. Azken urte horietan grabatutako hirugarren euskarazko filma izan zen \"Aupa Etxebeste!\" eta \"Kutsidazu bidea, Ixabel\" filmen ondoren.\n90 minutuko iraupena du. Euskaraz grabatua, gaztelaniaz azpititulaturik dago. Estreinatutako asteburuan, Gipuzkoako filmik ikusiena izan zen, baita Hego Euskal Herriko bigarrena ere. Euskarazko elkarrizketak dituen inoizko pelikularik ospetsuenetariko bat izan zena: guztira 26.055 ikusle izan zituen, 125.122,05 \u20ac-ko kopurua bilduz. Urte batzuk beranduago, \"Loreak\" filmak hartu zuen postu hori.\nSinopsia.\nKepa (Anjel Alkain) eta Martin (Asier Hormaza), enpresa berdinean lan egiten duten txikitatik lagunak dira. Enpresa honek duela bi urtetik lan-gatazka batean dago murgildurik eta enpresa atzerrira eramango dutela ematen du. Biek arazoa ikuspuntu ezberdinez ikusten dute eta beren adiskidetasuna arriskuan jartzen denean, abentura bererantz abiatzen dira: Beraien lan-kexuak Frantziako Tourreko etapa batera eramatea; Pirinioetako etapa batera. Bidaia, Zuri\u00f1e izeneko kazetari atsegin batekin egingo dute (Oihana Maritorena)."}
{"id": "45096", "revid": "237", "url": "https://eu.wikipedia.org/wiki?curid=45096", "title": "ETB1", "text": ""}
{"id": "45097", "revid": "237", "url": "https://eu.wikipedia.org/wiki?curid=45097", "title": "Eutsi", "text": ""}
{"id": "45103", "revid": "512", "url": "https://eu.wikipedia.org/wiki?curid=45103", "title": "Tavastiako gaztelua", "text": "Hame gaztelua (\"H\u00e4meen linna\" finlandieraz eta \"Tavastehus slott\" suedieraz) Erdi Aroko gaztelua da H\u00e4meenlinnan (Finlandia) kokatua. Gaztelua Vanajavesi lakuaren ertzean dago hiriaren erdian. Antzinean gaztelua uharte batean zegoen kokatua.\nGazteluaren adina ez dago oraindik erabakia. Ohiturak dioenez gaztelua suediarrek eraiki zuten Finlandian egindako bigarren erasoaldian, XIII. mendearen erdialdean. Hala ere, gazteluan aurkitu diren aztarnen arabera, gaztelua XIV. mendearen hasieran eraikia izan zen. Hakoinenen, H\u00e4meenlinnatik 20 kmtara kokatua dagoen herrian, beste gaztelu bat aurkitzen dugu, eta baliteke suediarrek eraikitakoa hori izatea, ondoren hustu eta berria eraiki zutela mende erdira. Izan ere, Novgorodek idatzi zuenez gaztelu bakarra zegoen lurralde horretan 1311. urtean.\nXVI. mendeaen bukaeran gazteluak garrantzi militarra galdu zuen, baina honen sistema defentsiboak berritu egin ziren XVIII. mendearen hasieran. Hurrengo mendean gartzela bihurtu zen gaztelua eta honela jarraitu zuen 1953. urterarte, noiz errestaurazio lanak hasi ziren. Gaztelua museoa izan da 1988. urtetik."}
{"id": "45107", "revid": "83745", "url": "https://eu.wikipedia.org/wiki?curid=45107", "title": "Xuan Xos\u00e9 S\u00e1nchez Vicente", "text": "Xuan Xos\u00e9 S\u00e1nchez Vicente (Xixon, Asturias, Espainia, 1949ko otsailaren 1) politikari, idazle eta saiakera-idazlea da. Partiu Asturianista alderdi politikoaren sortzaile eta presidentea da eta Academia de la Llingua Asturianaren kide ere.\nBiografia.\nFilologia erromanikoan lizentziatua da Oviedoko unibertsitatean eta \"surdimientu\" edo asturierazko literaturaren berpizkundean parte hartu zuen. Xose Lluis Garcia Arias eta Lluis Xabel Alvarezekin Conceyu Bable sortu zuen eta Academia de la Llingua Asturiana sortu zenetik, haren kide da.\n1974an sartu zen politikan Partido Socialista Popular (PSP) alderdian, zeinetan haren idazkari nagusia izan zen. PSOErekin bat egin zuen PSP alderdiarekin batera. Alderdi honekin, Pilo\u00f1ako zinegotzia, Cangues d'Oniseko barruti judizialaren ahaldun nagusia, Kontseilu Erregionaleko eta Batzar Nagusiaren kide izan zen. 1983an, bere eginkizunak amaitu zirenean, PSOE utzi zuen.\n1985an, Xesus Ca\u00f1edo eta Carlos Rubierarekin, Partiu Asturianista (PAS) sortu zuen eta harrezkero alderdi honen presidentea da. Batzarreko diputatua izan zen 1991tik 1999ra arte. 2004ean Union Asturianista koalizioaren sorrera bultzatu zuen.\nHogei liburu baino gehiago argitaratu ditu poesia, antzerki, entsegu eta ikerlanen artean. Gainera, azpimarratzekoa da \"Diccionariu de la Llingua Asturiana\"n eginiko lana."}
{"id": "45109", "revid": "512", "url": "https://eu.wikipedia.org/wiki?curid=45109", "title": "Bale (argipena)", "text": "Bale hitzak adiera eta erabilera zenbait ditu:"}
{"id": "45110", "revid": "336", "url": "https://eu.wikipedia.org/wiki?curid=45110", "title": "Zetazeo", "text": "Zetazeoak (\"Cetacea\") plazentadun itsas ugaztunak dira. 88 espezie bereizten dira, 42 generotan eta 11 familiatan sailkatuta. Arnasketa biriken bitartez egiten dute.\nGorputz fusiformea dute, hidrodinamiko egiten dituena. Aurrealdeko hankak hegats bilakatu dira, eta atzekoak berriz, galdu, nahiz eta oraindik hainbat hezur bestigial dituzten. Isats-hegatsa horizontala da eta bi lobulutan banatuta dago. Oro har, ez dute ilerik, eta gantz ugari izaten dute, isolamendu termiko egokia eskaintzen diena.\nGaur egungo zetazeoak bi subordenatan banatzen dira: mistizetoak (bizardunak) eta odontozetoak (horzdunak). Hala eta guztiz ere, dagoeneko galduta dauden arkeozetoen hirugarren subordena bat ere ageri da sailkapenetan.\nMistizetoen taldearen barnean, balea izen arruntarekin adierazten direnak daude sailkatuta, munduko animaliarik handienak; esate baterako, balea urdina inoiz Lurrean izan den animaliarik handiena da, dinosauroak baino handiagoa. Odontozetoen taldean, Delphinidae familiako izurdeak eta orkak sailkatzen dira, besteak beste, baina baita kaxaloteak edo mazopak ere.\nMoldaera anatomiko eta fisiologikoak.\nZetazeoen arbasoak lehortarrak zirenez, hainbat aldaketa garatu zituzten ur-ingurunea kolonizatu zutenean:\nHabitata eta banaketa.\nMundu osoko ozeano eta itsasoetan bizi dira zetazeoak, nahiz eta gutxi batzuk Ipar Amerikako, Hego Amerikako eta Asiako laku eta ibaietan ere aurki daitezkeen. Orka (\"Orcinus orca\") bezalako espezieak kosmopolitak dira: mundu osoan zehar da, baina Kaliforniako mazopa, esate baterako, Kaliforniako golkoko iparraldean soilik bizi da.\nZetazeo batzuk kostatik gertu bizi dira, gune neritiko deritzon zonan, eta beste batzuk, ordea, itsaso zabalean, alegia, gune ozeanikoan. Badira estuarioetan edo ur gezatan bizi direnak ere.\nElikadura.\nZetazeo guztiak harrapakariak dira eta kate trofikoaren gorenean kokatzen dira. Mistizetoak organismo planktonikoez eta arrain txikiez elikatzen dira, krillaz esate baterako. Odontozetoak, berriz, zefalopodo eta arrainez elikatzen dira nagusiki. Orkak ugaztun urtarrez elikatzen diren zetazeo bakarrak dira; fokak edo mazopak jaten dituzte, esate baterako.\nKomunikazioa.\nZetazeoek soinuak erabiltzen dituzte komunikatzeko. Hala eta guztiz ere, gorputz-hizkuntzak eta ukimenak ere garrantzia dute zetazeoen arteko komunikazioan. Odontozetoek ekolokalizazioa erabiltzen dute eta mistizetoek, berriz, frekuentzia baxuko soinuak."}
{"id": "45111", "revid": "96586", "url": "https://eu.wikipedia.org/wiki?curid=45111", "title": "Aitziber Garmendia", "text": "Aitziber Garmendia Mendizabal (Zaldibia, Gipuzkoa, 1982ko abenduaren 10a) aktorea eta umorista da. Zuzenbideko lizentziaduna. ETBrako egindako lanek famatu dute batik bat, telesailetan eta umore saioetan; baina antzerkian ere lan oparoa du. Jaione Betigora \"La Jaio\", Gorane, Zuri\u00f1e Tolonegro eta Virginia Santos pertsonaia arrakastatsuen sortzailea da.\nBizitza.\nIkastolan hasi zen antzerkia egiten. Hamahiru urterekin oholtzara atera zen lehen aldiz, Beasaingo antzerki taldean; hamabost urte behar ziren Beasaingo antzerki eskolan sartzeko, eta bere adinaz gezurra esanda lortu zuen sartzea. Antzeztu zuen lehenengo lana Dario Foren \"Hitz egin dezagun sexuaz\" izan zen.\nAktore ikasketak egin zituen eta, aldi berean, Zuzenbidean lizentziatu zen. Hemeretzi urte zituela, \"Martin\" telesailarekin famatu zen. 2003-2009 bitartean grabatu zen telesail haren ondotik, hamaika saio eta telesailetan parte hartu izan du; besteak beste, elkarrizketak eta bakarrizketak uztartzen zituen \"Batek daki\" arrakasta handiko saioan. Bost filmetan antzezle lanak egin ditu (\"Ocho apellidos vascos\", \"Sukalde kontuak\" eta \"Txarriboda\", besteak beste) eta 25 bat antzerki lanetan.\n2020ko maiatzean, COVID-19 pandemiak Euskal Herriko ohiko kultura jarduera ia erabat geldiarazita zeukala, sei muntaiatan ari zen aldi berean: \"Losers\", \"Erlauntza\", \"Moko zorrotza\", \"Rita\", \"Txanogorritxotik otso emera (sei mutil medio)\" eta \"Feminaiz\", berak idatzitako bakarrizketa. Eta horiek guztiak, euskarazko eta gaztelaniazko bertsioetan; beraz, hamabi antzezlan zituen une horretan buruan. Horretaz gain, \"Gure kasa\" ETB1eko saioan ziharduen lanean garai horretan bertan.\n2020an bertan (maiatzaren 15ean, zehazki), \"Barre Librea\" umore saioa estreinatu zuen ETB1en, Jon Plazaola, Getari Etxegarai eta Kepa Errasti aktoreekin batera. Saio horretan, Garmendiak, Virginiaz eta Goranez gain, beste pertsonaia berri batzuk aurkeztu ditu: Xuban, Agurtzane eta Korinba, Goraneren familiako kide bereziak; Jose Manuel, Virginiaren laguna; eta Lulu, Virginiak etxean duen amabirjinaren koadro surrealista.\n2021eko abenduaren 31an, ETB1eko urte amaierako kanpaikadak eskani zituen zuzenean Gasteiztik, Ainhoa Etxeberria eta Yerai Diaz aurkezleekin batera."}
{"id": "45113", "revid": "336", "url": "https://eu.wikipedia.org/wiki?curid=45113", "title": "Maciej \u017burawski", "text": "Maciej Stanis\u0142aw \u017burawski (Pozna\u0144, 1976ko irailaren 12a) - poloniar futbol aurrelari ohia da. Celtic futbol talde eskoziarrak 2005. urtean fitxatu zuen.\n2007ko Martxoaren 1 arte Poloniako futbol selekzio nazionalarekin 72 aldiz jokatu du, 17 gol sartu ditu."}
{"id": "45114", "revid": "96586", "url": "https://eu.wikipedia.org/wiki?curid=45114", "title": "Ainere Tolosa", "text": "Ainere Tolosa Arregi (Zizurkil, Gipuzkoa, 1979ko irailaren 26a - ) euskal aktorea da.\nIbilbidea.\nIzen bereko liburuan oinarritutako \"Kutsidazu bidea, Ixabel\" antzezlanean protagonistaren rola jokatu zuen (Ixabel). 2003an estreinatu zuen antzezlana Gorringo Antzerki Taldeak Tafallan. Obra arrakastasu hartako beste aktoreak Mikel Sarriegi (Juan Martin), Ixabel Agirresarobe (Baserriko amona), Anjel Alkain Baserriko aita, taxista, eta Koldobika,mediku pedantea), eta Egoitz Lasa baserriko semea) izan ziren. Zuzendaria Anartz Zuazua izan zen, gidoilariak Joxean Sagastizabal eta Nagore Aranburu.\nAntzezlan hori mugarri bat izan zen euskarazko antzerkigintzan, ia bi urtez iraun baitzuen, eta emanaldiak 180 izatera heldu zirelako.\nWazemank arrakastatsuan ere parte hartu zuen ETB 1eko umorezko telebista-saioa zen. Besteak beste, Anjel Alkain, Ainere Tolosa, Jon Iraola, Mikel Pagadizabal, I\u00f1ake Irastorza, Ana Elordi, Mikel Laskurain, Egoitz Lasa, Ixabel Agirresarobe, Asier Sota, Anartz Zuazua eta Aitor Gabilondo aktoreek parte hartzen zuten Wazemank-en."}
{"id": "45115", "revid": "96586", "url": "https://eu.wikipedia.org/wiki?curid=45115", "title": "Ikerne Goikoetxea", "text": "Ikerne Goikoetxea (Mungia, Bizkaia, 1967ko irailaren 1a - ) euskal aktorea da."}
{"id": "45116", "revid": "119347", "url": "https://eu.wikipedia.org/wiki?curid=45116", "title": "Kontrakantxa gaztetxea", "text": "Kontrakantxa gaztetxea Hernaniko gaztetxea izan zen.\nHistoria.\n2006ko uztailean Gaztetxe Martxa Hernanitik pasatzen zela-eta herriko gazte batzuek euren eskuekin literalki eraiki zuten Gazte Txabola aldarrikapen gisara. Hilabete batzuen buruan ordea, Hernaniko udalak behera bota zuen, gazteei inolako argibiderik eman gabe. Hainbat gazteren ilusioei esker, hernaniarrentzako hain enblematikoa den Paradorreko gaztetxe zaharraren lur soroan sortu zen \"espazio liberatu\" berri hura. Udalak egindakoa gazteen borrokaren amaiera ez zela izango erabaki zuten gazteek eta borrokaren jarraipen eta hasiera bezala definitu zuten gertaera hura.\nLan horretan hainbat ekimen kolektibo bultzatu zituzten: bizikleta martxak, mendi irteerak, koadrilen arteko bertso bazkariak, manifestazioak, etab. Beti ere gazteen aldarrikapen oihuak zabaltzeko asmo argiarekin.\nHonela beraz, 2006ko abenduaren 16an pauso berri bati ekin zion Hernaniko Gazte Asanbladak, bi urte baino gehiago geldirik zeraman udal jangela zaharra okupatuz. Atsegindegiko arkupean 100 lagunetik gora bildu ziren okupazioa prestatzeko. Okupazioa gauzatu ondoren herri batzarra egin zuten eta jarraian liberatutako espazio berri hura Hernaniko Kontrakantxa gaztetxea bezala izendatu zuten.\nBi hilabete geroago Hernaniko Gazte Asanbladak udaletxearekin negoziatzeko ordezkari bat izendatu zuen. Orotara bi bilera formal ospatu ziren, eta ez ziren akordio batetara ailegatu. Udalak elkarrizketak egin bitartean gaztetxea birritan tapiatzen saiatu zen, nahiz eta gazte batzuek berriz ere sartu ziren gaztetxean.\n2007ko maiatzean udal hauteskundeak ospatu ziren Hernanin eta horietatik udal talde berri bat sortu zen. Alkatetza berriak etendako negoziazioei eutsi zien Hernaniko Gazte Asanbladako arduradunekin. Abenduaren 8an Kontrakantxak bere lehen urteurrena ospatu zuen.\n2012ko maiatzaren 24an Hernaniko Gazte Asanbladak jakinarazi zuen Kontrakantxa gaztetxeak ateak itxi egingo zituela.\n2013ko maiatzaren 12an Hernaniko Gazte Asanbladak jakinarazi zuen,herriko gazte talde batek Kontrakantxa gaztetxea txukundu eta gero berriz ere ateak zabalduko zituela."}
{"id": "45118", "revid": "9191388", "url": "https://eu.wikipedia.org/wiki?curid=45118", "title": "Nerea Alias", "text": "Nerea Alias Garcia (Anoeta, Gipuzkoa, 1984ko urtarrilaren 2a) telebista-aurkezle euskalduna da.\n2003az geroztik telebistan lan egiten du, non ETB 1eko \"Betizu\" telebista-saioa aurkeztu zuen. Gainera, \"Balbemendi\" telesailaren lehenengo ataletan agertu zen. Ondoren \"Egin Kantu!\" karaoke-saioa aurkeztu zuen. 2008an hasi eta lau urtez \"Sut&amp;Blai\" programa aurkeztu zuen. ETB 1eko Euskal Herria Zuzenean saioko erreportarietako bat izan zen bi denboraldietan. Bere azken lanetariko bat Kantugiro saioan egin du, erreportari lanetan hemen ere.\n2016an ETB 2ko \"De lo bueno lo mejor\" saioan aritu zen erreportari lanetan ere. Gaur egun \"Gure kasa\" saioan dihardu."}
{"id": "45119", "revid": "362528", "url": "https://eu.wikipedia.org/wiki?curid=45119", "title": "ETB2", "text": ""}
{"id": "45120", "revid": "1545", "url": "https://eu.wikipedia.org/wiki?curid=45120", "title": "Nerea Garmendia", "text": "Nerea Garmendia Mart\u00ednez (Beasain, Gipuzkoa, 1979ko urriaren 29a) aktorea da.\nBizitza.\nBeasainen jaioa, 10 urterekin Donostiara joan zen bizi izatera. 16 urterekin aktorea izan nahi zuela garbi zeukan.\nCristina Rota eta La Barraca de Alicia Hermida antzezpen eskoletan ikasi zuen. Ikasketak bukatu ondoren, hainbat iragarki, programa eta serie grabatu ditu.\nBizitza pertsonala.\nAktore lanez gain, modaren munduan, marka propioa sortu zuen, By Nerea Garmendia izenekoa, eta frankizia bat sortu zuen marka hau saltzeko. 2016an, hiru frankiziadunek salatu zuten Garmendiak arropa faltsua ematen ziela saltzeko, beste marka batzuen arropari jatorrizko etiketa kenduta, kalitate txarreko arropa garesti saltzearren. 2019an itxi zen geratzen zen azken denda, Gasteizen.\n12 urtez Jesus Olmedo espainiar aktorearen bikotea izan zen 2020ko abuztuan banatu ziren arte."}
{"id": "45122", "revid": "237", "url": "https://eu.wikipedia.org/wiki?curid=45122", "title": "AC Milano", "text": ""}
{"id": "45132", "revid": "6950", "url": "https://eu.wikipedia.org/wiki?curid=45132", "title": "Pinu", "text": "Pinuak edo lerrak (\"Pinus\") pinazeoen familiako zuhaitz edo zuhaixkak dira. Adaburua piramidala edo borobila izan daiteke eta pinu zaharretan, zabala eta etsia. Pinudia edo lerdoia zuhaitz hauen basoa da.\nPinus generoa kormofitoa da, garraio-sistema ongi garatua duelarik. Hortaz, pinuak urarekiko independenteak direla esan daiteke, hau da, homeohidroak. Hain zuzen gimnoespermoak dira, hau da, hazia agerian duten landareen taldea (landare baskular, espermatofitoak).\nPinus generoa Pinaceae familiaren barruan dago. Pinaceae familiako landareak monoikoak (lore sexubakarrak, bai arrak eta baita emeak ere oin berean dituen landarea) eta erretxinadunak izaten dira. Zuhaitzak dira ohikoenak, inoiz zuhaixkak izan daitezkeelarik. Adarretan makroblastoak (kimu luze batzuk) eta brakiblastoak dituzte (daudenean, hazkuntza mugatutakoak). Hostoak espiralean edo sortaka antolatzen dira. Konoek ezkatak espiraletan dituzte, kono arren ezkata bakoitzak bi polen zaku edukiz; kono emeek bi motatako ezkata libreak dituzte, antzuak (estaltze-funtzioa dutenak) eta emankorrak (hazia garatzen dutenak) direnak. Emankorren barne aurpegian bi hazi-hasikin dituzte. Fruktifikazioak (pinaburu edo estrobiloak) zurezkoak dira, eta haziak hegaldunak.\nFamiliak 10 genero eta 250 espezie inguru hartzen ditu barne.\nPinus generoa beste generoetatik desberdintzeko, honako ezaugarri hauek hartu behar dira kontuan:\nEzaugarri horiek edukita, Pinus generoko landare baten aurrean gaudela ondoriozta dezakegu.\nSailkapena.\n\"Pinus halepensis\".\nPinu autoktono bat da. Euskal Herrian, Aleppo Pinua modura izendatzen da. 20 metrotara iristen den zuhaitza da, orokorrean enbor okertua duena eta azal eta adar zurixka edo grisaxkak dituenak. Hostoak binaka ateratzen zaizkio. Oso fin eta luzeak dira, azikula itxura dute eta gehienetan 6-10 cm luze eta 1 mm lodiera dute, nahiz eta batzuetan txikiagoak izan. Pinaburu txikiak ditu, 4-8 cm-takoak, eta 1-2 cm luzera duen txorten lodi batez daude lotuta. Pinaburuen moduan, pinaziak txikiak dira ere eta hego txiki moduko bat dute, haien sakabanaketa errazteko behin pinaburuak heldu bihurtu eta irekitzen direnerako. Hala ere, ale helduek beste urteetako pinaburu lehorrak edukitzen dituzte haien adarretan, beste pinu espezie batzuengandik bereizten laguntzen duena.\nHazkuntza azkarra dauka eta 250 eta 300 urte artean bizi daiteke.\nBere loreak sexubakarrekoak dira eta ez dute aurkezten ez kaliz ezta korolarik ere. Zuhaitz batean lore ar eta emeak aurki daitezke, martxoa eta maiatzaren artean irekitzen direnak. Lore emeak itxura oboideko egitura arrosetan antolatzen dira, pinaburu txikien antza dutenak. 5 eta 8 mm arteko tamaina izaten dute eta kono edo estrobilo bezala ezagutzen dira. Lorearen ar bakoitzak ere estrobilo bat eratzen du. Kono arrak luzeagoak dira eta hori kolorekoak, 10-12 mm-ko luzera dute eta taldeka agertzen dira adarren punta apikalean. Ireki eta polena askatzen dutenean, sufrezko euritea deritzon fenomeno bat sortzen dute, normalean apirilean ematen dena. Polinizazioa eta pinazien hedapena haizearen bidez ematen da.\nHaziei pinazi deritze eta zurezko estalki bat daukate kanpoaldean. Pinaburuen barnean babestuta daude, itxura konikoa dutenak eta 6-12 cm luze dutenak behin hazteari uzten diotenean. Pinaburuak marroi kolorekoak dira behin haien heldutasunera iritsi direnean, eta behin ireki eta pinaziak askatzen dituztenean, zuhaitzean mantentzen dira urte batzuetan zehar deskonposatu arte. Pinaziak askatzen ez dituzten pinaburuak itxita mantendu eta kolore grisa hartzen dute.\nEkologia.\nPinu espezie honek klima mediterraneoak behar ditu, eguzki asko eta hotz eta euri gutxi egiten duen eremu bat. Ondo hazten da mendi-hegal lehorretan, nagusiki kareharrizko lurrazaletan eta itsasertzetik hurbil. Itsas mailan edota 1000 metrotara aurki daiteke, nahiz eta hegoaldeko mendilerro batzuetan 1600 metrotara iristen den.\nIberiar pinuen artean xerofiloena da: prezipitazioa 250 mm baino handiagoa den eremuetan bizi da. Gainer a, termofiloena da ere (hotzarekiko sentikorrena). Hotza da orokorrean Aleppo pinuaren hedapena mugatzen duen faktorea, bere inguruneko plubiometria nahiko aldakorra delako (250-1.000 mm).\nBaso argiak eratzen ditu, beste zuhaitz batzuekin batera, sabina eta artearekin adibidez.\nEuskal Herriko sakabanaketa.\nAraban eta Nafarroan aurkitzen dira gehienbat. Hala ere, espezie hau mehatxatuta dago Euskal Herrian.\nBere jatorria Mediterraneoaren arroa da. Iberiar penintsulan itsasertzeko penintsuletan edo Ekialde erdiko mendi-hegal lehor eta eguzkitsuetan nagusitzen da. Ebrotik Lizarraraino sartzen da.\nErabilera.\n\"Pinus halepensis\" espeziearen egurra ez da beste espezieen egurra bezain preziatua, bere erretxina kantitate ugariagatik eta bere itxura txiki eta okerrarengatik. Hala ere, pieza ez oso handiak egiteko erabili izan da, bilgarriak eta aglomeratuak egiteko, ikatza lortzeko eta bere azala, larruazalak belzteko. Espezie bikaina da zaharberritzerako, higadura edo erosioa eteteko eta itsasertz ondoko lur lehor eta elkorrak kolonizatzeko. Izan ere, lehortasunarekiko oso erresistentea da espezie hau.\nBerezitasunak.\nPinudi edo artadien degradazioaren ostean agertzen da askotan, baina Levante-ko eremu idorren klimaxa irudikatzen du ere.\n\"Pinus pinaster\" espeziea hurbil ez dagoenean, erretxinatzen da. Eremu kritikoak kolonizatzeko gai da, higadurak pairatzeko arriskua duten eremuak konkretuki.\nBeste alde batetik, sute bat egotekotan, beroaren aurrean pinaburuak irekitzen dira eta honek pinu berriak haztea baimenduko dio inguruneari, sutearengatik hildako pinuak beste berri batzuetaz ordezkatuz.\n\"Pinus nigra\".\nLarizio pinu \"Pinaceae\" familiako \"Pinus nigra\" espeziearen izen arrunta litzateke.\nItxura koniko-biribila du zuhaitz honek, eta hosto iraunkorrekoa da. \u00a0Kareharrizkoa lurzoruak ditu gustuko. Itsas mailatik hasi eta 2.000 m-raino aurki daiteke, baina ohikoena 250-1.600 m bitartean aurkitzea da.\nTamaina ertain-handiko zuhaitza da, 20-55 m bitarteko altuerara iristen dena. Enborraren azala zuri hauskara da eta errauts-kolorekoa edo gris arrea izan daiteke ere. Zartadura gero eta gehiago ateratzen zaizkio urteetan aurrera egin ahala, ondorioz kolore ilunagoa erakusten ildoetan. Hosto orrazkarak ditu, kolore berde ilunekoak, luzeak (8-20 cm) eta gogorrak, binaka antolatzen direnak.\nPinaburuak edo estrobiloak txikiak izan ohi dira eta maiatza-ekainean agertzen dira polen-konoekin batera. Pinaburu helduek, 5-10 cm bitarteko luzera dute. Hostoak borobildunak dira eta heltzean berde izatetik hori zurbilekoak izatera pasatzen dira. Polinizazioa pasa eta 18 hilabetetara, pinaburuak ireki (abendutik apirilera) eta haizeak haziak sakabanatzen ditu.\nHeldutasun sexuala 15 eta 40 urteren bitartean lortzen du; eta haziaren uzta handienak 2 eta 5 urte bitartean lortzen dira. Bere hazkuntza nahiko azkarra da (30-70cm/urteko) eta itxura koniko biribila du gehienetan, adinarekin irregularra izatera iritsiz. Bizitza luzeko zuhaitza da, ale batzuek 1000 urte ingurura heltzen baitira, eta agian espezie honetako zuhaitzik zaharrenak izan daitezke. \u00a0Zura oso malgua du, eta erretxinan aberatsa izaten da.\nEkologia.\nEspezie orofiloa da nagusiki, Espainian 800-2000 msnm-en artean banatuz, nahiz eta bere lurraldeko-banaketa beste zonalde batzuetan itsas mailako altitude hurbiletara iristen den. Baditu errekerimendu hidriko batzuk ere, nahiz eta \"Pinus sylvestris\"-enak baino txikiagoak diren, eta udako lehorte nabarmen edo handiak jasateko gai da. Hotzarekiko erresistentzia handia du ere, izozteak eta elurte biziak jasateko gai baita. Nahiz eta kareharrizko substratuak nahiago, batzuetan silizezko substratuetan ere ageri da. Itzal erdiko izaera du, hazten hari den lehen aldietan behintzat, ondoren, argia behar izaten du hazteko.\nErabilera.\nAzken mendeetan itsasontzigintzarako erabili ohi zen. Horrez gain, pinu honetako erretxina itsasgarriak, kolak eta destilazioagatiko agoarrasaren lorpenerako erabiltzen da.\n\"Pinus pinaster\".\n\"Pinus pinaster\" edo itsas pinua, pinu autoktonoa da. Bere azikulen eta pinaburuen tamainagatik ezagutzen da, iberiar pinuen artean handienak izanik.\nEspezie honen enborra, orokorrean, pixka bat okertua azaltzen da eta kolore marroi ilunarekin, bere azal lodia dela eta. 40 metrotako altuera har dezake. Haren azikulen tamaina 10-25 cm artean dago eta pinaburuak luze samarrak dira, 8-22 cm luze eta 5-8 cm zabalerarekin. Haren hostoak bikoteka agertzen dira, adar txiki bakoitzean (brakiblasto deituak) bi hosto dituelarik. Pinaziak txikiak dira, eta pinaburuak hazi eta irekitzen direnean (2 urte pasatzean), mintzezko hegala batekin irteten dira, haizearen bidezko sakabanaketa errazteko.\nMonoikoak dira: oin bakoitzak bereizitako kono arrak eta emeak sortzen ditu. Arrak multzoetan agertzen dira adarren muturretatik gertu, horiak dira eta polen kantitate handiak sortzen dituzte. Emeak, aldiz, kolore bioletakoa da eta adar altuen ia muturrean kokatzen dira.\nEkologia.\nLurzoru azidoen gainean baso puru edo mistoak era ditzake, lurzoru harritsuak eta lehorte egoerak ondo jasanez. Itsas mailatik 1700 metroko altituderaino aurki dezakegu. Kasu askotan zaila da jakitea basatiak edo landatze zahar batetik datozen.\nUdaberriaren hasieran loratzen da.\nSute bat egon bada, oso birsorkuntza azkarra eta ona dauka espezie honek.\nEuskal Herriko sakabanaketa.\nPopulaziorik altuena Bizkaian aurkitzen da, baina Euskal Herri osotik sakabanatuta dago.\nUrtaroetako daukan biodibertsitateagatik bi talde osatzen dira, subespezie ere deituak:\nErabilerak.\n\"Pinus pinaster\" espeziearen egurra ez da beste espezieen egurra bezain preziatua, bere erretxina kantitate ugariagatik. Erretxina hori trementina-esentzia sortzeko erabiltzen dute industriak. Antzinan erabat suntsitzen zuten zuhaitza baina gaur egun teknika leunagoak erabiltzen dituzte, nahiz eta gero eta gutxiago erabili.\nPasta eta papera sortzen dute haren egurrarekin, eta baita ere kutxak, habeak edota paldoak eraikitzeko.\nSendabelar moduan ere funtzionatzen du, hau da, propietate sendagarriak ditu:\n- Odol-jarioen aurkako efektua dauka.\n- Efektu bitaminikoa.\n- Beherakoa hobetzen du.\n- Funtzio antiseptikoa dauka. Erreumaren aurkarako ere erabiltzen da.\n- Hainbat gaixotasun tratatzen ditu: faringitisa, errinitisa, sinusitisa, laringitisa, bronkitisa, asma, gripea eta hotzeriarako. Baita ere gernu-infekzioetarako eta hemorroideetarako erabiltzen da.\n\"Pinus pinea\".\n\"Pinus pinea\" edo pinazi pinua, pinu autoktonoa da. Bere itzalkin formagatik eta bere globo-formako pinaburu handiengatik bereizten da.\nPinaburuak 8-15 cm-ko luzera eta 7-10 cm-ko zabalera daukate, eta adaxketan eseriak agertzen dira. Pinaziak handiak dauzkate ere (2 cm-tara heldu ahal dira) eta hauek ez daukate mintzezko hegalik, beste espezie batzuk bezala. 30 metrotako altuera har dezake (normalean 25 metro ingurutakoak dira). Bere azala plaka lodi eta gorrixketan bananduta dago. Hostoak azikula forma daukate, bikoteka ateratzen dira eta 10-15 cm inguruko luzera daukate, nahiz eta 20 cm.ko salbuespenak egon.\nMonoikoak dira, lore arrak eta emeak oin berberean kokatzen dira. Ernalketa polinizazio ostean gertatzen da eta konoak hirugarren urtean hazten dira.\nEkologia.\n\"Pinus pinea\" espezieak baso puruak sortzen hazten da, errezel dentso eta itxia eratuz. \"Pinus pinaster\", artelatzekin eta arteekin hazten da normalean eta hazitik birsortzen da.\nKostaldeko inguruneak nahiago ditu baina lurzoru hareatsuen gainean ere hazi egiten dira. Argi asko behar duen espezieetarikoa da.\nItas mailatik 1400 metrotaraino aurkitu ahal da espezie hau.\nEuskal Herriko sakabanaketa.\nAraban aurkitzen dira gehienak, baina ez dauka inolako mehatxurik Euskal Herrian.\nPenintsulan, aldiz, nahiko sakabanatuta dago, baina batez ere zentroan eta hegoaldean aurkitzen dira.\nErabilerak.\n\"Pinus pinea-\"ren erabilerarik garrantzitsuena bere pinaziak dira. Oso prezio altuak izatera ailegatzen dira eta Iberiar Penintsulako probintzia batzuetan haien bilketa debekatuta dago, bakarrik pertsona espezializatuek egin dezakete.\nNahiz eta Pinus generoaren pinazi guztiak jangai izan, \"Pinus pinea\"-ren pinaziak gozoenak dira haren tamaina eta zaporeagatik. Gozogintzan erabiltzen diren pinaziak espezie hauenak dira. Baita ere alkoholdun edariak egiteko.\nBeste alde batetik, bere egurra eza da kalitate onekoa eta sutarako egurretarako erabili ohi da.\nProduktu kimiko toxikoak erabiltzen dituzte espezie honen pinaburuak, labezomorroen uxagarria egiteko, adibidez.\n\"Pinus radiata\".\nIntsinis pinua, insignis pinua, pinu beltza edo pinu azkarra bezala ezagutzen da \"Pinus radiata\". Jatorriz kaliforniarra da, eta oso erabilia da lurrak basotzeko. Laster hazten delako erabiltzen da hainbeste; izan ere, urte gutxi batzuen buruan hainbat metroko garaiera eta zentimetro ugariko zurtoina hartzen du.\nOro har 30 metroko garaiera lortzen du gure lurralde inguruetan, 50 metrora ere irits daitekeen arren. Gaztetan, eite konikoa dute, adinarekin zabaldu egiten direnak. Eta azaleko sustrai sistema, ondorioz, ez dituzte haize boladak ondo jasaten. Enbor zuzen eta zilindrikoa, azala lodiera aldakorrekoa duena, iluna, latza eta berehala zartatzen dena.\nHostoak azikula itxurakoak dira, hirunaka faszikuluetan antolatua daudenak. Honako hau identifikaziorako erabil daiteke, izan ere, Euskal Herrian 3 hosto dituen pinu bakarra baita eta 7-15 cm inguru neurtzen dute.\nEspezie honen pinaburuak oso asimetrikoak dira, arre horixkak eta 7-14 cm luze neurtzen dute, txorten gabeak edota oso motza izan ohi dute, hortaz adaxkaren gainean finkatuta agertzen dira, eseriak baleude bezala. Pinaziak oso txikiak dira eta pinaburua heltzen eta irekitzen denean, mintzeko hegalaz irteten dira haizezko sakabanatzea errazteko asmoz.\nEkologia.\nEspezie hau, negu leun eta klima epel eta hezeko zonetan hazten da. Izozteei gaizki eusten die eta gainera, pinu-beldarrak erasotzeko joera handia izaten du. Lurzoru azidoetan landatzen da batez ere, itsas mailatik 800 m-tara bitartean.\nEuskal Herriko sakabanaketa.\nBasotze artifizialei esker, orain oso hedatua dago Europako hego-mendebaldean, Zelanda Berrian, Txilen, Australian eta Hegoafrikan. Gaur egun Euskal Herrian banaketa zabala duen arren, zuhaitz hau berezko area txikienetakoa den pinua da.\nEuskal Herrian Intsinis pinuaren gehiegizko landaketaren eta ustiaketaren ondorioz, bertako basoak arriskuan jarri ditu. Gainera, pinu honek eragiten duen lurraren azidifikazioak bertako basoen birsortzea eragozten du. Eta, gainera, Intsinis pinua gaitzez jota dago.\nErabilerak.\nBatez ere papera, altzariak eta meatzaritzako habeak egiteko erabiltzen da.\n\"Pinus sylvestris\".\n\"Pinus sylvestris\" edo pinu gorria, bere altueragatik ere ezaguna da, ia 40 metrotara heltzen delarik.\nHaren enborra oso lodia da eta espezie honen berezitasun nabariena, enborrararen goikaldean hartzen du laranja kolorea da, izokinaren kolorearen antzekoa. Kolore hau enborraren azal faltagatik da, barruko egitura kanpora geratzen baita. Ezaugarri hau hurrunetik bereizi ahal da, horregatik erraza da espezie hau besteetatik bereiztea.\nHaren hostoak urdinxka kolorea daukatela ikusi ahal da, bikoteka ateratzen dira eta azikula forma hartzen dute, 2-6 cm-ko luzerarekin.\nPinaburuak txikiak dira, 3-6 cm luzerakoak, eta adaxketan eseriak agertzen dira edo txorten oso motz batekin.\nPinaziak \u00f1imi\u00f1oak dira, eta hegal batekin ateratzen dira, sakabanaketa errazteko pinaburuak hazi eta irekitzen direnean.\nEkologia.\nEspezie hau iparraldeko klima hotzetan eta hezeetan hazten da. Batzuetan ere hegoaldeko mendilerroetan hazten da, ur nahikoa badaukate.\nEdozein lurzoruan hazteko gai da eta 1000-2000 metroko altitudean agertzen da.\nEuskal Herriko sakabanaketa.\nEuskal Herri osotik banatuta dago baina batez ere honen populazioa Araban nagusitzen da.\nMundutik gehien sakabanaturik dagoen zuhaitzetariko bat da.\nIberiar Penintsulan batez ere Iparraldean dago, baina ekialdeko eta hegoaldeko mendilerroetan agertzen da ere.\nErabilerak.\nPinu espezie guztietatik egur preziatuena duena da. Egur hau hain ona da non garestiegia bihurtu egin dute.\nHaren olioa hainbat xaboi egiteko erabiltzen da eta medikuntza tradizionaleko produktuak egiteko ere.\n\"Pinus uncinata\".\nMendi-pinua (\"Pinus uncinata\") bezala ezagutzen da, nahiko pinu txikia da, normalean ez baitu 25 metroko tamaina gainditzen. Mendi garaietan hazten da, 1.600-2.400 metroko altueratan.\nMendi-pinua zuhaitz txikia da eta ez ditu normalean 25 metroak gainditzen. Adakera koniko edo piramidala du eta hostotza oso dentso eta iluna. Enbor zuzena du, normalean ezkataduna, baina haize bortitzak dauden eskualdeetan okertu egiten da elurraren pisuaren eraginez haizearen norabidean. Oinarritik adarkatzen da eta enborrak azal gris ilun edo arrea izaten du.\nHosto azikulatuak ditu, berde ilun kolorekoak eta 3-8 cm-koak. Ertz latza dute eta binaka elkartzen dira, beste pinu batzuetan ez bezala adarrak ia erabat estaliz eta hosto-egitura dentsoak osatuz.\nPinaburuak ia eseriak dira, kolore arre distiratsukoak, 5 eta 7 cm artean neurtzen dutelarik eta erabat asimetrikoak dira, alde bateko ezkatak bestekoak baino handiagoak dira eta kako-forma dute, bertatik bere izen espezifikoa (\"uncinata\"). Haziek (pinaziek) mintzezko hegala dute haize bitartezko sakabanetzea errazteko.\nEkologia.\nPinu hau, hotzari eta mendietako aire lehorrari egokituta dago, baso puru edo mixtoak eratzen ditu, urki eta izeiekin batera, beste zuhaitz-espezieek lehiatu ezin duten tokietan hain zuzen ere haz daiteke. 1.600-2.400 metroko altueratan bizi da, baina ale solteak ikusi izan dira 2.700 metroko altueratan ere, baita 1.400 metrotan. Ia edozein substratu motatan haz daiteke, baita hartxingadi eta arroka arrailetan. Oso ondo jasaten du hotza eta lurzuru hezea behar du, baina, ez ditu udako lehorteak jasaten.\nEuskal Herriko sakabanaketa.\nHotza oso ondo jasaten duenez, Euskal Herrian Pirinioetan soilik hazten da.\nErabilerak.\nHazkuntza moteleko pinua da eta bizitza luzekoa, 600 urte baino gehiago bizi daitekeelarik. Bere zura zurruna da, arina eta lantzeko erraza, erretxinatsua, baina ez da gehiegi erabiltzen zuhaitz honen eskasia dela eta. Bere zura, aroztegi finerako erabiltzen zen, tornularitzan leuntzeko erraztasunagatik. Kosmetikan, espezie honetako azikuluak erabili dira bertatik esentzi olioa atera eta bainu-gatzak lantzeko asmoz.\nLur subalpetarra birpopulatzeko oso erabilia izan da, lurzorua babesteko eta berreskuratzeko asmoz.\nBanaketa geografikoa.\nPinuak jatorriz Ipar Hemisferiokoak dira, baita Hego Hemisferioko tropikoaren eremu batzuetakoak ere. Munduan 110 pinu espezie inguru ezagutzen dira. Espezie bakarra dago Ekuadorren hegoaldean aurkitu zena, Sumatra irlan (2\u00baS, Sumatrako pinua). Ipar Amerikan, 66\u00baN eta 12\u00baN latitudeen arteko eskualdeetan kokatzen dira, Jack pinua (Kanadan) edo pinu karibetarra (Nikaraguan).\nMexikoko mendi subtropikaleta \"Pinus\" generoko espezie dibertsitate gehiena aurki daiteke, 47 espezie inguru egonik. Estatu Batuetako mendebaldea (Kalifornia) Lurreko bigarren lekua da pinu dibertsitate handienetarikoa duena.\nZazpi espezie ezagutzen dira Iberiar penintsulan dutela jatorria eta antzinatik biziraun eta garatu direnak.\nHainbat espezie eremu epel eta subtropikaletara barneratu dira, bi hemisferioetan. Hauek zur-baliabide modura hazten dira edota parkeetan apaingarri modura. Esan behar da espezie batzuk inbaditzaile bihurtu direla.\nOrokorrean pinuak inugrumen oso desberdinetan aurki daitezke, basamortuetatik basoetara, 5.200 metroko altuerako mendietan, eremu hotz edo beroetan. Hala ere, normalean eremu menditsuetan aurkitzeko aukera gehiago daude, non lurra eta ura ego daitekeen\nErabilerak.\nPinuak edo lerrak (\"Pinus\") pinazeoen familiako zuhaitz edo zuhaixka genero bat da. Adaburua piramidal edo borobila izan daiteke eta pinu zaharretan, zabala eta etsia. \"Pinudia\" zuhaitz hauen basoa da.\nKonifera mexikarrek baso-industriaren mantenua irudikatzen dute. Konifera hauetatik hainbat produktu lor daitezke, egurra, erretxina, ezpalak, haziak edota azikulak beste batzuen artean. Zelulosa eta papera egiteko erabiltzen dira. Bere egurra, beste alde batetik, altzairuak, etxeak, musika tresnak, posteak, kaxak, eskulangintza edota erregai moduan erabiltzen da. Erretxinari dagokionez, espezie batzuk hazien uztarako erabil daiteke, apaindura edo sendagai helburuekin.\nBerezitasunak.\nBanda gorria eta banda marroia.\nPinudiak aberatsak dira onddoetan. \"Dothistroma septosporum\", \"Lecanosticta acicola\" eta \"Dothistroma pini\" onddoek\",\" banda marroi eta banda gorria gaixotasuna sortzen ari dira Euskal Herriko pinudietan, batez ere Gipuzkoako zonaldean.\nOnddo hauek Ipar Amerika eta Erdialdeko Amerikatik datoz. Europara 70.hamarkadan iritsi ziren. Bizkaian, 1975ean, pinudien 5.000 hektarea moztu behar izan zituzten onddoek eragindako gaixotasunarengatik.\nAzken bi urteotan onddoak sakabanatzen hasi dira, baldintza meteorologikoengatik: bero handiagoagatik eta hezetasun maila ohikoa baino altuagoa izateagatik. Sakabanatze prozesu hau gehien bat Gipuzkoan eman da.\nGaixotasun larri honek ez die soilik pinuei eragiten; baserriei, basoei baita ingurumenari eta arnasten dugun aireari eragiten dio ere.\nGaixotasuna ez kontrolatuz gero, 30.hamarkadan bizitako egoerara buelatzeko arriskua dago, zuhaizti azalera oso txikia zenean mendien gehiegizko ustiatzearengatik.\nGarapena.\nOnddo espezie desberdinek eragindako banda gorria eta banda marroia izeneko gaixotasuna eragiten dute onddoek. Honek Ipar Amerikan du jatorria. Pinu gehienak eta beste konifera mota batzuk infektatzeko gai da.\nOrokorrean, udaren bukaeran, kimu berriak gogortu ondoren hasten da infekzioa, izan ere gaixotasuna latente egoten da neguan zehar orratz hiletan. Kimuak hazten diren heinean, infekzioa garatzen hasten da, normalean, pinuan eta kasu bakan batzuetan pinaburuetan. Onddoak landarearen ehunetan bizi dira urte batez, eta urtea pasa ondoren, infekzioa eragiten dute. Gaixotasuna, normalean, pinuan eta gutxi batzuetan pinaburuetan aurkitzen da, urte bateko orratz hiletan negutzen duena.\nGaixotasunaren garapenerako, baldintza hezeak behar dira. Izan ere, 55 eta 100\u00ba F artean ernamuinak ireki eta orratzak hazten hasten dira, puntako ezkabia nabarmentzen hasteko.\nEuskal Herrian, tenperaturen igoerak onddoen jokabidea aldatu du. Onddoen esporak haizea eta euriaren bidez garraiatzen dira eta pinuen azikuletan lagatzen dira. 12\u00a0\u00b0C baino tenperatura altuagoekin eta hezetasun maila %75 baino altuagoa izanik, garapena hasten da. 2018ko udaberri eta udan izandako tenperatura altuek, 12 orduz jarraian hezetasun tasa altua mantendu zuten, epidemia mailaraino iritsi zen garapena lortu arte.\nSintomak.\nLehenik agertzen den sintoma, azikuletako orban horixkak dira, sakabanatzean banda gorri edo marroiak eratzen dituztenak. Bi hilabetetan, orratzak lehortu, orratz guztiak marroi kolorekoak bihurtu eta erortzen dira. Beheko adarrak kaltetuenak izaten dira.\nBeste alde batetik, adar puntan \"odol-ateratzea\" ematen da. Hostotzak kolore horixka eta marroia hartzen du, barnean ehuna marroi-gorrixka eta erretxinatsua izanik. Enborrak izerdizko globuluak sortuz gero infektaturiko ehunetan, xilemak kolore gris edo beltza har dezake eta zuhaitza heriotzera eraman.\nIrtenbideak.\nOnddo hauen garapena eteteko, esporen maila murriztu beharko litzateke, infekzio berriak ekiditeko eta azikula kimu berrien eraketa faboratzeko. Beste alde batetik, kuprean oinarrituriko tratamendu fungizidikoek eragin handia erakutsi dute mintegiak kontrolatzeko eta birlandatze gazteetan. Hala ere eztabaida handia sortu duen neurria izan da honakoa, kobrea oso kaltegarria baita ingururugiroarentzat.\nGomendatzen da pinudietan dentsitatea murriztea, honela airea hobe zirkulatzeko eta gaixotasun hauekiko erresistenteak diren pinu espezieen ikerketak bultzateko.\nPinu-beldarra (\"Thaumetopoea pityocampa\").\nPinu beldarra pinu mediterraneotan aurkitzen den plaga garrantzitsuenetarikoa da. \"Prozesionaria\" edo \"pinu-beldar\" deritzo, lerro zuzen batean mugitzen baitira, prozesio baten antzera.\nMaiatzean \"Thaumetopoea pityocampa\" espeziea hasiko da berriro ere hegaka, denok ezagutzen dugun gaueko tximeletaren itxurarekin. Habiak pinuetan egiten dituzte eta hauen orratz eta kimuez elikatzen dira. Habi bat baino gehiago agertzean, plaga modura kontsideratzen da. Honela, pinu eskeletiko eta gaixoak uzten dituzte. Hala ere, nahiz eta oso latza badirudi ere, denborarekin pinuak indar gehiagorekin haziko dira berriro ere. Zedro eta izeiei ere eragiten di.\nUdaberrian hasten dira eklosionatzen \"Thaumetopoea pityocampa\" espeziearen habiak, normalean Espainiako hegoalde eta erdialdean aurkitzen direnak. Hala ere, Euskal Herrian plagak ikusi ohi dira ere.\nProzesionaria honen beldarrak arriskutsuak dira, erresumingarriak baitira. Beldarrak mehatxatuta aurkitzen direnean, haien gorputza estaltzen duten ile zetadunak askatzen dituzte, argiak eta narritadurak eragiten gizaki eta animaliei.\nOrokorrean pinu espezie sentikorrenak erasoen aurrean, Pinus nigra, Pinus canariensis, Pinus sylvestris, Pinus pinaster, Pinus halepensis eta Pinus pinea izaten dira.\nBizi-zikloa.\nPlaga honi aurre egiteko, bere bizi-zikloa ezagutu behar da:\nKlimaren arabera, uda amaieran normalean pinu-beldarraren tximeletak arrautzak jartzen ditu pinuen azikuletan. Hilabete batzuk pasa ondoren, beldarrak jaiotzen dira, zaku handietan gordeko direnak. Zaku hauek zetadun hariez daude eginda eta bere barnean 100-200 larba aurkitzen dira.\nGauez mugitzen dira elikagaien bila joateko, beti ere lerro zuzen batean, baina gaueko hotza hasten denean, zakuetara bueltatzen dira. Neguaren amaieran, lurrera jaitsi eta lurperatzen dira, uda amaieran berriro tximeletetan bihurtzeko. Tximeleta fasean soilik 24 ordu bizi dira, beraz ez da oso ezaguna. Beldarrak 30-40 egun pasatzean jaiotzen dira.\nBaldintza faboragarrietan, larba helduek pinuak utzi eta prozesio baten modura lurperatzen dira, emea izanik gidaria. Hau gertatzeko tenperatura egokiena 20\u00a0\u00b0C izaten dira.\nAurre egiteko sistemak.\nHosto galtzea eragiten du gehienetan eta ez du zuhaitza heriotzara eramaten, baina asko ahultzen du eta honela beste etsaiekiko sentikortasuna handitzea eragiten du. Plaga garaiz erauziz gero, pinua denborarekin birsortzen joango da."}
{"id": "45135", "revid": "119347", "url": "https://eu.wikipedia.org/wiki?curid=45135", "title": "Catania", "text": "Catania hiria Sizilian, Italiako hegoaldean dagoen hiri bat da, izen bereko probintziako hiriburua. Palermo ondoren Siziliako bigarren hiri nagusia da, bai eta Italia osoko hamargarren udalerririk jendetsuena ere; gainera, eskualde bateko hiriburu ez diren udalerrietatik biztanle kopururik handiena duena da. 2013ko datuen arabera, udalerriak 311.584 biztanle ditu.\nUhartearen ekialdeko kostan dago, Etna sumendiaren oinetan, Messina eta Sirakusa hirien arteko erdibidean. Europako handiena den sumendi honen inguruan Etnako Parke Naturala dago.\nHiri inguruak guztiz lauak dira hego eta hego-ekialdean, eta menditsuak iparraldean, Etna sumendia dela eta. Hiriaren jatorrizko gunea, aldiz, muino baten gainean zegoen kokatuta, gaur egun \"piazza\" \"Dante\" dagoen lekuan, beneditarren monasterioa izandakoa dagoen lekuan hain zuzen ere.\nHiria Amenano izeneko lurpeko ibaiak zeharkatzen du. Iraganean, harresietatik ez oso urruti mendebaldera, Nicito lakua zegoen, ibaiari lotua, baina 1669an egondako erupzio baten ondorioz desagertu zen. Egia esan inguru guztiak oso aldatuta daude, antzeko hondamendi naturalen ondorioz.\nEtna sumenditik oso gertu egonda, hiria, askotan izan da suntsitua erupzioen ondorioz (bortitzena, 1669an gertatutakoa izan zen) bai eta hainbat lurrikararen eraginez ere (gogoratzen diren handienak 1169koa eta 1693koa dira).\nHaren hirigune historiko barrokoa gizateriaren ondare izendatu zuen UNESCOk 2002. urtean.\nEtimologia.\nAntzinako sikuloek, herriak haien kokapenaren ezaugarri geografikoen arabera izendatzen zituzten. \"Katane s\"iziliar hitzak, \"Birrintzailea, labana larrutzailea, larrutzeko lekua\" edo \"mozteko egokia den erreminta zakarra\" esan nahi du. Izenaren beste itzulpen batzuk \"Lur gogorrak\", \"Lur irregularra\", \"Harri zorrotzak\" edo \"Lur malkartsua\" edo \"latza\" dira. Azken etimologiak erraz justifika daitezke; izan ere, erupzio baten ondorengo mende askotan, hiria beti berreraiki izan da laba beltzeko paisaiaren barruan.\nK.a. 263 inguruan, hiria, \"Catina\" eta \"Cat\u0103na\" deitzen zuten\".\" Lehena, katinarekin duen ustezko asonantziagatik erabili da nagusiki, \"catinus\" izenaren latinezko feminizazioa. Catinusek bi esanahi ditu: \"Golko bat, arro bat\" edo \"badia bat\" eta \"ontzi bat\" edo \"aska bat\", hiriko topografia bereizgarria kontuan hartuz.\n900. urtearen inguruan, Cataniak, Siziliako emirerriaren zati zenean, arabieraz \"Balad al-f\" (\u0628\u0644\u062f \u0627\u0644\u0641\u064a\u0644) eta \"Mad\u012bnat al-f\u012bl\" (\u0645\u062f\u064a\u0646\u0629 \u0627\u0644\u0641\u064a\u0644), \"Elefantearen herrixka (edo herrialdea)\" eta \"Elefantearen hiria\" esan nahi zuen, hurrenez hurren. Elefantea iturriaren gaineko laba eskultura da Piazza Duomon: ziur asko, bizantziar aroan eraberritu zen historiaurreko eskultura. Dirudienez, hiria etsaiengandik babesteko eta izurriteak urruntzeko boteretsua izan da talisman hau.\nArabierazko beste toponimo bat da\"Qa\u1e6d\u0101niyyah\" (\u0642\u0637\u0627\u0646\u064a\u0629), \"landare lekadunak\" esan nahi duena. Lekaleak, hala nola dilistak, frijoleak, ilarrak, babak eta eskuzuri, batez ere hiri inguruko lautadetan landatzen ziren, aglabtarrak iritsi baino askoz lehenago. Ondoren, arabiar agronomo askok labore hauek eta zitrikoen baratzeak garatu zituzten hiriaren inguruan. Toponimoa \"W\u0101d\u012b M\u016bs\u00e1\" (\u0648\u0627\u062f\u064a \u0645\u0648\u0633\u0649), edo \"Moses harana\" (arabiar izenetik Simeto ibaia), gutxitan erabili zen.\nGeografia fisikoa.\nLurraldea.\nCataniak eremu txiki batean kontzentratutako paisaia heterogeneoak eskaintzen ditu. Uhartearen ekialdeko kostaldean dago, Etnaren (Europako sumendi aktiborik altuena) azpian, Messina eta Sirakusa hirien artean, Itsaso Jonikora begira, bere izena hartzen duen golkoarekin.\nLurraldea erabat laua da hegoaldean eta hego-ekialdean, eta menditsua iparraldean Etnaren presentziagatik. Horrez gain, Cataniako lautadaren zati handi bat ere hartzen du (\"'a Chiana\"'), Sizilian landatutako eremurik handienetako bat, itsasotik gertuen dagoen eremua \"Simetoko Oasia\" deritzona, 1984an ezarritako 2.000 hektareako erreserba naturala. Simetoren Oasik, bere izena, hiriaren hegoaldera doan Simeto ibaitik hartzen du, Primosole herrixkan.\nHiriaren jatorrizko gunea muino baten gainean zegoen: Monte Vergine muinoa (49 m), Etnaren historiaurreko erupzio batetik sortua, gaur egun 15.000 eta 3960 \u00b1 60 urte bitartean datatua, egungo Piazza Dante Alighieri deritzonari dagokiona, non San Nicol\u00f2 l 'Arena monasterioa altxatzen den (gaur egun unibertsitate-egoitza dena), eta bertatik gertu erreka bat isurtzen zen, Amenano izenekoa. Acquicellako terraza (15 m. itsas mailaren gainean), ibaitik haran batek banandua. Beste erliebe garrantzitsu bakarra Santa Sofia muinoa da (303 m img), izen bereko barrutian, unibertsitate-hiria dagoen tokian.\nHiriko parkeek berdegune publikoak osatzen dute.\nTamaina eta garrantzi handiko sei daude: Bellini Lorategia, \"Villa\" deitua, Vincenzo Bellini musikariari eskainia dago; Pacini Lorategia edo Villa Pacini, \"Villa 'e varagghi\" ezizena duena,(hau da, \"aharrausiena\") Giovanni Pacini musikariari eskainia; Gioeni Parkea (Borgo barrutiaren iparraldean kokatua, Via Etnearen amaieran); Falcone eta Borsellino Parkea (Corso Italiaren iparraldean), mafiak hildako magistratu homonimoei eskainia; eta Boschetto della Plaia (hiriaren hegoaldearen eta Vincenzo Bellini aireportuaren arteko eremuan, fruta eta barazki merkatu zaharra eta Plaia barrutia). Bere garrantzi historikoagatik eta biodibertsitatearen kontserbazioarengatik, Cataniako lorategi botanikoa aipatu behar da, Mercede barrutian.\nHiria, aipaturiko Amenano izeneko lurpeko ibai batek zeharkatzen du, antzinean, Villa Pacini dagoen tokian isurtzen zena, eta orain, hego-ekialderago isurtzen da, portua dagoen tokian. Iturri Amenanoan ikus daiteke, Cataniako jendeak \"Pescheria\" eta Piazza del Duomoren artean altxatzen den \"Acqua a 'llinzolu\" izeneko marmol zurizko iturri bat, eta bertako Agor\u00e0 aterpetxeko sotoan. Iraganean, harresietatik mendebaldera, Nikito aintzira zegoen, ibaiari lotua, 1669ko laba fluxuak estali bazuen ere (izen bereko kaleak bere kokapena gogorarazten du).\nEgia esan, inguruko eremu guztia sakonki aldatu zen hondamendi naturalen ondorioz, hala nola, hainbat laba fluxu: portuko iparraldeko kostaldekoa itsaslabar batez osatuta dago, gaur egun Erdialdeko Estazioa dagoen tokian, eta, zenbait aldi historikotan, 1169, 1329 eta 1381ean sortua. Azken urte horretan, antzinako Porto Ulisseren zati bat ere estali zen, Ognina barrutian. Kostalde zati honek San Giovanni li Cuti hondartza txikia hartzen du.\nUrsino gazteluaren hegoaldeko eremua, behin itsasoaren azpitik, 1669ko fluxu handiaren emaitza da, kilometro batzuetan golkorantz joan zena. Portuko hegoaldeko kostaldea sakon aldatu zen, Plaiako hareazko kostaldea hegoalderago hasten dena.\nKlima.\nCataniako hiriak eta lautadak klima mediterraneoa dute, baina konnotazio subtropikal eta kontinental batzuekin, argi eta garbi ezagut daitezkeenak Fontanarossa eta Sigonellako estazio meteorologiko ofizialetako datu klimatikoen azterketatik abiatuta, zeinek, hurrenez hurren, Catania hiriari buruzko irudia deskribatzen duten.\nUrteko batez besteko prezipitazioak 450 eta 550 mm bitartekoak dira; udako minimoa oso nabarmena da, eta udazkeneko denboraldian, berriz, maximo ertaina.\nNeguan, oro har, tenperatura nahiko leunak dira, baina gaueko orduekin alderatuta, tenperatura tartea nahiko handia da, batez ere zeru oskarbia eta haize ahula dagoenean, hegoaldean eta barnealdean lautada zabal bat dagoelako, eta Etnaren presentziarengatik. Elurra oso arraroa da, Etnaren itzal orografikoak hiria iparraldeko haize hotzetatik babesten duelako. Hala eta guztiz ere, noizbehinkako elurteak ikusi dira auzune menditsuetan, hiriaren iparraldean batez ere. Berrikiago, elurte laburrak izan ziren 2015eko otsailaren 9an, 2017ko urtarrilaren 6an eta 2019ko urtarrilaren 5ean, baina metaketa esanguratsuena izan zen 1988ko abenduaren 16koa eta 17koa.\nHotzaren errekor absolutua, -7\u00a0\u00b0C, 1962ko otsailak 1ean lortu zen.\nUda luzea eta oso beroa da, batzuetan hezetasun handikoa. Kostaldean zehar tenperatura maximoak partzialki ekialdeko itsas brisaren eraginpean dauden bitartean, balio oso altuak erregistratu dira hiriaren barnealdean eta lautadan.\nHistoria.\nFundazioa.\nK.a. XIII. mendearen ondoren, Catania sikuloen herri handi bat izan zen. K.a. 729 inguruan, antzinako \"Katane\" herria, Naxos inguruko greziar kolono kaltzidiarrek okupatu zuten kostaldean zehar. \"Kat\u00e1n\u0113\", K\u03b1\u03c4\u03acv\u03b7 izeneko kaltzidiar kolonia bihurtu zen Euarchos (Euarchus) edo Teoklesen izeneko buruzagi batekin. Horren ostean, bertako biztanleria azkar helenizatu zen, haren ondare artistiko, arkitektoniko eta kulturalezko arrasto aberatsek erakusten duten bezala.\nTuzididesek, Leontini (Lentini modernoa) baino pixka bat beranduago jaio zela zioen, bere ustez, Sirakusa baino bost urte beranduago, edo K.a. 730ean.\nAkropoliaren kokalekua \"Monte Vergine\" muinoan zegoen, defenda daitekeen muino bat gaur egungo hiriaren erdigunetik mendebaldera. Dirudienez, Cataniako portua asko erabiltzen zen antzinaroan, eta inguruko lautada aberatsetako zerealaren esportazio leku nagusia zen.\nGreziar Catania.\nAntzinaroan, Catania, Anphinomos eta Anapiasen elezaharrarekin lotu zen, nork, Etnaren erupzio handi baten ondorioz, jabetza guztiak utzi ondoren, guraso zaharrak euren sorbalda gainean eraman zituzten. Esaten denez, laba korrontea banandu egin zen eta alde batera joan zen, ez kaltetzeko. Beren omenez estatuak eraiki ziren, eta haien ehorzketa tokia, \"Campus Piorum\" deitu zen. Cataniarrek gazteen irudiak txanponetan irudikatu zituzten, eta elezaharra, latindar olerkarien artean aipamen eta deklamazio gai gogokoen bat bihurtu zen, hauetaz, Luzio eta Klaudio gazteak, askotan aipatu dituzte.\nCatania Karondas filosofo eta legegilearen jaioterria izan zen. Bere lege ospetsuak bertan sartu eta gero, gainontzeko kaltzidiar hirietara hedatu zen, ez bakarrik Siziliara, baita Magna Graeziara ere. Bistakoa da Cataniak harreman estuak izan zituela beste hiri horiekin.\nIbykos eta Estesikoro poeten bizilekua izan zen (K.a. 630-555), ateetako batetik kanpo zegoen hilobi bikain batean lurperatua izan zena, hortik bere \"Porta Stesichoreia\" izena. Xenofanes (c. K.a. 570-475) Filosofia eleatikoko eskolaren sortzaileetako bat izan zen, eta bere bizitzako azken urteak hirian eman zituen. Hori dela eta, goiz, kulturazko eta fintasunezko lekua bilakatu zen.\nCataniak, dirudienez, bere independentzia mantendu zuen Hieron Sirakusakoaren erregealdira arte. Honek, K.a. 476an, jatorrizko cataniar guztiak kanporatu zituen, eta, hauen ordez, Leontinikoak jarri zituen. Ageri denez, gutxienez 10.000. ziren, hauetariko batzuk sirakusarrak eta peloponesoarreak. Aldi berean, hiriaren izena,\u0391\u1f34\u03c4\u03bd\u03b7 \"Aitnla\" edo \"Aetna\" aldatu zuen, gertuko Etna mendiarengatik, eta bere burua \"oekista\" edo hiri berriaren sortzaile izendatu zuen. Honegatik, Pindarok ospatu zuen, eta hil ondoren, bere kolonia berriko hiritarrengandik ohore heroikoak jaso zituen.\nHieron hil ondoren, eta Tras\u00edbulo kanporatu eta urte gutxira, sirakusarrak Duzetio, sikuloen erregearekin, batu ziren berriki finkatutako biztanleak Cataniatik kanporatzeko. Hauek Inessa gotorlekuan baabestu ziren (honi Aetna izena eman zioten). Antzinako kaltzidiarrak, hirira itzuli ziren K.a. 461ean.\nHurrengo aldia, dirudienez, oparotasun handikoa izan zen Cataniarentzat, baita, oro har, Siziliako hirientzat ere.\nPeloponesoko Gerran, K.a. 415ean, Siziliarako atenastar espedizio handian. K.a. IV. mendean, cataniarrek, hasieran, ez zieten utzi atenastarrei euren hirian sartzen, baina, azken hauek sarrera behartu ondoren, inbaditzaileekin sortutako aliantza ohoratu behar izan zuten, Altzibiadesek batzarraren aurrean esan zuen hitzaldi ospetsu baten ondoren.\nCatania, espedizioaren lehen urtean, atenastar armadaren kuartel nagusi bihurtu zen, baita Sirakusaren aurkako ondorengo operazioen base ere. Atenasen porrotaren ondoren, Sirakusako erasoaren eraginpean egon zen, baina K.a. 409an kartagotarren Siziliako inbasioak salbatu zuen.\nHala ere, K.a. 403an, Dionisio I.a Sirakusakoaren eskuetan erortzean, hiria arpilatu eta hiritarrak esklabo saldu zituen. Horren ondoren, Campaniako mertzenarioen herria izan zen. Hauek, K.a. 396an Aetnara erretiratu ziren, kartagotar armada handia Himilko eta Magoren agindupean hurbildu zenean. Catanaren itsas gudu handiaren ondoren (K.a. 397), Cataniaren aurrean gertatu zena eta azken honek Sirakusako Leptinesek garaitu zituena, hiria kartagotarren eskuetan erori zen.\nKalipok, Dion Sirakusakoaren hiltzaileak, Catania okupatu zuen denbora batez, eta Timoleon Sizilian lehorreratu zenean K.a. 344an, Catania, Mamerko despotaren mende geratu zen, hasieran, korintoar liderrarekin batu zena, baina, ondoren, kartagotarrenganako leialtasun hau utzi zuen. Ondorioz, Timoleonek eraso egin zion eta K.a. 338an kanporatu zuen.\nCataniak askatasuna berreskuratu zuen eta, dirudienez, bere independentzia mantentzen jarraitu zuen, Sirakusako Agatoklesen gerretan K.a. 311etik aurrera, kartagotarrekin, une batean, lehenengoaren alde jarri zen, eta, beste batzuetan, bigarrenaren alde; eta Pirro Sizilian 278an lehorreratu zenean, Catania izan zen ateak irekitzen lehena, eta bikain hartu zuen. Lehen sarreran egin zen dantza, txirulaz lagunduta, Andronek azaldu zuen, Cataniako hiritar batek.\nErromatarren mende.\nLehen Gerra Punikoan, Catania izan zen, Sizilian, Erromatar Errepublikaren mende jarri zen lehen hirietako bat, K.a. 263an bere lehen arrakasten ondoren. Valerio Messallak hartu zuenean, eguzki-erloju bat izan zen harrapakin gisa Erromako Comitiumen jarri zena, ordutik, hiria, \"civitas decumana\" bihurtu zen, hau da, bere nekazal diru-sarreren hamarren bat ordaindu behar izan zuen Erromari zerga gisa. Sirakusako konkistatzaileak, Marko Klaudio Martzelok, gimnasio bat eraiki zuen hemen.\nDirudienez, beranduago, Erromarekin adiskidetasunezko harremanak izan zituen, eta hiri federatu baten abantailez gozatu ez zuen arren (\"foederata civitas\"), bere ondoko Tauromenium (Taormina modernoa) eta Messana (Messina modernoa) bezala, erromatar domeinupean oparotasun handiko posizio batera igo zen.\nK.a. 135 inguruan. Lehen Gerra Serbilean, esklabo errebeldeek konkistatu zuten.\nEtnaren erupziorik larrienetako bat K.a. 121ean gertatu zen, Cataniaren zati handi bat, laba korronteek suntsitu zutenean, eta errauts beroak hainbesteraino erori ziren hirian, non etxeetako sabaiak hautsi egin baitziren. Ondorioz, Catana, 10 urtez, erromatar estatuari egin ohi zizkion ekarpenetatik salbuetsia izan zen. Catanatik hego-mendebaldera dagoen lautada zabalaren zatirik handiena (gaur egun Piana di Catania deitua, emankortasun handiko barruti bat), antzinaroan, Leontini edo Centuriparena (gaur egungo Centuripe) izan zela dirudi, baina Catanaren beraren eta Simeto itsasoratzearen arteko zati hori Catanari erantsi zitzaion, eta ale ugari eman behar izan zituen.\nZizeronek, behin eta berriz aipatu zuen hiri oparo eta loretsu hau: bere antzinako udal erakundeak mantendu zituena, bere magistratu nagusiak, \"Proagorus\" titulua zeramana, eta, dirudienez, Siziliako portu nagusietako bat izan zena zerealak esportatzeko.\nK.a. 44ko Siziliako matxinadan, Sexto Ponpeiok, bere basetzat, Sizilia aukeratu zuen, eta Cataniak indarrak batu zizkion Sexto matxinadari. Sextok, armada bikain bat eta gerraontzi ugari pilatu zituen bere basean Messanan, patrizioen hiribilduetatik batu ziren esklabu askorekin. Dena den, Zesaren garaipenaren ondoren, K.a. 36an, Siziliako laborantza eremu zabalen zati handi bat, hondakinetan edo hutsik geratu zen, eta lurralde hauetako asko, han borrokatu zuten legioetako kideen artean hartu eta banatu ziren. Cataniak, oso gogor jasan zituen hondamendiak, baina, ondoren, Augustok, \"kolonia\" kategoria eman zuon hirietako bat izan zen, bere oparotasuna, beteranoen finkapenaren bidez berrezarri zuena, eta, beraz, Estrabonen garaian, uharteko loratu zen hiri gutxietako bat izan zen.\nSelurus gladiadoreak K.a. 35ean zuzendutako beste matxinada bat kaos bat sortu zuen denbora batez.\nCataniako akueduktu erromatarra Siziliako handiena izan zen, 24 kilometroko luzerarekin, Santa Maria di Licodiako iturburuetan jaiotzen zena.\nErromatar Inperioaren aldi osoan zehar, nahiz eta kolonia baten kategoria izan, bere oparotasunari eutsi zion. IV. mendean, Ausoniok, bere \"Ordo nobilium urbium\" lanean, Catania eta Sirakusa Siziliako hirien artean aipatzen ditu.\nErdi Aroa.\nErromatar Inperioa erortzean, Catania, Genserikoren bandaloek arpilatu zuten K.o. 440-441ean. Geroago, Sizilia ostrogodoek konkistatu zuten VI. mendean; horien errege Teodorikok hiriko harresiak berreraikitzeko agindua eman zuen, eta horretarako, anfiteatro erromatarreko harriak erabili zituzten. Ostrogodoen ondoren, 535ean, Ekialdeko Erromatar Inperioak birkonkistatua izan zen, (550-555. urteen artean) eta IX. mendera arte iraun zuen. Uharteko gobernadore bizantziarraren egoitza bihurtu zen.\nCatania, Siziliako emirerri islamiarraren pean egon zen 1072 arte, Roger I.a Siziliakoaren normandiarren eskuetan erortzean. Ondoren, hiria, konde bakar batek gobernatu zuen. 1194-1197an, soldadu alemaniarrek hiria arpilatu zuten Henrike VI.a enperadoreak Sizilia konkistatu zuenean. Normandiarrek apezpikutegi egoitza bihurtu zuten, Urbano II.a aita santuaren onarpenarekin. 1232an, Catania Frederiko II.aren aurka matxinatu zen, beranduago, gaztelu erraldoi bat eraiki zuena, Castello Ursino, eta Catania ere errege suabiarren gorte ibiltariaren egoitzetako bat izatean, gotzainen domeinua amaitu zen.\nHohenstaufen dinastiaren amaieran Anjoutarrek indarrez hartu zuten hiria. Hiriko jendearekin izan zituzten gehiegikerien ondorioz, Siziliar bezperak izenaz ezagutzen den matxinada sortu zen.\nCatania, Siziliar bezperen matxinadaren gune nagusietako bat izan zen (1282) Anjouko Etxearen aurka, eta Petri I.a Aragoiko errege berriaren koroatzearen egoitza izan zen. XIV. mendean garrantzia gehiago izan zuen aragoiarrek parlamentu eta errege egoitza gisa aukeratua izan zenean. Hor sinatu zen bake itun bat 1347an, aragoiar eta anjuotarren arteko Bezperetako gerra luzeari amaiera eman ziona. Cataniak hiriburu izatearen kategoria galdu zuen XV. mendearen hasieran, Sizilia Aragoiko Koroaren kide bihurtu zenean, baina jatorrizko autonomia eta pribilegioak mantendu zituen, bereziki 1282 eta 1410 bitartean.1282an, aragoitarren eskuetara pasatzean, Trinakriako erresumaren hiriburu bihurtu zen Martin II.a Siziliakoa hil zen arte. Trinakriako erresuma desagertu ondoren, Siziliak independentzia galdu eta espainiarren, saboiarren eta borboien mende erori zen.\n1434an Alfontso V.ak \"Siciliae Studium Generale\" sortu zuen, uharteko unibertsitaterik zaharrena.\nAro Modernoa.\nGaztela eta Aragoi bateratzearekin (XVI. mendearen hasiera), Sizilia Espainiako Inperioaren zati bat izatera pasa zen. 1516 eta 1647an atzerriko gobernuaren aurka matxinatu zen.\n1669an, hiriaren inguruak kalte material handiak jasan zituen 1669ko Etna erupzioaren ondorioz. Cataniako harresiek salbatu zuten hiria, laba gehiena porturantz desbideratu zutelako. Ondoren, 1693an, lurrikara gogor batek eta bere erreplikek hiria erabat suntsitu zuten. Hiria, orduan, gaur egungo arkitektura barrokoarekin berreraiki zen.\nAro Garaikidea.\nCatania Siziliako autonomiaren aldeko mugimenduaren abangoardietako bat izan zen XIX. mendearen hasieran.\n1860an, Giuseppe Garibaldiren Milekoen espedizioak Sizilia konkistatu zuen Bi Sizilietako Erresumako Piemonterentzat. Hurrengo urtetik aurrera, Catania, Italia bateratu berriaren zati izan zen eta ordutik bere historia konpartitzen du.\nBigarren Mundu Gerran, aliatuen aireko indarrek Catania gogor bonbardatu zuten, Siziliako Ardatzeko bi aerodromo nagusi zeudelako (Gerbini eta Fontanarossa) eta bere portu eta tren geltoki estrategikoki garrantzitsuagatik. Guztira, laurogeita zazpi eraso jasan zituen hiriak. Eraso astunenak 1943ko udaberrian eta udan gertatu ziren, Siziliaren aliatuen inbasioaren aurretik eta aliatuen inbasioaren bitartean; hiriari kalte larriak eragin zizkioten (besteak beste, hogeita zortzi elizek eta jauregi historiko gehienek kalte handiak jasan zituzten), 750 biztanle hil zituzten eta hauetariko gehienek landara ihes egin zuten. Siziliako ekialdeko borroka gogorren ondoren, Catania, azkenean, 8. Britainiar Armadak harrapatu zuen 1943ko abuztuak 5ean.\nGatazka eta Italiako Errepublikaren eraketaren ondoren (1946), Catania Italia iparraldeko eskualde aberatsenen garapen ekonomiko eta sozialarekin eguneratzen saiatu zen. Catanian aurrez aurre zeuden arazoak, Mezzogiornoko beste hiri batzuen antzekoak ziren, hau da, hiri garatuenekin erkatuz: industria garapenean eta azpiegituretan arrakala handia eta mafiaren mehatxua.\nHala ere, 1960ko hamarkadan (eta neurri batean 1990ekoan) Cataniak garapen eta arrakasta ekonomiko, sozial eta kulturaleko aldi batez gozatu zuen. XXI. mendeko lehen hamarkadan, Cataniaren garapen ekonomiko eta soziala kolokan geratu zen eta hiriak berriz ere geldialdi ekonomiko eta sozialari aurre egin behar izan zion. Hori Scapagnini alkatearen Forza Italiako administrazioak 2008an utzitako krisi ekonomikoak larriagotu zuen.\nGizartea.\nDemografia.\nCatania hiria oso populatua dago bere iparraldean, hegoaldea, (VI. udalerriari dagokiona) nagusiki industria, aireportu eta merkataritza gune bat den bitartean. Hala ere, beharrezkoa da gogoratzea hiri inguruko barruti jendetsu batzuk, administratiboki, ondoko udalerrietakoak zatiki modukoak direla: hau da Canalicchio (Tremestieri Etneo), Fasano (Gravina di Catania), Lineri (Misterbianco) eta beste batzuen kasua. Hamar dira, kontraurbanizazio-prozesuen bidez, biztanleria-hazkunde handia izan duten lehen koroako udalerriak, Catania udalerriaren kaltetan, 400.000 biztanle baino gehiago izatetik (ikus grafikoa) 320.000 inguru izatera igaro baita gaur egun. hau da, Aci Castello, Aci Catena, Gravina di Catania, Mascalucia, Pedara, Trecastagni, Misterbianco, San Giovanni la Punta, San Gregorio di Catania, San Pietro Clarenza, Sant'Agata li Battiati, Tremestieri Etneo eta Valverde. Beraz, Cataniak 310.000 biztanle inguru ditu 600.000 biztanle inguruko hiri-pilaketa oso homogeneo batekin alderatuta, 1885,9 biztanle km\u00b2-ko dentsitatearekin.\nEtnaren hiri-multzoa mugatzeko, udalerrien \"lehen koroa\" hau eta berehala, hiru zentro handi aurkitzen ditugu: Acireale, Patern\u00f3 eta Belpasso. Horietako lehen biak, euren inguruan hiri-azpisistemak garatu dituzte, Catania oinarri duen sistema nagusiaren inguruan. Aglomerazio homogeneoak eta hiru hiri sateliteek 696.869 biztanle dituzte.\nCataniako metropoli-eremua osatzen duten udalerriak hogeita zazpi dira, \"1986ko martxoaren 6ko 9. Eskualde-legearen 19. artikuluak\" ezarria, 765.623 biztanlerekin eta km\u00b2-ko 805,15 biztanlerekin, Siziliako biztanlerik handiena da.\nBiztanleriaren mugimendu zentrifugoek hiriburuaren eta Etnako udalerrien arteko harremanak aldatu dituzte, eta horiek modu erabat espontaneoan hazi dira, hirigintza-plangintzako tresna egokien laguntzarik gabe, paisaia sakonki desitxuratuz eta oso lurralde kaotikoa eta kudeatzeko zaila sortuz, bizigarritasun-arazo larriekin. Desoreka funtzionalak, hain lurralde zabal eta heterogeneoan biztanleriaren banaketa \"desordenatuak\" eta, askotan, komunikazio-bide egokirik ezak ere bizigarritasun-arazo larriak eragiten dituzte.\nEtniak eta atzerriko gutxiengoak.\n2018ko abenduaren 31ko ISTATen datuen arabera, atzerritarrak 13 977 ziren. Hauek izan ziren gehien ordezkatutako nazionalitaterik nagusienak:\nSri Lanka, 2 629.&lt;br&gt;\nErrumania, 2269.&lt;br&gt;\nTxina, 1109.&lt;br&gt;\nMaurizio, 1 085.&lt;br&gt;\nBangladesh, 1003.&lt;br&gt;\nSenegal, 784.&lt;br&gt;\nMaroko, 396.&lt;br&gt;\nNigeria, 392.&lt;br&gt;\nIndia, 358.&lt;br&gt;\nTunisia, 319.&lt;/br&gt;\nMonumentuak eta leku interesgarriak.\nHiri zaharra.\nCatanian, greziar garaiko aztarna askorik ez dira geratzen, zenbait faktore naturalengatik (hiria hondatu zuten laba koladak eta lurrikarak), baita antropogenikoengatik ere, sarri, aurreko arkitekturak estaltzen zituzten berreraikuntzengatik. Gainera, ez dira indusketa eta azterketa arkeologiko garrantzitsurik egin, hurbileko historian noizbehinkako kasuetan izan ezik. Hala ere, aditu batzuen arabera, gaur egun oraindik existitzen diren eraikin publiko eta pribatu batzuetako oinarrietan greziar kolonizazioari egotz dakizkioke.\n1978an, beneditar monasterio zaharraren barnean egindako indusketa arkeologikoek (eraikina udalak erosi eta berritu zuenean) urbanizazio izugarri eta estratifikatu bat aurkitu zuten Eneolitoko garaikoa: K.a. VI.-IV. mendeetako eraikinen egiturak dira. Kaltzidiar koloniaren faserik antzinakoena da.\nZorte hobea izan dute erromatar garaiko monumentuek, hiriak antzinaroan izan zuen garrantziaren lekukotasuna emanten dutenak. Aurkikuntza ugari hiriko noizbehinkako indusketetatik datoz (hauetako gehienak, mosaikoak, estatuak eta baita historiatutako zutabe baten zatia ere, Ursino gazteluko Hiriko Museoan erakusten direnak).\nErromatar garriko monumentuak.\nMonumentu hauetako asko Cataniako Greko-erromatar parke arkeologikoaren atalak dira 2008tik (Siziliar Eskualdeak ezarria), eta horietako batzuk, Erromatar Antzokia, Terme della Rotonda eta beste monumentu txiki batzuk bezala, zaharberrituak eta bisitariei irekiak izan dira. Anfiteatroaren hondakinak ere ikus daitezke 1903-1907 urteaz geroztik (indusketek iraun zuten urteak) Piazza Stesicoroko sarreratik eta Alessandro Manzoniren bidegurutzea den anfiteatro kaleko patiotik.\nZiur asko, \"'U liotru\"' ere, gaur egun Piazza del Duomoren erdian dagoen hiriaren ikurra, erromatarren garaian zizelkatua izan zen, lehenago ez bazen. Laba porotsuko harrizkoa da, elefante bat irudikatzen duena. Izena, ziuraski, Eliodororen izenaren distortsiotik dator, erdielezaharretako azti bat, nigromantziaz salatua eta Leon Taumaturgoa gotzainaren arerio handia zenez, sutan erre arazi zuena. Elefantea, egiptoar obelisko batez koroatua dago, haren kronologia zalantzazkoa da, ziur asko, Isisen gurtzarekin loturik.\nErdigune historikoaren iparraldean eta ekialdean dauden hilobiratze kristauen hondarrak, antzinate berantiarrekoak dira, \"Villa Modicako mausoleo zirkularra\" (Viale Regina Margheritan kokatua), \"Ipog\u00e8o karratua\" (Gaetano Sanfilippo bidean kokatua, Ipog\u00e8o bideko bidegurutzea, aldi berean aipaturiko Viale Regina Margheritaren gurutzea), eta zati ugari, hilarriak (Iulia Florentinaren epigrafea barne, Louvreko Museoan dagoena), edo \"cippo Carcaci\"a, hau ere Ursino gazteluko Museo Zibikoan dago.\nSan Euplioko kriptak, Santa Maria di Betlemme, \"Txiroen aterpetxeko kapera\" (Santa Maria della Meccari eskainia, orain Giuseppe Garibaldi-Erdialdeko Ospitalean) eta Santo Spirito, baita Sacro Carcere deituaren eta \"Sant' Agata la Vetere\" antzinako katedralaren arteko inguruneak ere, Santuari eskainitako munduko lehen eliza, 1933tik aurrera, gorputz moral batek kudeatua.\nErdi Aroko hiria.\nBizantziar garaiko monumentu bat (VI-IX. mendeak), Bonajutoko Kapera da (izen bereko familia noble honek familia santutegi eta kapera pribatu moduan kontserbatu zuen): bizantziar \"trikhora\" bat da (hau da, hiru absideko eraikin bat); zaharberritu aurretik, Jean-Pierre Hou\u00eblen marrazkiei esker ezagutzen zen.\nArabiar garaitik (IX-XI. mendeak) eliza batzuk meskita bihurtu ziren, beste batzuk abandonatuak eta beste batzuk eraitsiak.\nNormandiar garaitik (XII. mendea), nagusiki, Santa Agata katedralaren absideen egiturak kontserbatu dira, \"Eklesia Munita\", 1693ko Val di Notoko lurrikararen ondoren, berritua izan zena. Gaur egun, katedraletik gertu, Vara edo Fercolo, busto-erlikiarioa eta Santa Agataren erlikia-kofrea kontserbatzen dira, 1376an Giovanni di Bartolo urregile eta Sienako eskultoreak egina. \"Sant 'Agata al Carcere\" elizaren ataria, katedral normandiarraren atari nagusia zena, XII. mendean hasi zen.\nSuabiar garaikoa (XIII. mendea) Castello Ursino ospetsua da, Frederick garaikoa (museo zibikoaren egoitza, nagusiki Biscariren eta beneditarren bildumek osatua, 1927tik) eta Andriako Castel del Monte gaztelu ospetsuaren eta Castello Maniace sirakusarraren garaikidea.\nAragoiar garaitik (XIII-XV. mendeak) Fleresko San Giovanni elizatik (XIX. mendearen amaieran eraitsia) bakarrik geratzen da atariaren arkua eta Platamone jauregiko balkoia, geroago, San Placidoko Monasterio bihurtu zuten erlijiosoei eman ziotena eta. Hauek dira aipatu lurrikarak utzi zuen eraikin noblearen testigantzarik nabarmenenak.\nAro Modernoko hiria.\nErrenazimentuko hiria.\nAragoiko garai berantiarretik aztarna gutxi geratzen dira, horien artean izen bereko plazako, eta 1498an eraiki zen, Jesusen Santa Maria eliza da, beharbada, adibiderik onena. Eliza, XVIII. mendean berritua izan zen, ataria, XVI. mendekoa den bitartean, eta soilik Patern\u00f3 kaperak mantentzen du jatorrizko egitura gotikoa.\n1558an, beneditar monasterioa eraikitzen hasi zen, beranduago San Nicol\u00f2 l 'Arena elizaren alboetan egongo zena. 1669ko laba fluxuak eta 1693ko lurrikarak suntsitua, 1703an horren berreraikuntza hasi zen, baina sekula ez da amaitu. Eraikin horretaz, oraindik, sukalde zaharrak, mendebaldeko klaustroa eta hegoaldeko korridoreko antzinako arkuaren aztarna geratzen dira.\nKarlos V.aren harresiak deritzenak, erdigune historikoa ixten dutenak, XVI. mendean eraiki ziren, 1550 eta 1555 artean, Antonio Ferramolinoren hasierako proiektu baten gainean. Proiektua, Tiburzio Spannocchiren ekarpenaren ondoren, ere ezin izan zen osatu, gotorlekuak hego-mendebalderantz eta iparralderantz hedatzea planeatu zituenak, antzinako Erdi Aroko harresien kaltetan (1302ko Vescovoko dorrea barne).\n\"Zazpi kanalen iturria\", 1612an eraikia izan zen, Filipe III.a Espainiakoa eta Siziliakoa erregearen pean. 1621ean, Santa Agata iturria eraiki zen, eta, erregearen ordezkari zen Raffaele Lucadello ingeniariaren aholkuz, \"Di Gammazita\" izenekoa eraiki zen, gaur egun, San Calogero bidetik gertu, putzua baino ez da geratzen.\n1669ko erupzioaren jarioak, hiriaren hegoalde eta hego-mendebaldeko defentsa sistemaren zati bat kaltetu zuen, eta alde hori defentsarik gabe utzi zuenez, oraindik bero zeuden laba batzuen gainean gortina horma bat partzialki berreraiki zuten, herritarrek \"fortino\" izenarekin ezagutzen dutena. Honen atea oraindik irekitzen da. (\"Porta del Fortino Vecchio\" en via Sacchero, behin batean, hori zeharkatu zuen Ligneko dukeari eskainia). Harresi hauen gainean Ferdinandeako atea sortu zen, gaur egun oraindik oker edo \"futtinu\" (gotorlekua) deitzen dena.\n1693ko lurrikararekin eta ondorengo berreraikuntzarekin, asmoa zen hiriari, gotorlekuetatik libreago eta irekiago itxura ematea (egitatezko hondarrak, hiriaren garapenean sartu ziren), aurreko mendeetako piraten erasoaldien arriskuak ere, \"Regnum\" gotorlekua bultzatu zuen.\nHiri barrokoa.\nCatania, neurri handi batean, Siziliako lurrikaren ondorioek eraldatu dute. Bere inguruko lurraldea, itsasora iritsi diren laba koladek estali dute behin baino gehiagotan. Baina Cataniako jendeak setati berreraiki zuen aurreko hondakinen gainean. Kondairak dio, hiria, bere historian zehar, zazpi aldiz suntsitua izan zela. Azken boladan, laba-fluxuak hirigunea suntsitzearen ondorioz, historiografia irudimentsu bat sortu da.\nGarai historikoetan, Catania, Etnaren produktu piroklastikoek kaltetu zuten K.a. 122an. Antzinako iturriek, errautsen gehiegizko pisuagatik, kolapsatutako sabaiei eta errautsek suntsitutako laboreei erreferentzia egiten diete. Arkeologiakere, laba-korronteak aztertzen ditu, antzinako hiriaren zati batean sartu zirenak.\nXVII. mendearen amaieratik, Catania siziliar barrokoko berantiarraren perla bihurtu zen. 1693ko urtarrilaren 9 eta 11aren bitartean gertatutako lurrikarak Val di Noto osoa, dardara handien ondorioz suntsitu zuen. CAtanian ere, biktima ugari izan ziren, batez ere kale nagusien zabalera txikia zela eta, hiritarrak bertara babestea eragozten zutelako.\nBerreraikitzean, arazo hau konpontzeko, Giuseppe Lanzak, Camastrako dukeak, kale nagusi zabalak diseinatu zituen: Via Etnea, Via Vittorio Emanuele II (une horretan \"corso reale\" izenekoa), Via Plebiscito eta Via Giuseppe Garibaldi (une horretan San Filippo izenez ezagunagoa) kasu. Antzinako monumentu guztiak hiriko hiri-sarean berreraikiak izan ziren artista askori esker. Arlo horretan, ospe nazionaleko artistek parte hartu zuten ere, horien artean Giovanni Battista Vaccarini arkitektoaren lana nabarmentzen da, hiriari arrasto barroko argia eman ziona. Hiriaren berpizkundean lagundu zuten beste batzuk Francesco Battaglia, Stefano Ittar, Alonzo di Benedetto eta Girolamo Palazzotto izan ziren.\nXIX. mendeko hiria.\nXIX. mendeko antzokiak, iturriak eta monumentuak nabarmendu behar dira. Lehenengoari dagokionez, 1821ean Pietro Antonio Coppola Antzokia eraiki zen, Cataniako lehen udal antzokia, Civita barrutian kokatua, nagusiki operak antzezteko erabili zena. Antzokia 1887an itxi zen Massimo Vincenzo Bellini antzokia ireki zenean, 1890ean, Piazza Vincenzo Bellinin, Parisko Opera nazionalaren estiloari jarraituz, Agnonella barrutian.\nCataniako bigarrenari dagokionez, jada ez dago Piazza Duca di Genovako obeliskoa, Catania herriak 1862an eraiki zuena urte horretan Italiako lehen errege Vittorio Emanuele II.aren (Umberto, Amedeo eta Oddone) hiru semeek hirira egindako bisita gogoratzeko.\n1863-1865 biurtekoan, udalak iturriz hornitu zuen hiria, Fortino barrutian, \"Piazza Crocifisso della Buona Morten\" (geroago \"Piazza Alfredo Cappellini\", 1907koa, eta gaur egun \"Piazza Giovanni Falcone\"); \"Largo dei Miracolin\",\" Largo delle Chianche Mortizze\" delakoan, Monserrato plazan, Guardiakoan, baita Consolazione auzoan ere, guztiak desagertuta.\nXX. mendeko hiria.\nCataniako XX. mendeko monumentuen artean, iturriak eta jauregiak daude: lehenengoen artean, Proserpina Iturria, 1904koa dena eta Piazza Stazione Centralen dagoena (gaur egun \"Joan XXIII plazan\"). Eskultura hilabete gutxitan egin zen, eta Giulio Moschettiren azkenaurrekoa da.\nAzken honi dagokionez, postetxe nagusiaren eraikuntza 1922an hasi zen, Francesco Fichera arkitektoa baino lau urte lehenagoko proiektu batekin, 1929an amaitua eta hurrengo urtean inauguratua.\n1933an \"Palazzo della Borsa\" inauguratu zen, Vincenzo Patan\u00e8 arkitektoaren proiektu batez, Giovanni Aiellok lagunduta, klasiko eta barrokoaren arteko estiloan. 1937an, ordea, \"Palazzo di Giustizia\" eraikitzen hasi zen, baina 1953 arte ez zen amaitu \"I Malavoglia iturria\" piazza dell 'Esposizionen, gaur egungo Giovanni Verga piazza.\nGarai berekoa \"Palazzo Generali\" da, hiriko 19 solairuko lehen etxe orratza. 1950eko hamarkadaren hasieran, Domenico Magrla alkatearekin hiru iturri berri eraiki ziren: lehenengoa \"Conchiglie iturria\" da, Piazza Mario Cutellin, eta Domenico Cannizzaroren diseinu baten arabera eraiki zen; beste bat, Giovanni Paisiellorena, Dino Carusoren lan oso moderno bat da, zeramika eta laba harrian, eta, azkenik, \"Delfinen iturria\" Piazza Vincenzo Bellinin birkokatzen da, Giovanni Battista Vaccarinik egina, Badia Santa'Agataren klaustrotik datorrena.\nLuigi Piccinatoren Hirigintza Plan Orokorrak ere 1961ean hasi zituen Santa Sofia muinoan Unibertsitate hiria eraikitzeko lanak, hogeita hamarreko hamarkadako aurreko PRG batek aurreikusia. Gaur egun Unibertsitatearen ikerketa-zentro nagusietako bat da.\nEkonomia.\nCatania Siziliako lehen gune ekonomiko eta industriala da. Hiria ezaguna da bere industria petrokimikoagatik eta sufrearen erauzketagatik. 2000. urtean, erroldaren arabera, Catania Italiako hamalaugarren hiririk aberatsena zen: 6.600 milioi dolarreko BPG (6.304 milioi euro), Italiako BPGaren %0,54, (21.000 $ edo 20.100 \u20ac BPG per capita), eta batez besteko BPG langile bakoitzeko 69.000 $ edo 66.100 \u20ac.\nXIX. mendearen amaieran eta XX. mendearen hasieran, Cataniaren industrializazio gogorra hasi zen, hainbat fabrika eta tximiniarekin, askotan Italiako \"hegoaldeko Manchester\" deitzen zuten. Cataniaren ekonomiak, neurri handi batean, Lehen Mundu Gerraren ondorio negatiboak jasan zituen, eta krisi ekonomiko batek eta 1920ko hamarkadan amaitu zen atzeraldi batek markatu zuten.\n1930eko hamarkadan, Cataniak arrantza herri txiki bat izaten jarraitzen zuen, bertan behera utzitako eta erabiltzen ez ziren industriekin. Hala ere, Bigarren Mundu Gerraren suntsipenaren ondoren, Cataniako ekonomia berriz hazten hasi zen 1950eko hamarkadaren amaieran eta 1960ko hamarkadaren hasieran. Izan ere, hiriko hazkunde ekonomikoa hain izan zen azkarra eta dinamikoa, sarritan \"hegoaldeko Milana\" ezizena ematen zitzaiola. Hazkunde ekonomiko azkar horrek siziliar asko landa-eremuetan edo Enna, Ragusa eta Caltanissetta bezalako hiri txikiagoetan bizitzea eragin zuen, lan berriak bilatzeko.\nGaur egun, Cataniak, hainbat arazo izan arren, Italiako hegoaldeko ekonomiarik dinamikoenetako bat du. Industria- eta nekazaritza-sektore sendoa du oraindik, bai eta hazkunde azkarreko turismo-industria ere, eta nazioarteko bisitari asko etortzen dira hiriko leku interesgarrienak eta Etna sumendia bisitatzera. STMicroelectronics bezalako enpresen egoitza edo bulego garrantzitsuak ditu, baita zenbait negozio kimiko eta farmazeutiko ere. Hainbat garapen komertzial berri egon dira Cataniako ekonomia gehiago bultzatzeko, Etnapolisen eraikuntza barne (Massimiliano Fuksasek diseinatutako merkatal gune handi bat, Milanen Fiera Milano industria azoka diseinatu zuen arkitekto bera), edo Etna Valley, non goi teknologiako zenbait bulego dauden.\nTurismoak hazkunde azkarra izan du Catanian. Azkenaldian, administrazioak eta enpresa pribatuek hainbat inbertsio egin dituzte hotel-industrian, turismoa Hiri Metropolitarrean sektore lehiakorra izan dadin. Etnaland, Belpasson dagoen ur- eta jolas-parke handi bat da, Cataniako metropoli-eremuan, hiriko erdigunetik 12 kilometrora, Italiako hegoaldeko handiena da, eta milaka turista erakartzen ditu, ez bakarrik Siziliakoak, baita Italiakoak ere: Tripadvisorren arabera (2018), Europako hirugarren ur-parkea da.\nHezkuntza.\nCataniako Unibertsitatea 1434an sortu zen, Siziliako unibertsitaterik zaharrena izanik. Hauxek dira unibertsitateak zan dituen beste izen akademiko batzuk: \"Siculorum Gymnasium\" eta \"Siciliae Studium Generale\". Gaur egun, 12 fakultate eta 62.000 ikasle baino gehiago ditu, graduaurreko eta graduondoko programak eskaintzen dituenak.\nCataniak \"Scuola Superiore\" hartzen du, Cataniako Unibertsitateari lotutako erakunde akademiko bat, hezkuntzaren bikaintasunera bideratua. \"Scuola Superiore di Catania\"k graduaurreko eta graduondoko programak ere eskaintzen ditu.\nUnibertsitatea eta Scuola Superioreaz gain, Catania \"Istituto Musicale Vincenzo Bellini\" ospetsuaren, musika ikasketen institutu aurreratu baten (Kontserbatorioa) eta \"Accademia di Belle Arti\" ikasketa artistikoen institutu aurreratu baten oinarria da. Bi erakundeek unibertsitate mailako programak eskaintzen dituzte musika eta arte hezkuntzarako.\nKultura.\nVincenzo Bellini opera konpositorea Catanian jaio zen eta bere jaioterrian museo bat dago. \"Vincenzo Bellini Massimo Antzokiak\", 1890ean inauguratua, konpositorearen izena darama. Operaren antzokiak askotariko operak aurkezten ditu denboraldi batean, abendutik maiatzera, eta horietako asko Belliniren lanak dira.\nGiovanni Verga Catanian jaio zen 1840an. Verismoko idazlerik onena bihurtu zen, naturalismoaren antzeko italiar literatur mugimendu bat. Siziliako gizartearen behe mailen arteko bizitza islatzen dute bere eleberriek, arrantzale eta harginak kasu, eta hizkera literarioaren eta tokiko dialektoaren arteko nahasketa batean idatziak izan ziren. Francesco Longo Mancini margolaria Catanian jaio zen 1880. urtean.\nHiriko zaindaria Santa Agata da, urtero otsailaren 5ean ospatzen den Santa Agata jaialdiarekin.\nHiria \"La Sicilia\" egunkariaren eta \"Antenna Sicilia\" telebista katearen basea da. Tokiko beste telebista kate batzuek eta prentsa libreko aldizkariek Catanian dute egoitza.\nHirian \"Cataniako Jazzaldia\" ospatzen da, neguko hainbat hilabete iraun ohi duena, hainbat lekutan kontzertuak emanez. 1980ko hamarkadaren amaieran eta 1990eko hamarkadan, Cataniak musika-eszena herrikoi paregabea eta bikaina zuen. \"Indie pop\" eta \"indie rock\" taldeak, tokiko irrati estazioak eta musika disketxe independenteak sortu ziren. Ondorioz, urte horietan hiriak bizialdi kultural bat izan zuen. Kultur ingurune horretatik Carmen Consoli eta Mario Venuti artistak eta Uzeda bezalako nazioarteko izen handiko indie rock taldeak sortu ziren.\nHiria Amatori Catania errugbi taldearen, Calcio Catania futbol taldearen eta Orizzonte Cataniaren egoitza da, azken hau emakumezkoen waterpolo talde bat da, 1994tik 2008ra Europako Kopako zortzi titulu irabazi zituena. Ettore Messina Italiako saskibaloi entrenatzailea Cataniakoa da. 1992an Sevens errugbiko Munduko Koparako eta lotutako Etna Koparako lehen sailkapen txapelketaren egoitza ere izan zen, Siziliako talde anfitrioiak irabazi zuena. Gainera, Catania Elephants Italiako Futbol Ligako kideak dira. Catania 2011ko Munduko Esgrima fie Txapelketen egoitza ere izan zen."}
{"id": "45139", "revid": "512", "url": "https://eu.wikipedia.org/wiki?curid=45139", "title": "Toulon", "text": "Toulon (okzitanieraz \"Tolon\") Frantziako hego-ekialdeko kostaldeko hiri bat da, Frantziako hiri jendetsuenetan hamargarrena, eta Proventza-Alpeak-Kosta Urdina eskualdekoetan hirugarrena, Marseilla eta Niza ondoren. Era berean, Var departamenduko hiriburua da, eta Okzitaniako hiri nagusietakoa da. 1999an 168.639 biztanle zituen.\nGaur egun militarki garrantzi oso handia duen hiria da, bertan Frantziako portu militar handiena baitago, Toulongo itsas-basea, gainera oraindik ere arsenal funtzioa betetzen du. Horretaz gain, urtero 620.000 bidaiari baino gehiago garraiatzen dituen aireportua ere badu.\nHistoria.\n1481. urtean Proventzak eta Frantziak bat egin zutenean 250 etxeez osaturiko herri txiki bat besterik ez zen Toulon. 1690. urtean Vaubanek hiriko portua berritu eta gotortu zuen. 1793. urtean udal biltzar iraultzaileak ingelesei dei egin zien frantses gerra ontziak indargabe zitzaten. Bonapartek, ordea, garaitu zituen ingelesak eta \"Port-de-la-Montagne\" izena eman zion hiriari. Lehen Mundu Gerraren garaian indar aliatuen base nagusia izan zen Mediterraneo itsasoan. Bigarren Mundu Gerran, berriz, defentsarako azpiegiturarik gabe geratu zen alemaniarren airetiko bonbardaketen ondorioz. Bigarren Mundu Gerrak kalte handiak eragin zizkion hiriari eta neurri handi batean berreraiki behar izan zuten. Gorde diren monumentuen artean aipagarriak dira jatorriz katedrala izan zen Santa Maria Nagusiaren eliza erromanikoa (XIII-XVI. m.) eta XVI. mendeko Mitra dorretxe handia.\nDemografia.\nBiztanleria.\n2007an udalerrian erroldatutako biztanleak 166.537 ziren. Familiak 76.972 ziren, horien artean 33.693 pertsona bakarrekoak ziren (13.241 bakarrik bizi ziren gizonak eta 20.452 bakarrik bizi ziren emakumeak), 18.760 seme-alabarik gabeko familiak ziren, 16.123 seme-alabak dituzten bikoteak ziren eta 8.396 seme-alabak dituzten guraso-bakarreko familiak ziren.\nBiztanleriak, denborak, ondorengo grafikoan ageri den bilakaera izan du:\n\"Erroldatutako biztanleak\"\n&lt;noinclude&gt;\nEtxebizitza.\n2007an 89.429 etxebizitza zeuden, 79.431 familiaren etxebizitza nagusia ziren, 2.697 bigarren erresidentzia ziren eta 7.301 hutsik zeuden. 19.884 etxeak ziren eta 69.139 apartamentuak ziren. 79.431 etxebizitza nagusietatik 35.639 bere jabearen bizilekua ziren, 41.631 alokairuan okupaturik zeuden eta 2.161 doan lagata zeuden; 5.007 etxek gela bat zuten, 14.344 etxek bi zituzten, 26.537 etxek hiru zituzten, 21.026 etxek lau zituzten eta 12.516 etxek bost zituzten. 33.762 etxebizitzek parking plaza bat zuten azpialdean. 41.168 etxetan auto bat zegoen eta 15.693 bi edo gehiago zeuden\nBiztanleria-piramidea.\n2009an sexu eta adinaren araberako biztanleria-piramidea hau zen:\nEkonomia.\n2007an lan egiteko adina zuten pertsonak 104.265 ziren, horien artean 70.632 aktiboak ziren eta 33.633 inaktiboak ziren. 70.632 pertsona aktiboetatik 59.628 lanean zeuden (31.904 gizon eta 27.724 emakume) eta 11.006 langabezian zeuden (5.147 gizon eta 5.859 emakume). 33.633 pertsona inaktiboetatik 8.810 erretiraturik zeuden, 10.738 ikasten zeuden eta 14.085 \"bestelako inaktibo\" gisa sailkaturik zeuden.\nDiru sarrerak.\n2009an Toulon udalerrian 78.738 unitate fiskal zeuden, 166.943,5 pertsonek osaturik. Pertsona bakoitzeko diru-sarrera fiskalaren mediana 16.355\u20ac zen.\nEkonomia jarduerak.\n2007an zeuden 10.238 komertzioetatik, 53 erauzte enpresak ziren, 183 janari enpresak ziren, 16 material elektrikoaren fabrikazioko enpresak ziren, 6 garraiorako elementuen fabrikazioko enpresak ziren, 224 bestelako produktu industrialen fabrikazioko enpresak ziren, 1.115 eraikuntza enpresak ziren, 2.412 ibilgailuen saltze eta konpontze enpresak ziren, 193 garraio enpresak ziren, 844 ostalaritza eta jatetxe enpresak ziren, 173 informazio eta komunikazio enpresak ziren, 426 finantziazio enpresak ziren, 637 higiezinen enpresak ziren, 1.404 zerbitzu enpresak ziren, 1.879 administrazio publikoko enpresak ziren eta 673 \u00abbeste zerbitzu jarduera batzuk\u00bb multzoan sailkatutako enpresak ziren.\n2009an zeuden norbanakoentzako 2.554 zerbitzu publikoetatik, 1 poliziaren kaserna zen, 4 Ogasun Publikoaren administrazio bulegoak, 6 lan bilaketa bulegoak, 1 jendarmeria, 14 posta bulegoak, 90 banku bulegoak, 22 funerariak, 109 ibilgailuen konpontzeko eta nekazaritza tresnetako lantokiak, 9 ibilgailuen ikuskaritza teknikoko lekuak, 18 ibilgailuen alokairu bulegoak, 46 autoeskolak, 333 igeltseroak, 276 margolariak, 96 zurginak, 151 iturginak, 98 argiketariak, 40 eraikuntza enpresak, 230 ile apaindegiak, 19 albaitariak, 47 aldi baterako lan enpresak, 580 jatetxeak, 232 higiezinen agentziak, 44 tintoreriak eta 88 apaindegiak.\n2009an zeuden 1.019 establezimendu komertzialetatik, 1 hipermerkatu zen, 21 supermerkatuak, 10 brikolaje denda handika, 15 120 m2 baino gehiagoko dendak, 55 120 m2 baino gutxiagoko dendak, 168 okindegiak, 58 harategiak, 5 kongelatu-dendak, 16 arraindegiak, 90 liburu dendak, 283 arropa dendak, 26 etxerako tresna dendak, 33 zapata-dendak, 30 elektrotresna dendak, 21 altzari dendak, 41 kirol-dendak, 3 lur eta paretak apaintzeko dendak, 27 drogeria, 32 lurrin-dendak, 36 bitxi-dendak eta 48 lore-dendak ziren.\n2000. urtean Toulon udalerrian 4 nekazaritza-ustiategi zeuden.\nHezkuntza eta osasun instalazioak.\n2009an 8 tratamendu laburretarako ospitale, iraupen erdiko (jarraipen eta errehabilitazio) tratamenduetarako ospitale 1 bat, 3 psikiatriko, 2 urgentzia zentro, 3 amatasun-klinika, 3 osasun-zentro, 86 botika eta 10 anbulantzia zegoen.\n2009an 42 haur-eskola eta 51 lehen-hezkuntzako eskola zegoen. Toulon udalerrian 14 Bigarren Hezkuntzako ikastetxe, 12 hezkuntza orokorreko lizeo eta 9 lizeo teknologiko.Bigarren Hezkuntzako ikastetxeetan 7.432 ikasle zeuden, Hezkuntza orokorreko lizeoetan ez zegoen 6.865 eta lizeo teknologikoetan 2.700.\nToulon udalerrian 9 goi-mailako hezkuntza ez-unibertsitarioko zentroak zeuden, horietatik1 formakuntza teknikoko zentroa, 4 osasun-formakuntzakoak, 1 komertziokoa eta 3 bestelako formakuntza zentroak.5 Unibertsitate zentroak zeuden, horietatik 1 Unibertsitate mailako formakuntza eta ikerketa unitate bat zen, 2 unibertsitate-insitutoak eta 2 ingenieritza eskolak ziren.\nGertuen dauden udalerriak.\nDiagrama honek gertuen dauden herriak erakusten ditu.\n "}
{"id": "45141", "revid": "58701", "url": "https://eu.wikipedia.org/wiki?curid=45141", "title": "Murtzia", "text": "Murtzia (gaztelaniaz eta ofizialki ) Espainiako hego-ekialdean dagoen hiria da, herrialde osoko zazpigarren populatuena dena. Izen bereko probintzia eta autonomia erkidegoko hiriburua da.\n436.870 biztanle zituen 2009an.\nInguru naturala.\nSegura ibaiak zeharkatzen du. Altuera desberdineko mendiek zeharkatzen dute, Carrascoy, El Puerto, Villares, Columbares, Altaona eta Escalona. Udalerriaren hegoaldeko mendizerrak Murtzia Cartagenako zelaitik banatzen du.\nBanaketa administratiboa.\nBerez hiriaren erdigunea denean 175.000 pertsona bizi dira, eta erdigunearen inguruan 54 herri daude (gaztelaniaz \"pedan\u00eda\" deituak). Herri hauetako batzuk jada erdiguneari lotuta daude, eta beste batzuk erdigunetik 10-15 kilometrora daude eta izaera propioa mantentzen dute, nahiz eta Murtziako udalerriaren zati izan.\nGarraiobideak.\nMurtziako autobusak.\nMurtziako autobusen konpainia Latbus deritzona, hainbat linea ditu, Murtzia hiri artekoak eta inguruko herriak elkartzen dituztenak. Hiriko lineak hamaika dira guztira eta hiri artekoak 43.\nMurtziako tranbia.\nTranbiaren lehen tartea 2007ko maiatzean zabaldu zen froga moduan, eta Murtzia hiriaren erdialdea, Juan Carlos I.a etorbidea eta Espinardoko gunea batzen ditu. Ibilbideak lau geltoki baino ez ditu.\nFroga tarte horren arrakasta ikusita, 2009ko urrian, tranbiaren lehen linea osoa eraikitzeko lanak hasi ziren, FCC eta Comsa enpresen eskutik.\nAldirietako trenak.\nMurtzia eta Alacant arteko Renfe Aldirietako tren sareak bi linea dauzka, C-1 linea Murcia del Carmen eta Alacant artekoa, eta C-2 linea Murcia del Carmen eta \u00c1guilas artekoa."}
{"id": "45143", "revid": "105290", "url": "https://eu.wikipedia.org/wiki?curid=45143", "title": "Gatz mineral", "text": "Gatz mineralak izaki bizidun guztietan ageri diren biomolekula ez-organikoak dira. Izaki bizidunetan bi eratan aurki daitezke: uretan disolbaezinak direnak eta uretan disolba daitezkeenak.\nDisolbaezinak.\nDisolbaezinak direnak egoera solidoan egoten dira. Trinkotasuna eta erresistentzia mekanikoa ematen die egiturei: adibidez, ornodunen hezurretan, krustazeo eta moluskuen kare-exoeskeletoetan, eta zenbait organismo mikroskopikoen siliziozko eskeletoetan (alga diatomeoetan).\nDisolbagarriak.\nDisolbagarriak direnak, uretan aurkitzean, anioi eta katioietan disoziatzen dira. Gatz-ioien funtzioetako bat oreka gazia mantentzea da, izan ere, gazitasuna aldatuz gero, kaltegarri suerta daitezkeen fenomeno osmotikoak gertatzeko arriskua dago.\nBeste funtzioetako bat, protoiak hartu eta emanez zelula barruko pH-a konstante mantentzea da. Azkenik, beste batzuk nerbio kinaden transmisioa edo muskuluen uzkurdura ahalbidetu dezakete."}
{"id": "45145", "revid": "512", "url": "https://eu.wikipedia.org/wiki?curid=45145", "title": "Letaman gaztetxea", "text": "Letaman gaztetxea Donostiako Intxaurrondo auzoan kokaturik dagoen gaztetxearen izena da.\nHistoria.\nLetaman izena eraikin hartan izan zen goma-fabrikaren izenetik datorkio. 1985an, Intxaurrondoko ikastola eraikin horretan egokitu zuten eta handitzeko lanak ere egin zituzten. 1995an, ikastola beste eraikin berri batera joan zenean, auzo horretako gazteek eraikina okupatu zuten, biltzeko eta antolatzeko leku baten premia baitzuten."}
{"id": "45146", "revid": "535", "url": "https://eu.wikipedia.org/wiki?curid=45146", "title": "Gatz mineralak", "text": ""}
{"id": "45149", "revid": "512", "url": "https://eu.wikipedia.org/wiki?curid=45149", "title": "Intxaurrondo (argipena)", "text": "Intxaurrondo hurrengo gauzak izan daitezke:"}
{"id": "45150", "revid": "1545", "url": "https://eu.wikipedia.org/wiki?curid=45150", "title": "Guadiana", "text": "Guadiana Iberiar Penintsulako ibai nagusietakoa da. Penintsularen erdialdean dago kokatuta. Espainian, Gaztela-Mantxa, Extremadura eta Andaluzia zeharkatzen ditu, eta Portugalen, Baixo Alentejo eta Algarbe eskualdeak.\n744 km-ko luzera dauka, Penintsula Iberikoko laugarren ibairik luzeena izanda Ebro, Duero eta Tajo ondoren.\nIbilbidea.\nAlbaceteko probintzian sortzen da, Fuente del Ojuelo izeneko lekuan, Viveros udalerrian. Hortik Ciudad Realeko probintziara igarotzen da.\nBehin Extremaduran, Merida eta Badajoz hiriak zeharkatzen ditu. Hortik Portugalen sartzen da, Baixo Alentejo azpieskualdean, tartean M\u00e9rtola herritik igaroz.\nHuelvako probintzia eta Faroko barrutiaren artean itsasoratzen da Ozeano Atlantikoan, bertako Ayamonte herria eta Vila Real de Santo Antonio (Algarbe, Portugal) bananduz."}
{"id": "45151", "revid": "96586", "url": "https://eu.wikipedia.org/wiki?curid=45151", "title": "Andres Urdaneta", "text": "Andres Urdaneta Zerain (Ordizia, Gipuzkoa, 1508 - Mexiko, 1568ko ekainaren 3a) kosmografoa, Erromatar Eliza Katolikoko apaiza, esploratzailea eta itsastarra izan zen, Espainiako koroaren zerbitzura. Ospe handia hartu zuen bere garaian, orduko merkataritzarako berebiziko garrantzia zuen \"Itzulbidaia\" egiteko bidea edo \"Urdaneta bidea\" aurkitu baitzuen, hau da, Ozeano Barea zeharkatuz Filipinetatik Ameriketara itzultzeko ibilbidea.\nBizitza.\nAndres Urdaneta Ordizian (Gipuzkoa) jaio zen 1508an (batzuen ustez Oiangu baserrian). Aita Juan Otxoa de Urdaneta zen eta ama, berriz, Gracia Zerain. Aita Ordiziako alkate izan zen 1511n, behintzat, eta amaren aldetik, Legazpiren ahaide zen.\nOspe izugarria hartu zuen bere garaian, Itzulbidaia egiteko bidea aurkitu baitzuen, hau da, Ozeano Barea zeharkatuz Filipinetatik Ameriketara itzultzeko ibilbidea.\n1525ean 17 urte zituen eta Garc\u00eda Jofre de Loaisak Moluketara eginiko bigarren espedizioan laguntzaile gisa ontziratu zen Juan Sebastian Elkano getariarrarekin batera. Magallaes itsasartean ontzia hondoratu egin zitzaien eta, zenbait egun lehorrean egin ondoren, atzetik zetozen ontzietan sartu beharra izan zuten. Eskorbutoak Elkano eta beste kide batzuk hil zituen. Elkanoren testamentua sinatu zuen testiguetako bat bera izan zen. Moluketara iritsita, Tidore uhartean gotorleku bat eraiki zuten. Gaztela eta Portugalen artean sinatutako akordioaren arabera (Tordesillasko ituna izenekoa), hura portugesei zegokien lurra zen eta, arrazoi horrexegatik, portugesek espedizioari eraso eta ontziak suntsitu egin zizkieten. Borrokek luzaro iraun zuten eta Urdaneta zauritu egin zuten. 1529an, bakea sinatu zutenean, Karlos I.a Espainiakoak, Espainiako erregeak, Molukak Portugalen esku utzi zituen eta Urdaneta eta beste guztiak itzuli egin ziren. 1534a zen eta Urdanetak 26 urte zituen.\n1535eko otsailaren 15ean abiatu zen eta 1536ko ekainaren 26an heldu zen Lisboara. Bertara iritsi bezain laster, portugaldarrek zeramatzan agiri guztiak konfiskatu zizkioten. Espainiako enbaxadorearen aginduari jarraituz, urrutitik ekarri zuen alaba Lisboan utzi eta Portugaletik alde egin bezain pronto, Urdanetak mapak egin zituen Moluketarako bidea markatuz eta memoria bat idatzi zuen bidaia ahalik eta hoberen kontatuz. 1537an Espainiara itzuli zenean, uharte horien memoria entregatu zion Karlos I.a Espainiakoa erregeari.\nMexikora joan eta agustindarren komentuan sartu zen 1553an (45 urte). Antza, han ezagutuko zuen Miguel Lopez Legazpi. Urdaneta, hainbat ikerketa egiteaz gain, fraide lanetan ibili zen, baina bere fama ez zen gelditu eta Espainiako errege berriaren belarrietaraino iritsi zen.\n1559an Filipe II.ak idatzi zion, Velasco erregeordeari Moluketarainoko espedizio bat antolatzeko agindua eman ziola esanez eta Urdanetaren beharra zuela. Filipinetatik Mexikorako espedizioek behin eta berriz porrot egiten zutela ikusirik, baiezko erantzuna eman zion proposamenari. Erregeak bazekien, Tordesillaseko Itunaren arabera, Filipinak Portugalen mugapean zeudela, baina bazekien Filipinetan ez zegoela portugaldarrik. Filipinak menperatzeko eta Txinarekin merkataritza-zubi bat finkatzeko, beharrezkoa zen, Ozeano Baretik Espainia Berrirainoko (Mexikorainoko) itzulerako bide bat aurkitzea. Aurreko itzulerako bidaien bost saiakerek kale egin zuten eta Urdaneta zen erronka hura konpon zezakeen bakarra. Esan beharra dago, Asiako hego-ekialdeko harreman-hizkuntza zen malaysieraz ondo hitz egiten zuela eta tokiko zenbait hizkuntza ere ezagutzen zituela.\n1564ko azaroaren 21ean abiatu zen (56 urte), bere osaba eta lagun zen Miguel Lopez de Legazpi buru zutela. Bere ezagutza zientifikoen arabera, Urdanetak berak diseinatu zuen bidaia. Filipinetara iritsi ziren. Lopez de Legazpi uhartedian gelditu zen bitartean, Urdanetak itzulbidaiari ekin zion. 1565eko ekainaren 1ean bide berri batetik abiatu zen, Filipinetako San Migueletik, eta, lehendik eginiko mapei esker, Acapulcora iritsi zen urriaren 8an, 4 hilabetetan gutxi gorabehera 20.000 kilometro egin ondoren.\nIritsi zenean, Urdanetak zera jakin zuen: Alonso de Arellano, bere tripulazio kide izan zenak, aurrea hartu zion eta, Urdanetak esplikatutako bidea jarraituz, abuztuan iritsi zen \"Navidad\" portura. Hala ere, Arellanok berri gutxi idatzi zuen eta zenbaitzuk fede txarreko ekintza kontsideratu zuten. Horregatik eman zitzaion Urdanetaren Itzulbidaia izena eta XVI eta XVII. mendeetan, eta, batez ere, Acapulco-Manila-Acapulco bidaia urtero egingo zuten galeoi espainiarrek bide hori erabiliko zuten behin eta berriro.\nUrdaneta Mexikoko agustindarren komentu batera erretiratu zen. 1568an hil zen 60 urte zituela.\nUrdanetaren bidaiak.\nUrdanetaren informe teknikoak erabakigarriak izan ziren bere garaian Ozeano Barean egin ziren aurkikuntzetan eta, bereziki, Filipinetako ezartzean. Berak eraman zuen haraino Legazpiren espedizioa eta itzulbidaia deskubritu zuen. Gainera XV. mendean fenomeno meteorologikoen garrantziaz jabetu zen eta nabigazioaren garapenean ezin dugu bere izena ahaztu.\nGaur egun ere emaitza sozioekonomikoak nabarmenak dira.\nItsasgizon honek bi espedizio handitan hartu zuen parte:\nLoaisaren Espedizioa (1525-1537).\nArtikulu nagusia: Garc\u00eda Jofre de Loaisaren espedizioa\nItsas espedizio hau Espainiak antolatu zuen eta Molukak (1525-1526) hartu eta kolonizatzeko helburua zuen. Espainiako Karlos I.ak agindu zuen, Molukak bere inperioari eranstea nahi baitzuen. Agintea Garc\u00eda Jofre de Loaisaren esku utzi zen eta Moluketako gobernadore ere izendatu zuten. 1525eko abuztuaren 24an (Hainbat iturrik 1524. urtea aipatzen du!) A Coru\u00f1ako portutik 7 itsasontzi irten ziren: Santa Mar\u00eda de la Victoria (Garc\u00eda Jofre de Loaisaren agindupean), Sancti Spiritus (Juan Sebastian Elkanoren agindupean), Anunciada, San Gabriel, Santa Mar\u00eda del Parral, San Lesmes (Francisco de Hocesen agindupean) eta Santiago.\n146 gizon itsasoratu ziren, haietako batzuk Elkanoren aurreko abenturan izandakoak. Rodrigo de Triana ere bertan zen, Kolonen lehenengo bidaian \"Lurra!\" garrasia egin zuena.\nEspedizioak arazo ugari izan zuen eta 3 barku Magallaes itsasartea ezin pasaturik geratu ziren. Ozeano Barean sartu eta 6 egunetara, berriz, 1526ko ekainaren 1ean, San Lesmes karabela galduko dute.\n1526ko uztailaren 30ean Jofre de Loaisa hil zen eta abuztuaren 4an Elkano. Santa Mar\u00eda de la Victoria bakarrik iritsi zen Lapurren Uharteetara (gaur Mariana Uharteak). 1526ko irailaren 5a zen.\nUrriaren 2an Mindanao uhartera iritsi ziren (Filipinak); urriaren 22an, Zelebes uharteetara eta urriaren 29an, Moluketara (Gilolo uhartera). Moluketan, espedizioak portugesei aurre egin beharra izan zion eta gotor leku bat eraiki zuten horretarako: Tidoren.\nUrte asko eman zuten Tidoren borrokan. Portugaldarren eskuetan erori eta, bat-batean, zera jakin zuten: Karlos I.ak bakea sinatu zuen (Zaragozako ituna (1529) eta Molukak Portugalenak ziren berriro. 1536ko ekainaren 26an iritsi ziren Lisboara bizirik jarraitzen zuten 24 marinelak, eta tartean, Urdaneta eta Moluketan izandako alaba. Eskuartean zuen dokumentazio guztia bahitu zioten portugaldarrek eta, Urdanetak protestatzeko intentzioa bazuen ere, alde egitea komenigarriagoa zela esan zion Gaztelako enbaxadoreak.\nUrdanetak mapak egin zituen Moluketarako bidea markatuz eta, 1537an Espainiara itzuli zenean, uharte horien memoria entregatu zion Karlos I.ari, Loaisaren espedizioaren berri zehatzak emanez.\nMexikora joan eta agustindarren komentuan sartu zen 1553an (45 urte zituen). Felipe II.ak idatziko dio osatu behar duen Moluketarako espedizio berrian parte hartzeko eta horrela egingo du Urdanetak. Hala ere, Loaisaren bidaian ikasitakoa ez da alferrik izango.\nLegazpiren Espedizioa (1564-1566).\nEspedizioaren buru Migel Lopez Legazpikoa izango zen eta Urdaneta apaiz gisa joan zen, baina bere funtzioa garbi zegoen bidaia hartan. Azken prestaketak egiten ari zirela, Velasco hil egin zen (1564ko uztailaren 31an) eta Valderramak hartu zuen bere ordea. Urdanetak jakin gabe, Filipinetara zuzenean joateko agindua zeraman espedizioan sartu zuen Valderramak. 1564ko azaroaren 21ean atera ziren Navidad portutik, zendutako erregeordearen aginduen arabera.\nFilipinetara eta Cebu uhartera iritsi eta gero, hasi ziren bada, helburu printzipala zena prestatzen: Mexikoranzko itzulera. Real Audiencia delakoak agindu zehatzak zituen emanak, Urdanetak aukeratutako ontzian bidaiatuko zuela argituz: San Pedro aukeratu zuen. Hauek ziren ontziak: San Pedro, San Pablo, Patache San Juan, Patache San Lucas eta San Pedrok zeraman fragata txiki bat.\n1565eko ekainaren 1ean irten ziren Mexikorantz, Urdaneta eta berrehun bat pertsona.Bost hilabete pasa ondoren, Navidad izeneko portura iritsi ziren eta, 8 egun barru, Acapulcora. Itzulbidaia aurkituta zegoen!\nAcapulcora iritsi zirenean, Mexikoko Real Audienciak ohore handiz hartu zituen eta, ondoren, Espainiarantz bidali zuten Erregeari Itzulerako bidearen parte emateko. Sanl\u00facar de Barramedan lur hartu zuten eta 1566ko apirilean Filipe II.a Espainiakoaren aurrean zegoen Valladoliden, mapak eta nabigazio liburuak erakusten. Erregea informatu ondoren, 1567ko udaberrian Mexikora itzuli zen. 1568ko ekainaren 3an hil zen San Agustin komentuan.\nItzulbidaiaren ondorioak.\nBigarren espedizio honetan Andr\u00e9s Urdaneta mundu mailan ospetsu bihurtu zen, Ekialdeko Indietatik Amerikarantz itzultzeko eta Ozeano Barea ekialderantz gurutzatzen duen biderik azkarrena eta ziurrena aurkitu zuelako. Itzulbidaia aurkikuntza handi bat izan zen mundu guztian. Kuroshio itsaslasterrari jarraitzen dio iparraldeko 42\u00ba-ko latitudean. Berehala konturatu ziren, Filipinak Espainiaren mende izateko eta Asia, Amerika eta Europaren arteko harreman komertzialetarako aurkikuntza horrek zuen garrantziaz.\nNabigazio lerro bat ezarri zen berehala Asia eta Amerika artean: Manilako galeoia. 1566ko maiatzaren 1ean hasi zen, San Jer\u00f3nimo ontzia Acapulcotik irten zenean eta, mende batzuk iraun ondoren Filipinak eta Mexiko arteko garraioa eginez, 1815ean itxi zuten, Magallaes galeoiak azken bidaia egin zuenean.\nJarraitutako bidea beti izan zen bera: 12\u00ba iparraldean Guahameraino joan ohi ziren zuzen-zuzen eta handik iparralderantz, Manilaraino. Itzulera Urdanetaren itzulbidea jarraituz egin ohi zen, iparraldean 42\u00ba-ko paralelora iritsiz, Kaliforniaraino jarraituz eta, kostan zehar, Acapulcora.\nUrdanetaren aurkikuntzaren garrantzia ulertzeko garai hartan espezieek zuten balioa ezagutu behar dugu: azukre kanabera, iltze, intxaur muskatu, aloe, piperra, kanela, jengibrea eta abar erruz erabiltzen ziren botikak egiteko eta janariak kondimentatzeko ere bai.\nAndres Urdanetak Indietara joateko arazoa konpondu zuen eta Asia eta Amerikaren arteko harreman komertzialak ireki zituen.\nOmenaldiak.\nFilipinetako Urdaneta udalerria.\nFilipinetan bada Urdaneta izeneko udalerri bat, Andres Urdanetaren omenez izendatua. Bertako udaletxearen aurrean, Urdanetaren omenezko eskultura dago, V. mendeurrena dela eta inauguratua. Alboetan oda bat idatzia dago, bost hizkuntzatan (ingelesez, tagalogez, pangasinanez, gaztelaniaz eta euskaraz). Andres Urdanetaren lorpenak goraipatzen ditu.\nJaioterriko estatua.\nUrdanetaren jaioterrian, Ordizian (Gipuzkoa), Andres Urdanetaren estatua eraiki zuten. Haren aurrean berari begira bi indigena daude, bat belauniko, buruan lumak dituztela.\n2017. eta 2020. urteetan, Carlos de Urab\u00e1 kolonbiar jatorriko idazle eta dokumentalistak kanpaina bat abiarazi zuen, estatua eraisteko, eszena umiliagarria eta lotsagarria delakoan. Izan ere, Urdanetak Espainiako koroaren zerbitzura ziharduen, eta koroa horren helburu nagusia ez zen ebanjelizatzea soilik, baizik eta baita arpilatzea, lapurreta eta esklabotza ere. 2020an, AEBetan hasi eta nazioartera zabaldutako konkistatzaile, kolonialista eta esklabo trafikatzaileen omenezko estatuen aurkako ekimenen testuinguruan abiatu zen kanpaina hori."}
{"id": "45152", "revid": "237", "url": "https://eu.wikipedia.org/wiki?curid=45152", "title": "Urdaneta, Andres", "text": ""}
{"id": "45154", "revid": "9349665", "url": "https://eu.wikipedia.org/wiki?curid=45154", "title": "Euskal Jai Gaztetxea", "text": "Euskal Jai Gaztetxea Iru\u00f1eko hiriko Alde Zaharrean kokatutako Euskal Jai pilotalekuan egokitutako gaztetxe bat zen, Iru\u00f1eko Gazte Asanbladak (IGA) kudeatzen zuena.\nHistoria.\n1993an Iru\u00f1eko Gazte Asanblada sortu zen gazteek autogestionatutako eremuak falta zirelako. 1994ko maiatzaren 7a, 1.000 pertsona bildu zituen manifestazio baten ondoren, IGAk abandonaturik zegoen Euskal Jai pilotalekua okupatu zuen.\nOndorengo egunetan, poliziak okupazioari erantzuten saiatu zen. Hainbat desalojaketa saiakera izan baitziren. Lehenengo saiakera, maiatzaren 10eko gauean izan zen, poliziak atea hautsi eta 15 pertsona kanporatu zituen, baina 18 pertsonek eta txakur batek teilatura igo eta poliziari aurka egin ahal izan zioten. Kalean istiluak egon ziren, hainbat zauritu eta 3 atxilotu utzi zituztenak. Bigarren saiakera, margolariz mozorratutako bi poliziek eraman zuten aurrera. Poliziek gaztetxearen alboko eraikin batera eskailera bat eraman zuten eta eskailerara igo ziren. Gaztetxeko teilatura pasatu ziren, baina teilatuko tranpa irekitzen saiatzen ari zirela harrapatu zituzten eta ez zieten sartzen utzi. Hirugarren saiakera 1994ko ekainaren 15eko gauerdian izan zen, operazio honetan 3 puntu ezberdinetatik sartu ziren segurtasun indarrak eta indarkeria erabiliz pertsona guztiak kanporatu zituzten 5 pertsona izan ezik eta 3 egunetan zehar iraun zutenak. Poliziaren kargek hainbat atxilotu eta zauritu utzi zituzten, haien artean 16 urteko Juantxo Molina, begi bat galdu zuena. Hurrengo egunean, ekainaren 16an manifestazioak eta mobilizazio ugari eraman zituzten aurrera, haien artean kazeroladak. Bizilagun eta dendari ugarik poliziaren aurkako salaketak egin zituzten. Operazioaren hirugarren egunean, ekainaren 17an, poliziak hustea bertan behera utzi behar izan zuen. Operazio honek gaztetxearen hormak eta zorua zulatuak utzi zituen.\nJuantxo Molinak poliziaren aurka jarri zuen salaketa artxibatu zuten, eta bizilagunek eta dendariek jarritakoa berriz, ez zuen erantzunik jaso. Atxilotutako batek salatu zuen Goardia Zibilak Gaztetxeari eta beste hainbat herri-mugimenduei buruzko informazioa lortzeko torturatu zuela. Beste atxilotutako bati, 20 hilabeteko kartzela-zigorra eskatu zioten.\nGaztetxeari argindarra kendu zioten eta poliziek gaztetxekoei argazkiak atera eta jarraitzen zieten. Gainera, Goardia Zibilak, gaztetxearen aurrean lokal bat alokatu zuen.\n2004an, Iru\u00f1ako udaletxeak, Yolanda Barcina alkatea zela, gaztetxea eraisteko plana prestatu zuen bere ordez zentro hidrotermal bat eraikitzeko. 2004ko abuztuaren 16an segurtasun indarrak gaztetxera sartu eta gaztetxea husten hasi ziren. Gazte batzuk teilatura igotzea eta han geratzea lortu zuten. Nahiz eta gazte horiek teilatuan egon gaztetxea eraisten jarraitu zuten.\nAbuztuaren 21ean 15.000 lagun manifestatu ziren gertakari hauen kontra."}
{"id": "45156", "revid": "119347", "url": "https://eu.wikipedia.org/wiki?curid=45156", "title": "Burrunbazale", "text": "Burrunbazale Ordiziako txaranga bat da. Beti Argi bandako zenbait kideren artean osatu zuten 2006. urtean.\nAlkartasuna Rondaila eta Beti Argi Bandak bezala, Ordiziako Muxika Dorretxean burutu ohi ditu bere entsaioak eta, normalean, igande arratsaldean izaten dira."}
{"id": "45167", "revid": "336", "url": "https://eu.wikipedia.org/wiki?curid=45167", "title": "Mikel Alonso", "text": "Mikel Alonso Olano (Tolosa, Gipuzkoa, 1980ko maiatzaren 16a - ) euskal herritar futbolaria da, Real Union taldekoa. Futbol zelaian duen bere ohiko postua, erdilariarena da, antolatzaile defentsiboarena, hain zuzen ere.\nPeriko Alonso futbolari ohi eta entrenatzailearen seme eta Xabi Alonso futbolariaren anaia da. Beste anaia bat dauka, Jon, futbol epailea.\nBere hastapenak futbolean Antiguoko Kirol Elkartean izan ziren. Taldean beste jokalari ezagun anitz izan ziren, besteak beste bere anaia Xabi, Aritz Aduriz aurrelaria eta Andoni Iraola atzelaria."}
{"id": "45169", "revid": "336", "url": "https://eu.wikipedia.org/wiki?curid=45169", "title": "Atena", "text": "Atena edo Atenea ( \"Ath\u0113n\u00e1\" edo \"Ath\u1e17n\u0113\", dorieraz \"As\u00e1na\") jakinduriaren, estrategiaren, bidezko gerraren eta artisautzaren jainkosa zen greziar mitologian. Jainkosa honen erreferentzia erromatarra Minerva izan zen. Zeus eta Metisen alaba zen: Zeus jainkoetan boteretsuena zen eta Metis berriz prudentziaren jainkosa.\nAtenas hiriak jainkosaren omenez du izena eta bertan kokatzen da haren tenplurik ezagunena: Partenoia.\nJaiotakoan, Atenaren ezaguerak jakin nahian, jainko batzuek zenbait dema egin zizkioten, eta Atena beste jainkoak baina argiagoa zela agerian gelditu zen, baita gerraren arloan Ares (gerraren jainkoa) bera baina hobea ere. Beraz, Atena bidezko gerra, estrategia eta jakinduriaren jainkosa izendatu zuten. Berak zientziak, artea eta nekazaritza sortu zituela esaten da, bereziki olibondoa eta oliba olioa.\nAtenaren sinboloak eta ikurrak.\nPalas.\nAteneari Palas Atenea edo Palas izenez ere deitzen zaio. Palas izenordainaren zergatiak azaltzen duten hiru teoria ezagutzen dira:\nMozoloa.\nNahiz eta Atenea jainkosaren sinbolo nagusia hontza edo gau-hontza izan, badirudi, jainkosaren benetako ikurra mozoloa dela. Atenea jainkosa Atenas hiriaren patroia zenez, hirian sortzen ziren txanponetako irudia mozoloarena zen. Homerok bere idazkietan badirudi Ateneak mozolo edo hontzen begiak dituela .\nNike.\nMaiz Atenea eta Nike garaipenaren jainkosarekin agertzen da. Honen adibide nagusiak dira Atenasko Acropolisean Atenea Nike izeneko tenplua dagoela, hau da, Atenea garailearen tenplua.\nLantza, kasko eta egida.\nJainkosaren jantzi ikus nagusienak lanza, kaskoa eta egida dira. Atenea lantza eta kaskoarekin jaio zen. Egida, aldiz, Perseo heroiak eman zion Medusa gorgona hil ostean. Honela, egidak armadurak Medusaren burua zuenez, etsaiak harri bihurtzeko gaitasuna zuen.\nOlibondoa.\nOlibondoa bakearen sinbolotzat ere ezaguna da. Hala ere, Atenearekin lotzen da Atenaseko babeslea bilakatzeko atenastarrrentzako olibondoa sortu baitzuen. Gainera, gaur egun zuhaitza garaipena eta kastitarearen sinbolotzat ere erabili ohi da, hau da, Atenearen ikurrekin lotuz.\nAtenearen jaiotza.\nNahiz eta Homerok Atenea Zeusen alabatzat hartu, jainkosaren jatorri edo bere amaren inguruan ez zuen idatzi. Aldiz, Homero ondorengo tradizioek bat egiten dute Zeusen burutik jaio zela.\nHesiodoren arabera Atenearen ama Metis ozeanidea zen, Zeusen lehenengo emaztea izan zena. Harremanak izan ostean Zeusek ekintza honen ondorioak saihesteko Gea eta Uranoren aholkuak jarraituz bere sabelean hetsi Metis zuen . Izan ere, iragarria izan zen Metisek izandako oinordekoak Zeus baino boteretsuagoak izango zirela. Hala eta guztiz ere, Zeusek Metis bere sabelean giltzapetu baino lehenago Metisek Atenea sortua zuen.\nPindarok gaineratzen du Hefesto jainkoak Zeusen burua ireki zuela labrys izeneko xafla bikoiteko aizkora minoikoaren bidez. Honela, Atenea Zeusen burutik atera zenean guztiz heldua zen eta armaduraz jantzita zegoen. Beste autore batzuek diote jaiotza Tritonis (Libia) lakuan eman zela eta Zeusek Prometeo, Hermes eta Palemonen laguntza jaso zuela.\nAtenaseko zaindari.\nAtenea Atenas hiriaren zaindaria izateko Poseidon itsasoen jainkoarekin lehiatu behar izan zuen da. Biek nahi zuten izan hiriaren zaindari, horregatik, adostu zuten bakoitzak opari bat egin behar ziela Atenasko biztanleei eta hauek aukeratuko behar zutela zein izango zen oparirik onena eta horrenbeste hiriko zaindaria. Poseidonek bere hiruhortzeko makilaz lurrean kolpatu zuen eta ur gazia ematen zuen iturri bat sortu zuen. Mitoaren bertsio baten arabera Poseidonek zaldiak sortu zituen bere hiruhortzekoa erabilita. Atenak, aldiz, olibondo bat landatu zuen. Honela, olibondo zuhaitzetik atenastarrek egurra lortu zezaketen eta baita oliba eta olioa ere. Guztiagatik, Zeus edo Atikako lehen erregeek Atena aukeratu zuten Atenasko zaindari. Hortik dator Atenas hiriaren izena.\nRobert Graves idazlearen arabera Poseidon eta Atenaren arteko lehiak jatorria arrazoi politikokoak izan ziren. Hau da, Poseidon jainkoak hiri ezberdinetako zaindari izatearen nahia, garaiko matriarkatu eta patriarkatuaren arteko gatazka irudikatzen zituen.\nAtenastar emakumezko guztiek Atenaren alde egin zuten bitartean, atenastar gizonezko guztiek Poseidonen alde egin zuten. Honela, Atenak irabazi zuen eta Poseidon mendeku bila eskualde guztia urperatu zuen. Poseidonen haserrea baretzeko Atenaseko emakumeei boto eskubidea kendu zitzaien eta hauen semeek ezin izango zuten amen izenaren eratorritako izenik izan.\nTroiako gerran.\nPeleo mirmidoidarren erregea eta Tetis itsasoko titanidearen ezkontzan greziar jainko guztiak gonbidatu zituzten, Eris jainkosa ezik. Ezkontza honek berebiziko garrantzia izan zuen. Alde betetik, iragarri zen Tetis ninfak izaten zituen oinordekoak bere aita baina ospetsu eta boteretsuagoa izango zela. Horregatik, Zeusek arriskuaz ohartaratzita Tetis ninfa Peleo errege hilkorrarekin ezkondu zuen. Bestalde, \u00a0Eris jainkosa kaos eta liskarren jainkosa ez zuenenez gonbidatu ezkontzara zena haserretu egin zen eta kaosaren jainkosa izanik liskarra eraman zuen ezkontzara. Honela, Eris ospakizunera joan zen eta urrezko sagar bat eraman zuen berekin. Sagarrean \u201ckallisti\u201d (ederrenarentzat) zegoen idatzia, hau da, sagarra ospakizunena zeuden jainkosarik ederrenarentzat zegoen zuzendua. Hera, Afrodita eta Ateneak sagarra eskatu zuten. Zeusek ez zuenez hiru jainkosen artean aukeratu, Olinpon kaosa sortuko zelako, Paris Troyako printzeari eman zion betebehar hau.\nParisen mesedea eskuratzeko jainkosa bakoitzak eskaintza ezberdinak eskaini zizkion. Honela, sagarraren truke Herak botere politikoa eta Asiaren kontrol guztia eskaini zion, \u00a0Ateneak jakituria, guruak irabazteko trebetasuna eta gerlari handien gaitasunak eskaini zizkion, azkenik, Afroditak munduko emakume ederrenaren maitasuna eskaini zion. Azkenean, Parisek Afrodita maitasunaren jainkosari eman zion sagarra.\nGauzak honela, Helena Espartako erregina Parisekon Troiara ihes egin zuenean eta ekintza honekin Troiako gerra hasi zenean Atenea greziar edo akeoen alde jarri zen eta troiarren kontra. Jakina da, Olinpoko jainkoek aktiboki parte hartu zutela Troiako gerran eta Atenea jainkosa ez zen atzean gelditu. Gerran zehar Ateneak Aresen kontra birritan borrokatu zuen eta bietan irabazi ere.\nEriktonio.\nAteneak Troiako gerran parte hartu zuenean, borrokarako armak Hefesto jainko armagileari eskatu zizkion. Baina Hefestok armen truke Atenea berekin ezkontzea nahi izan zuen, nahiz eta jada Hefesto ezkondua egon, hain zuzen ere, Afrodita maitasunaren jankosarekin. Ateneak jainko birjina eta ezkongabea izanda ezezkoa eman zion Hefestori. Hala eta guztiz ere, Hefestok ezezkoa jasotzean Atenea bortxatzen saiatu zen baina ez zuen lortu. Hefesto Atena haurdun uzten saiatu zen, baina, istripu batean Gea, lurraren jainkosa, utzi zuen haurdun. Gea asko haserretu zen eta esan zuen ez zuela besteen tontakeria eta arduragabekeriagatik ordaindu behar eta ez zuela berea ez zen ume bat hazi behar, beraz, Atena errudun sentitu eta Gearen semearen kargu egin zen. Seme horri Eriktonio izena eman zion eta Olinpotik ateratakoan Atenasko gortera eraman zuten. Geroago Zeklope erregea hiltzean errege bihurtu zen.\nOhikoa denez greziar mitologian, mito ezberdinei buruz bertsio ezberdinak daude. \u00a0Eriktonioren heziketari dagokionez hiru bertsio ezberdin daude. Pausaniasen arabera, Ateneak Eriktonio haurra kaxa txiki batean sartu eta \u00a0Herse, Pandrosa eta Aglauro ahizpei eman zien. Jainkosak agindu zien ezin zutela kaxa ireki, baina Aglauro eta Hersek ez zioten kasurik egin eta kaxa ireki zuten. Haurra suge gorputzarekin ikustean eroak bihurtu ziren eta Akropoliko muinotik botaz beren buruaz beste egin zuten. Ovidioaren arabera, Hermes jankoa Hersez maitemindu zen. Hiru ahizpak Atenearen tenplura gerturatu zirenean jainkosari opariak egiteko eskeintzeko Hermesek diruaren truke Aglaurori laguntza eskatzen dio Herse erakartzeko. Aglaurok baiezkoa eman zuen eta ordainetan Hermesek lehenago ahizpek Ateneari oparitutako edo sakrifikatutako dirua ematen dio Aglauroki ordainetan. Ateneak iraina jasota, Eris jainkosari eskatzen dio Aglauro jeloskor bilakatzeko. Honela, Hermesek Herse liluratzean Aglaurok ekintza zapuzten saiau zen eta Hermesek Aglauro harri bilakatu zuen. Hirugarren bertsio baten arabera, Atenea Akropolia eraikitzeko mendi bat eusten ari zenean, bi ahizpek (Aglauro eta Herse) kaxa ireki zuten. Hurbil zegoen belatzar batek hau ikusita Atenearen bila joan zen honi dena kontatzeko. Jainkosak hau entzutean amorru bizian jarri eta eusten ari zen mendia bota egin zuen (gaur egun mendi hori Licabeto izenez ezagutzen da).\nMito ezberdinak.\nArakneren mitoa.\nArakneren mitoa jatorri erromatarrekoa da, greziar mito klasikoen ondorengoa da. Arakne Tiroko tindatzaile ospetsu baten alaba zen. Arakne ehule hain ona zen, zein Atenea baino eule trebeagoa zela baietztatzen zuen. Ateneak hau entzunda, amonaz mozorrotua agertu zitzaion Arakneri. Ateneak ohartarazi zion jainkoak ezin zituela mespretxatu eta Arakne hau entzutean amona desafiatu egin zuen, jakiteko ea zeinzen ehularirik onena. Mozorroa kendu ostean Ateneak Atesaneko zainari izateko borroka ehundu zuen. Araknek, aldiz, \u00a0Zeusen maitasun kontuak ehundu zituen. Bukatu zutenean Ateneak Arakneren lana aztertu eta nahiz eta Aracneren lana perfektua izan jainkosak hautsi egin zuen. Izan ere, Arakneren ehunean jainkoen akatsak eta hutsegitek agertzen ziren. Honela, Arakne bere burua hiltzen saiatu zen, baina jainkosak barkatu egin zuen eta lehen armiarma bihurtu zuen.\nMedusa.\nOvidio poeta erromatarren arabera, Medusa greziar mitologiako gorgona bat izan zen, gorgonen artean hilkorra zen bakarra. Medusa hain emakume ederra zen zein Poseidon jainkoa Medusaz maiteminduta zegoen. Atenearen tenpluaren emakume-apaiza zen Poseidon jainkoak bortxatzen duenean. Honen berri izanda, Atenea haserretu egin zen eta Medusaren ilea suge bilakatu zituen.\nAtenea eta Hermes jainkoen laguntzarekin Pertseok Medusa hiltzea lortu zuen. Izan ere, jainkoek hegodun sandaliak, Hadesen ikusezintasun kaskoa, espata eta ispilu-antzeko ezkutua eman zizkioten. Medusaren begiek pertsonak harri bihurtzen zituenez, Pertseok ezin zen gorgonari aurpegira begiratu. Honela, ispilu-antzeko eskutuaz baliatu zen, Medusa bera harri bihurtzeko. Pertseok Medusaren burua moztu zuen eta ebaki honetatik Pegaso hegaldun zaldia eta Crisaor gigantea sortu ziren. Atenearen laguntza eskertzeko, Pertseok Medusaren burua eman zion. Ateneak Medusaren burua bere egida edo ezkutuan jarri zuen.\nHeroien zaindari.\nGreziako antzinako mitoen arabera, Ateneak Pertseo gidatu zuen Medusaren gordelekua aurkitzen eta baita gorgona hiltzen ere. Heracles heroiaren hamabi probatan ere lagundu zuen: heroiari erakutsi zion nola larrutu behar zuen Nemeako lehoia, \u00a0Lernako hidra hiltzen lagundu zion, Hadesean nola nabigatu eta Estinfaloko txoriak nola garaitu irakatsi zion.\nHala eta guztiz ere, Atenak gehien lagundu izan zuen heroia Odiseo/Ulises da. Hala ere, Atenak inoiz ezin izan zion lagundu zuzenean, hau da, amarruak eta hirugarren pertsonak erabiltzen zituen Ulisesi laguntzeko asmoz, adibidez, pentsamendu edo ideia zehatzak ezarriz Ulisesen buruan. Egoera batean soilik lagundu zuen zuzenean. Troiako gerra ostean Ulises Itakarako bidean zegoela Eskeria uhartera iritsi zenean Atena mozorrotuta agertu zitzaion. Atenak gezurra esan zion Ulisesi, hau da, esan zion Ulisesen emaztea zen Penelope berriro ezkondu zela Baina Odiseok nabaritzen du mozorroaren atzean Atena jainkosa zegoela, horrenbestez, Odiseok ere gezurra esan zion jainkosari. Atenak itakarraren zuhurtasun eta azkartasunaz txundituta mozorroa kendu zuen eta Itakako erreinua berreskuratzeko bidea adierazi zion. Peneloperen ezkongaiak Ulisesen itzuleraz ez ohartarazteko Atenak Odiseo eskalez mozorrotu zuen eta ezkongaiak garaitzen lagundu zuen.\nJason eta argonautak.\nJason Atena jainkosaren kutunena zen eta berak eskatu zion Argos artisau abilari, Jasonentzat Argo itsasontzia eraiki zezan, \"argonautekin\" batera, itsasoa zeharkatzeko. Ontziaren brankan, hitz egiten zuen zurezko ohol bat zuen, Dodonako Zeusen santutegian hartuta. Ohol horrek ontziaren noranzkoa zuzentzen zuen, arriskuak non zeuden jakinarazten zion eskifaiari eta horiek eragozteko modua adierazten zion. Metafora horretan, erraza da ontziaren lema ikustea.\nBeste agerpen batzuk.\nBatzuetan, Pandoraren alabei emakumeei dagozkien lanetan nabarmentzeko artea erakusten die, tapizgintza lanetan loreak eta guduak irudikatzen; bera da, baita ere, bere eskuekin Junonen berokia edertzen duena."}
{"id": "45170", "revid": "201", "url": "https://eu.wikipedia.org/wiki?curid=45170", "title": "Atenea", "text": ""}
{"id": "45172", "revid": "23317", "url": "https://eu.wikipedia.org/wiki?curid=45172", "title": "Finlandiako futbol liga", "text": "Finlandiako futbol liga (finlandieraz \"Veikkausliiga\") Finlandian futboleko lehenengo maila da. Garaipen gehien lortu dituen taldea Helsingin Jalkapalloklubi (HJK) da (14 aldiz). Aurreko \"Mestaruussarja\" txapelketa ere hartzen bada, HJK nagusi da, 30 liga lortuta.\nHistoria.\n1990an abiatu zen, 1930tik jokatu zen \"Mestaruussarja\" txapelketaren ordez. 14 taldek parte hartzen dute (2006ko denboraldian, 13 taldek bakarrik jokatu zuten AC Allianssi taldea zorren ondorioz kanporatu eta desegin ostean). 1973an bigarren maila edo Ykk\u00f6nen eratu zen. Europa iparraldeko beste herrialde batzuetan bezala \u2014esate baterako Errusian, Norvegian eta Suedian\u2014, denboraldia apiriletik urrira jokatzen da eta taldeak elkarren aurka bitan lehiatzen dira, etxean eta kanpoan. Ligako sistemak aldaketa ugari izan ditu: batzuetan, liga arrunta jokatu da, baina beste batzuetan, hasierako fase baten ondoren, talde onenek ligaxka berria osatu dute.\nAzken postuan geratzen den lehen mailako taldea bigarrenera jaisten da eta azkenaurrekoak bere postua bi partidatara bigarren mailako bigarrenaren aurka jokatzen du.\nPalmaresa.\nLehen txapelketak (1908-1929).\nKopa itxurako lehiaketak izan ziren."}
{"id": "45177", "revid": "363488", "url": "https://eu.wikipedia.org/wiki?curid=45177", "title": "Lipidoak", "text": ""}
