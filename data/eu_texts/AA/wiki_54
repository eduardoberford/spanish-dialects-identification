{"id": "55389", "revid": "23317", "url": "https://eu.wikipedia.org/wiki?curid=55389", "title": "Realaren historia", "text": "Realaren historia 1909. urtean hasten da, taldearen sorrerarekin eta lehenengo tituluarekin batera. Bi aldiz irabazi du Espainiako Liga eta guztira lau Kopa eskuratu ditu, hiru gizonezkoen taldeak eta bat emakumezkoen taldeak. Espainiako futbol liga txapelketako sailkapen historikoan 8. postuan dago.\n1928an Espainiako Ligako sortzaileetako bat izan zen eta 1980ko hamarkadan \"Urrezko aroa\" bizi izan zuen. Arkonada, Zamora, Lopez Ufarte eta Satrustegi jokalariek osatu zuten tartean orduko taldea, Alberto Ormaetxea entrenatzailea zela. Hamarkada haren bukaeran, beste garai on bat etorri zen John Benjamin Toshacken gidaritzapean, Jose Maria Bakero eta Aitor Begiristain jokalariak zirela. XXI. mendearen hasieran 2002-03 denboraldia bikaina izan zen. Raynald Denoueix entrenatzailearen eskutik Ligako txapeldunordea izan zen.\n2004. urtean emakumezkoen taldea sortu zen eta 2019. urtean Erreginaren Kopa eskuratu zuen finalean Atl\u00e9tico Madril garaituta. 2020. urtean gizonezkoen taldeak Errege Kopako final berri bat jokatu zuen, \"Club Ciclista\" eta \"Vasconia Sporting\" kontutan hartuta zortzigarrena. Athleticen aurka izan zen eta 1-0 emaitzaz irabazi ondoren txapeldun izan zen berriz.\nHistoria.\nJatorriak (1904-1910).\nReal Sociedad ofizialki 1909an sortu bazen ere, hainbat aurrekari aipatu behar dira elkartearen fundazioa ulertzeko.\nDonostiako aurreneko futbol partiden aipamenak 1903. urtekoak dira, Atotxako belodromoan jokatu zirenak. Vasconia Sporting Club taldeak jokatu zituen partida horiek, lehenengoa Irun\u00e9s taldearen kontra 1-0 irabaziz eta bigarrena beste talde donostiar baten aurka 1-1 berdinduz.\n1904. urtean Donostian San Sebastian Recreation Club taldea sortu zen, kirol ugaritako kluba, futbola barne zuena. Hauxe izan zen hirian ofizialki ezarritako lehen futbol elkartea eta baita txapelketa nazional batean (1905eko Espainiako txapelketa) parte hartu zuen lehen talde gipuzkoarra ere. Nabarmentzekoa da taldearen kamiseta horia eta berdea izan zela, mende bat geroago Errealak berreskuratu egin zuena bigarren ekipamendu gisa, 2007-08 eta 2008-09 denboraldietan haren jatorriari omenaldia egiteko. San Sebasti\u00e1n Recreation Cluba Ategorrietan sortu zen baina 1906an Antigua auzora aldatu zuen egoitza eta Ondarretako futbol zelaia inauguratu zuen. Hori izan zen Donostiako lehen futbol zelaia. SS Recreation Cluben beste kirol kuttuna tenisa izan zen eta futbol zelaiaren alboan bost tenis pista ere eraiki ziren. Taldeak gaur egun oraindik jardunean jarraitzen du tenis elkarte gisa; Real Club de Tenis de San Sebasti\u00e1n (RCTSS) izena du.\nSS Recreation Club-aren futbol taldeak ez zuen asko iraun. Barne-liskarren ondorioz, 1908 hasieran futbolariek alde egin zuten eta klub berria sortu zuten, San Sebasti\u00e1n Foot-Ball Club deitu zena. Talde honek bere janzkerarako kolore txuriurdinak aukeratu zituen, Donostiako banderarenak, ondoren Realak bere egingo zituenak. Hala ere, kamisetak ez ziren Realaren berdinak: hauek guztiz txuriak ziren eta paparrean \"SS\" letrak urdinez bordatuta zituzten. Galtzak urdinak ziren. Talde honek hasiera batean ezin izan zuen Espainiako txapelketan (gaur egun Errege Kopa den txapelketa) parte hartu, taldeek urtebetez erregistratuta egon behar zutelako Erregistro Zibilean. Debeku honi aurre egiteko, Club Ciclista de San Sebasti\u00e1n txirrindularitza taldean integratu ziren aldi batez, eta haren lizentzia erabiliz 1909ko Espainiako txapelketan Ciclista Foot-Ball Club izenarekin parte hartu ahal izan zuten.\nCiclista Foot-Ball Club taldeak txapelketa bikaina burutu zuen eta Espainiako Kopa eskuratu zuen. Gipuzkoarrek Athletic Club talde bizkaitarrari final laurdenetako partida irabazi zioten, emaitza 4-2 izanik. Ondoren, finalerdietan, Galicia FC-a (\"Vigo Sporting\") garaitu zuten 2-0, eta finalean Club Espa\u00f1ol de Madrid taldearen aurka 3-1 irabazi zuten, apirilaren 8an. Taldekideak hauek izan ziren:\nArrakasta hau eta gero, Club Ciclistatik atera eta jokalariek elkarte ofizial propioa eratu zuten. Horrela sortu zen 1909ko irailaren 7an Sociedad de Foot-Ball de San Sebasti\u00e1n deitu zen elkartea. Aurreneko lehendakaria Adolfo S\u00e1enz-Alonso izan zen. Bost hilabete beranduago, 1910ko otsailaren 11ean, udak Donostian igarotzen zituen Alfonso XIII.a erregeak Real titulua eman zion taldeari, eta handik aurrera Real Sociedad de Foot-Ball izena izan zuen\",\" Real Sociedad gisa ezagutuko zena\".\" Urte hartako Errege Kopa jokatzeko oraindik Erregistro Zibilean inskribaturik ez zegoenez, eta Club Ciclistatik aldendu zirenez, beste talde baten izena erabili behar zuten eta Vasconia Sporting Club taldearekin akordioa lortu zuten. Aurreko txapeldunak izanik Kopa Donostian joka zedin eskatu zuten, ordurarte Kopa guztiak Madril hiriburuan jokatu izan ziren. Horrek Federazioan kluben arteko banaketa eragin zuen eta urte hartan beraz Kopako bi txapelketa antolatu ziren.\nDonostian jokatu zen txapelketako partehartzaileak Racing de Ir\u00fan, Bilboko Athletic, Madrid FC eta Vasconia izan ziren. Garai hartarako dagoeneko txapeldun izanak ziren Athletic eta Madrid FC eta hauek amaierako faserako sailkatuak zeuden. Vasconiak eta Racingek ordea sailkapen partida jokatu behar izan zuten txapelketako hirugarrena zein zen erabakitzeko. Joanekoa Donostian izan zen eta Vasconiak 2-0 irabazi zuen. Itzulerakoa ere Vasconiak irabazi zuen 0-1 Irunen.\nHorrela beraz hiru talderen arteko txapelketa jokatu zen. Athleticek eta Vasconiak emaitza berarekin garaitu zuten Madrid FC, 2-0 hain zuzen ere. Partida erabakigarria (txapelketako bigarrena izan zena) euskaldun bien artean jokatu zen eta bilbotarrak 1-0 nagusitu ziren. Nicasio Goitisolo zen talde hartako kapitaina, euskal jatorriko ingelesa, eta harekin taldean zeuden Arrillaga, MacGuinnes eta Berraondo ere.\nAurreneko txapelketak (1909-1928).\nReal Sociedad taldea Ondarretako futbol zelaian hasi zen partidak jokatzen. Taldearen aurreneko partida ofiziala 1910ko martxoaren 26an izan zen London Nodmans taldearen aurka, eta 1-5 emaitzaz galdu zuen. George McGuinness izan zen Realaren gol bakarra sartu zuena, eta beraz Realaren historiako aurreneko golegilea. 1910ean jaioterrira itzultzeko erabakia hartu zuen McGuinnessek eta agur esateko partida bat antolatu zen Biarritz futbol taldearen aurka. 1910ko urriaren 20an izan zen eta donostiarrek 6-1 garaitu zituzten lapurtarrak. McGuinnessek bost gol sartu zituen.\nHasierako urte haietan hainbat txapelketatan hartu zuen parte Realak eta horretaz gain Donostia turismo lekua izanik lagunarteko partida ugari ere jokatu zituen. Aipatzekoa da 1910ko Pirineotako Kopa (\"Challenge International du Sud de la France Copa Pirineos\"). Bi partida jokatu zituzten donostiarrek, aurrenekoa Stade Toulousain taldearen aurka 8-0 irabazi zuten eta hurrengoa Bartzelonaren aurka 1-2 galdu zuten. 1911n Olympique Marseillaren aurka lagunarteko bi partida ere jokatu zituzten Ondarretan eta partida biak donostiarrek irabazi zituzten, 5-0 eta 3-0.\nDonostian futbola izaten ari zen arrakastak txirrindularitzak aurrez izandakoa gainditu zuenean Ondarretako zelaia erdigunetik urruti zegoela pentsatu zuen udaletxeak eta orduan erabaki zuen Club Ciclistak 1888an eraikitako Atotxako belodromoa botatzea eta haren lekuan futbol zelaia eraikitzea. Club Ciclistaren sortzaile eta presidentea zen Monsieur Comet biziki haserretu eta mindu zen \"footballeurs\"en jarrerarekin eta honako madarikazio hau bota zuen: \"Erreala ez da inoiz txapelduna izango\". Club Ciclistak lehenengo saiakeran eskuratu zuen Estatu mailako titulu bat eta Realak ia 70 urte behar izan zituen aurreneko titulua lortzeko.\n1913ko urriaren 4ean inauguratu zen Atotxako estadioa eta Realaren aurkaria Bilboko Athletic Kluba izango zela iragarri zenean ikusmin handia sortu zuen partidak. Berraondo kapitainak erretiroa hartuko zuen partida ere bazen gainera. Bilbotik, Irundik, Tolosatik, Miarritzetik eta baita Logro\u00f1otik ere garraio bereziak antolatu ziren.\nHonako hauek izan ziren talde bakoitzeko jokalariak:\nPartida 3-3 berdinketaz amaitu zen eta Atotxaren historiako lehen goleatzailea Rafael Moreno \"Pitxitxi\" famatua izan zen.\n1913an Errege Kopako finalera iritsi zen berriz, lehenengo aldiz \"Real Sociedad\" izenarekin. Bartzelona izan zuen aurkari. Bi partidutara jokatzekoa zen finala baina lehenengoan 2-2 egin zuten eta bigarrenean 0-0. Horren ondorioz hirugarren partida bat jokatu zen eta kataluniarrak 2-1 nagusitu zitzaizkien donostiarrei. Hiru partidak Bartzelonako La Escopidera zelaian jokatu ziren. Urte berean Iparraldeko txapelketa antolatu zen Araba, Bizkaia, Gipuzkoa eta Kantabriako kluben artean. Errege Koparako sailkatzeko balio zuen txapelketa zen eta hainbat urtetan jokatu bazen ere Realak ez zuen irabazterik lortu. Alberto Matxinbarrena zen garai hartan Realaren taldeko izarra baina 1913an Madrilera joan zen ikasketak egitera eta Real Madrilen benetako idoloa bihurtu zen. Kontrako bidea egina zuen Berraondok Madrilen hasi jokatzen eta Realean amaitu zuen. 1913an erretiroa hartu ondoren 1922 arte Real Sociedadeko entrenatzailea izan zen.\n1918ko apirilaren 25ean Gipuzkoako Federazioa sortu zen eta aurreneko presidentea Salvador Diaz Iraola izan zen, Benito Diaz entrenatzaile mitikoaren anaia hain zuzen ere. Federazioak berehala Gipuzkoako txapelketa sortu zuen, eta Errege Koparako sailkatzeko balio zuenez talde gipuzkoarrek Iparraldeko txapelketatik atera egin ziren. Bi talde guipuzkoar ziren garai hartan nagusi, ordurako bateratua zegoen Irungo Real Uni\u00f3n taldea eta Real Sociedad. Talde bien arteko lehiek ikusmin handia sortzen zuten donostiarren eta irundarren artean. Real Uni\u00f3n Kopa txapelduna izan zen 1913 eta 1918an eta ondoren beste bi irabaziko zituen, 1924koa (Atotxan jokaturiko finalean, Real Madrilen aurka) eta 1927koa (Getxoko Arenasen aurka). Gipuzkoako txapelketan ere 1933 artean Real Uni\u00f3n 8 aldiz nagusitu zen eta Real Sociedad 6 aldiz.\n1923an Berraondoren tokia Lippo Hertzka hungariarrak hartu zuen. Hau izan zen modu profesionalean aritu zen Realeko lehenengo entrenatzailea. Hiru urte egin zituen talde txuri-urdinean 1926an Athleticek fitxatu zuen arte. Benito D\u00edazek erretiroaren urtea zuen 1926-27koa eta azken denboraldia jokalari-entrenatzaile lanetan egin zuen. 1930 artean entrenatzaile soilik izanez jarraitu zuen eta ondoren 1942-1951 artean izan zen berriz entrenatzailea. Realari partida gehien zuzendu dizkion entrenatzailea izan da.\n1928an Reala berriz ere Errege Kopako txapelketako finalera iritsi zen eta Bartzelona izan zuen aurkari beste behin. Santanderren jokatu zen finala. Aurreneko bi partidetan emaitza bera izan zen, 1-1 berdinketa. Txapelduna zein zen erabakitzeko hirugarren partida bat jokatu behar izan zuten baina tartean Espainiako selekzioak Amsterdamgo Olinpiar Jokoetan aritu behar zuen eta Berraondo zen entrenatzailea. Talde erdia Realeko jokalariek osatu zuten eta Amsterdamdik bueltan berehala Kopako azken partida jokatu behar izan zuten. Realak partida atzeratu zedin eskatu zuen baina Bartzelonak ez zuen onartu eta jokalariak partida hartara nekatuta iritsi ziren. Kataluniarrek 3-1 irabaziz eskuratu zuten Errege Kopa titulua.\nLigaren sorrera eta Gerra aurrea (1928-1936).\n1928ko azaroaren 23an Espainiako Futbol Federazioak Liga txapelketaren estatutuak aurkeztu zituen. Talde partehartzaileak zehazteko Kopako ordura arteko txapeldunak (Athletic, Real Madril, Bartzelona, Real Uni\u00f3n, Getxoko Arenas eta azkenik Real Sociedad, Club Ciclistaren jarraipen gisa hartu zelako) eta hiru azpitxapeldunak (Atl\u00e9tico Madril, Espa\u00f1ol eta Europa) hartu ziren. Hamargarren partehartzailea erabakitzeko aurre txapelketa bat egin zen 1928an eta Racing de Santander izan zen txapelduna. Kantabriarrek osatu zuten beraz hamarkotea.\nLigako aurreneko partida 1929ko apirilaren 10ean jokatu zen eta Athletic izan zuen Realak aurkari. Atotxan izan zen eta 1-1 emaitzaz berdindu zuten bi taldeek. Realaren gola Bienzobas aurrelariak sartu zuen. Realak laugarren egin zuen Liga hartan eta Ligako jokalarien artean goleatzaile nagusia Paco Bienzobas izan zen, 17 gol sartu zituen 18 partidatan. Realeko jokalari batek lorturiko Pitxitxi sari bakarra da orain artean. Realaren talde hartan jokalari bikainak zeuden, Jesus Izagirre atezaina, Markuleta, Bienzobas, \"Kiriki\" eta \"Chol\u00edn\" besteak beste.\n1930ean \"M\u00edster\" Lowe iritsi zen Donostiara Reala entrenatzera eta bost denboraldi egin zituen bertan. 1930-31 denboraldian Realak hirugarren postuan amaitu zen aurreko biekin puntutan berdinduta. Athletic izan zen txapelduna eta Racing bigarrena. Liga erdia baino gehiago lidertzan egin zuen gainera.\n1931ean Espainiako Bigarren Errepublika ezarri zen eta kirol taldeek monarkiarekiko erreferentzia guztiak kendu egin behar izan zituzten. 1931ko Kopan Realak \"Sociedad de F\u00fatbol\" izenarekin jokatu zuen baina izenak ez zuen arrakastarik izan eta hurrengo urteetarako Donostia F\u00fatbol Club bihurtu zen. 1934an diru beharrak eraginda hainbat jokalari saldu behar izan zituen, aipagarrienak Markuleta eta Urtizberea, eta 1935ean bigarren mailara jeitsi zen Getxoko Arenasekin batera. Halako jokalari eskasia izan zuen taldeak, Lowe entrenatzaileak berak 48 urte izanik ere partida bat jokatu behar izan zuela. Ligan inoiz jokatu duen jokalari adintsuena da eta 90 minutuak jokatu zituen. Valentzian izan zen eta Realak 7-1 galdu zuen.\nIgogailu taldea (1939-1949).\nGerra Zibilaren etenaldiaren ondorengo Realak bigarren mailan hasi zuen Liga berria. Aurreneko denboraldian II multzoko txapelduna izan zen baina igoera fasean bosgarren egin zuen eta ez zuen igotzerik lortu. 1940an Tomas Agirre \"Txipia\" fitxatu zuen Real Uni\u00f3netik eta 23 gol sartu zituen denboraldi hartan, hauetako bost partida bakarrean, Realak inoiz ezagutu duen gol festa handienean, 14-2 irabazi baitzion Valladolidi. Taldea bigarren mailan egon arren Kopako finalaurrekoak jokatzera iritsi zen. Espa\u00f1ol taldeak kanporatu zuen Bartzelonan 6-0 eta Donostian 2-2 egin ondoren. Denboraldi hartan lehen mailara itzultzea lortu zen baina etorkizun handia zuten jokalariak galdu zituen Realak; Ignacio Eizagirre atezaina eta \"Epi\" aurrelaria Valentziara joan ziren. Urte berean \"Chol\u00edn\" aurrelariak ere alde egin zuen. Horrela taldeak urtebete soilik egin zuen lehen mailan. 1940. hamarkadan hiru igoera eta hiru jeitsiera izan zituen, bigarren mailako onenak eta lehen malako txarrenak zirela esaten zen. Horregatik \"Igogailu taldea\" ezizena jaso zuen Realak.\nBenito D\u00edazek Gerra Zibilaren garaian Frantziara egin zuen alde eta Bordelen Girondins de Bordeaux taldea entrenatu zuen eta 1937an Frantziako amateur txapelketa irabazi zuen. Realeko jokalaria izandako Santiago Urtizberea zen Girondins taldeko izarra. 1942an itzuli zen Benito D\u00edaz Donostiara eta hamaika urtez jarraian izan zen Real Sociedaden entrenatzailea. 1946-47 denboraldian \"WM\" sistema ingelesa lehenengo aldiz erabili zuen (3-2-2-3) eta hurrengo urteetan Ligako talde ugarik kopiatu zuten. 1949an lehen mailara igotzea lortu zuen.\nLehen mailako taldea (1950-1962).\n1949an Lehen Mailako denboraldi berrirako Eizagirre atezaina eta Epi itzuli egin ziren Valentziatik, Barinaga, Ricardo Su\u00e1rez eta Basabe fitxatu ziren eta Sebasti\u00e1n Ontoria kapitaina zela 1951n Generalisimoaren Koparen final berri bat jokatu zuen. Bartzelona izan zuen berriz ere aurkari, eta hirugarrenez kataluniarrak nagusitu zitzaizkion, ordukoan 3-0 emaitzaz.\n1949an Salvador Artigas abiadore ohi kataluniarra fitxatu zuen talde donostiarrak baina ez zuen askorik jokatu. 1955ean ordea Realaren entrenatzaile bihurtu zen eta bost denboraldi egin zituen karguan. Hamarkada tristea izan zen ordea, lehen mailan finkatu bai baina taularen erdialdean ibili baitzen taldea. 1957 eta 1958ko Kopatan finalaurrekoetara iristea lortu zuen, lehenengoan Bartzelonak kanporatu zuen eta bigarrenean Real Madrilek.\n1957an harrobiko taldea sortu zen, San Sebasti\u00e1n Club de F\u00fatbol izenekoa, \"Sanse\" ezizenaz ezagutuko zena. Futbolari gazte ugari atera ditu ordutik eta Reala harrobiko talde bihurtu da. Sansen entrenatzaile urte gehien egin dituena Xabier Exposito izan da, 1962an hasi eta 1981erarte izan baitzen bigarren taldearen gidari.\n1961-62 denboraldian Jose Arakistain atezaina Real Madrilek fitxatu zuen eta haren ordainetan Agne Simonsson suediarra eta beste hiru jokalari utzi zizkion Realari. Denboraldia oso txarra izan zen eta 16 taldetatik hamabosgarrena geldituta maila galdu zuen 13 denboraldi lehen mailan egin ondoren. 1989an John Aldridge fitxatu artean Simonsson izan zen Realean jokatuko zuen azken atzerritarra.\nPuertollanoko igoera (1967).\nHurrengo bost urteak bigarren mailan egin zituen Realak. Sanse taldea berehala hasi zen kalitate oneko jokalariak ekoizten eta horrela atera ziren Jose Arzak \"Pela\", Urreisti, Mendiluce eta Ormaetxea gazteak. 1964-65 denboraldia oso ona izan zen eta bazirudien Lehen Mailara igotzea lortuko zuela Realak. Generalisimoaren Kopan kanpaina bikaina egin zuen eta bigarren mailako taldea izan arren finalaurrekotara iritsi zen berriz. Gerora Kopa txapelduna izango zen Atl\u00e9tico Madrilek kanporatu zuen, Madrilen 8-1 irabazi eta Donostian 3-3 berdindu ondoren. Liga amaieran laugarrena izan zen eta ezin izan zuen urtea borobildu. Rom\u00e1n Galarraga zen entrenatzailea. Hurrengo denboraldia aldiz oso makala izan zen. Liga 10. postuan amaitu zuen Realak, Bigarren Mailan izan duen inoizko postu txarrena.\n1966-67 denboraldian Andoni Elizondo entrenatzaileak hartu zuen taldea mailaz igotzeko erronka. Hamabi urte eginak zituen aurrez Realeko jokalari eta 1964an erretiroa hartua zen. Liga motel samar hasi zuen taldeak baina 14 garaipen eta porrot bateko boladarekin lidertza eskuratu zuen azkenaurreko jardunaldian. Bereziki garrantzitsua izan zen urte hartako beste oilarrari irabazi izana, Sporting de Gij\u00f3n taldeari hain zuzen ere. Azkenengo partida Puertollanon zuten gipuzkoarrek eta Calvo Sotelo taldearekin berdintzea nahikoa zuten. Lehenengo zatia 2-0 amaitu zen espainiarren alde. Bigarren zatian Boronatek egin zuen errealekoen aurreneko gola eta 81. minutuan debutaria zen Arambarri gazteak sarturiko golak igoera eman zion talde donostiarrari. Igoera historikoa izan zen, hurrengo 40 urtetan maila gorenean egongo baitzen Reala. \"Puertollanoko heroiak\" ezizena jaso zuen talde hark eta honako hauek ziren taldekideak:\n1968an 14. egin zuen ligan baina hurrengo urteetan taularen erdialdetik gora finkatu zen. Denboraldi honetan bertan Rafael Mendilucek Errealaren Ligako 1000. gola sartu zuen.\nUrrezko aroa (1975-1990).\n70. hamarkada.\n1973-74 urtean 4. egin zuen Ligan eta hurrengo urtean estreinakoz Realak Europako txapelketa batean hartu zuen parte. UEFA Kopako lehen itzuliko partida Ban\u00edk Ostrava talde txekiarraren kontra jokatu zuen. Kanporatua izan zen, Atotxan 0-1 emaitzaz galdu zuen eta Txekian 4-0 egin zuen. Ligan ordea berriz ere 4. postua lortu zuen eta hurrengo urtean ere UEFA Kopan jokatu zuen. Lehen itzulian Grasshoppers Z\u00fcrich garaitu zuen eta final hamaseirenetan Liverpool FC tokatu zitzaion aurkari. Partida biak galdu bazituen ere Europako talde handi batek Atotxan jokatu zuen aurreneko aldiz eta ikusmin itzela sortu zen zalegoaren artean. 1975eko urriaren 22a zen eta ingelesak 1-3 nagusitu ziren. J.B. Toshack aurrelaria izan zuten aurrean, gerora Realeko entrenatzailea izango zena. Pello Artola eta Javier Urrutikoetxea ziren Realaren atea zaintzen zutenak baina Liverpoolen aurkako partida hartan Luis Arkonada atezain gazteak egin zuen debuta.\nSansetik zetorren jokalarien belaunaldi berriak aurrekoen tokia hartu zuen poliki poliki. Aipaturiko Arkonadaz gain Kortabarria, Satrustegi, Zamora, Lopez Ufarte, Alonso, Idigoras eta beste hainbat gero eta gehiago jokatzen hasi ziren. Era berean beteranoek erretiroa hartu zuten, Ormaetxea, Boronat, Iriarte...\n1976ko euskal derbia berezia izan zen. Jose Luis Orbegozo presidenteak Brillantezko Domina ezarri zion \"Gaztelu\"-ri eta haren omenaldia izan behar zen partidan Kortabarriak eta Iribarreksorpresaz oraindik legezkoa ez zen ikurrina atera zuten talde bien ordezkari. Ordutik partida hura \"Ikurrinaren eguna\" izenaz ezagutu izan da. Emaitza ere aipagarria izan zen, Realak 5-0 irabazi baitzuen Athleticen aurkako euskal derbia. Gaztelu berak bi gol sartu zituen baina denetan ikusgarriena Satrustegik buruz area ertzetik Iribarri sartu ziona izan zen.\n1978-79. denboraldian laugarren egin zuen berriz taldeak. Denboraldi honetako azken sei partidetan ez zuen porrotik izan eta hurrengo denboraldiko aurreneko 32etan jarraitu zuen galdu gabe. Horrela Europa mailako errekorra ezarri zuen, 38 partida jarraian galdu gabe. Errekor hark 38 urte iraun zituen Bartzelonak 2018an hautsi zuen arte. 1979-80 hartako azken aurreko partidan Sevillan 1-1 zeudela eta Sevillak bi jokalari gutxiago zituela, andaluziarrek bigarren gola sartzea lortu zuen eta Realak partida galdu zuen. Errekorrari amaiera emateaz gain Liga bera irabazteko aukera handia galdu zituen bertan eta Liga bikaina egin arren Real Madril puntu bakarraren aldeaz nagusitu zitzaion Realari. Gazteluk denboraldiaren amaieran hartu zuen erretiroa. Arkonadak bestalde Zamora Saria eskuratu zuen, 20 gol soilik jaso izanagatik. Hurrengo bi urtetan ere Zamora saria eskuratuko zuen atezain donostiarrak.\nLiga tituluak.\nAurreko Liga bikainak emaitza gazi-gozoa utzi ondoren 1980-81. denboraldia espero baino okerrago hasi zuen Realak. Hamar partidaren faltan Bartzelonan 2-0 galduta Atl\u00e9tico Madril liderrarengandik sei puntutara zegoen (garaipenak 2 puntu balio zituen garai hartan). Azken txanpa bikaina egin ondoren azkenengo partida Gij\u00f3nen jokatzea egokitu zitzaien eta partida berdintzea nahikoa zuten. Realak sartu zuen aurreneko gola, 7. minutuan Lopez Ufarteri eginiko penaltia Kortabarriak gauzatu zuen. Ondoren Sporting 2-1 aurreratu zen eta azken unean arean izandako jokaldi katramilatsu batean \"Bixio\" Gorrizen jaurtiketa kaskar bat aprobetxatuz Zamorak gola sartu zuen. Realak aurreneko Liga titulua eskuratu zuen orduan. Josean Alkorta Herri Irratiko kazetariaren golaren oihuak Gipuzkoako sukalde askotako irratietan eztanda egin zuen eta gaur egun ere Realaren historiako grabazio mitikoa kontsideratzen da. Gol hura Zamoraren gola izenaz ezagutzen da noski.\nTaldea honako jokalari hauek osatu zuten:\nErrealzaleek kantu bat osatu zuten jokalarien izenekin. Kanta hark \"Aupa Real, Aupa Donosti, Gora Gipuzkoa, Gora Euskadi!\" leloa zuen. Realak Arantzazutik Donostiarako itzulera bidaian Gipuzkoako herri guztietan geldialdiak egin zituen eta jende andana atera zen haiek agurtzera. Taldearen argazkiarekin 280.000 bandeja atera zituzten, Gipuzkoako etxe askotan oraindik ere aurkitzen dena.\nHurrengo denboraldian Realaren eta Bartzelonaren arteko lehia estua izan zen azken 10 jardunaldietan eta azken aurreko partidararte ez zuen lortu Realak lehen postuan jartzea. Azken partida euskal derbia izatea egokitu zen Atotxan eta Realak 2-1 irabaziz bigarren Liga garaipena jarraian eskuratu zuen. Zamora eta Lopez Ufarte izan ziren golegileak. Denboraldi hartan Gajate eta Gorriz zentral bikoteak atzealde oso segurua osatu zuten eta Pello Uralde izan zen taldeko goleatzailea, 14 gol eginez. Honako hau izan zen azken partida hura jokatu zuen taldea:\nDenboraldia amaitzeko Espainiako Superkopa txapelketa sortu zen. Ligako txapeldunak (Reala) eta Kopako txapeldunak (Real Madril) elkarren aurka jokatu behar zuten \"Supertxapelduna\" zein zen erabakitzeko. Lehenengo partida Madrilen jokatu zen urriaren 13an eta madrildarrak 1-0 nagusitu ziren. Itzulerakoa abenduaren 28an Atotxan jokatu zen eta gipuzkoarrek 4-0 irabazi zuten.\nHurrengo denboraldian Realak hainbat jokalari galdu zituen. Periko Alonso Bartzelonak fitxatu zuen eta Satrustegik lesio larria izan zuen 11. jardunaldian. Bost txapelketatan parte hartzen ari zen gainera eta Ligan maila apalagoa erakutsi zuen. Europako Kopan ordea inoizko emaitzarik onena izan zuen, finalaurrekoetara iritsi baitzen. Hamburger SV talde alemaniarra egokitu zitzaion aurkari. Joaneko partida Atotxan jokatu zen eta 1-1 berdindu zuen. Itzulerakoan 1-1 zeudela alemaniarrek jokoz kanpo gola sartu zuten eta epaileak baliozkotzat eman zuen. Hanburgo izan zen finalean txapeldun Juventus FC-ri 1-0 irabazita.\nToshaken aroa.\n1983an presidente berria aukeratu zuen Realak, I\u00f1aki Alkiza, eta 1985ean taldeak norabide aldaketa bat egin zuen; etxeko entrenatzaileen ibilbidea utzita John Benjamin Toshack entrenatzaile galestarra fitxatu zuen Realak. Haren teknika berritzaileek eta izaera bereziak azkar ekarri zuten iraultza eta zeresana futbolarien eta zaleen artean. 1985eko Ligako aurreneko jardunaldian Arkonada urte guztirako lesionatu zen eta Agustin Elduaienek hartu zuen haren lekua. Ongi bete zuen lana eta denboraldiaren amaieran Atl\u00e9tico Madrilek Elduaien eta Uralde fitxatu zituen. Toshackek hasieratik jokalari gazteen aldeko apustua egin zuen; Liga garaipenetan gazte zirela jokatu zuten Larra\u00f1aga, Bakero eta Uraldez gain, \"Txiki\" Begiristain, Lopez Rekarte, Musti Mujika, Lutxo Iturrino, Loren... eta beste hainbat atera zituen.\n1986-87an Ligan zortzigarren egin zuen Realak baina Kopa txapelketa bikainaizan zen. Finalerdietan Athletic kanporatu eta finalerako sailkatu zen. Zaragozako La Romareda zelaian jokatu zen Kopako finala eta Atl\u00e9tico Madril izan zuen aurkari. Partida 2-2 amaitu ondoren penalti jaurtiketatan erabaki zen. Luis Arkonadak Quique Ramosen jaurtiketa gelditu zuen eta Realak ofizialki lehenengo Kopa eskuratu zuen. Club Ciclistarena kontutan hartuta bigarrena.\nHonako hau izan zen Kopa finala jokatu zuen taldea:\nKopa tituluak hauspotuta 1987-88 denboraldia oso ona izan zen. Ligan bigarren postua eskuratu zuen Realak, berriz ere Real Madrilen atzetik eta bigarren aldiz jarraian Kopako finalerako sailkatu zen, finalaurrekotan Real Madrilen aurka 0-4 emaitza historikoa lortuz. Finaleko aurkaria Bartzelona zen historian laugarrenez. Kataluniarrek Liga eskasa egina zuten (6. postua) eta itxaropen handia zegoen errealzaleen artean Kopa titulua berrizteko. Baina kataluniarrak beste behin ere 1-0 nagusitu zitzaizkien donostiarrei, Bar\u00e7arekin Kopa finaletan duen maldizioari jarraipena emanez. 1988-89 denboraldia amaitzerakoan Arkonada eta Zamorak erretiroa hartu zuten. Ligako azken partidan omenaldia egin zitzaien eta kasualitatez Sporting izan zen Atotxan bisitari. Reala 2-1 nagusitu zen.\nAtzerritarrak Realean (1990. hamarkada).\nIngelesak eta ondoren portugesak.\n1988an Atl\u00e9tico Madrilek Lopez Ufarte eraman zuen, Bartzelonak Bakero, \"Txiki\" Begiristain eta Lopez Rekarte eta Athleticek Loren. Horretaz gain Igoa lesionatu egin zen eta Reala aurrelari gabe egoera zailean gelditu zen. Baldintza horietan ia 40 urteren ondoren atzerritarrak fitxatzeko hautua egin zuen I\u00f1aki Alkizaren zuzendaritzak. Polemikaz jositako erabakia izan zen arren 1989an John Aldridge iritsi zen Realera. Liverpoolekin lorpen handiak izandako jokalaria zen eta 31 urte zituen Realera iritsi zenean. Gol sena izugarrizkoa zuen eta zaleak berehala bereganatu zituen. Andoaingo harakin batek sartzen zuen gol bakoitzeko txuletoia oparituko ziola esan zuen eta bi denboralditan 40 txuletoi jaso zituen.\nToshack Real Madrilera joana zen eta Boronatek hartu zuen haren lekua Realaren aulkian. Jokalari gazte berriak ere azaldu ziren, Gonzalez atean eta Lasa, Billabona eta Fuentes aipagarrienak. Aldridgek 16 gol sartu zituen lehenengo Liga hartan eta bosgarren eginez UEFA Kopa jokatu zuen Realak hurrengo urtean. Aldridgek halako emaitza ona eman zuenez beste bi jokalari ingeles fitxatu ziren, Richardson eta Atkinson. Atkinson potentzia ikaragarriko jokalaria zen baina jokoan oso irregularra zen eta diziplina arazo handiak sortzen zituen. Ez zen denboraldi ona izan. Urtarrilean 17. postuan eta UEFAtik kanporatua izanik Toshack itzuli zen Realera. Toshackek ordea legez ezin zuen taldea gidatu (denboraldia Madrilen hasi baitzuen) eta 20 urte luzetan Sanseren ardura izan zuen Xabier Exposito izan zen entrenatzaile ofiziala denboraldi horren amaieran. Denboraldi tristea izan bazen ere aurreneko aldiz lortu zuen Madrilen (2:3), Valentzian (0:1) eta Bartzelonan (1:3) irabaztea. Liga txapelketan Bernabeun lorturiko aurreneko garaipena izan zen. Aldridgek 17 gol sartu zituen eta Atkinsonek 12. Hiru ingelesek Reala utzi zuten denboraldiaren amaieran.\nRealak etengabe ateratzen zituen etxeko jokalariak, Alberto atezaina, Idiakez, Imaz, Agustin Aranzabal, \"Kote\" Pikabea, Aitor Lopez Rekarte, Luis P\u00e9rez eta batez ere Javier de Pedro izan ziren 1990ko hamarkadako bizkarrezurra eta kalitatezko atzerritarrekin taldea osatzeko hautua egin zuen Realak. Atzerritarrei dagokienez ingelesen ondoren portugesak etorri ziren, Carlos Xavier, Oceano Andrade eta S\u00e1 Pinto. Hauei Meho Kodro jokalari bosniarra gehitu zitzaien. Jokalari hauekin bosgarren postua eskuratu zen 1991-92 denboraldian eta Reala UEFA Kopa jokatzera itzuli zen. Denboraldi hartan Real Sociedad \"Kirol Elkarte Anonimoa\" bihurtu zen gainera, instituzio mailan aldaketa handia ekarri zuen.\n1992-93 izan zen Atotxako futbol zelaian jokatu zen azken denboraldia eta azkenengo gola Oceanok sartu zuen Teneriferen aurkako partidan. Egun hartan Gorrizek agur esan zuen, Realean 599 partida jokatuta. Partida honen aurretik 1993ko martxoaren 14an azken euskal derbia jokatu zen. Atotxa estadioa jendez gainezka zegoen eta 19. minutuan Bittor Alkizak sarturiko golari esker Reala 1-0 nagusitu zen. Alkizak Realarekin jokatuko zuen azken denboraldia ere izan zen Athleticera traspasatu baitzuen Realak.\nAnoeta estadioa.\n1994tik aurrerako denboraldiak Anoeta estadioan jokatu dira. Atzerritar berriak fitxatu ziren, batzuk oso errendimendu ona eman zutenak. Urte haietan aipagarrienak Valeri Karpin estoniarra, \"Gica\" Craioveanu errumaniarra, Darko Kova\u010devi\u0107 jugoslaviarra eta Nihat Kahveci eta Tayfun Korkut turkiarrak. Hainbat denboralditan nahiko apal ibili zen Reala. Aipatzekoak dira ordea Meho Kodrok 1993-94 denboraldian Ligan sarturiko 23 golak (Liga+Kopa 27) eta 1994-95an sarturiko 25ak (Liga+Kopa 28). 1995eko euskal derbian Realak 5-0 emaitzaz Athletic garaitu izana ere ahaztezina da. 1997-98 denboraldian hirugarren postua lortu zuen Ligan, Bernd Krauss austriarra zen entrenatzailea urte hartan.\nHurrengo denboraldian UEFA Kopa jokatu zuen Realak. Final zortzirenetan Atl\u00e9tico Madrilen aurkako kanporaketa egokitu zitzaion. 1998ko abenduaren 8an Vicente Calder\u00f3n estadioaren kanpoaldean \"Ultra\" talde faxista batek Aitor Zabaleta realzalea labankadaz erail zuen. Basti\u00f3n taldeko Ricardo Guerra jo zuten labankadaren errudun.\nLigan bigarren 2002-03.\nRealaren azken Liga bikaina 2002-03 denboraldian izan zen. Lehenengo itzuli osoan ez zuen partida bakarra galdu eta bigarren itzuliaren aurreneko partidan jaso zuen porrota, San Mamesen hain zuzen ere. Azken partidararte Liga irabaztear egon zen baina azkenaurreko partida Vigon galdu izanak aukerak gutxitu zizkion azken unean. Raynald Denoueix frantziarra zen entrenatzailea eta goleatzaile nagusiak Kova\u010devi\u0107 (23 gol) eta Nihat (20 gol) izan ziren. Hauekin batera Xabi Alonso, De Pedro, Aranburu, Karpin, Sander Westerveld (atezaina), Lopez Rekarte, Jauregi, Kvarme, Schurrer eta Aranzabal aritu ziren partida gehienetan.\nHurrengo urtean lehenengoz Txapeldunen Liga jokatu zuen Realak. Ligaxka fasean Juventus, Galatasaray eta Olympiacos izan zituen aurkari eta 9 puntu lortu ondoren hurrengo faserako sailkatu zen. Olympique Lyonek ordea kanporatu egin zuen.\nMendeurrena Bigarren Mailan.\nLigan bigarren egin ondorengo ligak oso pattalak izan ziren. Ligan 15. postuaren inguruan ibili zen taldea eta egoera konpondu nahian esperotako errendimendua eman ez zuten atzerritar ugari fitxatu ziren. 2009an azkenik 19. postuan gelditu eta bigarren mailara jeitsi zen Reala. Zuzendaritzan ere aldaketa ugari izan ziren denbora tarte txikian; Fuentes, Mar\u00eda de la Pe\u00f1a, I\u00f1aki Badiola eta 2008tik aurrera Jokin Aperribay. Diru arazo larriak iritsi ziren, 2008an hartzekodunen konkurtsoan sartzeraino.\nBigarren mailan izan zen aurreneko denboraldian igotzear egon zen taldea. Numancia liderrak jadanik igoera txartela eskuratua zeukan eta beste bi postuetarako hiru talde zeuden borrokan, Reala, M\u00e1laga eta Sporting. Azken aurreko partida Mendizorrotzan jokatu zuen, jaitsiera sahiesteko borrokan ari zen Alav\u00e9saren aurka. 90. minutua bete zenean Reala 1-2 zen nagusi eta Alav\u00e9s Bigarren B mailara jaitsita zegoen. Luzapeneko minutuetan ordea Alav\u00e9sek bi gol sartu zituen. Gol horiei esker gasteiztarrek salbazioa lortu zuten eta Reala 4.a gelditu zen Ligan, esperotako igoerarik gabe.\nMendeurreneko denboraldia (2009-10) bigarren mailan hasi zuen Realak. Mart\u00edn Lasarte entrenatzaile uruguaitarra fitxatu zuen balentria lortzeko. Harrobiko jokalariekin ekin zion taldeak; Xabi Prieto, Mikel Gonzalez, Labaka, Zurutuza, Agirretxe eta oso gazte fitxatu zuen Antoine Griezmann. Taldeko kapitaina Mikel Aranburu izan zen. 2010ean hartzekodunen konkurtsotik ateratzea lortu zuen eta denboraldiaren amaieran Lehen mailara itzuli zen Reala.\n2010. hamarkada.\nLehen Mailarako itzulerako denboraldia txukuna izan zen. Martin Lasartek jarraitu zuen entrenatzaile izaten eta arazorik gabe ibili zen erdialdeko postuetan. 2011n kalitatezko jauzi bat egin nahian Philippe Montanier entrenatzailea ekarri zen, bai eta Carlos Vela jokalari mexikarra ere. Harrobitik Asier Illarramendi, I\u00f1igo Mart\u00ednez eta Rub\u00e9n Pardo igo ziren talde nagusira eta Lasartek aukera gutxi eman zion Imanol Agirretxe bihurtu zen aurrelari nagusi, batez ere aurreneko partidan Gij\u00f3nen bi gol sartu ondoren. Frantsesaren gidaritzapean 12. postuan gelditu zen aurreneko denboraldian baina 4. postua eskuratu zuen bigarrenean.\nMontanierrek Frantziako ligara itzultzea erabaki zuen eta hurrengo denboraldirako Jagoba Arrasate etxeko entrenatzaileak hartu zuen haren lekua. Asier Illarramendi Real Madrilek fitxatu zuen gainera. Txapeldunen Ligan aritzeko Olympique Lyonnais kanporatu behar izan zuen eta erraz lortu zuen helburua Lyonen 0-2 irabaziz eta Anoetan 2-0. Ligaxka fasean Manchester United, Xakhtar Donetsk eta Bayer Leverkusen izan zituen eta ezin izan zuen fasea gainditu. Errege Kopan finalerdiak jokatu zituen Bartzelonaren aurka eta galtzaile atera zen. Ligan 7.a izan zen. Denboraldiaren amaieran Atl\u00e9tico Madrilek Antoine Griezmann eraman zuen.\nHurrengo denboraldietan taularen erdialdean ibili zen. 2016-17an 6. egin zuen eta UEFA Kopa jokatzeko sailkatu zen. Garai horretan harrobiak sorturiko harribitxien artean aipatzekoa da Mikel Oiartzabal eta fitxaketa atzerritar aipagarriena William Jos\u00e9 izan zen. 2017an Anoeta estadioko pistak kentzen hasi ziren eta eraikitako harmaila berriari \"Aitor Zabaleta Harmaila\" izena eman zioten Madrilen 20 urte lehenago eraildako errealzalearen omenez. Harmaila hori \"etengabe animatzen eta girotzen duten realzaleentzat\" dago zuzenduta.\nImanol Alguacilen aroa.\n2018ko martxoan Eusebio Sacrist\u00e1n entrenatzailea kendu eta haren lekua Imanol Alguacil oriotarrak hartu zuen, aurrez Realaren beheko mailatan entrenatzaile aritua zenak. 2018an Asier Garitano fitxatu zen baina emaitzek ez zioten lagundu eta Imanol itzuli zen Realaren aulkira.\n2019-20 denboraldia bikaina izan zen Realarentzat. Goiko postuetan aritu zen eta Kopako finalean sartu zen. COVID-19 pandemia iritsi zen ordea eta kirol txapelketa guztiak eten ziren. Itxialditik berriz jokatzera itzuli zenean bolada txarra hartu zuen baina azken unean seigarren postua mantentzea lortu zuen. 2020ko Errege Kopako finala asko atzeratu zen eta 2021eko apirilaren 3an jokatu zen. Ikusmin handia sortu zuen, izan ere aurrenekoz Realaren eta Athelticen arteko finala izango baitzen. Mikel Oiartzabalek penaltiz sartutako golari esker Realak 1-0 irabazi zuen. Lesionaturik zegoen Asier Illarramendik altxatu zuen Kopa.\nHonako hau izan zen Kopa finala jokatu zuen taldea:\n2020-21 denboraldia bikaina izan zen Realarentzat elkarte bezala. Kopa finala irabazteaz gain denboraldia bikain amaitu zuen Ligan bosgarren eginez. Xabi Alonso entrenatzaile zuen Real Sociedad B taldeak sei hamarkadaren ondoren Bigarren mailara igotzea lortu zuen eta hirugarren taldeak ere 3. mailatik 2.B mailara igotzea lortu zuen. Espainiar Estatuko taldeen artean hiru maila gorenetan hiru talde izango dituen talde bakarra bihurtu zen urtebetez.\nHurrengo denboraldietan emaitza bikainak izaten jarraitu zuen, hiru aldiz jarraian sartu baitzen Europa Leaguen. 2022-23ko denboraldiaren hasieran 8 partida jarraian irabazi zituen, Ligan eta Europan jokaturiko partiden artean, taldearen inoizko bolada onena ezarriz. Europan gainera Old Trafforden Manchester United garaitu zuen 0-1 emaitzaz. Ligaxka lehen postuan amaitu eta final zortzirenetarako zuzenean sailkatu zen. Aipatzekoa da Anoetan jokatu zen itzulerako partida Realak Europan jokaturiko ehungarren partida ofiziala izan zela. AS Roma taldearen aurka 0-0 egin bazuen ere italiarrek kanporaketa irabazi zuten, Erroman 2-0 irabazi baitzuten. Denboraldia laugarren postuan amaitu zuen eta Txapeldunen Liga jokatzeko sailkatu zen berriz.\nEmakumezkoen taldea (2004- ).\n2004. urtean Realak emakumezkoen futbol taldea sortzea erabaki zuen. 2006an Lehen mailara igotzea lortu zuen eta ordutik ez da jaitsi. Urtero gainera maila hobetuz joan da. 2015-16 denboraldian 5. postua eskuratu zuen, inoiz lortu duen onena. Azken EH Kopa irabazi ditu eta emakumezkoen futbolak duen arrakastaren lekuko partida garrantzitsuak (tartean euskal derbiak) Anoeta estadioan jokatu ditu.\n2017an Gonzalo Arconada entrenatzaileak hartu zuen taldearen ardura eta haren gidaritzapean 2019an Realak Erreginaren Kopako finala jokatu zuen Granadan. Ligako txapelduna zen Atl\u00e9tico Madril izan zuen aurkari eta Realak 2-1 emaitzaz garaitu zuen. Taldeko izarra Nahikari Garc\u00eda urnietarra da.\nHonako hau izan zen Erreginaren Kopa irabazi zuen taldea:\n2020-21 denboraldiaren amaieran hainbat jokalari garrantzitsuk taldea utzi bazuten ere hurrengo denboraldia bikaina izan zen. Bigarren postua lortu zuen Espainiako Ligan eta Txapeldunen Liga jokatzeko sailkatu zen. Europako txapelketatan debuta Bayern Munich talde indartsuaren aurka egin zuen eta alemaniarrak nagusitu ziren, 0-1 Donostian eta 3-1 Munichen.\nPartida gogoangarriak.\n1982ko Superkopa (itzulerakoa).\nMadrilen 1-0 galdu zuen Realak. Itzulerako partida 1-0 amaitu zen eta luzapena jokatu behar izan zen.\nEstatistikak.\n2020ko martxoan eguneratuak."}
{"id": "55390", "revid": "219", "url": "https://eu.wikipedia.org/wiki?curid=55390", "title": "Mikel Labaka Zurriarain", "text": ""}
{"id": "55391", "revid": "219", "url": "https://eu.wikipedia.org/wiki?curid=55391", "title": "Mikel Aranburu Eizagirre", "text": ""}
{"id": "55392", "revid": "6327", "url": "https://eu.wikipedia.org/wiki?curid=55392", "title": "Mikel Gonz\u00e1lez Mart\u00ednez", "text": ""}
{"id": "55393", "revid": "6327", "url": "https://eu.wikipedia.org/wiki?curid=55393", "title": "Errealeko historia", "text": ""}
{"id": "55394", "revid": "336", "url": "https://eu.wikipedia.org/wiki?curid=55394", "title": "Denbora-gezi", "text": "Denbora gezia denboraren iragate norantzaren berri ematen digun kontzeptua dugu. Denbora geziak denbora iraganetik etorkizunera doala adierazteko erabiltzen da jario norantza hori aldagaitza delarik, bide batez denbora ardatza iragan aldagaitzetik hasi oraina zeharkatu eta etorkizun ezezagunera dihoa, gezi batek hasiera eta bukaera duen bezala. Kontzeptu antisimetrikoa da, hau da oraina denbora jatorria bada orainaren alde banatan portaera kontrajarriak antzeman litezke, iragana aldagaitza da eta etorkizuna berriz moldagarria.\nDenbora gezi kontzeptua lau dimentsiotako espazioan ere erabilia da, kasu honetan geziak konfigurazio anitz har dezake baita bere norantza aldatu ere, hiru dimentsiotako bektorearen generalizazioa genuke, hau da hiper-bektore bat."}
{"id": "55395", "revid": "119347", "url": "https://eu.wikipedia.org/wiki?curid=55395", "title": "Albox", "text": "Albox Almeriako udalerria da. 2006an 11.000 biztanle zituen."}
{"id": "55396", "revid": "119347", "url": "https://eu.wikipedia.org/wiki?curid=55396", "title": "Purchena", "text": "Purchena Almeriako udalerria da. 2006an 1.653 biztanle zituen."}
{"id": "55398", "revid": "119347", "url": "https://eu.wikipedia.org/wiki?curid=55398", "title": "Mallac\u00e1n", "text": "Mallac\u00e1n 1992 urtean sortutako Aragoiko rock musika taldea da, aragoieraz abestiak egiten dituena. Bere lehen grabaketa cassettean argitaratutako maketa bat izan zen, \"Entalto a reboluzi\u00f3n!\" (Gora iraultza!) 1995. urtean eta ordutik 3 diska argitaratu ditu: \"Luen d'o paradiso\" (Paradisutik urrun) 1999. urtean, \"Chera chera!\" (Sugarra sugarra!, Aragoiko piriniotan erabilitako adierazpena etxeko sua zuzpertzeko) 2002. urtean eta \"Pa\u00eds zierzo\" (Ziertzo lurraldea, Aragoiri egokitua) 2005. urtean.\nMallac\u00e1n taldearen musika rock, folk, ska eta reggae musiten bateraketa bat da.\nPartaideak eta instrumentuak.\nNahiz eta taldearen ibilbidean zehar aldaketa asko izan duen taldeak, gaur egun, taldea zazpi partaidek osatzen dute:\n\u2022 Fernando: ahots nagusia eta gitarra\n\u2022 Arturo: bateria\n\u2022 Sito: gitarrak\n\u2022 Mario: baxua\n\u2022 Eduardo: tronpeta eta perkusioak\n\u2022 Alex: tronboia, perkusioa eta ahotsak\n\u2022 Jandro: Aragoiko gaita (gaita de boto Aragonesa), teklatuak, akordeoia eta Aragoiko dultzaina.\nAragoiko instrumentu tipikoen erabilerarengatik desberdintzen da, gaita de boto eta dultzaina besteak beste.\nDiskografia.\n\u2022 Entalto a reboluzi\u00f3n! (1995)\nBere lehen maketa. 1995 urteko urrian agertzen da eta Huesca-ko Jai-Alai aretoan zuzenean grabaturiko 9 abestik osatzen dute. Cassettea lagunduz orrialde batean abestien itzulpenak zuten gaztelerara.\n\u2022 Luen d'o paradiso (1999)\nLehen diska 1999 urtean agertzen da. Hamabi abesti ditu non inmigrazioa, emakumea, ekologia eta Aragoiko hizkuntzaren defentsa jorratzen diren batik bat. Diskaren azkena bestia Negu Gorriak taldearen Gora Herriak abestiaren bertsio bat da euskaraz abestua.\n\u2022 Chera, chera! (2002)\n2002 urteko apirilean editatuta dago. Titulua Pirinioetan erabilia da sutearen sugarrak pizteko asmoz. Hamalaua besti ditu, horietariko bat katalanez, beste bat frantsesez eta bi gazteleraz, bietako bat \u201cM\u00e1s Birras\u201d taldearen bertsioa. Beste guztiak Aragoieraz abestuak daude.\n\u2022 Pa\u00eds Zierzo (2005)\nZaragoza hiriko Gancho auzoan grabaturikoa eta Berriz herrian (Bizkaia) masterizatua, Lorentzo Records-en. Hamabia besti ditu, bata katalanez eta beste guztiak aragoieraz."}
{"id": "55399", "revid": "105771", "url": "https://eu.wikipedia.org/wiki?curid=55399", "title": "Bagina", "text": "Bagina edo emabidea ugaztun emeen alutik (emeen sexu organo bistakoena) umetokira doan hodi muskular elastikoa da. Emakumeek, jaiotzean, himen deituriko azal berezi batez estalirik izan ohi dute bagina. Azal hori denborarekin eta, batez ere, kirol edo ekintza fisikoarekin gastatzen joan ohi da eta gehienek nerabezarora iristerako ez dute himenik edukitzen. Lehenagoko gizarteetan, klase altuko emakumeek bizitza sedentarioa izan ohi zutenean eta oso goiz ezkontzen zirenean, himena bere horretan edukitzea birjintasunaren seinalea izan ohi zen. Himena duen emakumezko baten baginan zakila sartzean odol jario txiki bat sortzen da; hori hartzen zuten senarrek beren emazteen birjintasunaren ezaugarritzat.\nEgitura.\nGarapena.\nBaginako plaka baginaren behekaldean aitzindaria da eta horren hazkuntza da baginaren sorrera eragiten duena. Plaka baginala M\u00fcller-en hodien punta solidoak muin urogenitalaren bizkarraldean sartzen diren puntuan kokatzen da, M\u00fcller-en goragunea bezala. Plakaren hazkuntzak ez du oztoporik, zerbixa eta sinu urogenitala nabarmen bereizita daudelako; ondoren, plakaren erdiko zelulak desegin egiten dira lumen baginala eratzeko. Bagina ez da kanal gisa eratzen haurdunaldiko 24 astera arte. Erabat garatzea lortzen ez bada, septae sor daiteke, eta horrek irteera-traktuaren butxadurak eragin ditzake etorkizunean.\nTestosterona ez dagoenean gizakiengan sexu-bereizketan (emakumeen eta gizonen arteko desberdintasunen garapen sexuala), sinu urogenitalek baginako bestibulu gisa jarduten dute, bi tolestura urogenitalek ezpain txikiak osatzen dituzte, eta ezpain/eskrotal hantura hazi egiten da ezpain nagusiak osatzeko.\nGiza bagina bulbatik umetokira hedatzen den kanal elastiko muskular gisa garatzen da. Arrosa-gorrixka da, eta azaleko bulba umetoki-lepo sakonarekin lotzen du. Bagina uretraren eta maskuriaren atzean dago, eta perineotik gora hedatzen da, ondoren umetoki-lepora; umetoki-lepoa baginaren barruan nabarmentzen da, 90\u00ba inguruko angeluan. Baginako zuloa eta uretraren irekiera ezpainek babesten dituzte.\nForma eta dimentsioak.\nAtseden egoeran bagina laua da eta bere hormak bata bestearen gainean pilatzen dira. Arrazaren edo genetikaren arabera tamaina ezberdinetakoak egon daitezkeen arren, bagina gehienak 8 eta 11 zentimetro artean neurtzen dute. Hala ere, kitzikapen sexuala gertatzean bere tamaina handitu egin ohi da beste hiruzpalau zentimetro.\nBagina muskuluz eta mukosaz osatutako hodia da, aurretik atzera begiratuta aplanatuta dagoena. Baginaldea introito baginalean bukatzen da, hau da, bulba aldean. Zerbixarekiko bi kupula eratzen ditu: aurreko eta atzeko kupula baginalak. Kupula hauek, zerbixaren alde intrabaginala izango dira.\nParetako geruzak.\nTunika mukosoa.\nTunika mukosak zeharkako tolestura ugari eratzen ditu, \"Zimurrak\" edo baginako tolesturak, espeziearen arabera forma eta lodiera desberdinak dituzte eta, batzuetan, baginako argia erabat ixten dute. Bi geruza ditu: epitelioa eta lamina propioa.\nEpitelio ezkatatsu geruzatu mukosoak lodiera aldakorra du. Berezko lamina epitelioa eta muskulu-geruzak lotzen dituen ehun laxo konjuntiboa da. Sakonean, zuntz lodiagoak eta kalibre handiagoko odol-hodiak daude. Hodi horiek haitzulo baskular deiturikoak irristatzen dituzte, eta haitzulo horiek erekzio-ehuna osatzen dute.\nHemengo mukosa ziklo obarikoaren hormonen menpe egongo da, eta, obulutegian bezala, bere egoera modifikatuko dute. Honen laginak hartzen dira baginan, batez ere zerbix aldean, hemengo zelulen egoera garrantzitsua izango delako bi arrazoiengatik:\nBaginaren glandularen sekrezioak azido laktiko bihurtuko dira D\u00f6derlein baziloa deitzen den bakterio saprofitaren bitartez. Bakterio honek, beste askorekin batera, baginaren flora bakterianoa eratzen du. Azido laktikoak aziotasuna handituko du, bi funtzio dituena:\nIngurune honen azidotasuna aldatu egingo da antibiotikoen ondorioz, baziloak hiltzea eragiten dutelako.\nTunika muskularra.\nMuskulu leunak bi estratu bereizi ditu: bata barrukoa, zuntz zirkularrez osatua, eta bestea kanpokoa, lodiagoa, luzetarako zuntzez osatua.\nMuskulu bulboesponjosoak bagina ixten duen esfinterra osatzen du. Zelula muskular eskeletikoak dira.\nTunika adbentizia.\nEhun-konektibo laxoa da, zain-plexu handia duena.\nMikrobiota baginala.\nBagina ekosistema dinamikoa da eta aldaketa asko pairatzen ditu bizitza guztian zehar. Mikrobiota baginalean espezie aerobikoak nagusitzen dira, Lactobacillus espeziea gehienbat, eta hormona batzuren eraginez (estrogenoa, progesterona eta hormona folikuluestimulatzailea) aldaketak pairatzen ditu bizitzan zehar. Baginaren pH-a ere aldatuz doa: lehenengo hilerokoa izan baino lehen, nesken baginaren pH-a 7,00 da; ugaltze-aldian dauden emakumeena 3,8-4,4 artekoa da eta menopausia aldian 6,5-7,0. Aldaketa hauen eragile garrantzitsuak estrogenoa, glikogenoa eta Lactobacillusak dira.\nOdoleztapena eta zain itzulera.\nEmatutua nagusiki bi adarrek odoleztatzen dute. Alde batetik ematutu arteria eta bestetik umetoki arteriaren (arteria uterinoaren) ematutu adarrak. Kasu bietan barne ilion arteriatik eratorriak dira; umetoki arteriaren ematutu adarren kasuan umetoki arteriaren beheranzko adarretik sortuko dira. Horrez gain, ematutuaren beheko herena odoleztatzeko erdiko ondeste arteriaren adar batzuk ere daude.\nZain itzulerari dagokionez ematutu zain sarea eta umetoki zain sarearen bidez egingo da. Haien artean anastomosiak egingo dituzte eta beraien odola ilion zain batura drainatuko dute. Ondoren, odola bertatik beheko kaba zainera bideratua izango da.\nInerbazioa.\nPlexu somatiko: plexu sakro eta kokzigeoa.\nPelbiseko barrunbearen horma posterolateralean daude kokatuta eta muskuluen artean barrunbea zeharkatzen dute. S1- Co aurreko adarrek osatzen dute, L4-L5 adarrek ere parte hartzen dute, pelbisera zuzenean sartzen dira. (L4-L5 adarrak plexu lunbarretik sartzen dira). Beheko gorputz adarrak inerbatzen dituzte gehien bat eta pelbis zein perineoko muskulu batzuk inerbatzen dituzte. Larruazaleko adarrak ere dauzkate, perineoaren zati gehiena inerbatuko dute.\nSakroko plexua.\nS1-S4 mailako aurreko adarrak osatuko dute, L4 eta L5 mailako aurreko adarrek ere parte hartuko dute. Adar hauek sakroaren aurreko zuloetatik ateratzen dira. Gongoil aurreko zuntzak sinapsia egiten dute maila horretako gongoiletan (kate ortosinpatikoan) eta hauetatik gongoil osteko zuntzak ateratzen dira. Maila bakoitzetik ateratzen diren nerbioak beste mailetatik ateratzen diren nerbioekin bat egingo dute bukaerako adarrak emateko. Sakroko plexuko adarretako bat nerbio pudendoa da, perineoko nerbioa dena. Horretaz gain, sakroko plexuak muskulu piriformea inerbatzen duuen adarrak emango ditu, pelbiseko alboko horma estaltzen duen muskulua.\nNerbio pudendoa:.\nMuskulu piriformearen beheko zatiaren aurrean sortzen da, plexu sakroaren S2-S4 adarretatik sortzen da. Nerbio hau iskion zulo nagusitik aterako da pelbisetik, iskionaren arantza inguratuko du eta iskion zulo txikitik sartuko da. Bere ibilbide osoan zehar lotsari arteriaren adarrekin batera joango da. Nerbio pudendo honek 3 adar emango ditu:\nPlexu kokzigeoa.\nS5-Co mailako adarrek osatzen dute, horretaz gain, S4 mailako adar batzuk plexu honetan parte hartuko dute. Nerbio horiek izterrean eta hura estaltzen duten lotkailu sakroespinoso eta sakrotuberosoetan sartzen dira, eta azalera iristen dira perineoko uzki-triangeluko azala inerbatzeko.\nBeste nerbio batzuk.\nPlexu hauetatik ateratzen ez diren, baina nerbio somatikoak (funtzio motorea eta sentsitiboa daukatenak) diren beste adar batzuk ematutua inerbatuko dute:\nOrnoarreko plexuaren luzapen pelbikoa.\nLuzapen hauek erraietako, sinpatiko eta parasinpatikoaren zuntz aferenteak eramaten dituzte. Hauek pelbiseko erraiak eta perineoko ehun zutitzailea inerbatzen dituzte.\u00a0 Ornoarreko plexu hau azpilean nerbio hipogastriko bezala sartzen da, goiko plexu hipogastrikoaren adarrak direnak. Gerriko nerbio esplaknikoak nerbio hipogastrikoekin elkartzean S2-S4 mailako gongoil aurreko zuntz parasinpatikoak garraiatuko dituzte. Modu honetan beheko plexu hipogastrikoa sortuko da. Plexu honetatik beste hainbat plexu sortuko dira azpileko erraiak inerbatzeko:\nInerbazio sinpatikoa.\nInerbazio sinpatikoa bizkar muinaren maila torakolunbarretik (T10-L2) datozen bitarteko adarrek egingo dute. Zuntz horiek, preganglionarrak direnak, bizkar muinetik irten eta enbor sinpatikoa deritzon kate parabertebralera bideratuko dira (kate ortosinpatikoa). Hemen, sinapsia egin gabe, bi bide desberdin egingo dituzte inerbatuko dituzten errai pelbikoen arabera: obulutegietara doazen adarrak eta umetokira zein baginara doazen adarrak.\nObulutegietara doazen adarrak.\nBizkarmuinaren\u00a0 T10-T11-T12 mailetatik ateratzen dira gongoil aurreko zuntzak. Hauek kate ortosinpatikotik pasatuko dira, baina hemen sinapsirik egin gabe eta toraxeko errai nerbio txikia eta txikienaren bitartez\u00a0 giltzurrun gongoiletara eta goiko mesenterioko gongoiletara bideratuko dira. Bertan, sinapsia egingo dute eta\u00a0 gongoil osteko zuntzak aterako dira. Gongoil osteko zuntz hauek beherantz joango dira eta obulutegi plexua eratuko dute eta bertako zuntzak obulutegietara bideratuko dira. Bertan eragingo duten efektua basokonstrikzioa izango da.\nUmetoki eta ematutura doazen adarrak.\nGongoil aurreko zuntzak bizkarmuineko\u00a0 L1-L2 mailetatik aterako dira. Hauek\u00a0 kate ortosinpatikotik pasako dira sinapsirik egin gabe eta\u00a0 lehenengo eta bigarren gerriko errai nerbioen bitartez beherantz jarraituko dute\u00a0 goiko hipogastrio plexura. Hemendik beheko hipogastrio plexura bideratuko dira eta bertan bigarren neurona egongo da eta sinapsia egingo dute. Gongoil osteko zuntzak aterako dira eta hauetako batzuk zuzenean umetoki tubara bideratuko dira eta beste batzuk beheranzko norabidean jarraituko dute. Beheranzka doazen zuntzek plexu bat eratuko dute: umetoki-ematutu plexua. Plexu honetatik zuntzak umetokira eta ematutura bideratuko dira. Hauek eragingo duten efektua basokonstrikzioa eta giharren uzkurketa izango da.\nInerbazio parasinpatikoa.\nOsagai parasinpatikoaren gongoil aurreko zuntzak S2-S3-S4 mailetatik aterako dira eta azpileko errai nerbioen bitartez beheko plexu hipogastrikora bideratuko dira. Bertatik zuntz batzuk zuzenean umetoki tubetara bideratuko dira eta beste batzuk beherantz jarraituko dute umetoki-ematutu plexura. Plexu honetatik zuntzak umetokira eta ematutura bideratuko dira. Bertan emango den efektua basodilatazioa izango da eta honen ondorioz klitoriaren zutiketa emango da, ischiocabernosus giharrak eztaltzen duen zutabea inerbatuko duelako.\nInerbazio aferentea.\nGarrantzitsua izango da, bertako inerbazio aferentea jakitea izan ere hauek erraien sentzazioak bideratuko dituzte. Zuntz sentikorrak zuntz parasinpatiko eta zuntz sinpatikoekin batera helduko dira dagoekien sistema nerbioso zentralaren maila ezberdinetara.\nBeste zuntz aferente batzuk perine aldean kokatuko dira eta hauek nerbio pudendoaren adarrak dira. Beraz, perine aldeko sentikortasuna batez ere nerbio pudendoaren bidez bideratuko dira.\nObulutegietako informazio aferentea toraxeko nerbio esplaknikoen bitartez T10 mailara helduko da. Maila honetan zilbor mailaren larruazalaren informazioa helduko da ere, hori dela eta, obulutegien sortutako mina maila horretan nabaritzen da.\nLehen aipatutako nerbio genitofemoral eta nerbio ilioinginala era parte hartuko dute sentikortasunean. \nFuntzioak.\nBaginak hainbat funtzio betetzen ditu:\nAlde batetik, sexu-harremanak ahalbidetzen ditu eta, bestetik, erditzea ahalbidetzen du.\nJariaketa.\nAlde batetik, hilerokoa kanalizatzen du, baita fluxu baginala ere. Hau umetokitik, umetoki lepotik eta epitelio baginalaren isurketetatik sortzen da eta sexu-harremanetan, obulazioan, hilerokoan eta haurdunaldian zehar handitu egiten da. Hasieran fluxu baginal honen jatorria bagina zuloaren ondoan kokatzen diren Bartholinen guruinetan zegoela uste zen, baina orain frogatu da glandula hauek sexu kitzakapenean soilik direla garrantzitsuak. Fluxu baginalaren jatorri nagusia baginaren paretek burutzen duten plasmaren birxurgapena da eta honi transdukzio baginala deitzen zaio.\nAktibitate sexuala.\nBaginaren irekieratik hurbil dauden nerbio-bukaerak pilatzen direnean, plazer-sentsazioak sortzen dira sexu-jardueran estimulatzen denean, eta emakume askok, gainera, plazera jasotzen dute hurbiltasuna eta osotasun-sentsazioengatik penetrazioan (behatzen, zakilaren edo sexu-jostailuen bidezkoa).\nBaginak nerbio-bukaera handirik ez duenez, emakumeek ez dute maiz sexu-estimulaziorik jasotzen soilik penetrazioaren bidez.\nBagina-paretaren inerbazioari buruzko zenbait azterketa zientifikok adierazten dute ez dagoela nerbio-bukaera handiagoko eremu bakar bat, edo emakume batzuek baino ez dutela nerbio-bukaera gehiago aurreko bagina-paretan, hala ere, emakumeengan sentikortasun handia dago bagina-paretan. Kasu horiek erakusten dutenez, baginako nerbio-bukaera gehienak baginaren kanpo-herenean daude, batez ere irekiduratik hurbil, eta baginaren beste bi herenak (edo goragokoak) baino sentikorragoa da ukituarekiko. Hori dela eta, erditzeko prozesua ez da hain mingarria, nerbio-bukaera asko izateak mina eta plazera izateko aukera handiagoa ematen baitu.\nZakila sartzeaz gain, plazera sentitzeko modu asko daude, bagina-estimulazioa, masturbazioa eta aho-sexua barne. Badira sexu-jarrerak, hala nola \u00abmisiolariarena\u00bb, baginaren estimulazioa handitzen dutenak. Emakume batzuek sexu-jostailuak erabiltzen dituzte, bibragailua esaterako, baginaren bidez plazera areagotzeko.\nKlitoriak zeregin bat du baginaren estimulazioan; ikerketen arabera, baginarekin ehun-konglomeratu bat eratzen du. Ehun hori hedatuagoa izan daiteke emakume batzuetan besteetan baino, eta horrek lagundu egin dezake orgasmoetan.\nEszitazio sexualean, eta bereziki klitoriaren estimulazioarekin, baginaren paretak labaindu egiten dira. Hori gertatzen da sexu-kitzikapena hamar segundotik hogeita hamarrera egin ondoren, eta emakumea zenbat eta denbora gehiago egon kitzikatuta, orduan eta handiagoa da. Honek sexu-jardueran behatzak, zakila edo beste objekturen bat baginan sartzean sor daitekeen marruskadura edo kaltea murrizteko balio du. Eszitazioan, bagina dilatatu egiten da, eta horrela jarrai dezake presioari erantzunez; emakumea erabat kitzikatzean, baginaren altuera eta zabalera handitzen dira, uteroa pelbis-barrunbearen barruan altxatzen da, eta umetoki-lepoa, berriz, uzkurtu eta bagina-zorutik gora igotzen da, eta horrek guztiak bagina-tamaina handitzen du. Baginaren pareta elastikoak uzkurtzen dira, muskulu pelbikoen laguntzarekin, sartutako behatzen, zakilaren edo beste objektu baten inguruan bildu ahal izateko.\nHorrez gain, baginaren aurreko horman G puntua edo Grafenbergen gunea ezagutzen den zona erogenoari buruzko eztabaida dago. Emakume batzuek diote plazer handia sentitzen dutela eremu horren estimulazioarekin, eta beste batzuek, berriz, ez dute ezer berezirik sentitzen. Ikertzaile gehienek diote ez dagoela egitura hori, eta gune horretan klitoriaren barnealdea estimulatzen da. \nErditzea.\nBaginak kanal bat eskaintzen du jaioberriak bere bizitza independentea amaren gorputzetik kanpo atera eta has dezan. Erditzea gerturatzen denean, hainbat sintoma eman daitezke, Braxton Hicks-en uzkurdurak, baginako deskarga bat eta zaku amniotikoaren haustura (urak apurtzea). Urak apurtzen direnean, ezohiko sentsazio heze bat egon daiteke baginan; hau baginako fluido-korronte txiki edo irregular bat izan liteke, edo fluido-zorrotada bat.\nGorputza erditzeko prestatzen denean, umetoki-lepoa bigundu egiten da, argaldu egiten da, aurrerantz mugitzen da aurrez aurre jartzeko, eta irekitzen has daiteke. Horri esker, fetua pelbisean eseri edo \"erori\" daiteke. Fetua eroso jartzen denean, mina egon daiteke nerbio iskiatikoan, baginako deskarga areagotu daiteke eta gernu-maiztasuna areagotu. Gerta daiteke sintoma horiek erditzeko prozesua hasi aurretik jada erditu diren emakumeen kasuan gertatzea erditzea baino hamar edo hamalau egun lehenago gerta daitezke, gutxi gorabehera, prozesua lehen aldiz jasaten duten emakumeak.\nUmekia zerbixaren euskarria galtzen hasten da umetoki-uzkurdurak hasten direnean. Umekiaren burua egokitzeko 10 cm-ko (3,9 plg) diametrora iristen den dilatazio zerbikalarekin, burua umetokitik baginarantz mugitzen da. Baginaren elastikotasunari esker, bere diametro normala hainbat aldiz zabaltzen da erditu ahal izateko.\nJaiotzak baginako jaiotzak izan ohi dira, arrakastaz, baina batzuetan konplikazioak izaten dira, eta emakume batek zesarea egin behar izaten du horien ordez. Baginako mukosak fluido-metaketa anormala du (edema), eta oso fina da, zimurtasun gutxikoa, jaio eta pixka bat geroago. Gutxi gorabehera hiru astetan mukosa loditu egiten da eta zimurtasuna itzultzen da obulutegiek beren ohiko funtzioa berreskuratzen dutenean eta estrogeno-emaria lehengoratzen denean. Baginako muskuluen nahigabeko uzkurdurak, hala nola baginismoa edo hilekoaren mina, nabarmen murrizten dira lehen erditzearen ondoren. Baginako irekiera irekia eta erlaxatua dago, haurdunaldiaren aurreko egoerara erditu eta berehala hasten den alditik (erditze ondoko aldia) sei-zortzi astera itzultzen den arte; hala ere, lehen zuena baino handiagoa izango da."}
{"id": "55401", "revid": "201", "url": "https://eu.wikipedia.org/wiki?curid=55401", "title": "Arkitektura Goi Eskola Teknikoa", "text": ""}
{"id": "55402", "revid": "688", "url": "https://eu.wikipedia.org/wiki?curid=55402", "title": "Masturbazio", "text": "Masturbazioa gozamen sexuala edo orgasmoa lortzeko organo sexualak kitzikatzea da, normalean sarketatik kanpo edo horren aurrekari bezala. Estimulazioa lortzeko erabili daitezke eskuak, behatzak, eguneroko objektuak, sexu-jostailuak (adibidez, dildo bat) edo horien arteko konbinazio bat. Masturbazioa norbere organoak kitzikatzea izan ohi da gehienetan, nahiz eta bikote barruan batak bestearenak kitzikatzea ere izan daitekeen.\nMendeetan zehar tabu sendoak egon dira masturbazioaren inguruan. Gizarterik puritanoenetan masturbazioa erabat gaitzetsi izan da eta era guztietako bitartekoak jarri izan dira ekintza hau errotik mozteko. Sigmund Freudek XX. mendean agertarazi zuenez, masturbazioa ordura arte uste zena baino fenomeno askoz hedatuagoa zen. Havelock Ellis bere garaikideak beste tabu garrantzitsu bat ezabatu zuen, emakumezkoak gizonezkoak beste masturbatzen direla agertarazi zuenean. Izan ere, ordura arte masturbazioa gizonezkoen praktika sexuala zela uste zen; ikerketa honetatik abiatuta, emakumeen sexualitateari buruzko beste hainbat tabu ezabatu ziren\nMasturbazio motak desberdinak dira gizonezko eta emakumezkoen artean. Gizonezkoak orokorrean eskuaz zakila inguratuz eta goitik beherako mugimenduak eginez masturbatzen dira. Emakumeak beraien bagina eta klitoria igurtziz masturbatu ohi dira. Gaur egungo medikuntzak masturbazioa ekintza psikologiko normala dela adierazten du, eta ez da aurkitu inongo harremanik masturbazioaren eta gaixotasun psikologikoen artean.\nEtimologia.\nEtimologia zaila du masturbazio hitzak. Latineko \"masturbari\" hitzetik dator eta hitz teknikoagoa den onanismoren parekoa da. Latinezko aditzaren jatorria ezezaguna da. Etor liteke antzinako grezierako \u03bc\u03ad\u03b6\u03b5\u03b1 hitzetik (genitalak) edo idatzita ikusi ez den *\"manu stuprare\" (\"eskuarekin ohorea galdu\") hitz elkarketatik etorri.\nTerminologia.\nMasturbazio hitza da praktikari ematen zaion hitz formala, baina eguneroko hizkeran beste hitz asko erabiltzen dira. \"Norberarekin jolasten\" edo \"Norberari plazera ematen\" kontzeptuak erabil daitezke eufemismo gisa, edo gizonezkoen masturbazioan \"kanpaia jo\", \"idiarena jo\", \"erruberan egin\", \"eragin\", \"partxisean aritu\", \"Santa Ageda kantatu\", \"astindu bat eman\", \"eskopeta garbitu\", \"adarra jo\", \"eskulanak egin\"; emakumezkoen kasuan \"behatza-sartu\", \"txipiroia garbitu\", \"ikutu\", \"sagua klikatu\", \"panderoa jo\", \"atzamarrarekin ibili\", \"eskulanak egin\" bezalakoak erabiltzen dira. Ingurune erlijiosoetan eta hiztegi zaharretan \"norberaz abusatu\" edo \"autopoluzio\" bezalko kontzeptuak agertzen ziren. Hala ere, existitzen diren eufemismo eta disfemismo guztiak kontaezinak dira.\nTeknikak.\nOrokorra.\nMasturbazioa honetan datza: pertsona baten genitalen eremua ukitu, presionatu, igurtzi edo masajeatzean, hatzekin edo objektu batekin, hala nola burko baten kontra; hatzak edo objektu bat baginan edo uzkian sartzean; eta zakila edo bulba bibragailu elektriko batekin estimulatzean, zeina baginan edo uzkian ere sar baitaiteke. Masturbazioan, titiburuak edo beste gune erogeno batzuk ukitu, igurtzi edo atximurkatu ere egin daitezke. Batzuetan lubrifikatzaileak aplikatzen dira marruskadura murrizteko.\nPornografia, fantasia sexualak edo beste estimulu erotiko batzuk irakurtzeak edo bistaratzeak sexu-askapenerako nahia eragin dezake, masturbazioaren bidez, adibidez. Pornografia masturbazioari laguntzeko eta masturbazioaren esperientzia hobetzeko ere erabiltzen da.\nPertsona batzuek plazer sexuala lortzen dute objektuak sartuz, hala nola uretrako zundak, uretran (gernua jariatzen den hodia eta, gizonengan, semena). Batzuetan beste objektu batzuk erabiltzen dira, hala nola boligrafoak eta termometroak, baina praktika horrek lesioak edo infekzioak eragin ditzake. Pertsona batzuk masturbatzen dira koitoa simulatzen duten makinak erabiliz.\nGizonak eta emakumeak masturba daitezke orgasmotik gertu egon arte, pixka batean geldi daitezke kitzikapena murrizteko eta berriro masturba daitezke. Ziklo hau hainbat aldiz errepika dezakete. \"Geldialdi eta abio\" pilaketa horrek, orgasmoaren kontrola izenekoa, orgasmo are indartsuagoak lor ditzake. Oso gutxitan, pertsonek estimulazioa uzten dute orgasmoaren aurretik, orgasmoaren ondoren normalean jaisten den energia altuari eusteko, bereziki tantra deitzen den metodoarekin.\nGizonezkoak.\nPosizio ohikoenak hauek dira: bizkarrez edo ahuspez etzanda, eserita, kokoriko, belauniko edo zutik. Gizonen artean masturbazio-teknika ohikoena da zakilari ukabila askatuta eustea eta, ondoren, eskua ardatzean gora eta behera mugitzea. Estimulazio mota hori izaten da orgasmoa eta eiakulazioa lortzeko behar den guztia. Eskuaren mugimenduaren abiadura masturbazio-saioan zehar alda daiteke.\nGizonezkoen masturbazio-teknikak desberdinak izan daitezke erdainkuntza izan duten gizonen eta ez direnen artean. Pertsona batentzat funtziona dezaketen teknika batzuk zailak edo deserosoak izan daitezke beste batentzat. Erdainkuntza egin ez zaien gizakien kasuan, zakilaren estimulazioa prepuzioaren \"ponpaketatik\" etorri ohi da, eta horren bidez prepuzioa glandearen gainean eutsi eta gorantz eta beherantz irristatzen da, zeina, prepuzioaren luzeraren arabera, osorik edo partzialki estaltzen den eta gero mugimendu azkar batez deskubritzen den. Kanpoko prepuzioa leunki irristatzen da barruko prepuzioaren gainean. Glandea bera zabaldu eta luzatu egin daiteke estimulazioak aurrera egin ahala, kolore apur bat ilunagoa hartuz, prepuzioa irristatzeak marruskadura murrizten duen bitartean. Zirkuntzisiotik larruazala soberan duten gizon batzuek ere erabil dezakete teknika hori.\nGizon erdainduen kasuan, zeinetan glandea ia edo erabat agerian dagoen, teknika honek kontaktu zuzenagoa sortzen du eskuaren eta glandearen artean. Marruskadura, narritadura eta ondoriozko mina saihesteko, batzuek nahiago izaten dute lubrifikatzaile pertsonala, masturbazio-krema edo listua erabiltzea.\nZakilaren azala ere aurrerantz eta atzerantz irristatu daiteke, hatz erakuslea eta hatz lodia zakilaren inguruan jarrita. Horren aldaera bat da hatzak eta erpurua zakilaren gainean jartzea, txirula bat ukituko balitz bezala, eta gero aurrera eta atzera mugitzea. Gainazal eroso baten gainean ahuspez etzanda, adibidez koltxoi edo burko baten gainean, zakila haren kontra igurtzi daiteke. Teknika honetan simulakroa edo bagina artifiziala erabil daiteke.\nProstatako masajea estimulazio sexualerako erabiltzen den beste teknika bat da, askotan orgasmoa lortzeko. Prostatari batzuetan \"g puntu maskulinoa\" edo P puntua esaten zaio. Gizon batzuek orgasmoa lor dezakete prostata-guruina estimulatuz, uzkiak ondestean ondo sartutako kontsolagailu lubrifikatu batekin estimulatuz, eta prostataren estimulazioaren sentsazioaren berri ematen duten gizonek emakumeen antzeko deskripzioak eman ohi dituzte G puntuaren estimulazioaren inguruan. Prostata kanpotik estimulatzea ere atsegina izan daiteke, perineoko presioaren bidez.\nProstataren estimulaziorik gabeko uzki-masturbazioa, hatzekin edo beste era batera, gizon batzuen beste teknika bat ere bada. Uzkiko muskuluak orgasmoan uzkurtzen direnez, esfinterra irekita mantentzen duen objektu bat egoteak uzkurduren sentsazioa indartu eta orgasmoa areagotu dezake. Praktika atsegina izan daiteke, uzkian nerbio-amaiera ugari izaten direlako, eta hatza sartzen den bitartean uzki-esfinterreko muskuluak luzatzean estimulazio gehigarria lortzen delako. Komeni da kalitate oneko lubrifikatzaile pertsonal bat erabiltzea, plazer-sentsazioa areagotzeko eta sarketa errazteko. Pertsona batzuek uzkiaren kanpoaldeko eraztuna estimulatu besterik ez dute egiten, eta beste batzuek, berriz, hatz bat edo gehiago sartzen jarraitzen dute.\nGizonezkoen masturbazio-tekniketan beste aldaketa asko daude. Gizonek ere igurtzi edo masajea eman diezaiekete glandeari, glandearen ertzari eta zakil-hariari. Gizon batzuek zuzenean jartzen dituzte bi eskuak zakilaren gainean masturbazioan, eta beste batzuek, berriz, esku librea erabil dezakete barrabilak, titiburuak edo gorputzeko beste atal batzuk laztantzeko. Titiburuak gune erogenoak dira, eta masturbazioan duten estimulazio indartsuak zakila beste modu batera egingo lukeena baino azkarrago tente jartzea eragiten du. Batzuek eskua geldirik eduki dezakete, bertan ponpatzen duten bitartean, pelbiseko bultzadekin, koitoaren mugimenduak simulatzeko. Batzuk jarrera onean etzan daitezke eta haien genitalak maindirearen edo beste gainazal baten kontra igurtzi, \"prona masturbazioa\" izeneko teknika bat. Bainugelan edo dutxan, gizon batek eskuzko dutxa-buru baten bidez zuzendu dezake ura bere zakilera, barrabiletara edo perineora. Beste batzuek bibragailuak eta emakumeen masturbazioari lotutako beste sexu-gailu batzuk ere erabil ditzakete.\nEmakumezkoak.\nEmakumezkoen masturbazioa emakumearen bulba laztandu edo igurztea da, batez ere klitoria, hatz erakuslearekin edo erdiarekin, edo biekin. Batzuetan hatz bat edo gehiago sartzen dira baginan bere aurrealdeko pareta laztantzeko, non G puntua egon daitekeen. Bagina eta klitoria estimulatzeko, masturbazio-bitartekoak ere erabil daitezke, hala nola bibragailu bat, dildo bat edo bola txinatarrak. Emakume askok bularrak laztantzen dituzte edo titiburu bat estimulatzen dute esku librearekin, eta batzuek uzkiko estimulazioaz ere gozatzen dute. Batzuetan lubrifikatzaile pertsonala erabiltzen da masturbazioan, batez ere barneratzea dagoenean, baina hori ez da unibertsala eta emakume askok nahikoa aurkitzen dute lubrifikazio naturala.\nGizonek bezala, emakumezkoen masturbazioa egiteko ohiko posizioen artean daude bizkarrez edo ahuspez etzanda egotea, eserita, kokoriko, belauniko edo zutik. Bainugelan edo dutxan, emakumeak eskuzko dutxa-buru baten bidez bideratu dezake ura bere klitoriara, bulbara edo perineora. Ahoz behera etzanda, eskuak erabil ditzake, burko baten, ohearen izkinaren edo ertzaren, kide baten hankaren edo jantzi zimurren baten gainean zangalatraba eser daiteke, eta bulba eta klitoria haren kontra mugitu. Zutik, aulki bat, altzari baten izkina edo garbigailu bat erabil daiteke klitoria ezpainen eta arroparen bidez estimulatzeko. Pertsona batzuk zuzeneko kontakturik gabeko klitoriari aplikatutako presioaren bidez masturbatzen dira, adibidez, esku-ahurra edo barruko arroparen edo beste jantzi batzuen aurka sakatuz. 1920ko hamarkadan, Havelock Ellisek jakinarazi zuen pedala josteko makinak erabiltzen zituzten mende hasierako jostunek orgasmoa lor zezaketela aulkien ertzetik gertu eserita.\nEmakumeak sexualki estimulatu daitezke hankak indarrez gurutzatuz eta hanketako muskuluak estutuz, genitaletan presioa sortuz. Hau jendaurrean egin daiteke behatzaileak konturatu gabe. Aurreko kitzikapen eta orgasmo kasuetako pentsamenduek, fantasiek eta oroitzapenek kitzikapen sexuala eragin dezakete. Emakume batzuk berez irits daitezke orgasmora borondatearen indarrarekin bakarrik, baina hori ezin da hertsiki masturbaziotzat hartu, ez baitago inolako estimulu fisikorik.\nTerapeuta sexualek, batzuetan, pazienteei gomendatzen diete denbora bat har dezatela orgasmora arte masturbatzeko, adibidez, sexu-osasuna eta harremanak hobetzen laguntzeko, erotikoki atsegingarria zaiena zehazten laguntzeko eta elkarrekiko masturbazioak sexu-harreman atseginagoak eta intimitate handiagoa ekar ditzakeelako.\nElkar-masturbazioa.\nBi pertsona edo gehiago sexualki estimulatzean datza elkarrekiko masturbazioa, eskuekin normalean. Edozein sexu-orientazioko pertsonek egin dezakete, eta beste sexu-jarduera baten parte izan daiteke. Sexu-sarketaren aurreko jolas gisa edo ordezko gisa erabil daiteke. Zakila baginan sartzeko alternatiba gisa erabiltzen denean, helburua birjintasuna babestea edo haurdunaldi-arriskua saihestea izan daiteke.\nElkarrekiko masturbazioa bikotean edo taldean egin daiteke, beste pertsona bat ukitu edo ukitu gabe, adibidez:\nMaiztasuna, adina eta sexua.\nMasturbazioaren maiztasuna faktore askok baldintzatzen dute, hala nola sexu-tentsioarekiko erresistentziak, sexu-eszitazioan eragiten duten hormona-mailek, sexu-ohiturek, kideen eraginek, osasunak eta kulturak eratutako masturbazioarekiko jarrerak; E. Heibyk eta J. Beckerrek azken hori aztertu zuten. Arrazoi medikoak ere masturbazioarekin lotu dira.\nHainbat ikerketak egiaztatu dute masturbazioa ohikoa dela gizakietan. Alfred C. Kinseyk 1950eko hamarkadan estatubatuarrei buruz egindako ikerketek erakutsi dute gizonen % 92 eta emakumeen % 62 masturbatu egin direla beren bizitzan zehar. Antzeko emaitzak aurkitu dira 2007ko Erresuma Batuko probabilitateari buruzko inkesta batean. 16 eta 44 urte bitarteko pertsonen artean, gizonen % 95 eta emakumeen % 71 masturbatu ziren noizbait. Gizonen % 73k eta emakumeen % 37k adierazi zuten masturbatu egin zirela elkarrizketa egin aurreko lau asteetan, eta gizonen % 53k eta emakumeen % 18k adierazi zuten masturbatu egin zirela aurreko zazpi egunetan. Merck eskuliburuak dio gizonen % 97 eta emakumeen % 80 masturbatu direla eta, oro har, gizonak gehiago masturbatzen direla emakumeak baino.\nMasturbazioa normaltzat jotzen da haurrek egiten dutenean, baita lehen haurtzaroan ere. 2009an, Sheffield NHS Health Trust-ek \"Pleasure\" (plazera) izeneko liburuxka bat argitaratu zuen, non masturbazioak osasunerako dituen onurei buruz hitz egiten zen. EBko gainerako estatuek nerabeen haurdunaldiak eta sexu-transmisiozko gaixotasunak murrizteko eta ohitura osasungarriak sustatzeko emandako datuei eta esperientziari erantzunez egin zen hori.\n\"Human Sexuality: Diversity in Contemporary America\" liburuan (Strong, Devault eta Sayad), egileek honako hau diote: \"Haur batek bere sehaskan barre egin dezake zakil erektuarekin jolasten den bitartean\". \"Haurtxoek, batzuetan, gorputza erritmikoki mugitzen dute, ia bortizki, orgasmo bat sentitzen dutelako itxurak eginez\". Giorgio Giorgi eta Marco Siccardi ginekologo italiarrek ekografia baten bidez fetu femenino bat masturbatzen eta orgasmoa zirudiena edukitzen ikusi zuten.\nJendeak dio sexu-harremanik ez duten bi sexuetako gizabanakoak maizago masturbatzen direla sexu-harremanak dituztenak baino; hala ere, gehienetan hori ez da egia, bakarka edo bikotean masturbatzea harremanaren ezaugarria izaten baita. Uste hori ez bezala, zenbait ikerketak agerian uzten dute korrelazio positiboa dagoela masturbazioaren maiztasunaren eta sexu-harremanen maiztasunaren artean. Ikerketa baten arabera, harremana zuten gizon eta emakume homosexualen masturbazio-indizea nabarmen handiagoa da. Coonek eta Mittererrek honako hau adierazi zuten: \"Ezkondutako emakume eta gizonen % 70, gutxi gorabehera, gutxienez noizbehinka masturbatzen dira\".\nBalio ebolutiboa.\nEmakumeen masturbazioak baginaren, umetoki-lepoaren eta umetokiaren baldintzak aldatzen ditu, eta, horrela, koitotik abiatuta haurdun geratzeko aukerak alda ditzake, masturbazioa egiten den unearen arabera. Intseminazioa baino minutu bat lehenago eta 45 minutu geroago emakumearen orgasmo batek esperma hori obulura iristeko aukerak errazten ditu. Adibidez, gizon batekin baino gehiagorekin sexu-harremanak izan baditu, orgasmo horrek horietako baten haurdunaldi-probabilitatea areagotu dezake. Emakumezkoen masturbazioak zerbixeko infekzioen aurkako babesa ere eman dezake, muki zerbikalaren azidotasuna areagotzen duelako eta hondakinak umetoki-lepotik kanpo mugitzen dituelako.\nGizonen kasuan, masturbazioak espermatozoide zaharrak ezabatzen ditu, mutilen genitalen traktua mugituz. Hurrengo eiakulazioak, orduan, esperma fresko gehiago du, koitoan zehar sorkuntza lortzeko aukera gehiago dituena. Gizon batek baino gehiagok emakume batekin sexu-harremanak baditu, mugikortasun handieneko espermatozoideak eraginkorrago lehiatuko dira."}
{"id": "55405", "revid": "119347", "url": "https://eu.wikipedia.org/wiki?curid=55405", "title": "Avizena", "text": "Avizena edo Ibn Sina (; , \"Ab\u016b \u02bfAl\u012b al-\u1e24usayn ibn \u02bfAbd All\u0101h ibn S\u012bn\u0101\"; Afshana, Bukhara ondoan, gaurko Uzbekistan, 980ko abuztuaren 22a - Hamadan, gaurko Iran, 1037ko ekainaren 21a) persiar mediku, filosofo eta zientzialaria izan zen. Erdi Aroko islameko filosoforik ospetsuena da. Aristoteles interpretatzerakoan neoplatonikoen ildotik ibili zen. Hainbat testu gorde dira. Horietako bat, \"Medikuntzaren Kanona\", testu klasiko bilakatu zen medikuntzaren irakaskuntzan, eta eragin handia izan zuen XVI. mendea arte, Sortaldean eta Sartaldean.\nAvizenaren ekarpenak.\nAvizenak gai ugaritako ia 450 idazlan idatzi zituen, horietatik 240 inguruk gaur arte iraun dutenak. Azken hauetakoen artean, 150 filosofiari buruzkoak dira eta 40 medikuntzari buruzkoak. Bere lan ospetsuenak \"Medikuntzaren Kanona\" (1025) eta \"Sendaketaren Liburua\" (1027) dira, azken hau hainbat islamiar eta europar unibertsitatetan XVIII. mendera arte ohiko liburua izana.\nAvizenaren sistema medikoak bere esperientzia, islamiar medikuntza, Galenoren sistema medikoa, Aristotelesen metafisika eta antzinako persiar, mesopotamiar eta indiar medikuntzak elkartzen zituen. Avizena egungo medikuntzaren aitatzat hartzen da. Izan ere, hari zor zaizkio esperimentazio eta zenbatekotze sistematikoak fisiologiari buruzko ikerlanetan sartzea; gaixotasun infekziosoen izate kutsakorraren aurkikuntza; eriak berrogeialdian jartzea, gaixotasun kutsakorren hedapena murrizteko; saio klinikoen erabilpena; eta mikroorganismoak existitzeari buruzko lehen hipotesia."}
{"id": "55407", "revid": "12788", "url": "https://eu.wikipedia.org/wiki?curid=55407", "title": "Myanmarren banaketa administratiboa", "text": "Myanmar 7 eskualde, 7 estatu eta batasuneko lurralde batean banaturik dago. Eskualdeetan bamarrak dira gehiengoa, eta estatuetan beste etnia batzuk."}
{"id": "55409", "revid": "59723", "url": "https://eu.wikipedia.org/wiki?curid=55409", "title": "Juan Urbieta", "text": "Juan Urbieta (Hernani, ? - \"ib.\", 1553ko abuztuaren 23a) infanteriako euskal soldadu bat izan zen. Oso famatua bihurtu zen 1525eko Paviako guduan Frantzisko I.a Frantziako erregea atzeman zuelako.\nErregea eta bere eskolta, etsaien hesitik ihesi zihoazela, Frantzisko I.a zaldiaren gainetik erori egin zen. Altxatu zenean, Juan Urbietaren ezpatarekin topo egin zuen. Ordutik aurrera, oso famatua bihurtu zen, eta Karlos V.a enperadoreak armarri bat esleitu eta diploma batez goraipatu zuen. Horrez gain, zalditeriako kapitain, eta Santiagoko Ordenako Zaldun izendatu zuten. Bestalde, Frantzisko I.ak eskutitz bat bidali zion bizia salbatu ziolako, eta bere pertsonarekiko izan zuen jarrera onari eskerrak emanez.\n1553. urteko abuztuaren 15ean hil zen Hernanin, eta elizako presbiterioaren azpian lurperatu zuten. Iberiar Penintsulako Gerran (1813 arte), frantziar soldaduek haren gorpua profanatu zuten. Hernaniko kale garrantzitsuenetako batek, Donostiako hiribide batek eta Madrilgo kale batek haren izena daramate."}
{"id": "55414", "revid": "23317", "url": "https://eu.wikipedia.org/wiki?curid=55414", "title": "Almu\u00f1\u00e9car", "text": "Almu\u00f1\u00e9car Espainiako udalerria da, Granadako probintziaren hegoaldean kokaturik dagoena. 2022ko erroldaren arabera 26.748 biztanle ditu. M\u00e1lagako probintziarekin muga egiten du.\nAntzina sorturiko herria da feniziarrek Sexi izeneko kolonia eratu baitzuten bertan. Gaur egun turismo gune garrantzitsua da eta fruitu tropikalen ekoizpena ere jarduera ekonomiko aipagarria da, ahuakateak, txirimoiak, mangoak eta mizpirak ekoizten baitira.\nEtimologia.\nFeniziarrek \"\u1e62k\u1e63\" izena eman zioten haiek sorturiko asentamenduari. Grezieraz \"\u1f1d\u03be\u03b9\" (\"H\u00e9xi\") eta latinez \"Sexi\" izan zen. Estrabonen bidez iritsi zaigu Sexi izenaren informazioa. Erromatarrek \"Sexi Firmum Iulium\" edo \"Firmum Iulium Sexitanum\" deitu zuten Mundako borrokan hiritarrek Julio Zesarren alde borrokatu zutelako.\nGaur egungo Almu\u00f1\u00e9car toponimoak arabiar jatorria du. Hauek \u062d\u0635\u0646 \u0627\u0644\u0645\u0646\u0643\u0651\u0631 (\"\u1e25i\u1e63n al-Munakkar\") izena eman zioten tokiari, \"mendiz inguraturiko gotorlekua\" esan nahi du.\nGazteleraz almu\u00f1ecarko biztanleei \"sexitano/a\" eta \"almu\u00f1equero/a\" izenak ematen zaizkie.\nGeografia eta klima.\nKokapen geografikoa eta erliebea.\nGranadako kostaldean kokaturik dago, Salobre\u00f1a du ekialdean eta Nerja (M\u00e1laga) mendebaldean. Almu\u00f1\u00e9carreko alde zaharra Seco eta Verde ibaien haranen artean dago, bi haran hauetan nekazaritza da nagusi. Alde zaharretik mendebaldera La Herradura auzoa dago, badia txiki bat izateagatik hartzen du izen hori. Udalerria malkartsua da eta San Cristobal mendiak eta Almijara mendilerroak mugatzen dute iparraldean.\nKostaldean labarrak dira nagusi. Maro-Cerro Gordo labarren paraje naturala luzatzen da Almu\u00f1\u00e9car eta Nerjaren artean.\nKlima.\nKlima mediterranearra du. Urtean zehar 340 eguzki egun izaten ditu baina tenperatura epela du, beti 12\u00baC-tik gora eta 17,6\u00baC batazbeste. Udak beroak eta hezeak dira baina mendialdetik jeisten den korronte termikoak freskura ekartzen du gauetan.\nHistoria.\nSexi.\nIndusketa areologikoek erakutsi dute Brontze Aroan (K.a. 1500 urte) ingurua populaturik egon zela.\nK.a. IX mendearen amaieran feniziarrek Iberiar penintsularen hegoaldea kolonizatzeari ekin zioten eta \"Sexi\" kolonia eratu zuten. Hainbat izenekin ezagutzen da; Sexi, Seksi, Sexsi, Sexs, Secks, Eks edota Ex, txanponetan SKS hizkiak agertzen dira.\nK.a. III. mendean erromatarrak iritsi ziren eta hiri egituratua aurkitu zuten. Arrain gazitegiak zituen, \"garum\" saltsa ekoizten zuen eta txanponak egiten zituen. Mundako borrokaren ondoren \"Sexi\" \"Firmum Iulium\" izenarekin \"municipium\" bihurtu zen, Ponpeioren aurkako borrokan Julio Zesarren alde egiteagatik. Hurrengo mendeetako berri handirik ez dago. \nAlmu\u00f1ecar.\n755. urtean Abd ar-Rahman I.a Almu\u00f1ecarreko portura sartu zen, Damaskoko matxinada batetik ihesi, eta urtebete beranduago Kordobako Kalifa-herria sortu zuen. Gotorleku bat eraiki zen eta izen berria hartu zuen herriak, \"mendiz inguraturiko gotorlekua\". Al-Idrisi bidaiariak XII. mendean hiria bisitatu zuen eta arabiarren aurreko hiri baten hondarrak zeudela aipatzen du. Merkataritzaren garapen handia izan zuen, azukre kanabera, bananak, mahaspasak eta zerealak ekoizten zituen eta arrantza ere jarduea garrantzitsua zen. Harresietatik kanpo arrabalak eratu ziren eta merkatua eta meskita nagusi bat ere bazituen. Kalifa-herria taifatan banatu zenean Granadako taifaren barnean gelditu zen Almu\u00f1\u00e9car, izan ere taifa haren kostaldeko hiri garrantzitsuena bihurtu zena. Nazarien erresuman ere ez zen Almu\u00f1\u00e9carren garrantzia jeitsi.\nAro modernoa.\n1489an Baza erori zenean gaztelarren aurrean errenditu egin zen Almu\u00f1\u00e9car. Bertan sinatu ziren Granadako kapitulazioak. Karlos I.ak gotorleku handi bat eraiki zuen, San Migel gaztelua. Gotorleku handi horretan tropa frantsesak zeuden 1812an eta ingelesek lehertarazi egin zuten.\n1562an La Herradura parean Juan de Mendoza kapitainak gidaturko 28 itsasontzitako flotatik 25 urperatu egin ziren, Espainiako Itsas Armadaren katastrofe handienetakoa izan zen. Itsaso eta haize aldaketa baten ondorioz galeoiek kostaldeko harkaitzak jo zituzten eta 1.000-5.000 marinel artean hil ziren. Hain sonatua izan zen Cervantesek 1604an argitaraturiko \"On Kixote Mantxakoa\" liburuan ere aipatu zuela.\n1569an Alpujarretako matxinada gertatu zen Andaluzian. Aben Abooren matxinatuek 3.000 gizonekin erasotu zuten hiria baina honek gogor eutsi zion. XIX. mendean pirata turkiarrek sarritan erasotu zuten eta populazioaren zati handi batek mendialdera ihes egin zuen leku babestiagoetan herrixkak eratuz. Inguruko herrietan bezala azukre kanaberaren ekoizpenak garrantzia handia izan zuen. Hainbat ingenio izan ziren Almu\u00f1\u00e9carren. XX. mendearen hasieran ordea industria honen gainbehera etorri zen.\nEkomonia.\nTurismoa da Almu\u00f1\u00e9carreko jarduera ekonomiko nagusia. 19 km hartzen dituzte hondartza eta kalek. Guztira 18 hondartza daude Almu\u00f1\u00e9carren, mendebaldetik ekialdera: Cantarrij\u00e1n, Calaiza, La Herradura, Los Berengueles, El Muerto, Cotobro, La Veintiuna, El Rinc\u00f3n de La China, San Crist\u00f3bal, Caletilla, Puerta del Mar, Velilla, El Tesorillo, El Pozuelo, Calabaj\u00edo, Cabria, Curumbico eta Barranco de Enmedio. Hondartza gehienen alboan urbanizazio zabalak eraiki dira. Ur gazizko akuapark bat ere badu, \"Aqua Tropic\" izena duena.\nFruitu tropikalen ekoizpena ere aipagarria da. txirimoia, mangoa, ahuakatea eta mizpira ekoizten dira. Txirimoiak Jatorrizko deitura du, Kosta Tropikala - M\u00e1laga izena duena, 2002an ezarria.\nKultura.\nJaiak.\nAste Santuko jaiak interes turistikokoak izendatu zituzten 2003an eta 15 kofradiak 16 prozesio egiten dituzte. Kofradia hauek 1980. eta 1990. hamarkadetan sortu ziren, gehienak behintzat. \nMaiatzeko gurutzeen eguna maiatzaren 3an izaten da.\nUdan jai ugari izaten dira Almu\u00f1\u00e9carren. San Juan suetati hasi, Carmengo Amaren eguna uztailaren 16an eta Virgen de la Antiguaren omenezkoak izaten dira udako jai patronalak. Abuztuaren 9 eta 15 artean ospatzen dira.\nGastronomia.\nMediterranear kostaldeko gastronomia du, arabiar kutsu nabarmenarekin. Arbendolak, kanela, anisa eta almibarra bezalako lehengaiak erabiltzen dira. Honako hauek dira plater tipikoak:\nKirolak.\nHainbat futbol talde daude Almu\u00f1\u00e9carren, aipagarriena AD Almu\u00f1\u00e9car 77. Horretaz gain udan itsas-kirolak egiteko aukera zabala izaten da."}
{"id": "55415", "revid": "284", "url": "https://eu.wikipedia.org/wiki?curid=55415", "title": "Hamabi Apostoluak", "text": ""}
{"id": "55416", "revid": "284", "url": "https://eu.wikipedia.org/wiki?curid=55416", "title": "Hamabi apostoluak", "text": ""}
{"id": "55418", "revid": "105290", "url": "https://eu.wikipedia.org/wiki?curid=55418", "title": "Disakarido", "text": "Disakarido (grezieratik \"dio\", \"bi\" eta \"sacchar\", \"azukre\") bi monosakaridoz osaturiko karbono hidratoak dira. Oligosakaridoen taldean daude. Monosakaridoen antzera azukretzeko gaitasuna dute eta uretan disolbatzen dira.\nEzaugarriak.\nDisakarido batzuk karbono anomeriko bat aske izaten dute, eta ondorioz monosakaridoek zuten ahalmen erreduzitzailea mantentzen dute. Beste hainbat propietate ere gordetzen dituzte, hala nola, mutarrotazioa eta disolbagarritasuna. Mota honetako disakarido ezagunenak maltosa, isomaltosa, zelobiosa eta laktosa dira.\nBeste kasu batzuetan, ordea, bi karbono anomerikoak elkarri lotzen dira eta disakaridoak mutarrotazio eta erreduzitzaile ahalmena galtzen du. Honen adibide dira sakarosa (azukre arrunta) eta trehalosa."}
{"id": "55420", "revid": "119347", "url": "https://eu.wikipedia.org/wiki?curid=55420", "title": "Abla", "text": "Abla Almeriako udalerria da. 2006an 1.505 biztanle zituen."}
{"id": "55421", "revid": "119347", "url": "https://eu.wikipedia.org/wiki?curid=55421", "title": "Abrucena", "text": "Abrucena Almeriako udalerria da. 2006an 1.339 biztanle zituen."}
{"id": "55423", "revid": "10891", "url": "https://eu.wikipedia.org/wiki?curid=55423", "title": "Shinya Tsukamoto", "text": " zinemagile eta aktore japoniarra da."}
{"id": "55424", "revid": "201", "url": "https://eu.wikipedia.org/wiki?curid=55424", "title": "Pe\u00f1afloridako kondea", "text": ""}
{"id": "55699", "revid": "6327", "url": "https://eu.wikipedia.org/wiki?curid=55699", "title": "Errioxa Arabarra", "text": ""}
{"id": "55700", "revid": "8312715", "url": "https://eu.wikipedia.org/wiki?curid=55700", "title": "Galtzari-eusteko", "text": "Galtzari-eustekoa edo ligeroa galtzerdiei eusteko erabiltzen den azpiko arropa da. 1920ko hamarkadan asmatua izan zen. Gerrian jartzen da eta aurrekaldeko eta atzekaldeko partean elastiko bina ditu, galtzerdiei galtzaritik eutsi ahal izateko.\nBatzuetan, 6, 8 edo beste elastiko gehiago izan dezake.\nBatzuetan, beste arropetan erantsita aurki daiteke. Normalean gerruntzeari eransten zaio, baina beste arropa hauetan ere egon daiteke:"}
{"id": "55701", "revid": "545517", "url": "https://eu.wikipedia.org/wiki?curid=55701", "title": "Galtzari eusteko", "text": ""}
{"id": "55702", "revid": "545519", "url": "https://eu.wikipedia.org/wiki?curid=55702", "title": "Ligero", "text": ""}
{"id": "55703", "revid": "512", "url": "https://eu.wikipedia.org/wiki?curid=55703", "title": "Takashi Miike", "text": " zinemagile eta aktore japoniarra da.\nFilmografia.\nAktorea.\n2003\n2005\n2006\nEkoizlea.\n2000\n2006"}
{"id": "55704", "revid": "71145", "url": "https://eu.wikipedia.org/wiki?curid=55704", "title": "Gatzaga Buradon", "text": "Gatzaga Buradon (ofizialki \"Salinillas de Burad\u00f3n / Gatzaga Buradon\") Arabako hegoaldeko hiri bat da, Bastida udalerrikoa. Arabako Errioxa eskualdean dago kokatuta, eta 106 biztanle zituen 2017an. Gatzaga Buradonek bere udal-forua eduki zuen, gaur egun mantentzen ez duena. Foru horren berri 1264ko pribilegio batek ematen digu, eta bertan, Nafarroako mugako hiri itxitzat definituta dago.\nBuradon goi-ordoki batean kokatua dago, Ebro ibaiaren gainean, eta ongi mantendu den harresia du. Izena ematen dion iturri gaziak aberastasuna ekarri zion herriari, etxeen eraikuntza kalitatean antzeman daitekeena.\n2003ko otsailaren 4ean, Eusko Jaurlaritzak kultura ondasun izendatu zuen hirigune historikoa, \"monumentu multzo\" sailkapenarekin.\nHistoria.\nAntso IV.a Gaztelakoak sortu zuen hiribildua 1264an, zuen garrantzi geoestrategiko eta ekonomikoa zela-eta, gatzagatik hurbil eta Ebro ibaia kontrolpean baitzuen. Horregatik harresia eraiki zuten inguruan, herri gotorleku izateko, mendeetan zehar Gaztelako Erresumaren eta Nafarroakoaren arteko muga izan baitzen. Geroago, hiribildu izateari utzi eta jaurerri izatera igaro zen, O\u00f1atiko jaunen menpe.\nUrtean igaro ahala, Burandon Gatzagaren garrantzia txikitzen joan zen. 1974an Bastidak bereganatu egin zuen eta bertako kontzeju bihurtu, udalerria izateari utzita.\nOndasun nabarmenak.\nErdi Aroko gunea oraindik mantentzen duen harresi batez mugatua dago eta zati batean harresiaren ordez etxeen atzealdeak daude.\nHarresiaren barneko kaleak hiru plazek antolatzen dute: Elizaren Plaza, Plaza Nagusia eta Mendebaldeko Plaza. Harresiaren barnean sare nagusia diseinatzen duten kaleak oraindik tente jarraitzen duten harresiaren ateetatik ateratzen direnak dira, nabarmenena Kale Nagusia, Ipar Hego-mendebalde norabidekoa, Beheko Kalearekin lotuz. Beste kale batzuk, estuagoak, eta horrekin elkarzut direnak, honako hauek dira: Laurel, San Juan, Txikia, Horno eta del Ca\u00f1o. Hiriaren antolaketak \u00abarrain-hezurra\u00bbren eskema jarraitzen du.\nSortu zeneko lehenengo faseetatik jaso duguna bere bi kale nagusienen trazadura eta zabalak baino luzeagoak diren orube txikietan egindako banaketa da. Hiriak bere hastapenetan bizi zuena islatzen du, nahiz eta bizipen horiek ertarokoak ez izan. Gainera, ez ditugu ahantzi behar hegalak, atariak, egituraturik gabeko tarteak, etxeen arteko paretak edo eraikinak ez zirela ia gorantz eraikitzen.\nBuradon-Gatzagako Hirigune Historikoko elementu nabarmenenak honako hauek dira, besteak beste:\n2007an, herrigunetik gertu aurkitutako anbar aztarnategiaren berri eman zen. \nGarraioa.\nAraba Bus sareko lineak zerbitzua ematen dio herri honi:"}
{"id": "55705", "revid": "512", "url": "https://eu.wikipedia.org/wiki?curid=55705", "title": "Chin (estatua)", "text": "Chin Myanmarko 7 estatuetako bat da. Bertan bizi den etnia nagusia Chin herria da. 36.019 kilometro koadroko eremua dauka, eta 516.752 biztanle zituen 2019an. Hiriburua Hakha da."}
{"id": "55710", "revid": "23317", "url": "https://eu.wikipedia.org/wiki?curid=55710", "title": "Donostia Gipuzkoa Basket", "text": "Donostia Gipuzkoa Basket Donostiako eta Gipuzkoako saskibaloi talde nagusia da, kirol sozietate anonimo gisa eratua, 2019/2020 denboraldiaz geroztik LEB Oro jokatzen duena.\nHistoria.\nHasierako urteak.\n2001. urtean Gipuzkoako erakunde eta Miguel Santos kirolari-ordezkariaren eskutik jaio zen taldea da, \"Donostiako Gipuzkoa Basket\" izenarekin.\nBere lehenengo urtean, 2001-02 denboraldian, LEB-2 ligan zegoela, Datac informatika denden babesa izan zuen. 11. postuan gelditu zen, baina babesa aurkitzeko arazoen ondorioz, Miguel Santosek hurrengo denboraldia ez jokatzea erabaki zuen.\nBi urte geroago, Bruesa eraikuntza-enpresa eta Kirolgi Gipuzkoako kirol fundazioaren babesarekin LEB-2 ligan parte hartu zuen, Porfirio Fisac entrenatzailearekin.\n2004-05 denboraldian LEB-2 ligako bigarren postuan postuan gelditu zen liga-erregularrean, baina igoerako play-offeko final-laurdenetan kanporatua izan zen. Halere, LEB Oro ligara igo zen CB Ciudad de Algecirasi postua erosi ondoren. Horretarako, 144.000 euro ordaindu behar izan zituen.\nBere LEB ligako lehengo urtean liga erregularreko 5. postuan gelditu zen eta ondorioz igoerako play-offak jokatu ahal izan zituen. Han, 3-0 emaitzarekin irabazi zion Drac Inca eta CB Le\u00f3neri. 2006ko ekainaren 1ean Polaris Murciari irabazi eta LEB ligako txapelduna izan zen eta ondorioz ACB ligara igo zen.\nACB Ligan.\n2006ko uztailean, ACB ligako arauei kasu eginez, Gipuzkoa Basket Club izena San Sebasti\u00e1n Gipuzkoa Basket Club izenaren ordez aldatu behar izan zuen. 3.000 lagunentzako eserlekuak zituen pabilioian jokatzen bazuen, maila igoerari esker 8.000 bazkide bildu zituen eta handik aurrera 11.000 lagunentzako eserlekuak dituen Illunbeko zezen-plazan jokatzen hasi zen.\n2006-07 denboraldia ACB ligan jokatu ondoren 18. postuan gelditu zen eta LEB ligara jaitsi zen.\n2007-08 denboraldia LEB ligan jokatu zuen oro har 3. postuan geldituz (24 garaipen eta 10 porrot) eta ACB ligara igo zen Teneriferen aurka jokatutako play offean irabazi ostean. Ordutik ACB ligan mantendu da.\nDenboraldi onena 2011-12 izan zuen, ACB Ligan bosgarren egin baitzuen eta hurrengo urterako Eurocup txapelketara sailkatu baitzen. Dirulaguntzetan baina mozketa handia izan zuen eta babesle indartsurik aurkitu ezinean uko egin behar izan zion Europan jokatzeari. Kirol maila ere nabarmen jaitsi zen hurrengo urteetan. Ligako azken postuetan ibiltzera pasa zen eta batzuetan bulegoetan lortu behar izan zuen mantentzea, beste talde batek diru arazoei aurre egin ez izanagatik. 2016an maila galdu zuen baina 2017an LEB Oro ligan lehenengo postua eskuratu ondoren ACB Ligara itzuli zen. ACB Ligan beste bi denboraldi eman ostean LEB Orora jaitsi zen berriro ere (2019/20) eta 2020ko pandemiak txapelketa eten zuenean sailkapenaren buruan zegoelarik Carraminbre Valladolid taldearekin batera, ondorengo denboraldian (2020/21) ostera ere ACBn jokatzeko eskubidea lortu zuen. Sailkapeneko azken postuan gelditu, ordea, eta LEB Orora itzuli da 2021/22 denboraldian."}
{"id": "55713", "revid": "119347", "url": "https://eu.wikipedia.org/wiki?curid=55713", "title": "Albanchez", "text": "Albanchez Almer\u00edako udalerria da. 2006an 660 biztanle zituen."}
{"id": "55714", "revid": "119347", "url": "https://eu.wikipedia.org/wiki?curid=55714", "title": "Alc\u00f3ntar", "text": "Alc\u00f3ntar Almeriako udalerria da. 2006an 617 biztanle zituen."}
{"id": "55715", "revid": "119347", "url": "https://eu.wikipedia.org/wiki?curid=55715", "title": "Alcudia de Monteagud", "text": "Alcudia de Monteagud Almeriako udalerria da. 2006an 142 biztanle zituen."}
{"id": "55716", "revid": "23317", "url": "https://eu.wikipedia.org/wiki?curid=55716", "title": "Askatuak Saski-Baloi Taldea", "text": "Askatuak Saski-Baloi Taldea Donostiako saskibaloi taldea da\nHistoria.\n1975ean Josean Gasca entrenatzaileak sortutako saskibaloi taldea da. Horrez gain, Josean Gascak Atl\u00e9tico San Sebasti\u00e1n saskibaloi taldearen sortzailea ere izan zen, baina kluba utzi zuen zuzendaritza zituen arazoak zirela medio eta Askatuak taldea sortu zuen."}
{"id": "55717", "revid": "547958", "url": "https://eu.wikipedia.org/wiki?curid=55717", "title": "Askatuak", "text": ""}
{"id": "55718", "revid": "547959", "url": "https://eu.wikipedia.org/wiki?curid=55718", "title": "Askatuak Saskibaloi Taldea", "text": ""}
{"id": "55719", "revid": "15795", "url": "https://eu.wikipedia.org/wiki?curid=55719", "title": "Gipuzkoa Basket", "text": ""}
{"id": "55728", "revid": "119347", "url": "https://eu.wikipedia.org/wiki?curid=55728", "title": "Tabernas", "text": "Tabernas Almeriako udalerria da. 2006an 3.494 biztanle zituen."}
{"id": "55732", "revid": "336", "url": "https://eu.wikipedia.org/wiki?curid=55732", "title": "2007ko EPELen lau eta erdiko txapelketa", "text": "2007ko Lau eta erdiko Pilota Txapelketa 2007an Eskuzko Pilota Enpresen Ligak antolatutako Lau eta erdiko Pilota Txapelketa da. Bertan Asegarce eta ASPE enpresetako pilotariek parte hartu zuten.\nHamasei pilotarik, lau taldetan banatuak, bi partidaka kanporaketa egin zuten taldeko buruaren aurka jokatzeko. Talde bakoitzean sailkatutakoak guztiak guztien kontra ligatxoa jokatzen dute eta bi onenak finalera igaro ziren.\nTitin IIIk irabazi zuen txapelketa, finalean Barriolari 22 eta 15 gailendu eta gero.\nEmaitzak.\nKanporaketak.\nA Taldea.\nA taldearen burua Abel Barriola da.\nB Taldea.\nB taldearen burua Augusto Iba\u00f1ez, \"Tit\u00edn III\", da.\nC Taldea.\nC taldearen burua Juan Martinez de Irujo da.\nD Taldea.\nD taldearen burua Aimar Olaizola, \"Olaizola II\", da."}
{"id": "55733", "revid": "69297", "url": "https://eu.wikipedia.org/wiki?curid=55733", "title": "Jokin Mujika", "text": "Jokin Mujika Aranburu (Itsasondo, Gipuzkoa, 1962ko abuztuaren 22a -) euskal txirrindulari ohia da, 12 urtez profesionalen artean lehiatu zuena.\nIbilbidea.\nHasierako kategoriak.\nEtorkizun oparoko txirrindularia izan zen errepideko txirrindularitza zein ziklo-krossean. Gaztetan, ziklo-krosseko Espainiako txapelduna bitan eta munduko txapeldunordea izan zen; errepideko txirrindularitzan berriz, Espainiako txapeldun izan zen.\nIstripu bat baino gehiago izan zuen eta, kamioi batek harrapatu ondoren klabikula hautsi ondoren, 1981eko Nafarroako Itzulian eroriko baten ondorioz, garezurra hautsi zuen, 10 egunez ospitalean egon behar izan zuelarik. Handik gutxira, soldadutza egitera deitu zioten, eta txirrindularitza utzi behar izan zuen aldi baterako.\nZiklismo profesionala.\n1984an profesionaletara pasatu zen eta Orbea, Caja Rural, Banesto eta Artiach taldeetan lehiatu zuen.\nArrakasta izan zuen 1988an, Euskal Bizikletan, Arrateko Igoerako etapan. \"Eibarko Bizikleta\" zeritzon orduan eta Robert Millar eta Charly Motteti aurrea hartzea lortu zuen. Baita Galiziako Itzulian ere eta Etorkizuneko Tourra, 80ko hamarkadan partaidetza oneko karrerak zirenak.\nBi Italiako Giroetan, lehen hogei txirrindularietako bat izan zen, hamaikagarrena horietako batean. Espainiako Itzulian, berriz, hamalaugarrena izan zen behin.\nHiru itzuli handiak bakoitza pare bat aldiz korritu zituen eta Chamb\u00e9ryn egin zen 1989ko Mundialean nabarmendu zen, ihesaldi garrantzitsuaren protagonista izan zelarik.\nProfesionaleko azken urteetan, errepideko txirrindularitza utzi zuen eta ziklo-krossean lehiatzen jarraitu zuen.\nAzkenik, mendiko bizikleta modalitatera pasatu zen. 1995. urtean Espainiako Openeko Burgos eta Narancoko lasterketak irabazi zituen, eta 1996ko Atlantako Joko Olinpikoetan parte hartu zuen. Urte hartako Espainiako Mendi Bizikleta Txapelketan bigarren izan zen, baita ere.\nEmaitzak lasterketa nagusietan.\n(*) Ziklo-krossean"}
{"id": "55734", "revid": "119347", "url": "https://eu.wikipedia.org/wiki?curid=55734", "title": "Jose Maria Yurrebaso", "text": "Jose Maria Yurrebaso Goyenetxe, (Urretxu, Gipuzkoa, 1955eko urriaren 11-) euskal txirrindulari ohia da, ziklo-krossean trebea.\n1978an errepideko txirrindularitzako profesionaletara pasatu zen. 1981an errepideko txirrindularitza utzi eta ziklo-krossean lehiatzen jarraitu zuen erretiratu arte, 1992an.\nZiklo-krosseko espainiako lau txapelketa, Euskal Herriko hiru, eta hainbat Gipuzkoako titulu lortu zituen besteak beste. Horrez gain, Espainiako Vueltako etapa baten garaile ere izan zen."}
{"id": "55735", "revid": "119347", "url": "https://eu.wikipedia.org/wiki?curid=55735", "title": "I\u00f1aki Maiora", "text": "I\u00f1aki Maiora Oria (Ormaiztegi, 1954ko ekainaren 2a -) euskal txirrindulari ohia da. 1977 eta 1987 artean profesionala izandakoa. 1996az geroztik 2007rarte Ormaiztegiko alkatea izan da, hasieran EAJri esker eta gero independente moduan.\nGehienbat ziklo-krosseko probetan parte hartu zuen. Bere garaipen guztiak modalitate horretakoak baitira."}
{"id": "55737", "revid": "69297", "url": "https://eu.wikipedia.org/wiki?curid=55737", "title": "Jose Ramon Izagirre", "text": "Jose Ramon Izagirre (Ormaiztegi, Gipuzkoa, 1965eko uztailaren 22a) euskal txirrindulari ohia da, 1991 eta 1994 artean profesionala. Gorka eta Ion Izagirre txirrindularien aita da.\nGehienbat ziklo-kross modalitatean aritu zen eta han lortu zituen bere garaipen guztiak.\nPalmaresa.\n1983\n1991\n1992\n1993\n1994"}
{"id": "55738", "revid": "336", "url": "https://eu.wikipedia.org/wiki?curid=55738", "title": "Gerardo Garc\u00eda Le\u00f3n", "text": "Gerardo Garc\u00eda Le\u00f3n (Sevilla, 1974ko abenduaren 7a-) futbolari espainiarra da, atzelari postuan dabilena.\nHainbat taldetan ibili ondoren, 2009tik Cordoba Club de Futbolen jokatzen du."}
{"id": "55739", "revid": "219", "url": "https://eu.wikipedia.org/wiki?curid=55739", "title": "Claudio Bravo Mu\u00f1oz", "text": ""}
{"id": "55742", "revid": "336", "url": "https://eu.wikipedia.org/wiki?curid=55742", "title": "Gaizka Garitano Agirre", "text": "Gaizka Garitano Agirre (Derio, Bizkaia, 1975eko uztailaren 9a) futbol entrenatzailea eta futbolari profesional ohia da. Ander Garitano futbolariaren iloba da. Athleticen harrobian hasi ondoren, hainbat urtez jokatu du Eibar KEn. 2005etik 2008ra Real Sociedaden ibili zen, eta jokalari ibilbidea Alavesen bukatu zuen.\nEntrenatzailea.\nEibar KEn hasi zen entrenatzailaren laguntzaile gisa. 2012an lehenengo entrenatzailea bilakatu zen. 2012-13 denboraldian bigarren B mailatik bigarren mailara igotzea lortu zuen. 2013-14 denboraldian bigarren maila irabazi zuen, lehenengo mailara igotzen. 2014ko udan kontratua urte batez berritu zuen Eibarrekin.\n2015ean Real Valladolidek fitxatu zuen baina 9 jardunaldiren ondoren emaitza txarrak zirela ikusita zuzendaritzak kaleratu egin zuen."}
{"id": "55743", "revid": "219", "url": "https://eu.wikipedia.org/wiki?curid=55743", "title": "Gaizka Garitano", "text": ""}
{"id": "55744", "revid": "6327", "url": "https://eu.wikipedia.org/wiki?curid=55744", "title": "Panizo", "text": ""}
{"id": "55747", "revid": "69297", "url": "https://eu.wikipedia.org/wiki?curid=55747", "title": "Ziklo-kroseko Espainiako Txapelketa", "text": ""}
{"id": "55749", "revid": "1545", "url": "https://eu.wikipedia.org/wiki?curid=55749", "title": "Euskadi Txirrindularitza Fundazioa", "text": "Euskadi Txirrindularitza Fundazioa, ofizialki Fundaci\u00f3n Ciclista Euskadi-Euskadiko Txirrindularitza Iraskundea, irabazi-asmorik gabeko kirol-fundazioa da, euskal txirrindularitza sustatzea, sustatzea, zabaltzea eta garatzea helburu duena.\nFundazioko presidentea Miguel Madariaga da, Euskaltel-Euskadi taldearen sortzailea eta manager nagusi ohia bere lehen hemeretzi denboraldietan.\n2012. urtera arte, Euskaltel-Euskadi txirrindularitza taldea izan zuen erakusle nagusi, txirrindularitzako maila gorenean (UCI ProTeam). Talde horretako txirrindularietako batzuk Fundazio honetako etapa guztietan egon dira. 2013tik aurrera, Euskadi Txirrindularitza Fundazioa maila goreneko taldearen proiektu berri batetik aldenduta geratu zen, eta Euskaltel enpresak aurrekontua eta kudeaketa bere gain hartu zituen, hurrengo 4 denboraldietan ustez 40 milioi euroko ekarpena eginez."}
{"id": "55750", "revid": "69297", "url": "https://eu.wikipedia.org/wiki?curid=55750", "title": "Alberto Lopez de Munain", "text": "Alberto Lopez de Munain Ruiz de Gauna (Gasteiz, Araba, 1972ko martxoaren 12a) euskal txirrindulari ohia da, profesionala 1996 eta 2005 artean.\n2005eko Italiako Giroan izandako eroriko baten ondorioz, txirrindularitza utzi behar izan zuen.\nPalmaresa.\n1994\n1997\n1999\n2000\n2001\n2003\n2004"}
{"id": "55751", "revid": "336", "url": "https://eu.wikipedia.org/wiki?curid=55751", "title": "Maiatzaren Plazako Amak", "text": "Maiatzaren Plazako Amak () 1977ko apirilean sortutako elkarte sozio-poltiko argentinarra da, Jorge Rafael Videlaren diktadura militarrak eragindako pertsona \u201cdesagertuen\u201d amek osatua.Elkartearen izena Buenos Airesen kokatua dagoen Maiatzaren Plazatik hartu dago, elkarteak enparantza hau erabiltzen duelako bere agerpen zein protesta publikoak aurrera eramateko.\nGaur egun elkartea bitan banaturik aurkitzen da, alde batetik gehiengoa Maiatzaren Plazako Amen izenean jarduten dutenak (Hebe de Bonafini izanik haien lehendakaria) eta bestalde Maiatzaren Plazako Amak- Linea Sortzailea (Marta Ocampo de Vasquez buru).\nBerrantolaketa prozesu nazionala.\n1976ko Martxoan Indar Armatuek estatu kolpe berri bat gauzatu zuten Argentinan, Maria Estela Martinez de Peronen lehendakaritza etenez. Junta Militar baten forman osatu zen gobernu berria: Jorge Rafael Videla generala (Ejertzitoa), Emilio Eduardo Massera almirante (Marina) eta Orlando Ramon Agosti brigadierra (Aereonautica).Junta Militar honek bere burua izendatu zuen Estatuko autoritarte nagusi modura eta bere konpententzien barruan gobernuaren zuzendaritza orokorrak zehaztea eta Lehendakaria baita gainontzeko funtzionarioak izendatzea eta ordezkatzea aurkitzen ziren.\n1976ko estatu kolpearen ondorioz sortutako diktadura militarrak bere burua Berrantolaketa Prozesu Nazional modura izendatu zuen. Biolentzia politikoan oinarritutako diktadura izan zen, izua zabalduz etengabe. Diktadura militar hau ezaugarritu zuen praktika bat pertsonen desargerpen sistematikoa izan zen. Hau da, herritarrak bahiketen, torturen eta erailketen biktimak izan zirne. Bestalde, haien senideei dolua ukatu zitzaien, gorpuen desagerpenarekin, gorpuak ez zirelako berreskuratzen. Beraz, izua Gobernuak martxan jarritako praktika izan zen, herritarren disziplina eta ordenamendua ezartzeko asmoarekin, giza eskubideak ukatuz. \nBerrantolaketa Prozesu Nazional honen plan ekonomiko-sozialari dagokionez, aurreko gaiaretan eramandako politika sozialak merkatuagatik ordezkatzea izan zen helburua. Konpentzentzia eta eskaintza eta eskariaren arabera antolatutako ekonomia bultzatu zen beharrizanak asetzeko. Langileria izan zen subjektu kolpatuena, gizartean zituen konpetentziak kenduz eta bere egoera ekonomikoa kolpatuz, errepresio politikoarekin lagunduz. Industria ertain eta txikiaren desartikulazioa gauzatu zen, exportadoreen eta ekonomia talde haien baita finatzia-espekulatiboen alde eginez.\nMaiatzaren Plazako Amen elkartearen sorrera.\nMaiatzaren Plazako Amak elkarteak 1977ko apirilean du sorrera, diktadura militarrak jada bere praktika politiko errepresiboak martxan jarri zituenean, Berrantolaketa Prozesu Nazioalaren izenean.\nLehenik eta behin, desagertu-bahitutako biktimen amak biltzen hasi ziren haien lehen eskakizunak burutu ahal izateko, haien seme-alaben, senarren, edota biloben berri izateko. Hala ere, borroka honek hasieratik zailtasunak izan zituen, giza eskubideen hainbat urratze eman zirelako, horien artean, larrienetarikoa, mugimenduaren hiru sortzaileen bahiketa eta desagerpena: Esther de Balestrino, Azucena Villaflor eta Mary Ponce de Bianco. 1979. urtean, hainbat zailtasun gainditu ostean haien aldarrikapenak elkarte moduan egikaritzea lortu zuten eta Hebe de Bonafini jarri zen elkartearen buru modura, ama hauen artean aktibistenetarikoa baita polemikoena ere.\nMugimenduaren sendotze prozesu horretan garrantzia handia izan zuen ekimena 1981an sortutako Erresistentzia Martxak izan ziren. Estrategia politiko honen funtsa 24 orduz Maiatzako Plaza okupatzea zen politiko , azken hamarkadetan hauetan ere etenik gabe burutu direnak.\nDiktadura militarraren bukaera.\n1983an bukatuko da diktadura militarra eta Raul Alfonsin izango da hurrengo lehendakaria. Alfosinen gobernu garaian mugimendu honi dagokionez gertakari interesgarriak jazoko dira. Horien artean Conadep sortuko da (Comision Nacional sobre la Desaparicion de Personas), Junta Militarrei epaiketak, gorpuak hobitik ateratzea eta diktadurako biktimen senitartekoei erreparazio ekonomikoak. \nHonek ordea, mugimendu barruan talkak sortuko ditu eta Maiatzaren Plazako Amen eta Maiatzaren Plazako Ama \u2013 Linea Sortzailearen arteko banaketa emango da, zenbait ezberdintasun politikoen ondorioz. Talkak alfonsinismoaren aurrean izan beharreko jarreretan baita erreparazio politikoen ondorioz sortu ziren. 1986an gainera, eztabaida garrantzitsuak egon ziren mugimendu barruan Hebe de Bonafinik mugimenduaren parte hartzea zabaldu eta Argentinan zehar sortutako filialekin lan egin nahi zuen bitartean, Maria Adela Gard de Antokolets opositoreak Buenos Aireseko amekin soilik egin nahi zuen lan. \nEkarpen Politikoak.\nHainbat dira Maiatzaren Plazako Amek egindako ekarpen politikoak, baina berezeki bi dira nabarmenenak, alde batetik, amatasunaren sozializazioa, hau da, amatasuna nola ulertzen den eta horren gaineko kritikak zein ekarpenak, eta bestetik, giza eskubideen defentsa eta horrekin batera bizitza duinen aldeko aldarria.\nAmatasunaren sozializazioa.\n1988. urtean Amek proposamen politiko bat garatu zuten, mugimenduaren oinarriak sakondu eta hedatu zituena, giza eskubideen zein gizartean zeuden zenbait eskakizun zein behar erantzutera bidean. Proposamen hau Amatasunaren Sozializazioa zen, mugimenduaren proposamen politiko garrantzitsuena, bereziki Hebe de Bonanifinik Kubara egindako bidai baten ondorioz martxan jarritakoa.\nProposamena korronteetatik hedatzen du, alde batetik nabarmentzen da amatasunaren politizazioa, haien seme alaben bilaketan eta giza eskubideen defentsan barrenetik ateratzen zitzaien amatasun horren aldarrikapenean, bestalde, amatasunaren botere sortzailea aldarrikatzen dute patriarkatuak inposatzen duen botere zapaltzailearen aurrean. Azken hau emakumeen botere eta ahalduntzearearekin lotzen dute. Hasiera batean, Amek haien senideen askatasuna aldarrikatzen zuten errugabetasun printzipioetan oinarrituz, hainbat eztabaida eta hausnarketen ondorioz ordea, senideen borrokak ulertu eta Amek kontzientzia politiko eta ideologikoa eskuratzen hasi ziren, borrokaren aldeko hautua eginez. Honekin batera gorputzek borrokan duten garrantzia azpimarratu zuten, goputzak borrokan jarriz, hauek eta orokorroean bizitzak arriskatuz.\nHonekin lotuta, amatasun politiko honen beste ezaugarri garrantzitsu bat espazio publikoaren apropiazioa izango da. Emakume askorentzat lehen praktika politikoa izan zen, beraz, emakumeek espaizo pubikoaren erabilera gauzatzea salto kualitatibo handi bat izan zen. Ama hauek izaera publikoa eskuratu zuten eta honekin batera beste ama eta emakumeentzat erreferentzia bihurtu ziren. \nGiza eskubideen defentsa eta lan lerro ezberdinak.\nMaiatzaren Plazako Amen jardun politikoaren positiboaren ondorioz hau hedatzeko beharra identifikatu zuten bestelako esparru batzuetara, bereziki giza eskubideen defentsara: bizitza duinak torturarik eta desagerpenik gabe, elikadura, hezkuntza, lan duina, ordezkaritza politiko gardena eta sistema kapitalistari kritika.\nHori dela eta, zenbait proposamen eraman dituzten praktikara, praktika izanik mugimendu honen giltzarrietako bat. Garatu beharreko lan ildo ezberdinak praktikara eramateko espazio politiko, kultural eta sozialak sortu dituzte, egindako eta egiteke dagoen lana zabaldu eta esposatu ahal izateko. Horien artean, 2000. Urtean Herri Unibertsitatearen sorrera aurkitzen da , jakintza ezberdinen topagune eta testigantzen balorazio gune izateko, jakintza kritikoa sustatzeko, memoria eraikitzeko eta eraldaketa sozialerako espazio modura aritzeko. Esperientzia honen erdigunean Paulo Freireren ekarpenak kokatuko dira, bereziki bere \u201c\"pedagog\u00eda de la liberacion\u201d.\" Bestelako oinarri batzuk nabarmentze aldera, giza eskubideen defentsa, hezkuntza herritarra, integrazio soziala eta elkartasuna aurkituko lirateke. \nBestalde, Amek editorial bat sortu zuten \u201cEdiciones de Madres de la Plaza de Mayo\u201d testigantzak argitaratzeko eta era berean amei hitza emateko baliabide modura. Honi esker memoriaren zabalkunde bat gauzatzeko aukera irekitzen zen, herraminta berriak sortuz.\nBeraz, Maiatzaren Plazako Amek uneoro giza eskubideen zein bestelako borroka sozialetan inplikatu izan dira beti, kontzientzia politikoa sortuz eta hedatuz. Beharra dagoen tokietan arituko dira haien laguntza eskeiniz. Hortaz gain, komeni aipatzea, Maiatzaren Plazako Amek beti mugimendu iraultzailetzat jo dutela haien burua eta Latino Amerikako hainbat eragile iraultzaileekin harremanetan egon direla: Fidel Castro eta Kuba, EZLN Mexikon, MST Brasilen, MRTA Perun\u2026"}
{"id": "55752", "revid": "59723", "url": "https://eu.wikipedia.org/wiki?curid=55752", "title": "Glaziar", "text": "Glaziarra edo hormagunea astiro mugitzen den izotzezko ibaia edo multzo geologikoa da, elurraren metaketak sortua. Klima polarreko eremuetan, elurra pilatzen den lekuetatik izotza urtzen den lekuetaraino mugitzen den izotz-masak dira glaziarrak.\nGlaziarra lurrazalean dagoen izotz masa sendoa da eta elurraren metatze, trinkoketa eta birkristaltzea dela eta sortzen da. Hauek posibleak dira, elur moduko urteko batez besteko prezipitazioak, udako lurrunketa baino handiagoak direnean, eta hori lurburuko ingurunetan eta zonalde menditsuetan izaten da (osatzen duten izotz-masaren %99 Antartikan eta Groenlandian pilatuta dago). Glaziarra sortzeko prozesuari glaziazioa deritzo. Glaziarrak hiru atal ditu: goiburua, mihia eta harana.\nGlaziarrek Lurraren gainazalaren % 10 estaltzen dute, baina lurreko ur gezaren hiru laurdenak gordetzen dituzte, hau da, 33 milioi km3 ur geza.\nEraketa.\nGlaziarrak, neguetan metatzen den elurra, udan urtzen denaren kopuru handiagoa denean sortzen dira. Leku hauetan, izotz puntua baino txikiagoko tenperaturak daude eta elurra egitean, honek bere egitura aldatzen du, uraren lurrunketa eta birkondentsazioa, birkristalizazioa sortzen dute, izotz ale txikiagoak, borobilagoak eta gogorragoak eratuz. Ale hauei \"firn\" deritze. Elurra metatzen doa eta \"firn\" bihurtzen, beheko geruzak presio handiagoa jasanez. Geruza horiek gero eta metro gehiago dute eta behekoak hain dira astunak, ezen \"firn\" izotz kristal handiago bihurtzen diren. Izotzezko kristalek duten ikaragarrizko presioak deformazio plastikoa sortzen du eta horrek halaber glaziarrak grabitate indarraren menpe mugitzea egiten du, lurrezko fluxu baten antzera.\nGlaziarren tamaina dagoen lekuaren klimaren arabera izaten da. Haien goiko partean metatzen dena eta behean urtzen denaren arteko balantzeari glaziar balantzea deritzo.\nMendiko glaziarretan, izotza zirkuetan trinkotzen da, uharren harrera arroen antzera. Kontinenteetako glaziarretan, berriz, metatzea glaziarraren goiko partean ere izaten da ere, baina kasu honetan ez dira hain garrantzitsuak prezipitazioak, baizik lurrunaren solidotzea, tenperatura oso txikien ondorioz. Metatutako izotza trinkotzen da eta hori, beheko zonaldeetan presio handia sortzen du. Aldi berean, glaziarraren pisuak presio zentrifugoa eragiten du, izotzaren kanporako bultzada sortuz: hor, izotza urtzen da (erauzketa gunea). Itsasoko urarekin zatitzen direnean, izozmendi bihurtzen dira.\nHaraneko glaziarretan, metatze eta urtze guneak bereizten duen lerroari elur edo oreka lerroa deritzo. Lerro horren handitzea, tenperaturen eta elur prezipitazioen kopuruaren arabera izaten da, hau da, handiagoak dira, eguterako isurialde edo mendialdetan ospel aldetan baino, eta haizebean haizealdean baino gehiago.\nGlaziarren aurrerapen edo atzerapena, metatzearen handitzearen edo urtzearen arabera izaten da eta horien arrazoiak, naturalak edo gizakiaren esku izan daitezke. Teoria askok esaten dute, glaziarren atzerapena gizakiaren erruz izaten ari dela, batez ere, 1850etik aurrera, hain zuzen ere, industrializazioa handituz joan zen momentutik eta beraz, anhidrido karbonikoa edo CO\u00b2 kontzentrazioak handitu izan zirenetik. CO\u00b2ak ur kopuru handiak xurgatzen ditu (zuzenean glaziarretatik) azido karbonikoa lortzeko eta horren ondorioz, inguruko glaziarrak gero eta txikiagoak dira.\nEuropako Alpeetako glaziarrak murrizten ari dira, ondoan dauden industria handien eta hiri turistikoen erruz dela esaten da, eta batez ere, erregai kopuru handia kontsumitzen baita eta horrekin batera, karbono dioxido asko sortzen dute, inguruneko tenperatura handituz.\nBeste aldetik, Europa iparraldeko glaziarrak azkeneko 40 urteetan handitzen direla ikusten da. Ez daude arrazoi seguruak, baina, kontutan izan behar da, leku hauetan, batez ere, energia hidroelektrikoa erabiltzen dutela eta horrek suposatzen du, ez ikatza, ezta petrolioa edo petrolioaren eratorriak ez direla hainbeste erabiltzen, hauek energia termoelektrikoa sortzeko behar direlako eta ez hidroelektrikoarentzako. Gainera, energia termoelektrikoa, inguruneko tenperaturaren handitzea egiten du, berriz hidroelektrikoa soilik etxeak berotzeko erabiltzen da. Arrazoi hau, eztabaidagarria izan daiteke, batez ere, hau irakurrita, beroketa globala gertatzen ari ez dela pentsatu daitekeelako eta beraz, glaziarren urtzea lokala izatea, hori berez, ez dago demostraturik.\nGroenlandiako eta Antartikako glaziarrak neurtzeko zailagoak dira, glaziarren balantzeak egitea erreza ez delako. Adibidez Antartikan, % 3 baino gutxiago izotza barik egoten da udararen klimaxean eta honen % 90 iparraldeko zonaldetan izaten da. Hala ere, planetan ari den berotze globalaren erruz, 152 km\u00b3 izotz urteko urtzen da, itsasoko ur maila 0,4 mm igoz. Antartika urtuz gero, itsasoko maila metro asko igoko zen eta beraz, hondamendi ikaragarria gertatuko zen. 2002ko hegoaldeko udan, Larsen izotz zapalda urtu egin zen (berotze globala dela-eta izan zela esaten da), gutxi gorabehera, 3240 km\u00b2 luze-zabal eta 10.000 urte zeuzkan zatia.\nAntartikako zati askotan urtze prozesu hau gertatzen ari da (mendebaldean batez ere), baina azkeneko ikerketetan, adierazten da itsaso artikoko izotzaren handitzea eta Antartikako beste lekuetan dagoen urtze kantitatea baino gehiago handitzen ari dela. Hala eta guztiz ere, NASAren satelite mapetan, 1998-2008 denboraldian izotzaren urtzea %75aren azelerazioa izan dela ikusten da, batez ere mendebaldeko zonaldeetan. Datu hauek, kontraesanezkoak dira guztiz, baina esplikazio bat egon daitekeela esaten da. Hau da, kostalde eta mendebaldeko zonaldeetan izotza urtzen ari da, berriz, kontinentearen barrualdean guztiz kontrakoa gertatzen ari da, arraroa izan arren, munduan izan den tenperaturen handitzearengatik. Tenperatura igoera honek, Antartikara hezetasuna ekarri omen du eta horrek elur prezipitazioak sortarazi du eta horrekin batera, izotz gehiago kontinentearen erdian. Kontutan izan behar da, Antartika munduan dagoen lekurik lehorrena dela, berez, bertako hezetasuna %0 izan omen du.\nSailkapena.\nGlaziarrak, tamainaren eta geografiarekin duen erlazioaren arabera sailkatzen dira.\nMugimendua.\nIzotzak solido hauskor baten ezaugarriak ditu. Honen gainean 50 metroko lodiera duen beste izotz bat dagoenean, honek material plastiko baten ezaugarriak hartu eta mugitzen hasten da. Glaziarrak, molekula multzoetako geruzaz osaturik daude, bat bestearen gainean eta geruzen arteko loturak oso ahulak dira, beraz esfortzu handiak izanez gero, loturak apurtzen dira eta glaziarra mugitzen da.\nBeste mugimendu mota bat, oinarriko irristadura da. Hau glaziar osoa guztiz mugitzen denean gertatzen da. Izotzean gero eta presio gehiago dagoenean, bere urtze-puntua txikitzen da eta horren ondorioz ur likidoa sortzen da, glaziarraren oinarria lubrifikatuz eta beraz, mugimendua sortuz. Uraren fusioa gertatzeko, beste jatorri batzuk egon daitezke, hau da, izotzak harrien kontra daukan marruskadurak, tenperatura handitu dezake eta baita lurrazaleko beroa ere.\nGlaziarren mugimendua ez da higidura uniformea, grabitate indarraren eta marruskaduraren arabera gertatzen baita. Marruskadura dela eta, oinarriko izotza goikoa baino mantsoago doa eta gainera, honen gainean dauden 50 metroak marruskadurarik ez dutenez, askozaz tinkoagoa dago. Tinko dagoen izotz mota honi, haustura gunea deritzo. Gune hau, behealdea mugitzean eta leku irregular batetik pasatzean, hausten da, sakonera handiko arraildurak sortzen dira.\nAbiadura.\nGlaziarren higidura abiadura marruskaduraren arabera izaten da. Izotza gero eta beherago egonik, marruskadura gehiago izango du eta beraz mantsoago mugituko da. Alpeetako glaziarren kasuan, paretetako marruskaduraren efektua ikusi egin da, hau da, inguruko mendien marruskadurak, ertzetako izotzaren mugimendua, zentroan dagoenarekiko, mantsoago doala demostratu da.\nBatez besteko abiadurak aldatzen doaz. Batzuk, oso motelak dira, hain da moteltasuna, higakinen artean zuhaitzak hazten direla. Beste kasuetan berriz, egunean metro batzuk mugitu daitezke. Adibidez, Byrd glaziarra (Antartikan), sateliteekin egindako ikerketen arabera, egunero bi metro higitzen zen, hau da, urtean 750-800 metro inguru.\nGlaziar askok, oso azkar mugitzen diren aldiak dauzkate, \"boladak\" izenekoak. Mota honetako mugimendua dauzkaten glaziarrek, bat-batean, beren mugimendua bizkortu egiten dute eta gero berriz ere, bere hasierako egoerara bueltatzen dira. Bolada batean, higidura 100 alditan handiagoa izan daiteke, egoera normalekin konparatuz.\nHigadura.\nHarriak eta sedimentuak, prozesu desberdinengatik, glaziarretan gehitu egiten dira. Glaziarretan, urradura eta erauzketagatik gerta daiteke higadura.\nUrradura eta erauzketa.\nGlaziarrak lurzoru harritsutik mugitzen denean, harriak altxatzen ditu eta izotzera gehitzen dira. Prozesu honi, glaziar erauzketa deritzo, urtutako ura arrailduretan sartzen denean eta sakonerara ailegatzean izozten denean, gertatzen da. Ura hedatzean, lurzoruko harriak altxatzen ditu eta modu horretan mota guztietako sedimentuak glaziarraren barruan sartzen dira.\nUrradura, izotza eta harri zatiak harriko ohantzetik pasatzen denean gertatzen da, eta leundu eta labaindu egiten dute pasatzen diren lurretik. Urraduragatik apurtzen den harriari \"harri irina\" deritzo. Harri irin horren harri aleek 0,002-0,00625 milimetroko tamaina dute eta kopuru handia baldin badaude, uraren fusio korronteak kolore grisaxka hartzen dute.\nHigadura eta urraduraren ezaugarriak ikusteko, ohearen azalera harritsuetan glaziar ildaxkak antzematen dira. Ildaxken norabideek glaziarren fluxua zehazten dute, ikerketentzako informazio garrantzitsua emanez.\nHigadura abiadura.\nGlaziar baten erosio abiadura oso aldakorra izan daiteke. Haren arrazoia lau faktore dira:\nHigakinak.\nMateriala glaziarretan gehitu ondoren, urradura zonaldera iristi aurretik material hori kilometro askotan mugi daiteke. Glaziarrek sortzen duten harri biltegiei glaziarren \"higakinak\" deritze. Bi mota daude:\nBloke alderraiak garraiatu diren harriak eta gero izotzak egiten duen korrontetik kanpo geratzen direnak dira. Glaziarrek biltegietatik egiten duten bidea ikertzeko erabiltzen dira.\nMorrenak.\nMorrenak glaziarren hondakin trinkotu gabeak dira, lur eta harriz osatuak.\nAlpeetako glaziarrek morrena motok dituzte (mendi haranetan):\nMunduko glaziarrak.\nAfrikan.\nGaur egun glaziarrak dituzten mendiak hauek dira:\nAmeriketan.\nArgentinan, Perito Moreno glaziarra deitzen den glaziar garrantzitsu bat dago eta Fitz Roy izeneko mendi baten inguruan dauden glaziarrak ere daude: Fitz Roy, Viedma, Spegazzini, Upsala, Onelli...). Perito Moreno glaziarrak, urtero neguan, ertz batean zubi bat sortzen du eta apirilean, erori egiten da.\nAntartikan.\nGlaziar garrantzitsuenak:\nAsian.\nHimalaian glaziar kopuru handia existitzen da. Gune polarra kanpoan, munduko glaziar gehienak hemen kokatzen dira.\nEuropan.\nAlpeetan eta Pirineotan dauden glaziarrik garrantzitsuenak:\nGlaziar handienak:\nArraildura gehien daukana: Oulettes de Caube (40 m-ko sakoneko arraildurak). Aldapatsuena: Vignemale txikia (55\u00ba-ko aldapa). Beherena: Oulettes de Craube (2270-2600 m). Gorena: Goiko \u201cMonte Perdido\u201d (3050-3150 m).\nIslandian eta Norvegian ere badira glaziar ugari.\nGroenlandia.\nMunduko izotz zatirik handienetakoa da (Antartikarekin) eta klima aldaketa dela-eta, izotza urtze prozesuan dago. Danimarkaren menpe dagoen uhartea da, baina badia eta ubideen bitartez Kanadara elkartzen da.\nEuskal Herrian.\nEuskal Herriko glaziar bakarra dago, Gaintzako Aralarko Malloetan, Urakorri eta Beoain mendien magalean."}
{"id": "55753", "revid": "371", "url": "https://eu.wikipedia.org/wiki?curid=55753", "title": "Ateo", "text": ""}
{"id": "55754", "revid": "69297", "url": "https://eu.wikipedia.org/wiki?curid=55754", "title": "Gorka Gonz\u00e1lez", "text": "Gorka Gonz\u00e1lez Larra\u00f1aga (Zarautz, Gipuzkoa, 1977ko irailaren 28a-) txirrindulari profesional ohia da.\nPalmaresa.\n1998 (amateurra)\n1999\n2000\n2003 (profesionala)"}
{"id": "55755", "revid": "6327", "url": "https://eu.wikipedia.org/wiki?curid=55755", "title": "Ziklo-Krosseko Espainiako Txapelketak", "text": ""}
{"id": "55756", "revid": "69297", "url": "https://eu.wikipedia.org/wiki?curid=55756", "title": "Melcior Mauri", "text": "Melcior Mauri Prat (Vic, Katalunia, 1966ko apirilaren 8-) txirrindulari kataluniarra da, 1987 eta 2002 artean profesionala izana. 2002an erretiratu zen eta 2004tik 2006ra arte Txirrindularitza Amateurreko FC Barcelonako kirol zuzendaria izan zen."}
{"id": "55757", "revid": "69297", "url": "https://eu.wikipedia.org/wiki?curid=55757", "title": "Aitor P\u00e9rez Arrieta", "text": "Aitor P\u00e9rez Arrieta (Zegama, 1977ko uztailaren 24a -) euskal txirrindulari ohia da, profesionala 2004tik 2012ra.\nPalmaresa.\nAmateur mailan.\n1999\n2000\n2001\n2002\n2003\nProfesional mailan.\n2005\n2007\n2008\n2010"}
{"id": "55758", "revid": "6327", "url": "https://eu.wikipedia.org/wiki?curid=55758", "title": "Illes Balears", "text": ""}
{"id": "55759", "revid": "69297", "url": "https://eu.wikipedia.org/wiki?curid=55759", "title": "Joan Horrach", "text": "Joan Horrach Ripoll (Dei\u00e0, Mallorca, 1974ko martxoaren 27-) txirrindulari espainiar ohia da, profesionala 2000tik 2012ra.\nPalmaresa.\n2001\n2002\n2003\n2006"}
{"id": "55760", "revid": "1491", "url": "https://eu.wikipedia.org/wiki?curid=55760", "title": "Izotz", "text": "Izotza, ur solidoaren 15 faseak izendatzeko hitza da. Egoera hau 0\u00a0\u00b0C-tik behera agertzen da.\nAntartika, \"izoztutako kontinentea\", izotzaren eremu handiena da munduan.\nEtimologia.\nAitzineuskaraz karroin \"*karrone\" esaten zen Koldo Mitxelenaren ikerketen arabera.\nEtimologia.\nHitz honek euskalki ezberdinetan baditu hainbat izen. Izenetako batzuk hemen agertzen dira:\nHorma, karroina, leia, (gipuzkeraz: jela), urdaibaialdean edurre...\nNaturan.\nthumb|Ur tanta baten izozketa prozesua\nMendietako glaziarretan topa ditzakegu izotz eta elurraren metaketak, urte osoan desagertzen ez direnak.\nItsasoetan, Hego eta Ipar Polo inguruetan bankisa eta izozmendiak ikus ditzakegu.\nIzotz kirolak.\nElurretanretan gizakiak eskia moduko kirol praktikak asmatu dituen moduan, izotzean ere izotz hockeya eta izotz patinajea burutzen ditu.\nGastronomian.\nSukaldaritzan ere erabilgarria da izotza, edariak prestatzeko edo izozkiak egiteko."}
{"id": "55761", "revid": "6327", "url": "https://eu.wikipedia.org/wiki?curid=55761", "title": "Tenpleko Zaldunen Ordena", "text": ""}
{"id": "55763", "revid": "336", "url": "https://eu.wikipedia.org/wiki?curid=55763", "title": "Ion Ansotegi", "text": "Ion Ansotegi Gorostola (Berriatua, Bizkaia, 1982ko uztailaren 13a -) futbolari profesional ohia da. Atzealdeko erdialdean jokatzen zuen. Eibar KE eta Sanse taldeetan ibili ondoren, 2006an debuta egin zuen lehen mailan, Real Sociedadekin. Gaur egun, Realeko 3. entrenatzailea da."}
{"id": "55764", "revid": "336", "url": "https://eu.wikipedia.org/wiki?curid=55764", "title": "Gari Uranga", "text": "Garikoitz Uranga Luluaga (Ibarra, 1980ko ekainaren 21a -) futbolari gipuzkoarra da.\n2001ean egin zuen debuta Real Sociedaden taldean. Tartean, Eibar KE eta Getafe CF taldeetan ibili izan da. 2008an erreala utzi ondoren CD Castell\u00f3nen jokalaria bilakatu zen. 2010ean futbola utzi zuen."}
{"id": "55766", "revid": "336", "url": "https://eu.wikipedia.org/wiki?curid=55766", "title": "I\u00f1igo Diaz de Cerio", "text": "I\u00f1igo Diaz de Cerio Conejero (Donostia, 1984ko maiatzaren 15a -) futbolari gipuzkoarra da. \"I\u00f1igol\" ezizenez deitzen diote.\n2006an egin zuen debuta Real Sociedad taldean."}
{"id": "55767", "revid": "336", "url": "https://eu.wikipedia.org/wiki?curid=55767", "title": "Xabi Prieto", "text": "Xabier Prieto Argarate (Donostia, Gipuzkoa, 1983ko abuztuaren 29a -) gipuzkoar futbolari ohia da. Erdilari moduan aritzen zen, eskuin aldetik zein puntaerdi gisa.\n2003an debuta egin zuen Real Sociedaden taldean, aurtengoa zazpigarren denboraldia du Realean eta gaur egun taldeko izarretako bat da. Besteak beste, 2006-07 urtean Errealeko goleatzaile nagusia izan zen. 2018ko udan, kontratua amaitzean erretiratu zen, nahiz eta oraindik nahiko sasoi ona erakusten zuen.\nBestela, Euskal Selekzioarekin bost aldiz jokatu du 2007 arte."}
{"id": "55768", "revid": "6327", "url": "https://eu.wikipedia.org/wiki?curid=55768", "title": "Gerardo Garcia", "text": ""}
{"id": "55769", "revid": "119347", "url": "https://eu.wikipedia.org/wiki?curid=55769", "title": "Midi d'Ossau", "text": "Midi d'Ossau (\"Pic du Midi d'Ossau\" frantsesez) Frantziako mendia da, Erdialdeko Pirinioetan; 2.884 metroko altuera du. Pirinio Atlantikoetako Ossau haranean dago, eta Pirinioetako mendi ezagun eta ikoniko nagusietako bat da.\nLehen igoera.\nSaiakerak 1552an hasi baziren ere, lehen igoera ezaguna 1797ko urriaren 2an izan zen."}
{"id": "55770", "revid": "512", "url": "https://eu.wikipedia.org/wiki?curid=55770", "title": "Balaitus", "text": "Balaitus (okzitanieraz: \"Vathleitosa\"; gaztelaniaz: \"Balaitus\"; frantsesez: \"Bala\u00eftous\"; aragoieraz: \"Pico Os Moros\") Frantzia eta Espainiaren artean dagoen mendia da, Erdialdeko Piriniotan kokatutakoa eta 3.144 metroko altuera dituena.\nZehazki, Val d'Azun (Pirinio Garaiak) eta Tenako ibarra (Huesca) haranen artean dago.\nLehen igoerak.\nLehen igoera erregistratua 1825eko abuztuaren 8an izan zen, Peytier eta Hossard teknikari geodesiko frantziarrek egindakoa. Tontorrera iritsi ziren, Pico Palasera nahastuta igo eta gero, behelainoa zela-eta.\n1864an bigarren igoera egin zuen Charles Packe pirineistak, arrakastarik gabeko saiakerak egin ostean. Lehenengo pertsona hara igotzen izan zela pentsatu arren, ustekabez aurreko igoeraren aztarnak topatu zituen.\nIbilbideak.\n1.500 metroko desnibela edo handiagoa dute ibilbideek. Iparraldetik, ohikoena da Las Neous glaziarra zeharkatzen duena, Larribet (2.060 m), Bala\u00eftous (G. Ledormeur) (1.970 m) edo Arr\u00e9moulit (2.305 m) aterpetxeetatik. Arrens e Mar\u00e7\u00f3s (Argel\u00e8s-Gazost) udalerririk gertuena da abiatzeko leku moduan.\nHegoaldetik, La Sarrako aparkalekua da abiapuntua, Sallent de G\u00e1llegon (Huesca). Gero, hala Arrieleko lakuetara Gran Diagonaletik, nola Respomusoko laku eta aterpetxera jo dezakegu. Igotzeko eskalada pausuren bat egin behar da (II+), eta jaisteko esperientzia eta material egokia. Latourreko bretxa da gainditu beharrekoa.\nBadaude beste bide batzuk ere: Frondellako glaziarrekoa, Costerillouko bretxakoa eta Cresta del Diablokoa."}
{"id": "55771", "revid": "105290", "url": "https://eu.wikipedia.org/wiki?curid=55771", "title": "Gran Facha", "text": "Gran Facha ( edota \"Punda de ra Faixa\", ) Frantzia eta Espainiaren artean dagoen mendia da, Erdialdeko Pirinioetan kokatutakoa eta 3.005 metroko altuera duena.\n1874an Henry Russell mendizaleak lehenbizikoz igo zuen."}
{"id": "55772", "revid": "59723", "url": "https://eu.wikipedia.org/wiki?curid=55772", "title": "Formigal", "text": "Formigal (\"O Fornigal\" aragoieraz) Huescako iparraldeko herria da, Sallent de Gallego (Tenako ibarra) udalerriaren barruan. Bertan, eski estazioa dago."}
{"id": "55773", "revid": "119347", "url": "https://eu.wikipedia.org/wiki?curid=55773", "title": "Lanuza", "text": "Lanuza Huescako iparraldean dagoen herria da, Sallent de Gallego (Tenako ibarra) udalerriaren barruan dagoena.\nHistoria.\nLanuzak 1488an 20 etxe eta 1863an 39 zituen.\nUrtegia egin zutenean herria hustu egin zuten 1978an, 141 biztanleak kanporatuz.\nGaur egun berriro birpopulatzen hasi dira, eta 1992tik uda partean \"Pirineos Sur\" musika jaialdiarekin bisitari gehien edukita."}
{"id": "55774", "revid": "201", "url": "https://eu.wikipedia.org/wiki?curid=55774", "title": "Lurreko atmosfera", "text": ""}
{"id": "55777", "revid": "105290", "url": "https://eu.wikipedia.org/wiki?curid=55777", "title": "Tramacastilla de Tena", "text": "Tramacastilla de Tena (\"Tramacastiella de Tena\" aragoieraz) Huescako iparraldean dagoen herria da, Sallent de Gallego (Tenako ibarra) udalerriaren barruan dagoena. Itsasoaren mailatik 1.224 metrora dago.\nOndarea.\nHerriko XII. mendeko eliza erromanikoaren barruan, San Martinen omenezko erretaula pizkundetarra dago."}
{"id": "55778", "revid": "105290", "url": "https://eu.wikipedia.org/wiki?curid=55778", "title": "Escarrilla", "text": "Escarrilla (\"Escarriella\" aragoieraz) Huescako iparraldean dagoen herria da, Sallent de Gallego (Tenako ibarra) udalerriaren barruan dagoena."}
{"id": "55779", "revid": "512", "url": "https://eu.wikipedia.org/wiki?curid=55779", "title": "Sandini\u00e9s", "text": ""}
{"id": "55780", "revid": "56334", "url": "https://eu.wikipedia.org/wiki?curid=55780", "title": "Al Gore", "text": "Albert Arnold Gore, Jr. (Washington Hiria, 1948ko martxoaren 31) Ameriketako Estatu Batuetako 45. presidenteordea izan da, Bill Clinton presidentea zelarik (1993-2001).\n2007an Bakearen Nobel Saria jaso zuen NBEko Klima Aldaketaren Gobernuarteko Taldearekin batera.\nPolitikako ibilbidea.\nPolitikan, presidenteordea izan aurretik, AEBetako Ordezkarien Etxean (1977-1985) eta Senatuan (1985-1993) aritu zen, Tennessee estatua ordezkatuz. Clintonen agintaldia amaitu zenean, AEBetako presidenterako hauteskundetan hautagai demokrata izan zen, George W. Bush lehiakide errepublikanoa zuela. Historiako hautaketa polemikoenetako baten ostean, AEBetako Auzitegi Gorenak garaipena Bushi eman zion.\nNobel Saria.\nHorren ondoren, berotze globalaren inguruan hitzaldiak ematen hasi zen munduan zehar. Hori oinarri hartuta, \"Egia deseroso bat\" (\"An Inconvenient Truth\") izeneko dokumentala plazaratu zen; harekin, 2007an Oscar Saria irabazi zuen. Filmean, berotze globalaren arriskuen eta horren eragile nagusien berri ematen da. \"Gizakiak eragindako klima-aldaketaren eta horri aurre egiteko beharrezkoak diren neurrien gaineko ezaguera handiagoa hedatzeagatik\" Bakearen Nobel Saria jaso zuen.\nKritikak.\nZenbait arrazoi direla eta biztanleriaren sektore batek Al Gore kritikatzen du. Alde batetik, aldaketa klimatikoa bere onura pertsonalerako erabili izan duela leporatzen diote, bere aberastasunak 2 milioitik 25 milioi eurora egin baitzuen salto 2008.urtean. Zazpi urtetan 70 milioi irabazi zituen, izan ere, berak emandako hitzaldi bakoitzagatik 100.000 euro inguru bereganatzen zituelako. Horrez gain, bestelako arrazoiengatik ere auzitan jarri dute. Nahiz eta naturarekin konpromisoa duten enpresen alde egin, horietako enpresa batzuk ezkutuan efizientziaren handitzea besterik ez dute bilatzen, hau da, pribatutasunean eta mozkina ateratzean jartzen dute arreta. Horrek ez du Gorek defendatutako 'politika berdea'rekin zerikusirik. Salaketa garrantzitsuena elektrizitatearen erabilpena eta efizientziaren handitzea helburua duen enpresa baten alde dirua inbertitu zuenean jaso zuen. Enpresa horrek hardwarea eta softwareak sortzean egiten du lan, eta produktu hauek Ipar Amerikako elektrizitate arloko enpresetan arrakasta handia dute.\nGainera, kritika gehiago ere jasan izan ditu. Clintonekin batera eta presidente orde kargua izanik, arma kimikoak lantzen zituen Khartumgo (Sudan) enpresa bati eraso zion, aurrez behar bezalako ikerketarik egin gabe. Gertaera hori zela kausa, zalantzan jarri izan da Gorek irabazitako Bakearen Nobel Saria.\nBestalde, hipokritatzat hartzen dute askok, bere gomendioak ez dituelako guztiz betetzen. Ipar Amerikako edozein familiak baino 20 bider energia gehiago erabiltzeaz salatu dute. Klimatizatua den igerilekua, gasezko kale-argiak lorategian eta ate elektrikoak izatea ere leporatzen diote.\nAzkenik, kutsatzaileak diren zenbait mineral metalikozko meatzeren jabea izateagatik ere salatu izan dute."}
{"id": "55781", "revid": "69297", "url": "https://eu.wikipedia.org/wiki?curid=55781", "title": "L\u00e1szl\u00f3 Bodrogi", "text": "L\u00e1szl\u00f3 Bodrogi (; Budapest, Hungaria, 1976ko abenduaren 11 -) txirrindulari Hungarian jaiotako frantziar txirrindularia da. 2000az geroztik profesionala da eta Mapei-Quick Step taldean debutatu zuen.\nPalmaresa.\n1997\n2000\n2001\n2002\n2003\n2004\n2005\n2006\n2007\n2010"}
{"id": "55782", "revid": "119347", "url": "https://eu.wikipedia.org/wiki?curid=55782", "title": "G\u00e1llego (ibaia)", "text": "G\u00e1llego ibaia () Ebroren ezkerraldeko ibaiadarra da, Aragoiko Erdialdeko Pirinioetan sortu eta Zaragozatik hurbil Ebrora isurtzen dena. 215 km luze da, eta 4.009 km\u00b2ko arro hidrografikoa drainatzen du.\nGeografia.\nG\u00e1llegoren iturburua Col d'Aneun dago, 2.200 kmo garaieran, Sallent de Gallegotik iparraldera (Huesca). Tenako ibarra zeharkatzen du, Sallent, Panticosa eta Biescastik barrena igaroz. Goi-ibilgu honetan hartzen ditu ibaiadarrik emaritsuenak: Aguas Limpias (La Sarrako urtegiak erregulatua), Caldares eta Escarra.\nSabi\u00f1anigotik aurrera, eta Aur\u00edn errekako urak jaso ostean, harana estutzen da eta, hego-mendebalderako norabidea hartuta, kanpoaldeko mendilerroetarantz doa. Tarte honetako ibaiadarrak (Basa, Guarga, Garona eta Asab\u00f3n) emari txikikoak dira. Kanpoaldeko mendilerroak mesozoikoko kareharrietan zulatutako arroila batean zehar zeharkatzen ditu, Riglosko malloen oinetatik igaroz. Ebroren sakongunean sarturik, hegoalderako norabidean jarraitzen du, Zaragozatik hurbil Ebrora isurtzen den lekuraino. Azken tarte honetan Sot\u00f3n ibaia hartzen du.\nUrtegiak.\nSallent de G\u00e1llego (0,2 Hm\u00b3), Lanuza (24,9 Hm\u00b3), B\u00fabal (66 Hm\u00b3) eta Sabi\u00f1anigoko (0,8 Hm\u00b3) urtegiek erabilera hidroelektrikoa dute. Ureztatzeko erabilera dute La Pe\u00f1a (25 Hm\u00b3) eta Ardisakoak (5 Hm\u00b3); azken honetatik abiatzen den ubideak La Sotonerako urtegiraino (189 Hm\u00b3) eramaten du ura. Ur desbideratze hauen ondorioz, G\u00e1llegok Ebrora isurtzen duen ur-emaria asko murrizten da: horrela Santa Eulalian urteko batez besteko emaria 28,8 m\u00b3/s bada, Zaragozan 12,7 m\u00b3/s besterik ez ."}
{"id": "55788", "revid": "119347", "url": "https://eu.wikipedia.org/wiki?curid=55788", "title": "Pirineos Sur", "text": "Pirineos Sur Huescako probintzian udaro 1992tik antolatzen duten musika jaialdia da, \"munduko musikak\" delako arloan espezializatua.\nAragoitik joandako ikus-entzuleez gain, ugari da Katalunia eta Euskal Herritik hurbildutako jendea.\n1994tik, gaika aukeratzen dute kontzertu sorta.\nUr gaineko eszenatokia.\nZehazki, Lanuzako herri erdi abandonatuan burutzen dituzte kontzertuak, Sallent de Gallegoko udalerrian (Tenako ibarra). Eszenatokia herri ondoan dagoen urtegiaren gainean paratzen dute.\nBestelako ekitaldiak.\nHalaber, munduko azoka eta bestelako ekitaldiak antolatzen dituzte Sallent de Gallegon bertan, kontzertuez gain."}
{"id": "55789", "revid": "105290", "url": "https://eu.wikipedia.org/wiki?curid=55789", "title": "Vi\u00f1amala", "text": "Vi\u00f1amala edo Vignemale (okzitanieraz: \"Vinhamala\"; aragoieraz: \"Comachibosa\") Frantzia eta Espainiaren artean dagoen mendia da, Erdialdeko Piriniotan kokatutakoa eta 3.298 metroko altuera dituena.\nZehazki, Huescako probintzia eta Pirinio Garaiak departamenduaren artean kokaturik dago, eta Frantziako Pirinioko gailurrik altuena da.\nLehen igoera erregistratua.\n1837ko urriaren 8an izan zen, Henri Cazauz eta Bernard Guillembet-ek egindakoa."}
{"id": "55792", "revid": "448", "url": "https://eu.wikipedia.org/wiki?curid=55792", "title": "Saskatchewan", "text": "Saskatchewan Kanadako erdialdean dagoen probintzia da. Hiriburua Regina da.\nMugakideak.\nMugakideak hauexek ditu: Alberta mendebaldean, Manitoba ekialdean, Ipar-mendebaldeko lurraldeak iparraldean eta Montana eta Ipar Dakota (AEB) hegoaldean."}
{"id": "55794", "revid": "46380", "url": "https://eu.wikipedia.org/wiki?curid=55794", "title": "Juan de Herrera", "text": "Juan de Herrera (Movell\u00e1n, Vald\u00e1liga, Kantabria, 1530 - Madril, 1597ko urtarrilaren 15a) arkitekto, geometra eta matematikaria izan zen, Espainian arkitektura pizkundetarra berritu zuena. Berezko estiloa garatu zuen, gerora \"Herrerar\" deitua, Filipe II.aren eta Espainiar Inperioko arkitekturaren ezaugarri izan zena urte askotan. Serlio eta Vignolaren jarraitzaile eta Espainiako Errenazimentuko arkitektorik behinena da Juan de Herrera. Haren izena daraman estiloaren ezaugarriak, apaindurarik eza, horma sendoak, lerro geometrikoen eta gainazal lauen nagusitasuna dira.\nBizitza.\nValladoliden ikasi eta oso gazterik joan zen Italia, Alemania eta Flandriara (1548). Gero Karlos V.a Espainiakoaren armadarekin berriro izan zen Flandesen (1553). Karlos V.a hil zenean, Filipe II.a Espainiakoaren zerbitzura jarri zen. 1563an Juan Bautista de Toledoren zuzendaritzapean egiten ari ziren El Escorial monasterioan hasi zen lanean. Toledo hil zenean, erregeak obren buru ezarri zuen Herrera (1567-1584), eta berak egin zituen monasterioko aurrealde nagusia eta eliza. Erregearen arkitekto izendatu zutenean, erregetzaren eraikuntza guztien ikuskari bihurtu zen. Herreraren planoen arabera eginak dira, besteak beste, Toledoko alkazarreko hegoaldeko aurrealdea, Sevillako lonja eta Aranjuezko jauregiaren berrikuntza. Herreraren obra nagusia, ordea, Valladolideko katedrala izatekoa zen. Rodrigo Gil, hasierako arkitektoa, hil zelarik, proiektua erabat berritu zuen. 1589an eman zitzaion hasiera obra eskergari (XIX. mendean bukatu zen, hasierako proiektua aldatu eta murrizturik). Madrilgo hirigintzaren berrikuntzan ere esku hartu zuen Herrerak."}
{"id": "55795", "revid": "512", "url": "https://eu.wikipedia.org/wiki?curid=55795", "title": "Manitoba", "text": "Manitoba Kanadako erdialdeko probintzia bat da. Herrialde osoko bosgarren probintziarik populatuena da, 1.300.000 inguruko biztanle ingururekin. Azalerari dagokionez, zortzigarrena da, 649.950 km2-rekin.\nWinnipeg da hiriburua eta hiririk jendetsuena, gutxi gora-behera 800.000 biztanlerekin. Beste udalerri nagusiak Brandon, Steinbach, Thompson, Portage la Prairie eta Winkler dira.\nMugakideak.\nMugakideak hauexek ditu: Saskatchewan, mendebaldean; Ontario, ekialdean; Nunavut eta Hudson badia, iparraldean; eta Ipar Dakota eta Minnesota (AEB), hegoaldean."}
{"id": "55798", "revid": "1519", "url": "https://eu.wikipedia.org/wiki?curid=55798", "title": "Nunavut", "text": "Nunavut (inuktiteraz, \"Gure Lurra\") Kanadako iparraldeen dagoen lurraldea da, inuiten lurraldea dena. Ipar-mendebaldeko Lurraldeak eta Yukonekin, ez daukate probintziaren estatuturik.\nMugakideak.\nMugakide hauek ditu: Ozeano Artikoa iparraldean, Hudsoneko badia ekialdean, Ipar-mendebaldeko lurraldeak mendebaldean eta Manitoba hegoaldean.\nHistoria.\nNunavut-eko historiak duela milaka urte paleo-eskimoen etorreratik gaur egunera arteko epea hartzen du. Europarrek kontinentea kolonizatu baino lehen, gaur egungo Nunavut biltzen zuten lurraldeetan hainbat kultur talde historiko bizi ziren, besteak beste, Pre-Dorset aurak deitu izan den kultura, Dorset kultura, Thule kultura eta haien ondorengoak, inuitak.\nNunavut-en inguruko aipu idatzi mendebaldetar-europarrak 1576an hasten dira, Martin Frobisher esploratzaile ingelesaren kontakizun batekin. Frobisherrek, Ipar-mendebaldeko pasabidea aurkitzeko espedizio bat gidatu zuen bitartean, gaur egun Frobisher badia bezala ezagutzen den ur-masaren inguruan ibili zela dirudi, eta urre minerala aurkitu zuela uste da, Baffin uharteko kostaldean. Frobisherrek inuitekin erregistratutako Europako lehen harremana egin zuen. Ipar-mendebaldeko pasabide iheskorraren bila beste esploratzaile batzuek jarraitu zuten ondoren, XVII. mendean, besteak beste, Henry Hudson, William Baffin eta Robert Bylotek.\nXVIII. mendetik aurrera, lurraldea britainiarrek hartu zuten berentzat, Nunavut zatiak Rupert's Land, Ipar-Mendebaldeko Lurraldea edo Britainia Handiko Lurralde Artikoen zati gisa administratuta. 1870ean akordio sinatu ondoren, Rupert's Land eta Ipar-mendebaldeko Lurraldearen jabetza Hudson Bay Konpainitik Kanadako gobernura pasatu zen. 1880an, Britainiar Artikoko Lurraldeak ere Kanadako gobernuaren esku utzi zituzten. Gaur egungo Nunavut hasieran Ipar-Mendebaldeko Lurraldeen zati gisa administratu zen, nahiz eta 1912aren amaieran, lurraldeak Yukonen iparraldeko 60. paraleloaren iparraldeko eta ekialdeko lurrak soilik administratu zituen.\nCornwallis eta Ellesmere uharteak 1950eko hamarkadako Gerra Hotzaren historian agertzen dira. Gerra Hotzean artikoak garrantzia geoestrategikoa izan zuen, eta Kanadako gobernuak, Estatu Batuen ahalegin anti-sobietarrarekin bat eginda, inuitak Quebec iparraldetik eta Pond Inlet-etik mugitu zituen Nunavuteko Resolute eta Grise Fiord-era, indarrez lekualdatu ere.\n20. mendearen amaieran, Kanadako gobernuak Inuitekin negoziatu zuen, eskualdearen kudeaketa autonomo indigena neurri batean posible egiteko. \"Nunavuteko Lurren Erreklamazio Akordioa\" 1993ko maiatzaren 25ean sinatu zen, lurralde berri bat ezartzeko sei urteko trantsizio-epearekin. Nunavut Kanadako lurralde gisa ezarri zen formalki 1999ko apirilaren 1ean."}
{"id": "55799", "revid": "58701", "url": "https://eu.wikipedia.org/wiki?curid=55799", "title": "Ipar-mendebaldeko Lurraldeak", "text": "Ipar-mendebaldeko Lurraldeak Kanadako ipar-sartaldean dagoen lurraldea da, inuiten lurraldea dena. Nunavut eta Yukonekin, ez daukate probintziaren estatuturik.\nMugakideak.\nMugakideak hauexek ditu: Ozeano Artikoa iparraldean, Nunavut ekialdean, Yukon mendebaldean eta Kolunbia Britaniarra, Alberta eta Saskatchewan hegoaldean.\nUharteak.\nUharte nagusiak Victoria, Banks, Melville eta Patrick printzearena dira."}
{"id": "55800", "revid": "1545", "url": "https://eu.wikipedia.org/wiki?curid=55800", "title": "Yukon", "text": "Yukon Kanadako ipar-sartaldeen dagoen lurraldea da. Hiriburua Whitehorse du. Ipar-mendebaldeko Lurraldeak eta Nunavutekin, ez daukate probintziaren estatuturik.\nGeografia.\nMugakideak hauexek ditu: Alaska (AEB) mendebaldean, Ozeano Artikoa iparraldean, Ipar-mendebaldeko lurraldeak ekialdean eta Kolunbia Britaniarra hegoaldean.\nHiri nagusiak honakoak ditu:\n1 Whitehorseko metropoliaren barnean\nLurraldearen ardatz edo gune nagusia Yukon ibaiaren goi ibilgua da, baina iparraldeko eta hego-ekialdeko lurraldeak Mackenzie ibaiaren sistemari dagozkio; goi-ordoki garaiek eta haranek osatua da, oro har, lurraldea. Artikoko klima da nagusi mendialdeetan eta artikopekoa haranetan. Baso ugari daude eta animaliak oso aintzat hartuak dira beren larruagatik.\nBiztanleria.\nAntzina Ameriketako indiarrak eta eskimalak bizi ziren Yukonen. Gaur egun indiarrek eta eskimalek biztanleen % 14 osatzen dute, eta gainerakoak europarrak edo europar-indiar mestizoak dira, 1870 inguruan bertan urre hobiak aurkiturik, etorkin asko iritsi baitziren urre bila. Hala, biztanle kopurua asko hazi zen 1911 ingurua arte (1890 inguruan 30.000 pertsonatik gora iritsi ziren urre bila).\nEkonomia.\nLarruaren salerosketa, turismoa eta mea ustiaketa dira ekonomia jarduera nagusiak."}
{"id": "55801", "revid": "12788", "url": "https://eu.wikipedia.org/wiki?curid=55801", "title": "Rakhine (estatua)", "text": "Rakhine (), lehenago Arakan, Myanmarko 7 estatuetako bat da. Rakhineak eta rohingyak dira bertan bizi diren etnia nagusiak. 36.778 kilometro koadroko eremua dauka, eta 3.325.116 biztanle zituen 2019an. Hiriburua Sittwe da."}
{"id": "55802", "revid": "15795", "url": "https://eu.wikipedia.org/wiki?curid=55802", "title": "Arakan", "text": ""}
{"id": "55803", "revid": "15795", "url": "https://eu.wikipedia.org/wiki?curid=55803", "title": "Kachin estatua", "text": ""}
{"id": "55804", "revid": "512", "url": "https://eu.wikipedia.org/wiki?curid=55804", "title": "Katxin (estatua)", "text": "Katxin (katxineraz: \"Jingphaw Mungdaw\"; ) Myanmarko 7 estatuetako bat da. Bertan bizi den etnia nagusia Katxin herria da. 89.042 kilometro koadroko eremua dauka, eta 1.881.362 biztanle zituen 2019an. Hiriburua Myitkyina da."}
{"id": "55817", "revid": "336", "url": "https://eu.wikipedia.org/wiki?curid=55817", "title": "Rangun", "text": ""}
{"id": "55818", "revid": "1519", "url": "https://eu.wikipedia.org/wiki?curid=55818", "title": "Yangon", "text": "Yangon edo Rangun () Myanmarko hegoaldeko hiria da, herrialdeko handiena, eta Yangon estatuko hiriburua. Hlaing ibaiaren ertzean dago, Martabango golkoaren iparraldean. Myanmarko hiriburua izan zen, 2006an Naypyidawek ordeztu zuen arte. 2014an 4.728.524 biztanle zituen.\nKlima.\nKlima montzonikoa du (\"Am\" K\u00f6ppen klima sailkapenaren arabera).\nHistoria.\nK. a. VI. mendean sortu zuten; oso hiri garrantzitsua izan zen erlijioaren (budisten erromesgunea) eta industriaren aldetik (ontziolak). Alompra erregeak eman zion gaur egungo izena eta, 1753an, Myanmarko hiriburu egin zuen. 1852an, ingelesek hartu zuten; 1942an, berriz, japoniarrek; eta 1945ean, ingelesek berriro ere.\nBritainarrek utzitako arkitektura kolonialaren adibideak dira Ministerioen Bukegoak, Auzitegi Nagusiak, Ospitale nagusia eta aduanen etxea. 1948an bilakatu zen Myanmar independentea, Birmania izenarekin, eta hiria estatu burujabe baten hiriburua bilakatu zen orduan. \n1989an nazioartean Rangoon izena uzteari uzteko eskatu zuen Myanmarko estatuak, Yangon transliterazioa hobestuz, gertuagokoa birmanieraren ahoskerarekiko.\n2006an orduko agintaritza militarrak nazioko hiriburua Naypyidaw izango zela erabaki arren, botere eta ekonomiaren zentro izaten jarraitu du Yangonek 21. mendean.\nEkonomia.\nIndustria (janari-industria, ontziolak, larrugintza, zurgintza, petrolio-findegiak, industria kimikoa), eskulangintza, merkataritza eta finantzak dira ekonomia-jarduera nagusiak. Garrantzitsua da, halaber, portuko jarduera. Arroza, zura, gomak, bolia, tabakoa, espeziak eta lurpeko aberastasunak (beruna, zinka) esportatzen dira, besteak beste.\nOndarea.\n1850. urtean diseinaturiko plano errektangular baten arabera eraikia dago, urre-koloreko Shwedagon pagoda budista handi eta ikusgarria erdian duela. 1920. urtean sortutako unibertsitatea du."}
{"id": "55825", "revid": "6950", "url": "https://eu.wikipedia.org/wiki?curid=55825", "title": "Errioxako ardoa", "text": "Errioxako ardoa sor-marka duen ardo bat da, Errioxako Autonomia Erkidegoko, Nafarroa Garaiko eta Arabako hainbat upeltegitan egiten dena. Iberiar penintsulako hoberenetarikoen artean dugu, eta mundu osoan ere aspaldi honetan ospetsu bilakatu da.\nErrioxako eskualde osoak 57.000 hektarea mahasti ditu, eta urtero 250 milioi bat litro ardo ekoizten ditu, %\u00a085 beltza.\nHistoria.\nAntzinako Erroma.\nErrioxara heldu zen eta mahastiak hazten zituzten lehen herria feniziarrak izan ziren, Ebro ibaian gora joanda Alfaro inguruan kokaleku batzuen aztarnak utzi baitzituzten. Erromatarrek Errioxa K.a. II. mende hasieran konkistatu zuten. Erromatarrek mahastiak gaur egungo Logro\u00f1o eta Calahorra herrien inguruan jarri zituzten eta erromatar legioentzako ardoa egiten hasi. Indusketa arkeologikoek garai horretako zisterna bat aurkitu zuten, 75.000 litroko edukierarekin eta ardoa gordetzeko erabiltzen zena. Roger Dion historialariaren arabera, erromatarrak Bordelen kokatu zirenean, Errioxako mahastietako mahatsondo-enborrak eraman zituzten eurekin eta beraz hori izan daiteke Cabernet familiako hainbat aldaeren jatorria.\nErdi Aroa.\nErrioxako ardoaren lehen erreferentzia idatzia 873. urtekoa da, Donemiliaga Kukulan jasotakoa. Geroago, Nafarroa eta Aragoiko erregeak Errioxako ardoaren lehen lege aitortzea egin zuen 1102an. Halaber, XIII. mendean Gonzalo de Berceok ere ardoa aipatzen du bere idatzietan.\nGoi Erdi Aroan (X-XIII. mendeen tartean), mahastiek garai horretan ohikoa zen zatia zuten Errioxako paisaiean. XIII. mende aldera, Errioxatik ardoa esportatzen zenaren frogak daude eta beraz, produkzio komertzial baten hasiera modura kontsideratu daiteke hau. XV. mendetik aurrera Errioxa Garaia ardogintzan espezializatu zen. Donejakue Bideak ere milaka erromesek Errioxa eta bertako ardoak ezagutzea ekarri zuen. Errekonkista eta gero, Errioxako ardogileak kanpoko merkatuetara hasi ziren begira, euren ardoa saltzeko. Santander eta Bilboko portuetan zehar, Errioxako ardoa Herbehereetara eta Ingalaterrara esportatzen hasi ziren Esportazioak eta lurraldeko ardogintzaren sona haziaz batera, agintariak ardoaren kalitatea babesteko neurriak hartzen hasi ziren. 1560an Errioxako ardoa egiteko kanpoko mahatsen erabilera debekatu zen, eta kanpora esportatutako ardoa zahato berezietan eramatera behartu zuten, zeintzuek edukieraren kalitatea ziurtatzen zuten zigilua zeramaten.\nXVIII eta XIX mendeak.\n1780ko hamarkadan, Manuel Quintano burgostarra Bordelera joan zen bidaian, bertako ardogintza teknikak ikasteko asmoarekin. Bere itzuleran, Errioxako upategietan ardoa ontzeko haritzez eginiko upelak erabiltzea proposatu zuen, Errioxako ardoen bizitza-luzera asko luzatuz. Honek esportaziorako aukerak asko handitu zituen, eta Kuba eta Mexikora ere hedatu zen Errioxako ardoa. Arrakastatsua izanik ere, garaiko agintariek hala erabakita, Errioxako ardo guztiak prezio berean saldu behar ziren, bai bertan edateko edota esportaziorako izanik ere. Prezio finko honek ez zuen ardoa ontzearen gainkostua kontuan hartzen eta desabantaila ekonomiko honen ondorioz, ardoa ontzeari utzi zioten ardogileek.\n1790ean Real Sociedad Econ\u00f3mica de Cosecheros de Rioja elkartea sortu zuten.\nBaldomero Espartero militar espainiarrak upategi bat zuen Logro\u00f1on eta, Londresen erbestean zegoela (1843 eta 1845 urteen artean), Luciano Murrieta bere lagunarekin aztertu zuen nola eguneratu Errioxako ardogintza, batez ere Britainia Handiko merkatuan leihatu ahal izateko. Hala, Murrieta Bordelera joan zen, Bordeleko ardogintzatik ikasteko, aurretik Quintanok egin bezala. Bordeletik ekarritako berrikuntzen artean, Murrietak mahatsa zanpatu eta fermentatzeko ontzi handien erabilera sustatu zuen, ordura arte kanpoko harrietan eginiko zuloetan mahatsa bota eta oinekin zanpatzeko ohitura baztertuz. Gainera, Murrietak berriz ere sartu zuen haritz-egurrez eginiko upelen erabilera ardoa ontzeko.\n1850eko hamarkadan, zurinak Galiziako mahastiak kaltetu zituen, Errioxako upategiei merkatu berriak irekiz, Errioxan eragin askoz txikiagoa izan baitzuen. Castej\u00f3n-Bilbo burdinbidea amaituaz batera, Logro\u00f1o Bilbo, Madril eta Irunekin lotuz, filoxera izurritea hedatu zen Europan. Frantziako ardogintza bereziki kaltetua izan zen mahats-zorri honen eraginagatik eta beraz, Errioxan sor zitekeen ardo osoarentzat eskaera berehalako eta ase ezina sortu zen. Frantziako ardogintzaren suntsipena ikusita, dozenaka ardogile frantses eta okzitaniar joan ziren Errioxara upategiak zabaltzera, bereziki Bordeletik. Era honetan, ardogileek ardoa egiten jarrai zezaketen Errioxan, eta honekin batera, jakituria, teknika eta esperientzia berria ekarri zuten Errioxara. Honek Errioxako ardogintzan inoiz ikusi gabeko hazkuntza eta oparotasuna sortu zuen.\nOparotasun aldi honek jarraitu zuen filoxera lurraldera heldu zen arte, 1890 urte inguruan. Ordurako, mentuaren bidezko sendaketa jada emaitza onekin erabiltzen zen Frantzian izurriteari aurka egiteko, eta denbora kontua zen bakarrik Errioxan mahastiak birlandatzen hasteko, mentutako landareekin. Bitartean, agintariek ardoen inportazio oro eten zuten, ardo lokalari lehentasuna emateko asmoarekin. Gainera, lege bidez galarazi zitzaien urtean 750.000 litro ardo baino gutxiago ekoizten zuten upategiei ardoa esportatzea.\nXX mendea.\nXX. mende hasieran, Errioxako ardoa jada Espainiatik kanpora zegoen ardo espainiarraren marka nagusia zen. Dena den, Lehen Mundu Gerra, Bigarren Mundu Gerra eta Espainiako Gerra Zibilaren ondorioz, zailtasunak sortu ziren Errioxako ardogintzan. Gerra osteko goseteen ondorioz, gobernuak mahastiak kendu eta bertan garia ereitera behartu zuen, herritarrak elikatzeko. 1960ko hamarkadara arte ezin izan ziren lur hauek berriz mahastiekin landatu. 1970ko urtaldia inflexio-puntua izan zen Errioxako ardogintzarako, \"mendeko urtaldia\" izena jarri baitzitzaion eta ardo kritikarien ustez, mundu osoko urtaldi onenetariko modura kontsideratuta baitago. Arrakasta honen ondorioz, kontsumitzaileei interes handiagoa piztu zitzaien ardo honetan, eta horrekin batera, atzerriko inbertsioak ere handitu ziren mahasti eta upategietan.\n1980ko hamarkadan, urtaldi kaskar batzuen ondoren eta prezio altuegien ondorioz, Errioxako ardo salmentak jaitsi egin ziren, Espainiako beste sor-marka batzuk, tartean Ribera del Duero, hazten hasi ziren bitartean, nazioarteko interes eta salmenta handiagoak lortuz. Honi erantzunez, Errioxako ardogileak ardo berriagoak egiten hasi ziren, nazioartekoagoak, gazteagoak, indar handiagokoak eta kolore gehiago zutenak, Errioxako ardo tradizionalarekin alderatuz gero. Ardoa ontzeko haritzaren erabilera mugatu egin zen, ardoak arinago merkaturatzeko helburuarekin. Salmentak berriz hobetzen hasi ziren eta 1991 Errioxako ardoak \"Denominacion de Origen Calificada\" status-a lortu zuen, hala Espainiako ardo sor-marka nagusiena zela aitortuz.\nAzpieskualdeak.\nArabako Errioxa.\n12.050 hektareako azalera. Klima atlantikoak eta mediterraneoak eragiten diote.\nMahasti gehien dituzten herriak hauek dira:\nErrioxa Garaia.\n24.457 hektareako azalera. Klima atlantikoa du.\nHerri ekoizle garrantzitsuenak:\nErrioxa Beherea.\n20.907 hektareako azalera. Klima mediterraneoa du. Nafarroako eskualde bat hartzen du barne (*).\nUpelategi nagusiak:\nErrioxako ardoa Euskal Herrian.\nEuskal Herrian ekoizten den ardo gehiena, Errioxako sor-markaren pean merkaturatzen da, eta Arabako Errioxako kuadrillan eta Nafarroako zenbait herritan du ekoizpen gunea:\nNafarroan 6.774 hektarea mahasti daude sor-markaren barnean, sor-markaren %10,6-a.\nBaina, bereziki, Euskal Herri mailan, Arabako Errioxan du garrantzia handia Errioxako ardoaren ekoizpenak. 2016an argitaratutako datuen arabera, 12.149 hektarea mahasti daude bertan (sor marka osoaren %20,6a), urtean 80 milioi litro ardo ekoizten dituzte (sor marka osoaren %32a, mahatsa Errioxako beste gune batzuetatik erosiz batzuetan) eta 264 upategi daude bertan (sor marka osoaren %44,8a), 4581 pertsonak lan egiten duten sektorea osatuz. Zuzenean, Errioxako ardoaren ekoizpenak Araban, ekonomiaren pisuaren %2,7a du. Kalkulu horretatik kanpo geratzen da ardoaren ekoizpenak zeharka sortutako beste negozio eta lanpostuak, bereziki turismo eta ostalaritzarekin zerikusia dutenak.\nErrioxa Garaia eta Beherearekin alderatuz, Arabako Errioxako ekoizpenak badu zenbait berezitasun, bereziki eskala txikiko ekoizle eta lursail txikien kopuruari dagokionez. Hori dela-eta, Arabako Errioxako zenbait ekoizle, Errioxako markatik desberdindu nahiean, saiatu ziren \"Arabako Errioxa\" marka Errioxa markaren pare jartzen, etiketan berau nabarmenduz, baina sor-markak debekatu egin zuen. Gehienez, \"Arabako Errioxa\" dioen testua \"Errioxa\" dioenarena baino heren bat txikiagoa izan behar zuen eta ekoizleei zenbait traba sortzen zitzaizkien berau erabiltzeko Hala, 2014 Arabako Errioxan ekoitzitako ardo-botilen %6ak bakarrik zeraman \"Arabako Errioxa\" testua etiketan.\nGauzak honela, 2015ean \"Artadi\" upategiko jabeak, Arabako Errioxan ekoitzitako ardoa Errioxako marka barnean ezin bereizi zitekeela iritzita eta Errioxa markak bere ardoei kalte egiten ziela argudiatuz, bere upategia Errioxako sor-markatik atera zuen.\n2016an, Arabako Errioxako zenbait upategi batzen dituen ABRA elkarteko 40 kidek (120 batzen zituen orduan elkarteak), sor-marka berriaren sorrera bultzatu zuten \"Arabako mahastiak\" izenarekin, Errioxan eskala handian eginiko ardoetatik bereizteko asmoarekin. Dena den, 2017an, Errioxako sor-markak atzera egin eta onartu zuen \"Errioxa\" markarekin batera ardoak Arabako Errioxako jatorria zuela adierazten zuen \"Arabako Errioxa\" edo herriaren izena tamaina berarekin agertzea etiketan. Ardoaren jatorriaren ikusgarritasuna bermatuta zegoela iritzita eta beraz, euren aldarrikapen nagusia beteta, aipatutako ABRAko kideek eten egin zuten sor-marka bereiztuaren sorrera eta momentuz, Errioxako sor-markaren barnean jarraitzen dute. 2017ko uztarako, Arabar Errioxako 176 upategik egin zuten eremu berezituko ardoa ekoizteko eskaera, Arabako Errioxa edo herriaren marka erabiliz botiletan.\nUrtaldiak.\nHauek dira jarraian Errioxako sor-markak bere sorreratik uzta desberdinei emandako balorazioa:"}
{"id": "55826", "revid": "56334", "url": "https://eu.wikipedia.org/wiki?curid=55826", "title": "Nazioarteko Espazio Estazioa", "text": "Nazioarteko Espazio Estazioa ( edo ISS) bost espazio agentziaren proiektua da: NASA (Estatu Batuak), RKA (Errusia), JAXA (Japonia), CSA (Kanada) eta ESA (Europa) agentziena, alegia. Brasilgo espazio agentziak ere parte hartzen du, NASArekin duen kontratu baten bidez. Italiako espazio agentziak ere hainbat lanetarako kontratuak eginda ditu, nahiz eta Italia ESAren barnean dagoen herrialdeetako bat izan.\nNazioarteko Espazio Estazioa Lurraren inguruan dabil orbitan, Lurretik 360km-ko garaieran, eta 92 minuturo Lurrari itzuli bat ematen dio. 2007ko abuztuaren 14an bere 50000. itzulia bete zuen.\nISSren horniduraz, bai errusiar Soiuz eta Progress espazio-ontziak eta baita estatubatuar espazio-ontziak (Endeavour, Discovery eta Atlantis) ere arduratzen dira.\n2000ko azaroaren 2tik, hau da, lehenengo tripulazioa sartu zenetik, beti egon da tripulazio batekin barnean. Thomas Reiter astronauta hara joan arte, handik pasatutako astronauta guztiak, estatubatuarrak edo errusiarrak ziren. Nazioarteko Espazio Estaziotik 14 herrialdeetako astronautak pasa dira. Astronautez gain, Nazioarteko Espazio Estaziora joan ziren lehenengo bost espazio turistak ere.\nHelburua.\nISSa, hasiera batean, laborategi, behatoki eta fabrika izateko asmoarekin eraiki zen, baita garraioa, mantenua eta, Lurraren beheko orbitan, Ilargirako, Marterako eta asteroideetarako misioetarako base bezala ere. Hala ere, NASA eta Roscosmos -en arteko jatorrizko ulermen-memorandumean aurreikusitako erabilera guztiak ez dira bete. 2010eko Estatu Batuetako Espazio Politikan, merkataritza, diplomatiko eta hezkuntza helburuetarako betekizun gehigarriak eman zitzaizkion.\nHasierak.\n1980. hamarkadako lehenengo urteetan, NASAk bere Freedom espazio estazioa planeatu zuen; sobietarrek Mir eta Salyut zituzten bezala, estatubatuarrek ere espazio estazio bat izan zezaten. Baina Sobietar Batasunaren gainbeheraren eta Gerra hotzaren ondorioz, proiektua deuseztatu egin zuten. Espazioko lasterketaren amaiera, estatubatuarrek Kanada, Europa, Japonia eta Errusiarekin elkarrizketak edukitzera eraman zituen 1990.eko hamarkadaren hasieran, nazioarteko espazio estazio bat eraikitzeko. Proiektu hau 1993.urtean iragarri zuten eta hasieran \"Space Station Alpha\" izan zuen. Espazio estazio hori hainbat espazio estazioren proiektuen batura izatea nahi zuten: (Mir2 errusiarra (Oraingo \"Zvezda\" modulua, Mir2ren muina da), \"Freedom\" estatubatuarra, \"Columbus\" modulu europarra eta esperimentu modulu japoniarra.\nISSren historia 1998ko azaroaren 20an hasi zen. \"Proton\", errusiar kohetea \"Zarya\" modulua lurraren orbitan jarri zuenean, honek ISSari behar duen energia eta propultsioa emateko diseinatuta dago.Hainbat hilabete geroago NASAkUnity nodoa orbitan jarri zuen berriro Endeavour anezkari esker. Horrek lau pertsona bidali zituen espazio estaziora, han sistema elektronikoa berritzeko eta akatsak obetzeko. 2000. urtean Zvezda errusiar modulua gehitu zen honi esker lehenengo astronautak han \u201cbizi\u201d ahal izan zuten. Urriaren 11an Unity nodoari ITS Z1 estruktura gehitu zuten hau lortu zuen, estazioa lurrarekin komunikatzea . Azaroaren 2an lehenengo tripulazioa heldu zen Soyuz kapsulara azken hau urriaren 31an espazioratu zen. Hilabete bat geroago lehenengo modulu fotovoltaikoa instalatu zuten, eguzki energiaz estazio osoa ondo funtziona dadin. Hurrengo urtean Destiny laborategia martxan jarri zuten noski, Estatu Batuetan egina. 2001eko otsailaren 7an gehitu zen Atlantis anezka erabilita. 2001eko apirilaren 19an lehenengo beso artikulatua gehitu zuten SSRMS deitua, honekin batera italiar modulu bat eta UHF antena bat heldu zen.Uztailaren 12an deskonpresio kamera bat instalatu zuten, honi esker astronautek espaziora irten zezaten eta beraien lehengo urratsak espazioan emateko. Irailaren 14an besta deskonpresiozko kapsula gehitu zuten errusiarrek.\nBere lehenengo modulua, \"Zarya\" modulu funtzionala, 1998ko azaroan jarri zen orbitan errusiar Proton suziri batean. Bi pieza gehiago ere,(Unity modulua eta Zvezda zerbitzu modulua) gehitu egin ziren lehenengo tripulazioa bidali aurretik. Lehenengo tripulazioak 2000ko azaroaren 2an \"porturatu\"zuen eta estatubatuar batez (William Shepherd) eta bi errusiar kosmonautez (Yuri Gidzenko eta Sergei Krikalev) zegoen osaturik.\nMuntaketa.\nISSren muntaketa punta-puntako teknologi lana da eta amaituta dagoenean, presurizatutako 1000m^3ko bolumena izango du. 1998ko azaroan hasi zen Zarya moduluarekin eta gaur egun, muntadura jarraitu egiten du. 2007ko urriaren 23an jarri dioten \"Harmony\" moduluarekin, ISSek 6,1 metroko luzera, 4,2 metroko diametroa eta 13.608kg-ko masa du.\nOraindik ez dago bukatuta baina bere osotasunean egongo denean 4 Mir espazio estazioa adinako bolumena edukiko du. Horretarako 45 \u201cbidaltze misio\u201d baino gehiago beharko dira falta diren pieza guztiak anezka baten bitartez kanporatzen joango dira.\nElektrizitate hornidura.\nNazioarteko Espazio Estazioren energi iturria Eguzkia da. Eguzki argia, elektrizitate bihurtzen da eguzki panelak erabiliz. Hasieran, estazioaren energi iturri bakarra errusiar moduluan dauden eguzki panelak ziren eta espazio estazioaren errusiar zatia 28 volteko korronte zuzena erabiltzen du. Espazio estazioaren beste zati guztietan elektrizitatea, egiturari lotuta dauden eguzki paneletatik dator eta korronte zuzeneko 130-180 volt arteko balioak ditu. Ondoren elektrizitatea egonkortu egiten da 160 voltetako korronte zuzenean eta erabiltzen den 124 voltetako korronte zuzenera bihurtzen da. Estazioaren zati bietako korrontea zati batetik beste zatira pasa daiteke bihurgailuak erabiliz eta hau funtsezkoa izan da errusiar korronte plataforma ezeztu zenetik.\nEguzki trokela normalean Eguzkia jarraitu egiten du Eguzki energi kopururik handiena xurgatu ahal izateko."}
{"id": "55827", "revid": "6327", "url": "https://eu.wikipedia.org/wiki?curid=55827", "title": "Mendialde", "text": ""}
{"id": "55828", "revid": "71145", "url": "https://eu.wikipedia.org/wiki?curid=55828", "title": "Campillar", "text": "Campillar (izen ofiziala: \"El Campillar\") Arabako Guardia udalerriko lau herrietako bat da. Ebro ibaiak zeharkatzen du. 2007an, Campillarrek 28 biztanle zituen.\nGarraioa.\nAraba Bus sareko lineak zerbitzua ematen dio herri honi:\nGainera, Eskualdeko Garraioa sareak linea bat ditu herrian:"}
{"id": "55830", "revid": "71145", "url": "https://eu.wikipedia.org/wiki?curid=55830", "title": "Serna", "text": "Serna (izen ofiziala: \"Laserna\") Arabako Guardia udalerriko lau herrietako bat da. Ebro ibaiak zeharkatzen du. 2007an, Sernak auzoak 43 biztanle zituen.\nGarraioa.\nAraba Bus sareko eta lineek zerbitzua ematen diote herri honi:\nGainera, Eskualdeko Garraioa sareak linea bat ditu herrian:"}
{"id": "55831", "revid": "23317", "url": "https://eu.wikipedia.org/wiki?curid=55831", "title": "P\u00e1ganos", "text": "P\u00e1ganos Arabako Guardia udalerriko lau herrietako bat da. 2007an 87 biztanle zituen.\nHistoria.\n1920ko hamarkadan Guardiara anexionatu arte, berezko udalerria izan zuen P\u00e1ganosek.\nGarraioa.\nAraba Bus sareko lineak zerbitzua ematen dio herri honi:\nGainera, Eskualdeko Garraioa sareak linea bat ditu herrian:"}
{"id": "55832", "revid": "201", "url": "https://eu.wikipedia.org/wiki?curid=55832", "title": "Pasionaria", "text": ""}
{"id": "55833", "revid": "42539", "url": "https://eu.wikipedia.org/wiki?curid=55833", "title": "Joan Llaneras", "text": "Joan Llaneras hurrengo pertsonaiak izan daitezke:"}
{"id": "55834", "revid": "336", "url": "https://eu.wikipedia.org/wiki?curid=55834", "title": "Joan Llaneras Rosell\u00f3", "text": "Joan Llaneras Rosell\u00f3 (Porreres, Mallorca,1969ko maiatzaren 17-) pistako txirrindulari espainiar ohia da, puntukako lasterketetan trebea.\nPistako Txirrindularitzako Munduko Txapeldun izan da zazpitan, lautan puntukako lasterketan (1996, 1998, 2000 eta 2007) eta hirutan lasterketa amerikarrean edo \"madison\" lasterketan (1997, 1999 eta 2006).\nJoko Olinpikoetan bi domina lortu ditu puntukako lasterketan, urrezkoa 2000ko Sidneyko Joko Olinpikoetan eta zilarrezkoa 2004ko Atenasko Joko Olinpikoetan."}
{"id": "55836", "revid": "69297", "url": "https://eu.wikipedia.org/wiki?curid=55836", "title": "Antonio Karmany", "text": "Antonio Karmany Mestres (Sant Joan, Mallorca, 1934ko urtarrilaren 21-) txirrindulari ohi espainiarra da, 1956 eta 1966 artean profesionala eta 51 garaipen lortu zituena. Igotzaile trebea."}
{"id": "55837", "revid": "219", "url": "https://eu.wikipedia.org/wiki?curid=55837", "title": "Arkeologiko", "text": ""}
{"id": "55838", "revid": "1982", "url": "https://eu.wikipedia.org/wiki?curid=55838", "title": "Done Jakue bide", "text": ""}
{"id": "55839", "revid": "1080159", "url": "https://eu.wikipedia.org/wiki?curid=55839", "title": "Narancorako Igoera", "text": ""}
{"id": "55840", "revid": "69297", "url": "https://eu.wikipedia.org/wiki?curid=55840", "title": "Setmana Catalana", "text": "Setmana Catalana de Ciclisme (euskaraz \"Kataluniako Txirrindularitza Astea\") 1963an hasi eta 2005 arte iraun zuen Kataluniako txirrindularitza lasterketa zen."}
{"id": "55841", "revid": "1545", "url": "https://eu.wikipedia.org/wiki?curid=55841", "title": "Mahasti", "text": "Mahastia mahatsondoak landatuta dauden lursaila da.\nArdoa egiteko mahats-sailak lehorrekoak izan ohi dira, eta jatorrizko deitura batzuetan debekatuta dago ureztatzea. Mahats-mahatsak andui baxuan landatu ohi ziren, bata bestetik nahiko bereizita (bi metro edo gehiago landare artean). Gaur egun, sarriago landatzen dira errenkadak, landare-sarearekin, baina Mantxan mahatsondoaren andui-landaketa oso ohikoa da oraindik ere. Mahaiko mahatsak normalean mahats-parrean edo beste gidatze-sistemaren batekin landatzen dira eta ureztatu egiten dira."}
{"id": "55842", "revid": "1028", "url": "https://eu.wikipedia.org/wiki?curid=55842", "title": "Mahats", "text": "Mahatsak (beharbada aitzineuskaraz \"*banats\")[erref. behar] sasoika hazten diren fruituak dira, gordinik edota prozesaturik jan daitezkeenak.\nMahatsondoak mahatsak ematen dituzten landareak dira eta mahastiak, mahatsondoen multzo handiak.\nTerminologia.\nBlanca Urgell hizkuntzalariaren iritziz, \"mahats\" hitza fruitu bat izendatzeko zaharrenetako bat izan daiteke. Euskal Hiztegi Historiko-Etimologikoaren arabera, \"mahatsarno\" erabiltzen zuen Joanes Leizarragak (1506-1601), beti elkarketa eginez, inoiz ez \"arno\" soila. \nKonposizioa eta balio nutritiboa.\nA, B eta C bitaminez aberatsa, mahatsak oligoelementu ugari ditu, organismoak asimilatu ahal izateko oreka egokian. Mahats hazi bakoitza argizariz estalita dago, legamiaz aberatsa. Energetikoa, mineralizatzailea, detoxikatzailea, freskagarria eta libragarria, mahatsak oroimenean eragina du eta zelulen berriztapenean, eta zainen babesean ere bai. Mahatsa jatea ona da, arazo hepatikoak, nerbiosoak edo digestiboak dituztenentzat.\nMahatsetik eratorritako produktuak.\nProzesaturik, mahats zukuak, ozpina, muztioa eta ardoa egiteko erabiltzen du gizakiak. Mahaspasak fruitu lehorrak dira, mahats lehorrez eginak.\nBanaketa eta ekoizpena.\nFAOren arabera, munduko 75.866 km\u00b2 mahatsa landatzeko erabiltzen da, eta urtero % 2 handitzen da. Mahats ekoizpenaren % 71 ardoa egiteko erabiltzen da; % 27, fruta gisa; eta % 2, fruitu lehor gisa. Ekoizpenaren zati bat mahats zukua egiteko erabiltzen da.\nHonako taula honek mahasti eremu handienak estatuka erakusten ditu:\nEz dago estatistika fidagarririk ekoizpenari buruz mahats motaka. Hala ere, motarik hedatuena \"Sultana\" dela uste da, gutxienez 3.600\u00a0km\u00b2 eremuan landatua. Bigarren hedatuena \"Air\u00e9n\" mota da. Beste mota hedatuenak \"Cabernet Sauvignon\", \"Merlot\", \"Grenache\", \"Tempranillo\" eta \"Chardonnay\" dira.\nMahats motak.\nMahats mota ugari dago, mahatsondoa erraz mutatzen den espeziea baita, hamaika aldaera sortzen dituena. Euskal Herrian ardoa egiteko erabiltzen direnen artean, heuek ezagunenak dira:\nArdo zuria egiteko mahats barietate batzuk ezagunak dira gure artean, hala nola "}
{"id": "55845", "revid": "6950", "url": "https://eu.wikipedia.org/wiki?curid=55845", "title": "Mahatsondo", "text": "Mahatsondoa (latinez \"Vitis\") \"Vitaceae\" familiako landare egurkara da, mahats izeneko fruitua ematen duena. Haren adarrei aihen deritze. Gizakiak munduko toki askotan landatu eta hazten du, maiz mahasti izeneko sail zabaletan, mahatsak janaritarako jaso edota haiekin ardoa eta beste edariak ekoizteko; jarduera horri mahastizaintza deritzo.\nMotak.\n\"Vitis vinifera\" Europa eta Asiako mota nagusia da. Beste klase batzuk, batik bat Amerikan topatutakoak hauexek dira:\nMahatsondorik zaharrena.\nMunduko mahatsondorik (\"Vitis vinifera\") zaharrena zein den kontu eztabaidagarria da. Ingeles batzuek handiena beraiek dutela defendatu dute, Hampton Court jauregian, Lancelot Capability Brown paisajista sonatuaren aginduz 1768an landatua. Lau metro perimetroko adar mordoa du oinean, eta 36 metro baino luzeago adartutako aihenak. Lagun bakarrak zaintzen du, eta bere mahatsa saldu egiten da; gehien eman duen urtean 383 kiloko uzta izan zen. \nBaina Eslovenian errekorra haiek dutela defendatzen dute. Hango Maribor hiriaren erdialdeko etxe baten aitzindegian, 450 bat urte dituen mahatsondoa dute. Propio beretzako museo bilakatua da eusten duen etxea. Oraindik mahatsa eman eta eman ari da."}
{"id": "55846", "revid": "512", "url": "https://eu.wikipedia.org/wiki?curid=55846", "title": "Uhin-partikula dualtasuna", "text": "Fisika eta kimikan, uhin-partikula dualtasuna gure unibertsoko objektu guztiek uhin eta partikulen propietateak dituztenaren kontzeptua da. Mekanika kuantikoaren kontzeptu garrantzitsua izanik, dualtasun honek \"partikula\" edota \"uhina\" bezalako kontzeptu klasikoen egokitasun eza erakusten du objektu kuantikoak erabat deskribatzeko orduan. Mekanika kuantikoaren zenbait interpretazio azaleko paradoxa hau azaltzen saiatzen dira.\nDualtasuna, argia eta materiaren izaerari buruzko eztabaidan erroturik dagoen ideia da, XVII mendetik datorkiguna, Isaac Newton eta Christiaan Huygensek argiaren izaeraren gaineko teoria lehiakorrak proposatu zituztenetik. Albert Einstein, Louis de Broglie eta beste askoren lanari esker, gaur egungo teoria zientifikoak partikula \"guztiek\" uhin-izaera ere badutela esaten du. Fenomeno hau, egiaztatua izan da esperimentalki, eta ez bakarrik oinarrizko partikulekin, baita atomo edo molekulen moduko partikula konposatuekin ere. Izatez, mekanika kuantiko estandarraren arabera, uhin-partikula dualtasunak objektu guztietan du eragina, baita objektu makroskopikoetan ere; dena dela, objektu hauetan uhin-izaera detektatzeko ezintasuna, duten uhin-luzera txikiaren ondorioz gertatzen da.\nHistoria laburtua.\nXIX mendearen bukaeran, teoria atomikoa, hots, materia objektu partikular edo atomoz osaturik dagoenaren teoria, ondo finkatua zegoen. Elektrizitatea, lehenago fluidoa zela uste zena, elektroi izeneko partikulez osatua zegoela uste zen, geroago J.J. Thompsonek Ernest Rutherforden lanean sakonduz frogatu zuen moduan, katodo izpien bidez karga elektrikoak hutsean zehar katodotik anodora joan zitezkeela ikusi zuenean. Laburbilduz, naturaren zati handi bat partikulez osaturik zegoela ulertzen zen. Bien bitartean, uhinak ondo ulertuak ziren, interferentzia edota difrakzio moduko fenomenoekin batera. Argia ere uhina zela uste zen Thomas Youngen bi zirrikituen esperimentuak Fraunhofer difrakzioaren moduko efektuekin batera, argi frogatu baitzuen argiaren uhin-izaera.\nBaina XX mendean arazoak hasi ziren. 1905ean Albert Einsteinek efektu fotoelektrikoari buruzko eginiko analisiak, argiak partikulen antzeko propietateak zituela demostratu zuen. Gainera, hau geroago baieztatua izan zen Compton efektuaren aurkikuntzarekin 1923an. Beranduago, elektroien difrakzioa aurreikusi eta esperimentalki baieztatua izan zen, elektroiek partikulen propietateekin batera uhinen propietateak izan behar zituztela erakutsiz\nUhin eta partikulen propietateen artean zegoen nahasmena azkenik XX mendearen lehen erdian mekanika kuantikoaren etorrera eta finkapenarekin argitua izan zen, uhin-partikula dualtasuna azaldu zuelako. Materia guztiak partikula eta uhinekin elkarturiko propietateak izan zitzakeenaren ulermenerako marko teoriko batu eta bakar bat ezartzen baitzuen.\nGarapen-mugarriak.\nHuygens eta Newton.\nArgiaren izaerari buruzko lehen teoria zehatza Christiaan Huygens-ek garatu zuen, zeinak argiaren uhin-izaera aldarrikatu eta zehazki frogatu zuen nola uhinek elkar interferitu dezaketen uhin fronte bat osatzeko, lerro zuzen baten zehar hedatuz. Haatik, teoriak zailtasunak zituen beste atal batzuetan eta laster Isaac Newtonen argiaren teoria korpuskularra gailendu zen. Bertan, Newtonek argia partikula txikiz osaturik zegoela proposatu zuen eta, era honetan, era errazki azal zezakeen islapenaren efektua. Zailtasun handiagoarekin, lente baten zehar argia igarotzean sorturiko errefrakzioa eta prisma triangeluar batetik pasatzean ortzadar batean eguzki-argiaren deskonposaketa ere azaltzen zituen. Newtonen teoria hau jaun eta jabe izan zen mende bat baino gehiagoz.\nYoung, Fresnel eta Maxwell.\nXIX mendearen hasieran, Youngek eginiko bi zirrikituen esperimentuak eta Fresnelek Huygens-en uhinen teoriak froga zientifikoz hornitu zituzten: esperimentu hauek erakutsi zuten sare baten zehar argia pasaraztean, interferentzia patroi karakteristiko bat ikus daitekeela, ur-uhinek sortzen dutenaren oso antzekoa; argiaren uhin-luzera patroi horietatik neurtua izan daiteke. Uhinaren ikuspuntuak ez zuen berehala partikularen ikuspuntua ordezkatu, baina, XIX mendearen erdi-inguruan pentsamendu zientifikoan nagusitzen joan zen, polarizazio fenomenoak azal zitzakeelako alternatibek ez-bezala.\nMaxwell-ek, XIX mendearen bukaeran argia, uhin elektromagnetikoen hedapen moduan aurkeztu zuen ekuazio batzuen bidez. Ekuazio hauek esperimentalki baieztatuak izan ziren eta Huygens-en uhin-ikuspuntua nagusitu zen.\nGorputz beltzaren erradiaziorako Planck-en formula.\n1901ean, Max Planckek berotzearen ondorioz gorputz batek emitituriko argi espektroari buruzko analisi bat argitaratu zuen. Hau lortzeko, gorputz beltzaren (gorputza erasotzen duen erradiazio elektromagnetiko guztia xurgatzen duen gorputza) atomoek erradiaturiko energia kuantizaturik dagoenaren suposizio matematikoa egin zuen. Geroago Einstein izan zen kuantizaturikoa erradiazio elektromagnetikoa bera zela proposatu zuena eta ez atomoek erradiaturiko energia.\nEfektu fotoelektrikoaren Einstein-en azalpena.\n1905ean, Albert Einstein-ek efektu fotoelektrikoa azaldu zuen, zeina nahiko efektu arazotsua zen, momentuko argiaren uhin teoriak ezin baitzuen azaldu. Azalpen hau, fotoien (kualitate berezidun argi-energia kuantua) existentzia postulatuz egin zuen.\nEfektu fotoelektrikoan ikusi zen, metal batzuk argiztatzeak elektrizitatea sortzera eraman zitzakeela. Ematen zuen argiak elektroiak metaletik ateratzen ari zela, korrontea sorraraziz. Hala ere, ikusi zen nahiz eta argi urdin ahul bat korrontea sortzeko gai zen bitartean, argi gorri distiratsu eta boteretsuena ere ez zela gai korronterik induzitzeko. Uhin teoriaren arabera, distira uhinaren sendotasun edo anplitudearen araberakoa zen: argi distiratsu batek errazago sorrarazi beharko zukeen korrontea. Baina, uste guztien aurka, ez zen horrela gertatzen.\nEinsteinek arazo honen zergatia azaltzeko elektroiek eremu elektromagnetiko batetik energia zati diskretuetan (fotoiak deituko ziren kuantuak) bakarrik jaso zezaketela postulatu zuen: Energia \"E\" kantitatea era honetan zegoen loturik argiaren \"f\"' maiztasunarekin:\nnon \"h\" Planck-en konstantea (6,626 x 10\u221234 J segundo) den. Frekuentzia minimo batetik goragoko fotoiek bakarrik (atari-energia jakin batetik gorakoak) egotzi ahalko zukeen elektroi bat. Esate baterako, argi urdinaren fotoiek energia nahikoa zuten metaletik elektroiak egozteko, baina argi gorriaren fotoiek ez. Atari energia horretatik gora dagoen argi biziago batek elektroi gehiago askatuko lituzke, baina ez litzateke elektroi bat bera ere egotziko atari energia horretatik behera.\nAzalpen honengatik Albert Einsteinek Fisikako Nobel saria jaso zuen 1921ean.\nde Broglie hipotesia.\n1924an, Louis de Brogliek, bere hipotesia formulatu zuen, materia \"guztiak\", ez bakarrik argiak, uhin-izaera zuela aldarrikatuz; era honetan erlazionatu zituen edonolako materiaren uhin-luzera (\"\u03bb\" moduan adierazia) eta momentu lineala (\"p\" moduan adierazia):\nHau gorago idatzi den Einstein-ek idatziriko ekuazioaren hedapena besterik ez da, fotoi baten momentu lineala adierazpen honetatik atera baitezakegu: \"p\"=\"E\"/\"c\" eta uhin-luzera \"\u03bb\"=\"c\"/\"f\" moduan, non \"c\" argiaren abiadura den hutsean.\nDe Broglieren formula hiru urte beranduago baieztatua izan zen elektroiekin (fotoiek ez bezala, pausaguneko masa jakin bat dutelako), beraien difrakzioaren behaketarekin, bi saiakuntza independenteetan. Aberdeeneko unibertsitatean, George Paget Thomson elektroi sorta bat pasarazi zuen metalezko xafla mehe batetik eta aurreikusitako interferentzia patroia ikusi ahal izan zuen. Bell laborategietan, aldiz, Clinton Joseph Davisson eta Lester Halbert Germerrek elektroi sorta sare kristalino baten zehar igaroarazi zuten.\nDe Brogliek fisikako Nobel saria irabazi zuen 1929an bere hipotesiagatik. Thomson eta Davissonek 1937ko Nobel saria irabazi zuten beraien lan esperimentalagatik\nHeisenbergen ziurgabetasun printzipioa.\nMekanika kuantikoaren formulazioaren lanean, Werner Heisenbergek bere ziurgabetasun printzipioa postulatu zuen, zera dioena:\nnon\nJatorrian Heisenbergek neurketaren prozesuaren ondorio moduan azaldu zuen: posizioa era zehatzean neurtzeak momentu linealari eragiten zion eta alderantziz, adibide bat (\"gamma-izpien mikroskopioa\") aurkeztuz, zeina de Broglie hipotesiaren menpekoa zen. Haatik, gaur egun beste era osatuago batean ulertua da: ziurgabetasuna partikulan bertan ere existitzen da, baita neurketa egin baino lehen ere.\nZiurgabetasunaren printzipioaren azalpen modernoa, izatez, Kopenhage interpretaziotik (Bohr eta Heisenbergek abiaturikoa) harago joanda, partikularen uhin-izaeraren oraindik menpekoagoa da: soka batean uhin baten posizioaz hitz egitea zentzu gabekoa den moduan, partikulek ez dute posizio guztiz zehatzik; antzera, \"pultsu\" baten uhin-luzeraz hitz egitea zentzu gabekoa den moduan, partikulek ez dute momentu lineal guztiz zehatzik (zeina uhin-luzeraren alderantzizkoaren proportzionala den). Gainera, posizioa erlatiboki ondo definitua dagoenean, uhina pultsu erakoa da eta nahiko txarto definituriko uhin-luzera (eta beraz momentu lineala) du. Eta era osagarrian, momentu lineala (eta beraz uhin luzera) erlatiboki ondo definitua dagoenean, uhinak itxura luze eta sinusoidala du, eta beraz nahiko txarto dago definitua bere posizioa.\nDe Brogliek berak proposatu zuen pilotu-uhin bat uhin-partikula dualtasuna azaltzeko. Bere ikuspuntutik, partikula bakoitzak posizio eta momentu lineal ondo definituak zituen, baina Schr\u00f6dingerren ekuaziotik ondorioztaturiko uhin funtzio baten bidez gidatua egongo zen. Pilotu-uhinaren teoria hasieran baztertua izan zen, efektu ez-lokalak sorrarazten baitzituen partikula bat baino gehiagoz osaturiko sistemetan. Lokaltasun eza dena dela, laster bihurtu zen teoria kuantikoaren ezaugarri osagarria eta David Bohmek de Broglieren eredua hedatu zuen, esplizituki teorian sartu arte zuen. Bohm-en mekanikan, uhin-partikularen dualtasuna ez da materia beraren propietatea, baizik eta gida-ekuazio edota potentzial kuantiko baten menpean higitzen ari den partikularen itxura.\nObjektu handien uhin-izaera.\nFotoi eta elektroiek zituzten uhin-propietateak aztertu zirenetik, antzeko saiakuntzak egin dira neutroi eta protoiekin. Famatuenen artean daude Estermann eta Otto Stern-en esperimentuak 1929an. Beherago deskribatuko diren eta objektu handiagoekin (atomo eta molekulak) buruturiko esperimentuen autoreek partikula handiago hauek ere uhin-izaera badutela aldarrikatu dute.\nNeutroi interferometro bat erabiliz eta grabitatearen papera nabarmenduz, uhin-partikula dualtasunarekin zerikusia zuten esperimentu sorta bat burutu zen 1970. hamarkadan. Neutroiek, nukleo atomikoaren masaren zati handi bat osatzen dute eta beraz, materiaren masaren zati handi bat baita. Neutroi interferometro batean, zuzenki indar grabitatorioaren menpe dagoen uhin mekaniko-kuantiko baten moduan jokatzen dute neutroiek. Emaitzak guztiz harrigarriak ez ziren bitartean, jakina baitzen grabitateak denean eragiten duela, baita argian ere (ikus Erlatibitate orokorra), masadun fermioi baten uhin elkartuaren autointerferentzia eremu grabitazional baten pean ez zen aurretik esperimentalki inoiz baieztatua izan.\n1999an, C60 Fulerenoaren difrakzioaren berri eman zuten Vienako unibertsitateko ikerlari batzuek Konparatiboki, Fulerenoak oso objektu handi eta astunak dira, 720u-ko masa molekularra dutenak. Euren de Broglie luzera 2,5 pm-koa da, eta molekularen diametroa 1\u00a0nm da, 400 aldiz handiagoa gutxi gora-behera. 2005. urterarte harturiko datuak kontutan hartuz, hauek izan dira uhin propietate mekaniko-kuantikoak era zuzenean difrakzioaren bidez behatu diren objekturik handienak.\n2003an Vienako taldeak tetrafenilporfirinaren (2\u00a0nm-ko luzera eta 614u masadun tindagai natural laua) uhin-propietateak frogatu zituen. Demostraziorako, Talbot Lau interferometro bat erabili zuten eta interferometro horretan bertan C60F48. fluorinaturiko Fulerenoaren (1600 u inguruko masaduna eta 108 atomoz osaturikoa) interferentzia arrastoak topatu zituzten. Molekula handiak hain konplexuak dira ezen interfaze kuantikoaren eta klasikoaren arteko hainbat aspektuei irizpen esperimentala ematen baitie, esaterako, dekoherentzia-mekanismo batzuei.\nPlanck-en masa (bakterio handi baten masaren antzekoa) baino astunagoak diren gorputzek de Broglieren uhin-luzera jakin bat duten teorikoki argitu gabe dago eta esperimentalki helezina da; Planck-en masatik gora, partikularen Compton uhin-luzera, Planck-en luzera eta bere Schwarzschild-en erradioa baino txikiagoa litzateke, fisikaren egungo teoriek huts egin dezaketen eta beste teoria orokorrago batzuengatik ordezkatuak izan daitezkeen eskala batera hurbilduz. .\nTratamendua mekanika kuantiko modernoan.\nUhin-partikula dualtasuna sakonki errotuta dago mekanika kuantikoaren oinarrietan; hain sakon errotua dago ezen oraingo zientzialariek gutxitan eztabaidatzen dutela izaera hori. Teoriaren formalismoan, partikula bati buruzko informazio guztia bere \"uhin-funtzioan\" sartuta dago, espazioko puntu bakoitzerako uhin batek duen altuera adierazten duen funtzioaren antzekoa den funtzio konplexuan. Funtzio konplexu hau ekuazio diferentzial bat ebatziz lortzen da (Schr\u00f6dingerren ekuazioa) eta ekuazio honek interferentzia eta difrakzioaren moduko fenomenoak nabarmentzen ditu.\nIzaera partikularra nabariagoa da mekanika kuantikoan neurketak egitean jazotzen diren fenomenoekin. Partikularen posizioa neurtzean, uhin-funtzioa zorizko eran posizio batean agertuko den gailur zorrozdun funtzio batean bihurtuko da, edozein posizio izan litekeena, eta bertan uhin-funtzioak emandako anplitudearen erro karratuaren antzekoa da. Neurketak, ondo definituriko posizioa emango digu, tradizionalki partikulekin loturiko propietatea dena.\nNahiz eta azalpen hau sinplifikaturik dagoen (kasu ez erlatibista), egokia da historikoki \"uhin-partikula dualtasuna\" deituak izan diren fenomenoak aztertuz gaur egungo pentsamoldearen muina ulertzeko.\nIkuspuntu alternatiboak.\nPartikula-ikuspuntua bakarrik.\nGutxienez fisikari batek kontsideratzen du ezegoki \u201cuhin-dualtasuna\u201d izena, L. Ballentine-ren kasu. Bere \"Quantum Mechanics, A Modern Development\" (Mekanika kuantikoa, Garapen moderno bat) liburuan zera defendatzen du:\nLehen aldiz aurkitzean, partikulen difrakzioa nahasmen handiaren iturria izan zen. Ba al dira \u201cpartikulak\u201d benetan \u201cuhinak\u201d? Hasierako esperimentuetan, difrakzio patroiak pelikula fotografiko batekin detektatzen ziren, zeinak ezin zituen partikula indibidualak detektatu. Hori dela, partikula eta uhin-propietateak osagarriak zirenaren ideia zabaldu egin zen, behatzeko neurketa aparatu desberdinak beharko ziratekeenaren zentzuan. Ideia hori, haatik, muga teknologiko baten zorigaiztoko orokortzea besterik ez zen. Gaur egun, posiblea da elektroi indibidualen helduera neurtzea eta difrakzio patroia puntu txiki askoz sorturiko patroi estatistiko baten modura irudikatzea (Tonomura). Antza denez, partikula kuantikoak benetako partikulak dira, baina beraien portaera, fisika klasikoa erabiliz espero genezakeenaren oso desberdina da.\nRichard Feynman fisikari famatuak honako hau idatzi zuen:\nUhin-ikuspuntua bakarrik.\nGutxienez zientzialari batek proposatzen du dualtasuna \"uhin-portaera bakarrik\" ikuspuntu bategatik alda daitekeela. Carver Mead-ek eginiko \"Collective Electrodynamics: Quantum Foundations of Electromagnetism\" (2000) (Elektrodinamika kolektiboa: Elektromagnetismoaren oinarri kuantikoak) liburuan, elektroi eta fotoien portaera aztertzen du uhin-funtzio elektronikoen aldetik, eta partikula itxura kuantizazio efektuen portaerari leporatzen dio. David Haddon azterketariak azalduta:\nMead-ek osagarritasun kuantikoaren korapilo Gordiarra moztu du. Atomoak, beraien neutroi, protoi eta elektroiekin batera ez direla partikulak aldarrikatzen du, baizik eta materiaren uhin puruak. Mead-ek 1933 eta 1996. urteen artean gertaturiko hamar uhin-fenomeno puru aipatzen ditu, argia eta materiaren uhin-izaeraren froga ukaezin moduan, CD erreproduzitzaileen laserra, supereroaleetan dauden korronte auto-hedatzaileak eta Bose-Einstein atomoen kondentsazioa barnean hartuz.\nAplikazioak.\nNahiz eta zaila den uhin-partikula dualtasuna beste mekanika kuantikotik banatzen duen marra bat marraztea, inoiz ez bezala posible da oinarrizko ideia honen aplikazio batzuk aipatzea."}
{"id": "55847", "revid": "56334", "url": "https://eu.wikipedia.org/wiki?curid=55847", "title": "Miguel Maria Lasa", "text": "Miguel Maria Lasa Urkia (Oiartzun, Gipuzkoa, 1947ko azaroaren 4a -), \"Lapa\" goitizenez, gipuzkoar txirrindulari ohia da, 1969 eta 1981 artean profesionala izandakoa.\nJos\u00e9 Manuel Lasa txirrindulari ohiaren anaia txikia eta Gaizka Lasa txirrindulariaren aita da.\nIbilbidea.\nProfesionala izan baino lehen, 1968ko Mexikoko Joko Olinpikoetan parte hartu zuen bakarkako errepideko txirrindularitza modalitatean.\nGuztira 76 garaipen lortu zituen, horietatik 6 Espainiako Vueltan, 3 Italiako Giroan eta 2 Frantziako Tourran. Gainera, Vueltan lau aldiz zapaldu zuen podiuma, bigarrena eta hirugarrena bitan izan zelako.\nTxirrindularitza profesionala utzi ondoren, kirol honi lotuta jarraitu zuen, Wigarma taldeko kirol zuzendaria izan baitzen 1991 eta 1992 denboraldietan."}
{"id": "55848", "revid": "549823", "url": "https://eu.wikipedia.org/wiki?curid=55848", "title": "Miguel Mari Lasa", "text": ""}
{"id": "55849", "revid": "144845", "url": "https://eu.wikipedia.org/wiki?curid=55849", "title": "Fruitu", "text": "Botanika arloan, fruitu landare loredunek emandako aleak dira, lorearen ondoriozkoa, haziak dauzkana. Eguneroko hizkeran eta sukaldaritzan, mamitsua edo jateko ona dena da bereziki. Azken honi, hegoaldean, fruta ere deritzo sarri.\nFruitua eratzen da polinizatua izan den loretik. Itxura askotakoa izan daiteke: drupa, baia, leka, kapsula, akenioa...\nHitza botanikan eta eguneroko hizkeran.\nBatzuetan, eguneroko hitz asko ez datoz guztiz bat termino botanikoarekin. Eguneroko hizkeran, fruitu bat (hegoaldean \"fruta\" ere esaten dena) landarearen atal gozo eta mamitsua da, eta barazkia ez hain gozoa edo mamitsua dena, sarri gazia jaten dena.\nAdibidez, botanikoki fruituak direnak baina eguneroko hizkeran barazki diogunak, hauek dira: kuia eta kuiatxoa, alberjinia, piperra eta tomatea.\n\u201cFruitu\u201d hitzaz gain, euskaraz ere igali, alorta eta arnari izenak erabili dira.\nEzaugarriak.\nObulutegiaren paretak garatu eta hazi-hasikinak ernaldu eta hazi bihurtzen direnean sortzen da fruitua. Lorearen petaloak, estiloa eta estigma lehortu egiten dira gehienetan. Fruituen oinarrizko sailkapenean, lorearen obulutegi bakarretik sortzen direnak fruitu bakunak dira; obulutegiaz gainera, lorearen beste zati batzuei esker sortzen direnak konposatuak dira; fruituak izan daitezke ale bakarrekoak (sagarra, adibidez), edo askotarikoak, sortetan bilduak (laranja).\nPerikarpoaren ezaugarrien arabera mamitsuak edo lehorrak izan daitezke. Mamitsuetan hiru atal bereizten dira: azala edo epikarpoa (kanpoaldeko atala), mamia edo mesokarpoa (tartekoa) eta bihotza edo endokarpoa. Azken hau, aranarena eta muxikarena esaterako, hezur gogor bat izaten da. Fruitu lehorrak, berriz, zabalkorrak edo zabalgaitzak izaten dira. Ilarra, esaterako, zabalkorra da eta hazia ateratzen uzten du. Hurra, intxaurra edo arroza, berriz, zabalgaitzak dira.\nFruitu motak.\nBotanikan.\nBotanikoki, hauek dira fruitu motak:\nFruituen erabilpen gastronomikoa.\nSukaldaritzan eta gozogintzan fruitu ohikoenak.\nHona hemen fruitu batzuk, sukaldaritzan erabiliak:\nFruituen aurkezpen komertziala.\nFruitu freskoak: Haragidunak eta urtsuak momentuan jateko prest daudenak.\nFruitu lehortuak: Eguzkiaren bitartez edo modu mekanikoen bitartez, lehortuak izan diren fruituak. \nFruitu izoztuak: Ongi garbituak eta poltsetan saltzen diren fruituak, bai osorik edo pure eginak.\nFruitu ontziratua: Normalean fruitu freskoa almibarretan egosi eta ontziratu ondoren esterilizatzen direnak.\nFruitu freskoen nutrizio ezaugarriak..\nFruitu motaren eta honen heldutasunaren arabera nutrizio ezaugarriak asko aldatzen badira ere, orokorrean, fruituak gehien duena ur kantitatea izaten da, bere pisuaren %80tik %93 (meloi eta angurria) bitarte. Karbohidrato eta azukreetan ere aberatsak izaten dira ( %5 eta 18 bitartean). Bitaminetan berriz C bitamina aipatuko genuke, baita A eta B taldekoak ere, udakoak eta kolore biziena dutenak aberatsenak. Gatz mineraletan potasioa eta magnesioa aukeratuko genuke. Mantenugaia ez izan arren, fruituetan ezin aipatu gabe utzi zuntza: %5 arte izatera irits daiteke eta gure hesteetarako bikaina. Zuntzean ere oso aberatsa dugu.\nFruituaren kontserbazioa.\n10\u00baC inguruko tenperaturan kontserbatuko ditugu. Beti ontzi itxi batean sarturik. Jan aurretik, zuritu behar direnak garbitu egin beharko ditugu eta azala ere jaten den kasuetan desinfektatu egin beharko da.\nFruitu nagusien urtaroak.\nUdaberria: Sagarra, udarea, laranja, platanoa, marrubia, mugurdia, andere-mahatsa, gerezia. \nUdara: Platanoa, marrubia, mugurdia, andere-mahatsa, gerezia, mangoa, arana, meloia, sandia, muxika, abrikota, mahatsa. \nUdazkena: Mahatsa, pikua, irasagarra, masustak, klementinak, mandarinak, sagarrak, udareak.\nNegua: Mandarina, sagarra, udarea, laranja.\nFruitu freskoak jan eta kozinatzeko moduak.\nGordinik bere horretan..\nGaraikoa eta naturalki heldutakoa da fruta jateko modurik egokiena. Azala eta guzti gordinik jango den fruitua ondo garbitu behar dugu eta zerbitzatu beharko bagenu, arautegiak dio desinfektatu egin beharko genukeela.\nGordinik zukuak eginda..\nFruitu batekin edo ugarirekin, zuku bikainak presta daitezke, bere horretan jateko edo gozogintza eta saltsa desberdinak bustitzeko balioko duena.\nEgosita pure eginda eta haragi plateren hornigai moduan..\nFruitu purea egiteko zatitu ondoren, sutan edo mikrouhinean egosi, azukrearekin edo gabe. Ongi egosita eta lehortuta daudenean, birrindu, eta pure bat lortu. Labean berriz sagarra osorik ur pittin batekin erre daiteke, behin egosirik, azala eta bihotza erretiratu eta sardexka batekin desegingo dugu, kasu honetan ere pure bat lortuz. Bereziki ehiza edo haragien lagungarri moduan erabiltzen da. Sagar purea, mertxika purea, aran purea...\nSaltsa desberdinen hornigai moduan..\nFruitu zatituak , ehiza, behiki eta txerriki haragi\u00a0 gisatuen eta erregosien saltsan\u00a0 hornigai moduan erabiltzen dira. Anana, mertxika, aranak, mahatsak, fruitu lehorrak.\nEgosita azukre ugarirekin edo gabe gozogintzako prestaketetarako.\nGozogintzan fruitua azukre ugarirekin egosten badugu, marmelada edo konfitura egingo dugu, bere horretan erabiltzeko edo beste prestaketa batzuen aurre lana izan daiteke, pastel batzuen estalkia ere, izozkiak eta sorbeteak...\nAzukreztatutako fruituak gozogintzako prestaketa erabiltzeko..\nFruitu zatituak, almibarrean egosi eta lehorturik fruitu azukreztatuak lortuko ditugu, eta horiek ondoen gozogintzako prestaketa ugaritan erabil litezke. Esaterako, errege opilean gainetik jartzeko, cakeak egiteko..."}
{"id": "55850", "revid": "336", "url": "https://eu.wikipedia.org/wiki?curid=55850", "title": "Fruta", "text": "Fruta esaten zaie landare landu edo basatietatik lortzen diren fruitu jangarriei. Oro har, zapore gozo edo garrantzarengatik, usain bizi eta atseginagatik eta nutrizio-ezaugarriengatik, gehienbat fresko, zuku edo postre gisa (eta, neurri txikiagoan, beste prestakin batzuetan) jaten dira, heldutasun organoleptikora iritsi ondoren edo egosi ondoren.\nGozogintzan ez ezik, sukaldaritzan ere baliatu izan da fruta antzina-antzinatik, gaur egun baino gehiago, noiznahi: odolkiarekin frijiturik, haragi gorriekin, txerrikiarekin, entsaladan, marmelada, pastel, konfitura, jele, izozki, konpota, sorbete, tarta, budin, mazedoniak osatzeko... Gurean, Ameriketatik patata heldu arte, jakien lagungarriak \u2014babak ez ezik\u2014 gaztainak, pikuak eta sagarrak ere izan ziren. Egun, globalizazioaren ondorioz, fruta tropikalak noiznahi agertzen dira gure mahaian, elikabidearen aberasgarri.\nNutrizioaz.\nFruta kontsumitzeak kaloria gutxi ematen ditu eta ur asko (pisu freskoaren %80-95); beraz, organismoa hidratatzen laguntzen du. Digestio-aparatuaren funtzionamendu egokiari laguntzen dio, elikagaien zuntza ematen baitu. Salbuespenetan izan ezik (adibidez, \"Elaeis guineensis\" fruitutik lortutako kokoa eta palma-olioa), frutek ez dute koipe aserik ematen. Zenbait frutak organismoarentzat funtsezkoak diren gantz-azidoak sortzen dituzte, hala nola fruitu lehorrak edo aguakateak. Frutak, gainera, energia-iturri garrantzitsua dira organismoarentzat, karbohidrato disolbagarri asko baitituzte, eta azkar asko erabil baitaitezke.\nElikagai gisa, frutek ekarpen garrantzitsuak egiten dizkiote dietari. Oro har, aberatsak dira bitaminetan, gatz mineraletan eta antioxidatzaileetan. Bitamina eta mineral batzuk, hala nola C bitamina eta potasioa, fruten menpe daude neurri handi batean, hornidura-iturri gisa. Zenbait frutak, hala nola angurriak edo meloiak, ur-indize handia dute.\nOsasunarentzat biziki mesedegarria da fruta:\nGastronomiaz.\nAlor honetan ere frutak multzotan sailkatu ohi dira, ezagutza sistematizatze aldera:\nFruta kontserbatzeaz.\nSasoitik kanpo ere kontsumitu ahal izateko, fruta prestatu beharra dago, kasuan kasuko galarazpenak (beroa, argitasun, hezetasuna) saihesteko eta etsaiei (bakterio, legamia, urdinei) aurre egiteko, hara:\nGure arteko ohiko frutak.\nHorrela esaten zaie dagoeneko bakan edo exotikotzat jotzen ez diren frutei, hots, gurean eta antzeko klima epeletan ugaltzen eta kontsumitzen direnei. Hona horietako batzuk: \"abrikot, albertxikoa\" (\"Prunus armeniaca\")\", ahabia\" (\"Vaccinium myrtillus, V. microcarpum\"), \"ahuakatea\" (\"Persea gratissima\"), \"amanda, arbendola\" (\"Prunus dulcis, P. amygdalus\"), \"anana\" (\"Ananas,\" sp.), \"andere-mahatsa\" (\"Ribes rubrum, R. nigrum,\" etc.), \"angurria, sandia\" (\"Citrullus vulgaris\", \"Cucumis v., Cucurbita citrullus\"), \"arabisagarra\" (\"Citrus paradisi\"), \"arana\" (\"Prunus domestica\"), \"arkakaratsa\" (\"Rosa canina\"), \"banana\" (\"Musa sapientum\"), \"basaran gorria\" (\"Prunus spinosa\"), \"bergamota\" (\"Citrus aurantium,\" subsp. \"bergamia\"), \"gaztaina\" (\"Castanea sp.\"), \"gerezia\" (\"Prunus avium, Prunus cerasus\"), \"gurbitza\" (\"Arbutus unedo\"), \"hurra\" (\"Corylus avellana\"), \"intxaurra\" (\"Juglans regia\"), \"irasagar, kodoina\" (\"Cydonia oblonga\"), \"kakia\" (\"Diospyros kaki\"), \"kiwia\" (\"Actinidia deliciosa\"), \"klementina\" (\"Citrus reticulata C. deliciosa x C. aurantium\" var \"amara\"), \"laranja\" (\"Citrus\" x \"sinensis\"), \"mahats zuri\" eta \"beltza\" (\"Vitis vinifera\"), \"mandarina\" (\"Citrus reticulata\"), \"marrubi, mailuki, arrega\" (\"Fragaria vesca\"), \"masusta\", \"maruga\" (\"Rubus fructicosus\"), \"meloia\" (\"Cucumis melo\"), \"melokotoi, tuaxa, mertxika, muxika\" (\"Prunus persica\"), \"mingrana\" (\"Punica granatum\"), \"mizpira\" (\"Mespilus\" sp.), \"mugurdia\" (\"Rubus id\u00e6us\"), \"paraguaioa\" (\"Prunus persica, var platycarp, var nucipersa\"), \"piku zuria, piku beltza\" (\"Ficus carica\"), \"sagarra\" (\"Malus\" sp.), \"madari, txermen, udarea\" (\"Pyrus communis\"), etab.\nFruta tropikal edo exotikoak.\nHalakotzat hartzen dira klima tropikaleko edo subtropikaleko eskualderen batetik (Ekialde Urrun, Latinoamerika, Karibe edo Afrikatik, batik bat) ekarritako frutak; hauek ez dute pairatzen hotzik eta, areago, tenperatura 4\u00baC-tatik jaisten denean garatzeari utzi edo endekatu egin daitezke. Fruta horiei askotan \"exotiko\" derizte hemen, baina hitz horrek ez du deus argitzen, ez du adierazten zein habitatetik datozen. Normalean gozoak dira eta postreetako osagai gisarta hartzen ditugu Euskal Herrian. \nHorra hor gure artean ezagunak diren horietako batzuk: \"abrikota\" (\"Mammea americana), ahuakatea\" (\"Persea americana\"), \"anakardoa\" (\"Anacardum occidentale), anana\" (\"Ananas comosus\"), \"anona ezkatatsua\" (\"Annona squamosa\"), \"aran nataldarra\" (\"Carissa macrocarpa\"), \"aran-datila\" (\"Diospyros lotus\"), \"arrosa-sagarra\" (\"Syzygium jambos\"), \"babakoa\" (\"Carica pentagona\"), \"badama\" edo \"amanda malabarra\" (\"Terminalia catappa), banana\" (\"Musa paradisiaca\"), \"banana \u00f1imi\u00f1oa\" (\"Musa acuminata\"), \"barbadina\" (\"Passiflora quadrangularis\"), \"Barbariako pikua\" (\"Opuntia ficus-indica\"), \"datila\" (\"Ph\u0153nix dactylifera\"), \"durioa\" (\"Durio zibethinus\"), \"feijoa\" (\"Acca sellowiana\"), \"gerezi antilarra\" (\"Malpighia glabra\"), \"gerezi brasildarra\" (\"Eugenia brasiliensis\"), \"gerezi kaienarra\" (\"Eugenia uniflora\"), \"grabiola\" (\"Annona reticulata\"), \"grabiola arantzatsua\" (\"Annona muricata\"), \"granadilla\" (\"Passiflora laurifolia\"), \"guaiaba\" (\"Psidium guajava\"), \"guapurua\" (\"Myrciaria cauliflora\"), \"ikakoa\" (\"Chrysobalanus icaco\"), \"iuiuba\" (\"Ziziphus mauritiana\"), \"jaka\" (\"Artocarpus heterophyllus\"), \"janbosa\" (\"Syzygium samarangense), kainitoa\" (\"Chrysophyllum cainito\"), \"kakia\" (\"Diospyros kaki\"), \"karanbola\" (\"Averrhoa carambola\"), \"kokoa\" (\"Cocos nucifera\"), \"laranjilla\" (\"Solanum quitoense\"), \"litxia\" (\"Litchi chinensis\"), \"longana\" (\"Euphoria longan\"), \"mameia\" (\"Pouteria sapota\"), \"mangoa\" (\"Mangifera indica\"), \"mangostana\" (\"Garcinia mangostana\"), \"marakuia\" (\"Passiflora edulis\"), \"marrubi-guaiaba\" (\"Psidium cattleianum\"), \"mizpira japoniarra\" (\"Eriobotrya japonica\"), \"monbin gorria\" (\"Spondias purpurea\"), \"monbin horia\" (\"Spondias mombin\"), \"ogi-arbola\" (\"Artocarpus sp\".), \"papaia\" (\"Carica papaya\"), \"sapota\" (\"Diospyros digyna\"), \"sapotilla\" (\"Manilkara zapota\"), \"Tahitiko andere-mahatsa\" (\"Phyllanthus acidus\"), \"tamarilloa\" (\"Tamarindus indica\"), \"tximino-ogia\" (\"Adansonia digitata\"), \"txirimoia\" (\"Annona cherimola\")."}
{"id": "55851", "revid": "69297", "url": "https://eu.wikipedia.org/wiki?curid=55851", "title": "I\u00f1aki Gast\u00f3n", "text": "I\u00f1aki Gast\u00f3n Crespo (Bilbo, Bizkaia, 1963ko maiatzaren 25a -) euskal txirrindulari ohia da, 1984 eta 1994 artean profesionala. Guztira 40 garaipen ditu bere palmaresean.\nIbilbidea.\nMendiko etapetan aditua. Itzuli handietan ez zuen emaitza onik atera.\nClas-Cajastur taldean Tony Romingerren laguntzailea izan zen Fede Etxabe edo Jon Unzagarekin batera. 1992an, Espainiako Vueltan Tony Rominger lagundu zuen Cobertoria mendatean Alex Z\u00fclle erori zenean.\nLasterketa horretan 7.a izan zen 1989an, 11.a 1993an, 12.a 1986 eta 1987an eta 14.a 1990 eta 1991an. Frantziako Tourrean 38.a izan zen 1985ean.\nItaliako Giron, 1991an 23. postuan sailkatu ez ezik Mendiko Saria ere lortu zuen. Urte hartan hiru Itzuli handiak bukatu zituen."}
{"id": "55852", "revid": "6327", "url": "https://eu.wikipedia.org/wiki?curid=55852", "title": "Nazioarteko Egoitza Espazial", "text": ""}
{"id": "55853", "revid": "69297", "url": "https://eu.wikipedia.org/wiki?curid=55853", "title": "Txomin Perurena", "text": "Domingo \"Txomin\" Perurena Telletxea (Oiartzun, Gipuzkoa, 1943ko abenduaren 15a - 2023ko ekainaren 8a) euskal txirrindularia izan zen, 1963 eta 1979 artean profesionala eta 158 garaipen lortu zituena, pistako eta ziklo-krosseko garaipenak kontutan hartu gabe.\nKirol ibilbidea.\nEtapa guztietan ondo moldatzen zen txirrindularia izan zen, sprintetan ondo eta mendian ere primeran zebilena.\nEspainiako Vuelta.\nEspainiako Vueltan 12 etapa garaipen lortu zituen, Puntukako Sailkapena bitan eskuratu zuen (1972an eta 1974an) eta lidergoa 31 egunez izan zuen, lasterketa irabazi ez dutenen artean emaitzarik onena. \nSailkapen orokorrean 1975ean lortu zuen emaitzarik onena: bigarrena izan zen, lidergoa azken etapan galdu zuelarik, Donostiako kaleetan jokaturiko erlojupekoan, hain zuzen. Urte honetako ekitaldian, Agustin Tamames gailendu zen, sailkapen orokorrean Txomini 14 segundo eskaseko aldea atera ziolarik.\nHorretaz gain, 1972an seigarren, 1974an bosgarren eta 1977an laugarren sailkatu zen.\nGiroa eta Tourra.\nItaliako Giroan 2 etapa lortu zituen.\nFrantziako Tourrean 18.a izan zen 1966an eta 1974an Mendiko Sailkapena lortu zuen.\nItzulia eta Volta.\nEuskal Herriko Itzulian, bederatzi parte-hartzetan 11 etapa garaipen eskuratu zituen denera, horretaz gain lautan amaitu zen sailkapen orokorreko lehenengo hamarren artean.\nKataluniako Voltan bereziki nabarmendu zen, 1973ko ekitaldia irabaziz eta 14 etapa garaipen poltsikoratuz.\nMunduko txapelketa.\n1974an zortzigarren eta 1977an bostgarren sailkatu zen Munduko Txapelketan.\nKirol zuzendaria.\nTxirrindularitza profesionala utzi ondoren, Teka, Orbea eta Euskaltel-Euskadiko kirol zuzendari lanetan aritu zen. Bitan irabazi zuen Espainiako Vuelta: Marino Lejarretarekin Tekan 1982an eta Pedro Delgadorekin Orbean 1985ean."}
{"id": "55854", "revid": "15795", "url": "https://eu.wikipedia.org/wiki?curid=55854", "title": "Domingo Perurena", "text": ""}
{"id": "55857", "revid": "59902", "url": "https://eu.wikipedia.org/wiki?curid=55857", "title": "Udareondo (generoa)", "text": "Udareondoa \"Pyrus\" generoko zuhaitz edo fruta-arbola da, udareak ematen dituena."}
{"id": "55858", "revid": "23317", "url": "https://eu.wikipedia.org/wiki?curid=55858", "title": "Durango-Durango Emakumeen Saria", "text": "Durango-Durango Emakumeen Saria / Nazioarteko Klasika Durangoko Txirrindulari Elkarteak urtero antolatzen duen emakumeentzako txirrindularitza lasterketa da, Emakumeen Bira baino lehenago izaten da."}
{"id": "55859", "revid": "1028", "url": "https://eu.wikipedia.org/wiki?curid=55859", "title": "Udare", "text": "Udarea, edo madaria edo txermena (), udareondoak ematen duen fruitu pipitaduna da, mami zuria eta azal berde edo horia dauzkana.\nTerminologia.\nMertxikondoaren fruituak izen ugari hartzen ditu: \"udare\", \"madari\", \"pea\", \"txermen\", \"makatz,\" \"magari, marai, urdare\"... Blanca Urgell hizkuntzalariaren arabera, Ibarguen-Cachopin kronikak (XVI. mendea) esaera hau jasotzen du: \u00ab\"Madaria eta Muxika, frutu on bi dira\u00bb\".\nMotak.\nHona hemen udare mota batzuk:"}
{"id": "55860", "revid": "1545", "url": "https://eu.wikipedia.org/wiki?curid=55860", "title": "Edita Pu\u010dinskait\u0117", "text": "Edita Pu\u010dinskait\u0117 (Naujoji Akmen\u0117, Lituania, 1975eko azaroaren 27-) txirrindulari lituaniarra da, 1999ko Emakumeen Errepideko Txirrindularitzako Munduko Txapeldun izandakoa."}
{"id": "55861", "revid": "12788", "url": "https://eu.wikipedia.org/wiki?curid=55861", "title": "Naypyidaw", "text": "Naypyidaw () Myanmarko hiriburua da. Erabat planifikatutako hiria da, 2002 hasi zirena eraikitzen eta 2012an amaitu. 2006an, bertara aldatu zuten herrialdeko hiriburua, lehenago Yangonen zegoena. 2014an 333.506 biztanle zituen."}
{"id": "55868", "revid": "12788", "url": "https://eu.wikipedia.org/wiki?curid=55868", "title": "Shan (estatua)", "text": "Shan (shaneraz: \u1019\u102d\u1030\u1004\u103a\u1038\u1010\u1086\u1038; ) Myanmarko zazpi estatuetako bat da, herrialdearen ekialdean dagoena. Bertan bizi den etnia nagusia shan herria da. 155.801 kilometro koadroko eremua dauka, eta 2019an 6.332.188 biztanle zituen. Hiriburua Taunggyi da. Gehienbat herri txikiz osaturik dago.\nHistoria.\nShanak XIII-XVI. mende bitartean nagusi izan ziren egungo Myanmarko alde gehienetan, baina behera egin zuen haien aginpideak, printzerri txiki askotan banatu baitzen erresuma hura. 1922an eratu zen \"Shan Estatuen Elkartea.\" 1948an Myanmarko estatuaren barnean geratu zen, autonomia maila handi batekin. 1974an konstituzio berri bat aldarrikatu zuten Myanmarren, eta guztiz murriztu zuten autonomia maila hura.\n1958an shan gerrillak hasi ziren My gobernuaren aurka, estatu burujabe baten alde. Opioaren trafikoa izugarri hazi da shanen lurraldean, azken urteotan."}
{"id": "55869", "revid": "15795", "url": "https://eu.wikipedia.org/wiki?curid=55869", "title": "Shan estatu", "text": ""}
{"id": "55870", "revid": "96065", "url": "https://eu.wikipedia.org/wiki?curid=55870", "title": "Elikagai", "text": "Elikagaia elikatzen duen gaia da, adiera zabalean; bizidunok elikagarri duguna, hazteko, bizirik eta osasuntsu segitzeko eta ugaltzeko. Modu askotan adierazten dugu kontzeptu hori: jan, janari, jateko, jaki, bizigai, bizigarri, bizigailu, elikadura, hazkurri, etab.: izen asko ditu, euskalki denetakoak, herritar guztiek egunero erabili duten hitza delako. \nGizakiak irensten duen animali zein landare jatorriko substantzia soil nahiz konposatu solido eta likido oro da elikagai, bai sentsazio atseginez gozatzekoa, bai, gerora, organismoa bizirik mantenduko duen hazkurri bihurtzekoa. Elikadura eta nutrizioa bereiztea interesatzen zaigunez, esan genezake jan-edan bat ahoraino dela elikagai eta, hortik aurrera, mantenugai. Elikagai solidoei janari eta jaki ere deitzen zaie eta likidoei, berriz, edari.\nElikadura aldetik, janariaren zeregina ongizate gastronomikoa den bitartean, nutrizioaren ikuspegitik, hiru funtzio nagusi bete behar ditu elikagaiak:\nEz dira elikagaitzat jotzen, baina, irensten ez diren substantziak edota, irentsitakoan, organismoaren funtzio metabolikoak aldarazten dituztenak: arraina eta marmitakoa elikagai dira, bai, baina txiklea edo E-141 gehigarria, ez, herri hizkeran. Herri hizkeraz aparte badira elikagai kontzeptuaren definizio formalak: Europar Batasunak, esaterako, berea aldarrikatu zuen, legez elikagai zer den definitzeko. \nEskura ditugun elikagai horiek guztiak sailkatzeko orduan hamaika heldulekuri heltzen zaie, hala nola iturburuari (landarea, animalia, minerala...), nutrizioari (proteina, bitamina, gantza...), solido edo likido izateari, erlijioak hobetsi eta gaitzetsitako jakiei... Elikagai azido eta azidotzaileak bereizten jakitea ere lagungarria izango du gure osasunak. Gutiziak, kultura batetik bestera aldatzen badira ere, bertako herritarrak gehien estimatzen dituen elikagaiak dira; horiek zeintzuk diren jakitea ere lagungarri izaten da, batez ere gastronomian. \nElikagai batzuk (frutak, oro har) naturan dauden bezala kontsumi daitezke baina gehientsuenak prozesatu behar izaten ditugu, gordinik edo \"bere egoera naturalean\" pozoitsu, ezatsegin, gogor, likatsu, itsusi, lakar, mikatzegi\u2026 izateagatik; batzuetan aski izaten da alea zuritzea, azala kentzea; bestetan, beroa aplikatzea komeni da; gehienetan, garbitu, ebaki eta kozinatu behar dira: aldakuntza fisiko-kimiko horiei esker elikagaiak jangarri bihurtzen dira. Nozitzen duten prozesaketa mailaren arabera, hurrengoak bereizi ohi ditugu: prozesatu gabeak, elikagai transformatuak, prozesatuak eta ultraprozesatuak. \nElikagaiez eta hauen gorabeherez (freskotasunaz, itxuraz, egonkortasun eta iraunkortasunaz, kutsadurari iskin egin eta aurre hartzeaz, hondatzeaz, janarien kalte-mesedeez, egungo elikagaiak ugaldu eta berriak sortzeaz, etab.) arduratzen dira \"biologia, gastronomia, bromatologia, sukaldaritza, ekologia, nutrizioa, dietetika, higienea, antropologia\" eta beste hainbat zientzia eta teknika. \nElikaduraren ikuspegitik ere gizarteak hamaikatxo kezka ditu: zelakoa izan liteke elikadura osasuntsua? Hau da, zein da \"ona\" eta zein \"txarra\"? Zer da zabor janaria? Lur planetan biztanle guztiak asetzeko bezainbeste elikagai egin liteke? Ekoizpen-prozesuan eta garraioan elikagai asko galtzen da alferrik? Janari gehiegi hondatzen ote da, erositakoan, usteltzen delako? Zein da elikagaien inpaktua, tokiko eta planetako ingurumenean? \nElikadura eta nutrizioa.\nHizkuntza batzuetan ez da bereizten bata bestetik.\nElikatu nahita egiten dugu (ahal izanez gero), jan-edanak aukeratu, erosi, zuritu, xerratu, jangarri ez dena erauzi, prestatu eta dastatuz, eta aho zuloan sartzean amaitzen da. Horri dagozkion kontzeptuak: marrubia, txigortze, umotua, gazia. Elikaduraz arduratzen dira gastronomoak, somelierrak, sukaldariak eta gu denok, gutxi-asko.\nNutrizio prozesua hortxe hasten da: gure nahiak (ia) inongo indarrik ez duela, irentsi duguna organismoak mantenugai bihurtu edo baztertuko du, hiru helburu nagusi betetzeko: \nNutrizioarekin loturiko terminoak: kolesterola, hidratatzea, aminoazidoa, proteinak. Horretaz arduratzen dira sendagileak, dietistak, biologoak...\nEgungo paradoxa: inoiz baino jan-edan onenak hartzen ditugun arren, nutrizioa oso zokoratua dugu.\nElikagaiaren definizioa Europako Legean.\nEuropar Batasunean, elikagai da \u201cedozein substantzia edo produktu, prozesatua, hein batean prozesatua edo prozesatu gabea, gizakiak irentsiko duena edo gizakiak zentzuz irents lezakeena\u201d. Kontzeptu honetan sartzen dira janari-edariak, txikleak eta substantzia guztiak (ura barne) fabrikatzean, prestatzean edo prozesatzean elikagaitzat hartzen badira. Ura barne hartzen du, 98/83/CE Zuzentarauaren 6. artikuluan zehazten denaren arabera, 80/778/CEE eta 98/83/CE Zuzentarauetako eskakizunak bazterretsi gabe\u201d. \"Elikagai\" terminoak ez ditu barne hartzen:\nElikagaien jatorria eta osaera.\nElikagaiak, osagai dituzten elementuen jatorriaren arabera ere sailka daitezke; iturrien arabera, honela sailkatu ohi dira:\nOndoko azpiataletan deskribatzen dira jatorri nagusietako elikagaiak.\nLandare-jatorriko elikagaien osagaiak.\nGramotan, 100 gramoko\nAnimalia-jatorriko elikagaiak.\nGramotan, 100 gramoko\nMineral jatorriko elikagaiak.\nMultzo honetan, fabrikazio prozesuan eskuarki erabiltzen diren mineral guztiak dautza. Ohikoena sodio-kloruroa da, gatza. Kategoria honetan sartzen dira sei mineral (kaltzio, sodio, potasio...) eta oligoelementu zenbait (burdina, magnesioa, segun zein kasutan, kobrea, kobaltoa, etab.).\nNutrizioaren ikuspegitik.\nElikagaien sailkapen bromatologikoa.\nHona elikagaien zazpi multzo nagusiak, bromatologia eta nutrizioaren ikuspegitik:\nHorietatik,\nEgokiena, dietan denetik tartekatzea, omen.\nElikagai azidoak eta azidotzaileak.\nGarrantzizkoa da bereiztea elikagai azido eta azidotzaileen artean, hau da, bereiztea elikagaien hidrogeno-potentziala (pH) batetik, eta, digeritutakoan, potentzial horrek gizakiaren baitan duten eragina. Esaterako, oinarrizko elikagai batzuen (pH altua) eragina azidotasuna gutxitzea da (pH altxatzea, potentzial alkalinizatzailea), eta elikagai azido batzuena (pH apala) azidotasuna handitzea (pHaren jaitsiera, potentzial azidotzailea).\nElikagaiekiko kontaktua.\nJan-edanen ontzi eta bilgarrien material eta produktuez (kartoi, ezko, eskularruak) ari garela, elikagaiak ukitzeko egokitzat hartzeko, EEE-k xedaturiko baldintza eta araudi jakin batzuk bete beharko dituzte. Horri esker, elikagaiek toxikatzeko arriskurik ez dutela bermatuko zaio kontsumitzaileari.\nElikagaiekiko alergia.\nAlergia mota hau, elikagaiekiko intolerantzia-plegu berezitzat hartzen da eta (eskuarki) kaltegarri ez diren elikagai-molekulak irenstearen ondorioz agertzen da. Agerpen alergiko horiek bi eratakoak izan daitezke:\nElikagaiekiko alergia edo hipersentiberatasuna, sistema immunologikoko mekanismoetan eragina duten erreakzio gisa azaleratzen da. Alergia mota hau ez da nahasi behar intoxikazioen edo infekzioen ondoriozko agerpenekin.\nElikagaiekiko intolerantzia.\nKasuan kasuko elikagaiekin loturiko hamaika erantzun fisiologiko adierazteko esamoldea da hau. Elikagaiekiko alergiak ez bezala, honek metabolismoan du eragina baina ez sistema immunologikoan.\nIntolerantzia hau elikagai, edari edo gehigarri jakin bat edo batzuekiko erreakzio negatiboa da, hura irentsi eta, eskuarki, tarte bat geroago agertzen dena, E immunoglobulinaren presentziarik gabe, elikagaiekiko alergian ez bezala, eta hainbat kausarekin loturik: gluten, laktosa edo sakarosarekiko intolerantzia, fruktosaren okerreko absortzioa, etab.\u00a0 Intolerantzia, gainera, alergia bat baino kronikoagoa izateaz gainera, nekezago diagnostika daiteke. Honen sintomak, nolanahikoak izaki (larruazal, digestio sistema, arnasbideetan edo bat baino gehiagotan, batera, ager daitezke), alergiarenekin nahasteko modukoak dira eta honen kausa zehatz-mehatz determinatzea zailagoa da.\nIntoxikazioak.\nElikagaiengatiko intoxikazioa gaixotasun bat da, infekziosoa eta espero gabekoa, kutsatutako janari edo edariak hartzearen ondorezkoa. Kutsadura hori agente patogeno infekziosoek (bakterioek, birusek, parasitoek edo prioiek) eragin badute, elikagai bidezko toxiinfekzioa ere esaten zaio. Elikadurarekin loturiko gaitzak, produktu ez jangarri edo toxikoak (agente infekziosoen toxinak, botikak, metal astunak, onddo pozoitsuak, konposatu kimikoak edo beste pozoi batzuk) irenstegatik gertatutakoak dienean, elikadura-intoxikazioa deritzo.\nHipokratesek orain dela 2.500 urte aipatu zuen intoxikazio mota honek urtean zazpi milioi gizaki hiltzen ditu, eta beste 70 milioi pertsonek nozitzen dute intoxikazio ez-hilgarriren bat.\nAskotan, kozinatuta dauden elikagaiak eta elikagai gordinak nahasi edo gurutzatzearen ondorioz gertatzen dira intoxikazioak, baina tenperaturaren okerreko kontrolatzeak ere proboka ditzake tzen. Ez horren maiz, berriz, elikagaien kutsadura kimikoa da, hala nola, biltegiratze desegokiaren ondoren, elikagaiekin kontaktuan jartzeko egokia ez den ontzi batean, disruptore endokrinoak askatzen dituzten plastikoetan edo beruna duen esmaltez estalita daudenetan ipintzearren (gero berunaren intoxikazioagatik), edo elikagaiak garbitzeko ez diren xaboiak eta desinfektatzaileak erabiltzearren.\nErraz hondatzen diren animalia-produktuak (haragia, esneki batzuk, itsaskiak) zorrozki garbitu behar dira: egosi ondoren, hotz-katea ez etetea edota beroan gordetzea komeni da biltegiratu arte, bestela bakterio arriskutsuak ugaltzeko arriskua baitago, \"Salmonella\" edo \"Escherichia coli,\" batik bat. Elikagai industrial asko aizundu edo adulteratu ere egin daitezke, hazkuntzan, fabrikatzean, kozinatzean, ontziratzean, banatzean edo salmenta egitean ere.\nElikagaietan topatzen dira era asmotako biokutsatzaileak (mikrobioak, lizunak, parasitoak edo horien arrautzak) eta gorputz arrotzak (ileak, zigarro-muturrak, egur printzak, metalak, beira, etab.).\nEtiketatzeak, trazabilitateak, iraungitze-datak eta hainbat higiene-kontrolek elikagaien segurtasuna hobetzea dute helburu. HACCP (\"Arriskuak eta kontrol-gune kritikoak analizatzeko sistema\") motako prozedurek agintzen dute \"sardetik sardexkara\u201d trazabilitatea, mota ezberdinetako elikagaiak prestatzeko eremu garbia eta zirkuitu bereiziak mantentzea, hotz-katea eten gabe eta, produktua prestatu ondoren, kozinatzeko edo lehortzeko tenperatura egokiak bermatzea, azkar hoztea, etab.\nGaixotasun kronikoak.\nAzukrea, olioa, haragia, gatza, kontserbagarriak eta elikagai ultraprozesatuak (edari gasdun azukredunak, jaki izoztuak, haragi berrosatuak) gehiegi dituen elikabidea egitea da diabetesa, obesitatea, gaitz kardiobaskularrak eta egunez egun ugaltzen ari diren beste patologia batzuen arrazoi nagusietako bat, are minbizi askorena ere. Substantzia kartzinogeno edota mutagenoak sortaraz ditzake elikadurak: dela elikagai edo edari jakin batzuetan (alkoholdunetan) berez daudenak, dela erradiotoxikoak (Txernobylgo hondamendiak hedarazitako iodo 131, adibidez, tiroideko minbiziaren iturri), dela mikotoxinetatik jalgitako lizunak ere (arto, gari edo kakahueteak kutsatutako aflatoxinak, adibidez).\nHaragia tenperatura bero-beroan prestatzeak amina heteroziklikoak edota hidrokarburo poliaromatikoak sorrarazten ditu ikaztutako alderdietan (arrain ketuan, kasu), eta zenbait urdaiazpiko edo haragi lehortuk (txorizoa, saltxitxoia, hirugiharra), berriz, kontserbatzaile gisa erabiltzen diren nitritoetatik nitrosaminak gehitzen dituzte.\nGaixotasun kronikoak prebenitzen dituzten bitaminak, antioxidatzaileak eta kartzinogenoak dituzte fruta eta barazki askok, baina geroz eta gutxiago kontsumitzen dira edo, bestela, nekazaritza-prozesuetan degradatu ohi dira. Hala ere, askotan zaila da minbizia izateko arriskua areagotzeko edo murrizteko balio duten dietako osagai zehatzak identifikatzea, elikagai askok (behi-txuletak eta brokoliak, adibidez) kantzerigenoak eta antikantzerigenoak baitituzte, kantitate txikian bada ere. Sukaldaritza alorrean nazioarteko ziurtagiri askok (Monde Selection, AA Certification, iTQi, etab.) kalitate handiko ebaluazio metodoak erabiltzen dituzte elikagaiak seguruagoak izan daitezen.\nElikagaiak prozesatzeaz.\nAnimalia eta landareetatik erdietsitako lehengaia gizakiarengana iritsi eta honek hartzeko moduko elikagai osasungarri transformatu arteko prozesuak hiru etapa nagusi ditu: ekoizpena, transformazioa eta kontsumoa, baina tartean hozte-berotze, ebaketa, garraiatze eta metatze zenbait ere gertatzen dira. Elikagaia produktu galkortzat hartzea printzipio nagusia da: jan-edanak osasungarri iraun dezan hainbat tratamendu (moztea, ontziratzea) eman behar zaizkio baldintza jakin batzuetan (higiene eta tenperatura egokietan), bai berehala kontsumitzekoa denean, baita epe luzerako kontserbatzekoa denean ere.\nLehengaiari, bere ingurune naturaletik aterata, prozesu zenbait aplikatu behar zaizkio (haragia izoztu, ultraizoztu edo hestetan sartzea, arraina gazitu, keztatu edo ontziratzea, fruta batzuk lehortu edo siropetan egostea, etab.), hura hondatu eta kontsumoa galaraz dezakeen mikroorganismoen jarduera kaltegarria geldiaraziko bada. Elikagaiei gaur egun aplikatzen zaizkien prozesuen zerrenda amaigabea bada ere, sei multzotan sailkatu ohi dira:\nElikagaien galkortasuna.\nElikagai baten galkortasuna, janari horrek bere propietateak galdu eta degradatzen hasteari dagokion kualitatea da. Galtze-tarte horri iraungipena deritzo eta, honen arabera, elikagaiak honela sailkatzen dira:\nGarrantzi handikoa da elikagaien etiketan ez nahastea iraungitze-data eta kontsumo lehenetsiko data. Lehenengoak elikagai bat noiz hartu behar ez den adierazten du, osasuna arriskuan jarri gabe; bigarrenak, berriz, produktuaren propietaterik gal litekeela oharrarazten du.\nElikagai galkorretan, batetik bestera eramatea ezinbesteko partea denez, garrantzitsua da jaki galkorren garraioa arautzen duten legedi eta araudiak ezagutzea.\nElikagai transformatuak, prozesatuak eta ultraprozesatuak.\nNOVA izeneko sailkapenak lau multzo hauetan banatu ditu elikagaiak, beren osagaien transformazio-graduaren arabera:\nNOVA sailkapenak zehazten duen arabera, elikagai ultraprozesatuek gorakada indartsu eta etengabea izan dute XX. mendearen erdialdetik hona. Osasunarentzat kaltegarri akaso ez, baina arriskutsuenak dira, behin eta berriro kozinatzeak eta tenperatura aldaketa latzek proboka ditzaketen eragin kaltegarriengatik.\nNekazaritzako multinazionalek \u201ckontsumitzeko prest\u201d izeneko janari ezaguna sortu dute, naturaz kontra gosea eta egarria kitzikatzen dituzten zapore gozo eta biziez lagunduta. Horrek, bistan da, gehiegi jatea eta edatea dakarkio kontsumitzaileari; negozioa da, besteren osasunaren lepotik, gizakiari behar duena baino gehiago janarazten eta edanarazten diotelako elikagai horiek. Hitz gutxitan, ultraprozesatuak dira giza elikadurak beharrezkoak ez dituen elikagaiak.\nElikagaien substantzia eta gehigarrietan (maiz, eztabaidagarriak) oinarritutako jan-edan industrial horiek, askotan elikagai oso gutxi edo deus ere ez dutenak (gaileta, gozoki, opil industrial, oilaskodun elikagai prestatu, edari gasdun gozo, margarina eta aurretiaz prestatutako jaki asko) diruz oso errentagarriak dituzte fabrikatzaileek, osagai merkeak erabiltzen dituztelako ez ezik, gainerako elikagai-multzo guztiak ordezkatzeko gai direla frogatu nahi omen dutelako.\nUltraprozesatuen kaltegarritasuna frogatzen duten saiakerak metatzen diren bitartean, jaki horiek ingurumenean duten inpaktuez herritarrak ez daude oraindik kontzientziatuak: azukre industrialaren, palma-olioaren eta soja transgenikoaren eduki handiegiak, prozesatzeko kate amaigabeek, garraiatu eta ontziratzeko prozesu aldrebesek\u2026 hondakin kopuru itzelak sorrarazten dituzte, ur gastu eskerga egiteaz gainera. \nHorrelako elikagaiak, funtsean, multinazionalek ekoizten dituzte; enpresa horiek ahalmen osoa dute beren produktuak non eta noiz ekoitzi erabakitzeko; ondoren, merke-zurrean garraiatu, prestatu eta mundu osoko elikadura-sistemetara hedatuko dira, marketin oldarkor eta engainagarriaren bidez, nutrizio- eta osasun-adierazpenetan oin hartuta. Horrela ezartzen dituzte elikatze-kultura berriak, janarien etengabeko produkzio masiboa eta hondakin problematikoak ugaltzea bultzatuz. \nHazkurri horiek dieta osasuntsuaren osagai bihurtzea erronka izango dugu etorkizunean.\nElikagai transgenikoak.\nIngeniaritza genetikoaren bitartez genetikoki aldarazitako organismoetatik (landare edo animalia) datozenak dira elikagai transgenikoak. Horretarako, espezie bateko geneak hartu eta beste espezie batekoa den organismoan txertatuko dituzte, bigarren horrek ager ditzan lortu nahi diren ezaugarriak, hala nola izurriteen, hotzaren edo lehortearen aurkako erresistentzia handiagoa, garraioan ez hondatzea, saltokian ikusgarri luzaro irautea, tamaina edo kolore jakin bat izatea, hazirik ez edukitzea, alea esteril izatea, etab. Egun, gehien ekoizten diren landare transgenikoak dira artoa, soja, garagarra, ilarra, tomatea\u2026 \nAspalditik saiatu da gizakia uztak hobetzen eta jateko landare hobeak eta sendoagoak osatzen. Ingeniaritza genetikoa agertu aurretik (XX. mendearen hondarrean) landareen hobekuntza hautespen artifizialaren eta zuzendutako gurutzaketen bidez lortzen zen. XX. mendearen hasieran, genetikako ezagupenek produktibitate handiko mutanteak erdiestea ahalbidetu zuen, landare haziak X izpiez prozesatuz. 1983an lehenengo landare transgenikoa lortu zen, eta 1994an janari hauen merkaturatzea onartu zen estreinakoz.\nAbantailak: gosearen aurkako borrokan, ekonomian, hazkuntzaren alboko ekosistemaren ingurune-egoera, nekazariaren osasuna.\nEragozpenak: alergien balizko agerpena, elikabide-profilen aldaketak, altxor genetikoaren diluzioa eta antibiotikoen aurkako erresistentziak areagotzea, efektu eta ondorio ezezagunak.\nPlanetan kontsumitzaile asko (ekologistak, kontsumitzailearen eskubideen babesleak, zientzialariak, politikariak) horrelako elikagaiek sortaraz ditzaketen inguruneko inpaktuen, aldakuntza kulturalen edota menpekotasun ekonomikoen beldur direnez, kontrako jarrera agertu ohi dute, transgenikoen presentzia produktuaren etiketan adieraz dadin edo horrelakorik kontsumi ez dadin eskatuz.\nHibridazioaren eta aldarazte genetikoaren artean dagoen desberdintasun behinena hau da: hibridazioa, genero, espezie, azpi-espezie edo arraza desberdineko animalia edo landareen arteko gurutzapenez lorturiko emaitza da, bi organismo horiek elkarrengandik aski gertu dauden enborretakoak izanik. Ingeniaritza genetikoak lortu duena da zeinahi izaki bizidunen gene bat beste zeinahi izaki bizidunetan txertatzea, landare, animalia edo mikroorganismoa bada ere.\nElikatzea eta elikagaiak alferrik galtzea.\nElikagaien parte handi bat, kontsumitu aurretik, endekatu edo degradatzen da. Janari asko xahutzen, alferrik galtzen da. FAOren (Elikadura eta Nekazaritza Erakundea) iritziz, ezinezkoa izango da planeta osoa elikatzea, elikagaien xahuketa eta hondakinen ugalketa gelditu ezean. FAOk 2011n eginiko analisi batean kalkulatu zuen urtean 1.300 milioi tona janari alferrik galtzen zirela munduan, hau da, giza elikadurarako ekoizpen osoaren herena inguru hondatzen da. Egun, merkatuak aginduta, eguneroko kontua da, adibidez:\nEgun, ordea, badago planeta osoko populazio guztia elikatzeko adina janari: ondo banatzean datza gakoa. Planetan 24 milioi kilometro karratu lantzen dira aldez edo moldez elikagaiak ekoizteko: munduko larre eta soroek lehorraren herena (8 milioi Km2, hots, Brasil osoa) hartzen dute; baso-oihanek beste heren bat; hirugarren herena ez da lantzeko modukoa, menditsuegi, hezeegi, lehorregi edo hotzegia delako. Itsasoak, mundu osoko azaleraren %70 inguru betetzen duelarik, janaritegi behinena dugu.\nEkonomia, merkatua, eskaera/eskaintza eta gainerakoak indarrean, produktore nagusiek eta, hein handiago batez, metatzaile-banatzaile handiek agintzen dute kontsumitzaileak zer hartu (erosi) behar duen, elikagai edo produktu horiek ugari eta erdiesteko errazak ez badira ere, horretan baitute oligopolio horien orain eta geroagoko bizimodua.\nNutriente batzuen gabeziak gure osasunean sekulako ondorioak izan ditzakeenez, kontua ez da behar adina jangai ekoitzi, banatu, transformatu eta kontsumitzea bakarrik, ezinbestekoa baita jan-edan horiek kalitate onekoak izatea ere. Areago, oinarri-oinarrizko premiak beteta, elikagaiak ezaugarri fisiko (usain, gustu, itxura, testura) onak izan behar ditu, gustura hartuko badugu. Egungo gizarteak, jan-edatea ez du egarri-gose kontu hutsa. \nNolakoa izan liteke \u201celikadura zuzena\u201d?\nAlderdi gastronomikoa bazterrean, nutruzioaren ikuspegitik, aspaldi honetako aurrerapen zientifikoek (hesteetako mikrobiotak duen garrantzia barne), argitu egin dute dietetika mundua eta orain artean indarrean zeuden zenbait ideia baztertu egin dituzte: ikerketa epidemiologikoek eta horien inguruko meta-analisiek, batik bat, arestian froga osagarriak erakutsi dituzte, hala nola, \"fruta eta barazki gehiago kontsumitzea loturik dago kausa guztietako hilkortasun arrisku txikiagoarekin, hilkortasun kardiobaskularra nozitzearekin, bereziki\u201d.\nWellcome gobernuz kanpoko erakundeak finantzatutako EAT-Lancet Batzordeak nutrizionista adituak bildu zituen, literatura zientifikoaren berrikuspenean oin hartuta, helburu nagusi batekin: giza gorputzaren beharrak hobekien asetuko, eta klima eta planetako ingurumen mugak ahal den neurrian errespetuko lituzkeen dieta baten oinarriak garatzeko; hau da, elikagaien ekoizpenak karbono isurietan dituen inpaktuak (2018an argitaratutako IPCCren datuak, eta harrezkero egoerak okerrera egin duela jakinda) biodibertsitatearen galera, lurzoru, elikagai, nitrogeno, fosforo eta uraren kontsumoa kontuan hartuta\nBatez besteko gorpuzkera duen 30 urteko pertsona heldu batentzat, batzorde hark hainbat klasetako elikagaiak hartzea gomendatu zuen: landarezkoek (barazki, sustrai-barazki eta fruta freskoak), tokian tokikoak, batez ere, osaturiko elikadurak 2.500 kaloriaz hornituko du, eguneko. Haragi gorriaren kontsumoak ez luke 100 g asteko (hots, anoa bat) baino handiagoa izan beharko. Jaki ultraprozesatuak \u00abgehienetan saihestekoak dira\u00bb eta elikabidea eskualdeko produktuei egokitu beharko litzaieke sasoian sasoikoaren arabera.\nBatzordearen iritziz, dieta askotariko bat osasunarentzat hobea (osasun mentalarentzat orobat) eta jasangarria litzateke; gainera, urtean 11 milioi pertsonaren bizia salbatuko luke eta \"10.000 milioi pertsona osasuntsu elikatuko lituzke, ekosistemak gehiago hondatu gabe\", adierazi zuen EAT-Lancet-ek txostenean. Honakoa gehitu zuen: \"Behikiaren eta esnearen industriaren burugogorrei gustatu edo ez, berantegi datoz. Aldaketa saihestezina da, honez gero\u201d. Arestiko datuen arabera, badirudi egunean bost fruta eta barazki hartuta, minbizia nozitzeko arriskua ez dela jaisten, baina hilkortasun kardiobaskularra jasateko aukera murrizten da eguneko fruta eta barazki ale bakoitzeko.\nDieta horri egiten zaion kritika: bikaina izango litzateke ohitura jasanezinak dituzten herrialde aberatsetako populazioa elikatzeko, baina\u2026 behar bezain elikagarria izan liteke baliabide gutxiko inguruneetan bizi direnentzat? Plazaratu gabeko kalkuluak eginda, Elikadura Hobetzeko Aliantza Global erakundean lanean diharduten zientzialarien arabera, dieta horrek egungo zink-kontsumoaren % 78 eta kaltzioaren % 86 baino ez luke emango 25 urtetik gorako gizakientzat, eta umeak egiteko adineko emakumeen burdin-beharren % 55 inguru. Beste zientzialari batzuen kezka da 2010eko hamarkadako testuinguru demografiko eta soziopolitikoan dieta \u00abosasuntsu, jasangarri eta bidezkorik posible ote litekeen\u00bb.\nElikadura \u00abtxarra\u00bb: zabor jana.\nNazioartean \"frankenfood\" deritzon elikadura mota horrek ingurumenean eta osasunean du eragina, ondorioak luzeak izaki (maiz, saihesgarri litezkeen gaixotasun kronikoak). Zabor-janaren joera bere burua mantentzea da, gehiegizko azukre, gatz, alkohol, zaporea areagotzeko gehigarri eta lagungarri teknologiko batzuekin lotutako mendekotasunen bitartez, elikagai industrialen ekoizleek usu erabiltzen dituztenak. Janaz esaten dena edanaz ere baiezta daiteke, \"kokakolononizazioaren\" aurkakoek batik bat ondo dakiten bezala: geroz eta gehiago, eta okerrago edaten dugularik, ura edari natural izateari uzten ari zaio, gasdun edari azukretsuen mesedetan. \nOkerreko elikadura, batzuetan, bakterioek, toxinek eta birusek eraginiko jaki bidezko intoxikazio kroniko edo akutuen iturri izaten da, elikabidea parasitoen eta prioi patogenoen iturri daitekeen heinean. Horrelakoak ere \"prebenitzeko moduko gaixotasunak\" dira.\nElikagai gutiziatuenak.\nHona XX. mendearen erdialdean Errezilen (Gipuzkoa) zein gradutan preziatzen ziren elikagai gutiziatuenak, Juan Agirretxe Galarraga herritarrak 2010ean adierazi bezala:\nJanari-edari batzuek estimu berezia dute, urtean behin edo oso bakanetan hartzen direlako, hainbat arrazoi dela medio, hala nola, platerekoa baino garrantzi handiagokoa lagunak elkartzea izatea:\nElikagaien inpaktua, tokiko eta planetako ingurumenean.\n2014an, ikerketa prospektibo batek kalkulatu zuen, gentrifikazio eta demografia globalaren joerak ikusita, 40 urteotan (2010 eta 2050 artean) elikagaiekin lotutako negutegi efektuko emisioak % 80 handituko zirela. Dagoeneko, ordea, isuriek muga hori gainditua dute.\nElikagai guztiek, bertakoak izan edo ez, onddo zein landare jatorrikoak, edo animalia jatorrikoak, gordinik edo egosita, izoztuta edo ez, prestatu edo prestatu gabeak... ur aztarna, karbono aztarna, energia aztarna eta klima aztarna du.\nElikabideek oso aztarna desberdinak erakutsi dituzte, zeinek bere motaren arabera, geroz eta altuagoak, egun indarrean dagoen industria-ereduan. \"Aztarna ekologiko askoz txikiagoa duten dietetara jo beharra dago, edo hamarkada gutxi batzuetan planetako biodibertsitatean, lur erabileran eta beste zernahitan atzera gabeko kolapso globalak nozitzen hasiko gara\", iragarri zuen Sam Myers-ek, \u00a0osasunean ingurumen-aldaketek duten eragina aztertzen duen \"Planetary Health Alliance\", Bostonen egoitza duen kontsortzio globalak.\nElikagai bankua.\nEskuarki, galkorrak ez diren elikagai-soberakinak merkataritzako enpresa eta saltokietatik bildu, kudeatu eta horren premian dauden edo bizimodu prekarioa nozitzen duten herritarren artean (edadeko pertsonak, langabetuak, elbarrituak, laguntzarik gabekoak, gazteak, gizarte bazterrean edo bazterturik bizi direnak) doan edo ia doan banatzen dituen irabazteko asmorik gabeko erakundea da elikagai bankua. Lan guztia edo gehiena boluntarioek egiten dute eta, horri esker, justiziak beteko ez lituzkeen helburuetako batzuk lortzen dira:\nGiza Eskubideen 25. atalak honela dio: \"Pertsona orok du bizimodu egokia izateko eskubidea, berari eta bere familiari osasuna eta ongi izatea bermatuko diena, eta batez ere janaria\u2026 Amek eta haurrek laguntza bereziak jasotzeko eskubidea dute. Haur guztiek, senar-emazteengandik nahiz ezkontzatik kanpo jaiotakoek, gizartearen babes berbera izateko eskubidea dute\".\nGizarte industrializatuan ondasunak haziz doazen bitartean, bertako herritar batzuek egokiro elikatzekorik ere ez dute, paradoxa batzuen ondorioz, hala nola:\nElikagai motak, oro har.\nBer-bertako elikagaia.\n\u00d8 Kilometrokoa ere esaten zaio. Elikadura arduratsu edo etikoarekin, \"slow food\" mugimenduarekin, elikadura-burujabetzarekin eta antzeko ideologia, mugimendu eta praktikekin loturik etorri zaigun kontzeptu hau beste hitzetan ezaguna genuen gurean: sasoian sasoikoa eta lekuan lekukoa, orain hemengoa kontsumitzea. Betidanik oraintsu arte egin den bezala, ezinbestean bazen ere. Pentsamolde horren aldekoek diote horixe dela bidea gure elikadura onuragarri gerta dakion norberaren eta herriaren ekonomiari, kulturari, osasunari, ingurumenari eta beste hainbati. Gertutasuneko elikadurak helburu hauek ditu, besteak beste:\nElikagai aldarazia.\nHalakotzat jotzen dira jan-edanak estatu espainiarrean, bertako Elikagaien Kodeak xedatua duenaren arabera, baldin eta berak erdiestean, ekoiztean, prestatzean, maneiatzean, metatzean edo edukitzean, nahiz edo berariaz probokatu ez diren arrazoiengatik, \u00a0elikagaiaren ezaugarri fisikoetan (kolore, itxura, usain, zapore, etab.), balio nutritiboetan edo osaketa kimikoan\u00a0aldaketarik nozitu badute eta, bestelakotze horren ondorioz, elikadurarako baliorik galdu badu edo baliogabe geratu bada, kalte eragiteko arriskurik ez badu ere.\nElikagaiek dauzkaten mikroorganismo guztiek ez dute garrantzi-gradu berbera, osasunari dagokionez: batzuk eraldatzaileak dira (elikagaiaren endekatzaile eta haren nolakotasun organoleptikoen hondatzaile izatearren) eta beste gutxi batzuk patogenoak (gaixotasunen eragile), hots, infekzio eta toxikazioen piztaile. Jan-edanek bigarren mota honetakoak dauzkatenean, orokorki, ez dute gaitza kutsatzeko arriskuaren adierazgarririk erakusten; ondorioz, berariazko ardurarik gabe kontsumitzen dira.\nElikagai biologikoa.\nLaborantza edo abeltzaintza biologikoeetako prozesu biologikoen bidez ekoitzitako produktuak dira (arraina biologikotzat hartzen da, berez). Prozesu honen helburu nagusiak elikagai osasuntsuak lortzea eta ingurumena zaintzea direnez, kutsadura sortarazten ez duten produktu eta teknikak erabiltzean, ekoizpen energia murriztean eta substantzia ez-biologikoen erabilpena gutxitzean oinarritzen da, ohiko substantzia kaltegarriak bazterturik: pestizidak, nitratoak, metal astunak, mikotoxinak, dioxinak, albaitaritzarako botikak, animali irinak, etab.\nEkoizleek kontuan hartzen dute elikagaiok ongarri agrokimikorik eta elikagai transgenikorik ez edukitzea eta ez sortzea. Lurra aberasteko konposta (begetal mineralduak) darabiltenez, lurretik jasotako substantzia berberak kutsatu gabe lurrera itzultzen dira. Azken kontsumitzaileak hartzen duen ontzia ere ekologikoa izaten da maiz (patata fekulazko poltsa, adibidez). Elikagaion xede nagusia osasunarentzat kaltegarri ez diren jan-edanak ekoiztea da, ingurumena babestuz eta oreka ekologikoa mantenduz. Euskal Herrian ia 3.000 elikagai biologiko ditugu saltokietan: esnea eta esnekiak, gurina, arrautzak, zerealak, lekaleak, arroz arrunt eta integrala, hestekiak, sojazko txokolatea, pasta arrunt eta integralak, kontserbak, ura, irina, haragia (gehelia, untxikia, txerrikia, ardikia\u2026), ogia, opilak, era askotako fruta eta berdurak, lekadunak, fruta exotikoak, izozkiak, fruta zukuak, eztia, ardoa, sagardoa eta garagardoa\u2026 denetik, ia.\nElikagai ekologikoa.\nElikagai organiko, ekologiko edo biologikoa da prozedura multzo jakin baten arabera ekoizten den nekazaritza edo agroindustriako produktuari. Metodo organikoek, oro har, produktu sintetiko jakin batzuen erabilera saihesten dute, hala nola pestizidak, herbizidak eta berariazko ongarri artifizialak.\n\u201cNekazaritza ekologikoa\u201d mugimendua 1940ko hamarkadan sortu zen, \"iraultza berdea\" deituriko nekazaritza ekoizpenaren industrializazioaren aurkako erantzun gisa. Gaur egun, bai nekazaritza ekologikoa, baita abeltzaintza ekologikoa ere, hertsiki araututa dagoen industria da eta Japonian, Kanadan edo Europar Batasunean, esaterako, ziurtagiri bereziak eskuratu behar ditu interesatuak bere produktuak merkaturatu ahal izateko.\nElikadura edo elikagai ekologikoa, produktu kimikorik gabe ekoitzi eta gehigarririk gabe prozesatutako janari-edariak definitzen dituen terminoa da: nekazaritzako produktuak, haragi, ardo eta bestelako edariak dira ezagunenak.\nSektorean, \u201cekologiko\u201d, \u201cbiologiko\u201d eta \u201corganiko\u201d terminoak erabili ohi dira, bata bestetik bereizi gabe. Hala ere, merkatuan hitz bakoitzari ematen zaion erabilera nabarmentzea komeni da, estatu batetik bestera aldatu egiten delako. Frantzia, Espainia eta Alemanian formula ohikoena \"ekologikoa\" da. Mundu anglosaxoian, aldiz, \"organiko\" da gehien erabiltzen den terminoa.\nTermino hauen erabilera legeak arautua dagoen arren, zenbait elikagaik baimenduta dute \"natural\" terminoa erabiltzeko. Horrela gertatzen da jogurt, kafe eta ur mineralarekin, besteak beste. Hala ere, zenbait produktuk termino hau (maltzurkeriaz) darabilte kalitate handiago batekin lotutako publizitate gisa.\nArretaz begiratzea komeni da, merkatuan dauden produktu askok etiketan \"bio\" hitza erabiltzen baitute baina ez dira biologikoak jatorriz; horietako batzuek, adibidez, bifidoak dauzkate. Horregatik salatu izan dute elkarte ekologistek iruzur hori.\nElikagai faltsifikatua.\nHalakotzat jotzen dira jan-edanak estatu espainiarrean, bertako Elikagaien Kodeak xedatua duenaren arabera, baldin eta:\nElikagai funtzionala.\nHorrelako elikagai \"industrialei\", berezko ezaugarri nutrizionalak agertzeaz gainera, berariazko zereginik ere bete dezaten (osasuna hobetzea, gaitzak nozitzeko arriskua arintzea, etab.) jarraiko prozesuren bat aplikatu zaie:\nKontu hauetan ikerkuntza abiada bizian doala, kontsumitzailea behar bezain jantzirik ez dagoenez, kezkagarria da autopreskripzioan jaustea, kontsumoak eta modaren eskakizunek bortizki aginduta, elikabide orekatua egin ordez.\nOsasunean hobekuntzak (hesteetako trantsitoa arintzea, odoleko kolesterol maila jaistea) eragiten omen dituzten produktu \"industrial\" horiez gainera, badira \"naturalak\" ere, antzinatik aintzat hartuak izan direnak: baratxuriaren alizinak eta konposatu sufredunek, propietate mukolitikoak eta mukozinetikoak dituztenez, arnasketa hobetzen dute, adibidez.\nOraindik orain (2013) eginiko ikerlan zientifikoek frogatu dutenez, hauek dira elikagai natural funtzional batzuk: hainbat brasizea (burselaza, brokolia, azaburua, azalorea), hainbat aliazea (tipula, tipulatxa, baratxuria), zitrikoak, ziazerbak, berroak, soja, masustak, marrubiak, mahatsa, tomatea, kurkuma, liho olioa (egin berritan), piperbeltz beltza, te berdea, txokolate beltza (azukre gabea), ardo beltza.\nElikagai hozitua.\nElikagai ernamuindu edota ernetua ere esaten zaio ernamuin edo begia hazten hasita zaion hazkurriari, hau da, hazia ernarazita erdiesten denari. Haziak enbrioia (egoera horretan dagoen landare berri txikia) dauka, albumenez (landarearen erreserbako jakia) inguraturik; gorabeherak (berotasuna, hezetasuna, oxigenoa) aldeko dituenean, enbrioia garatu eta landare berri bihurtuko da. \nProzesu hori gizakiak proboka dezake \u2014etxean bertan, merke eta erraz\u2014 eta, horrela, haziak dauden bezala edo prozesaturik kontsumitu ordez, landare berriak hartu ahal izango dituenez, hauek (hauen proteinak, batik bat) digerigarriagoak izango dira, entzima gehiago izango dituzte (100 aldiz gehiago), nutrizio balio zenbait hamar edo ehunez biderkatuko dira, almidoiak glukosa bihurtuko dira, klorofila izango dute (odolarentzat mesedegarri) eta, gainera, ez dute inolako kutsadurarik nozituko. \nGehienetan hozitzen diren haziak hauek dira: \nElikagai industriala.\nElikagai industriala esaten zaio elikagaien industriak ekoitzi duen produktu soil (arraina, barazkia) edo transformatu eta konplexuari (saltsa, izozki, zopa). Elikagai industrialen garapena jakien kontserbatze teknikekin eta banatze sistemekin hertsiki loturik doa. Normalean hozturik edo izozturik merkaturatzen dira eta etxeko mikrouhin labeak laguntzen du produktua jangarri bihurtzen. Emakumea etxetik kanpoko lanean hasi, gazteak pisu partekatuetan jarri, gizaki bakarreko familiak ugaldu\u2026 ondoren, egungo gizarte honetan sukaldean aritzea ia-ia ezohiko bilakatu omen baita.\nEra guztietako elikagaiak ekoizten dira industrian: gosaltzeko zereal eta zernahi plegutako opilak, aperitifan hartzeko txip, snack, galletatxo eta antzekoak, zopa, salda, saltsa, ogi, ongailu, jaki, pastel, bizkotxo, bonboi, izozki, edari, etab.\nElikagai industrialari esker aldaketa mesedegarriak gertatu dira, hala nola:\nBeste aldetik, ordea,\nElikagai kaltegarria.\nHalakotzat jotzen da jan-edana estatu espainiarrean, bertako Elikagaien Kodeak xedatua duenaren arabera, baldin eta:\nElikagai kutsatua.\nEstatu batetik bestera araudiak aldatzen badira ere, espainiarreko Elikagaien Kodeak xedatua duenaren arabera, kutsatutzat joko da elikagai bat, baldin eta gizaki edo animaliengan gaitzik sor dezaketen edo horiei gaixotasunak kutsa diezaizkiekeen germen patogenorik, substantzia kimiko edo erradiaktiborik, toxinarik edo bizkarrroirik badauka, kontsumitu duenarengan ondorio organiko larririk eragin ez badu ere. \nElikagai mendetasun-sortzailea.\nJanak eraginiko menpekotasuna gaitza da, osasunaren ikuspegitik, bestelako mendekotasun-sortzaileek eraginikoa baino larriagoa, tabakoa edo alkohola albo batera utz daitezke, adibidez, baina jana bizi den bitartean kontsumitu beharko duelako egunero gizakiak ere. Badira, dena den, adiktiboago gertatzen diren jaki eta produktuak herritar gehienentzat; normalean, elaboratuenak dira mendekotasun larrienak sorrarazten dituztenak: txokolate esnedunak, patata frijituak, opil industrialak, edari gasdun gozoak, etab. Arestiko ikerlanek erakutsi dutenez, gizonezkoek haragia dute tentagarriena eta emakumeek gozokia.\nFama larrieneko elikagaiak dira txokolatea (kakaodun, gurin, gozo eta esneduna izanik, dena du aldeko menpekotasuna sortzeko atseginaren eta ongizatearen hargailuetan, suspergarri eta depresioaren aurkako ahaltsua baita), gazta (esnekia eguneroko elikaduran ezinbestekoa izan baitugu europar gizaki gehienok bizi osoan; kaseinak, estresaren aurkako gaia izaki, lo hobeki egiten laguntzen du, galaktosa izeneko azukrea dauka, etab.) eta kafeinadun edariak, oro har.\nHauek dira mendekotasunik sortzen duten elikagaietako batzuk, ohikoak gure artean:\nElikagai oinarrizkoa.\nElikabide tradizional baten funts edo oinarri den jan-edana da. Herri edo kultura batetik bestera aldatzen badira ere, oinarrizko elikagai denak dira landare jatorriko fekuladunak, ugari eta merkeak, kaloria asko dutenak, eta urte osoan erraz gordetzeko modukoak. Nutrizio aldetik elikagarri osatu samarrak diren arren, jan-edan horiek organismoaren premia guztiak ase ezin ditzaketenez, bestelako janari-edariekin osatu behar izaten du gizakiak bere dieta, okerreko nutrizioa prebenitzeko.\nOinarrixzko elikagai gehienak ekoizten dira zerealetatik (garia, arroza, artoa), almidoi ugari daukaten sustraietatik (patata, taroa, manioka), lekaledunetatik (baba, ilarra, txitxirioa) edo fruituetatik (ogi zuhaitza, banana arra). Arroza aletan kontsumitzen bada ere, gainerakoak eho eta irin edo semola bihurtzen ditu gizakiak, jangarri bilakarazteko (Euskal Herri hezean, adibidez, ezkur eta gaztainen irinez eginiko ogia kontsumitu izan dugu, laborerik ezean); irin horrekin ogi, opil, pasta edota ahiak osatzen dira eta bestelako elikagaiak gehitzen zaizkie funtsezko horiei. \u00a0\nElikagaien segurtasun sanitarioa.\nElikagaien segurtasun sanitarioa eta elikadura-segurantzia ez dira gauza bera: aurrenekoa higiene eta lege munduei dagokie eta bigarrena kontzeptu soziopolitikoa da.\nElikagaien segurtasun sanitarioan, horien maneiuan bete beharreko hainbat praktika on jasotzen dira, herritarren osasunean eragin izan dezaketen gaitz batzuk prebenitzeko xedez. Elikagaia, berez, osasun babesle bada ere, gizakiari gaixotasun zenbait transmiti diezazkioke eta, gainera, bakterioak ugaltzeko bide izan dakioke, elikagaiengatiko intoxikazioak probokatuz. Zaintzapean ez dauden elikagaiek gaitzak kutsa ditzakete, ekoitzi diren unetik kontsumitu arte, etengabe baitaude balizko kutsadurak nozitzeko paradan, dela eragile naturalen erasoagatik, dela gizakiaren okerreko esku-hartzeen ondorioz. \nMikroorganismo jakin batzuk ugaltzeko toki ezin aproposagoa da elikagaia, honen barruan baldintza egokiak dituztelako: hezetasuna, tenperatura, etab. Beraz, elikagaia egoera onean egongo dela bermatzeko bide bakarra jan-edanen higiene zorrotza da.\nHigiene hori hainbat fasetan betearaziko da:\na) elikagaia hautatzetik hasita:\nb) \u00a0 jana prestatzean (germen-eroale behinena gizakia dela gogoan izaki):\nElikagaien analisi mikrobiologikoa.\nKontsumitzen ditugun jan-edan asko beste batzuen transformazioz erdiesten dira (gazta, ogia, txokolatea\u2026). Gai bat biltzen den unetik bertatik transformatzen ari da, zaporea goxatzeko, digerigarritasuna hobetzeko, testura erakargarriago bihurtzeko, kontserbazioa bermatzeko, etab. Elikagaiak, berez, ur asko eta beren \"flora\" (ez-patogenoa, eskuarki) dute eta manipulazioen ondorioz (intsektuen, ontzi zikinen, gizakiaren esku eta ileen, airearen\u2026 bidez) beste batzuk gehitzen zaizkienez, mikroorganismoak ugaltzeko aproposak dira, ez dira inondik ere esteril edo antzuak eta, ondorioz, kontsumitu aurretik, elikagai \"industrialak\" aztertzea komeni da:\nAnalisien emaitzak ikusirik, ondorezko neurriak hartuko dira, elikagaiak osasun-arazorik sor ez dezan: higieneko praktika onak erabiltzea, uretan garbitzea, egostea edo, muturrean, kontsumitu gabe, suntsitzea."}
{"id": "55872", "revid": "105290", "url": "https://eu.wikipedia.org/wiki?curid=55872", "title": "Degeri", "text": "Degeria Zuberoan XIX. mendea arte udalek osatutako legegintzarako erakundea zen, deganaren agindupekoa. Guztira zazpi ziren, hiru mezutegitan elkartuak: Lar\u00fcntze, Domintxaine eta Ar\u00fce Pettarrean, Arbaila Handia eta Arbaila Txikia Arbailako eskualdean, eta Ibarresk\u00fcin eta Ibarrezker Basab\u00fcr\u00fcakoan.\nAro Modernoko Zuberoa.\nAro Modernoko Zuberoako antolaketan, parrokiak edo udalak izan ordez, degeria edo \"degaeria\" izeneko zatiketa zen, beste inon erabili izan ez den hitza. Euskaraz ez du ondokorik utzi hitz horrek, herri esan izan baitzaie beti. Beste euskal herrialdeetan bailara edo eskualde izena hartu zuten egitura administratiboaren pareko jo daiteke.\nDegeria bakoitzean hamar bat herrixka biltzen ziren. Urtero, maiatzaren lehenean, degeriako ordezkaria - degana - izendatzen zuten herritarrek. Jakes Belako lege gizonak honela zekusan XVII. mendean degan edo diputatu sistema hori:\n\u00ab\"Herrixka multzoa da zeinen herritarrek, antzinadanik ezagutzen duten leku batean biltzeko ohitura daukaten. Metonimiaz lekuaren izena biltzarraren izena izan daiteke. Zazpi dira Zuberoan degeriak baina hamar izango ziren, alde batetik latinetikako decasedo decaniatik datorrelako hitz hori, ezen biltzarra biltzen denean deganari, \u00abhamargarrena\u00bbesaten baitzaio\"\u00bb.\nDeganak degeria administratzeko eta Lextarreko justizia gortearen epaien ezagutarazteko, aplikarazteko, boterea zuen. Hona zer dioen berriro Belak:\n\u00ab\"Deganak herriko gizonik argiena izan behar du, bere abisu, aholku eta aginduekin degaeria bakoitzean herriko justiziaren zaintzaile buru izateko eta Zinbideta Biltzar Nagusietan diputatu izateko. Herriak bozkatuz aukeratuak dira; degan bat hamar bat parrokia edo herriren ordezkari da. Kargua ezin du ukatu eta baldin egiten badu idi baten saria isun badu; herrialde batek ez badu izendatzen berdin\"\u00bb"}
{"id": "55873", "revid": "103793", "url": "https://eu.wikipedia.org/wiki?curid=55873", "title": "Arbaila", "text": "Arbaila ([a\u0281\u031e\u03b2ai\u028ea]) Zuberoa osatzen duten hiru eskualdeetako bat da, Basab\u00fcr\u00fca eta Pettarrarekin batera. Azken erroldaren arabera (INSEE, 1999) 3.191 biztanle ditu.\nHamaika udalerrik osatzen dute eskualdea:\nEskualdeari Arbailetako mendilerroak ematen dio izena.\nHistoria.\nErdiaroaz geroztik Zuberoako foruen arabera eginiko banaketa administratiboan, herrialdea osatzen zuten hiru mezutegietako bat izan zen, harik eta iraultza frantsesaren ondotik Zuberoako berezko instituzioak abolitu (1790. urtea) eta egitura administratibo frantsesa (kantonamendua, departamendua, eskualdea) ezarri zuten arte.\nBi degeritan - bailaratan - banatuta zegoen: Arbaila edo Arbaila Handiako degeria - Garrabie, Zalgize, Ozaze, Mendikota, Doneztebe, Gotaine, Irabarne, Idauze, Mendi eta Arrokiaga herriek osatua - eta Peiriede edo Arbaila Txipia degeria - Altz\u00fcr\u00fck\u00fc, Urdi\u00f1arbe, Muskildi, Phagola, Z\u00fchara eta Garindaine herriek osatua -."}
{"id": "55874", "revid": "56334", "url": "https://eu.wikipedia.org/wiki?curid=55874", "title": "Barazki", "text": "Barazkiak, baita ere ortuariak (bizk.) edo berdurak, baratzetik ateratako elikagaiak dira, landareetatik eratorriak gehienetan, baina onddoak ere izan daitezkeenak. Lekaleak (aleak dituztenak) definizio honen barruan sar daitezke, batzuetan bereiz sailkatzen diren arren. Baratzezaintza da barazkien hazkundeaz arduratzen den zientzia eta aktibitatea.\nHitz horiek ez dute zentzu zientifikorik, eta erabilera arbitrario eta subjektiboa dute, norbanakoek elikagaiak prestatu eta hautatzeko dituen kultura ohituren araberakoa baita.\nFrutak eta barazkiak.\n\"Barazki\" hitza sukaldaritzan erabilitako terminoa da, ez hitz botaniko edo zientifikoa. Bestalde, \"fruta\" edo \"fruitu\" hitzak sukaldaritzan esanahi bat du, eta ikuspuntu botanikotik beste bat. Sukaldean, gozoak diren edo azkenburuko gisa erabiltzen diren fruituei deritze fruta.\nJangarriak diren hainbat fruitu, esaterako tomatea eta piperra, barazkitzat hartzen dira, ez frutatzat. Gehien bat plater gaziak prestatzeko erabiltzen diren fruituak dira barazki gisa sailkatzen direnak.\nBarazkien sailkapena.\nSailkapen hau jangarria den landare atalaren arabera egin da.\nEuskal Herriko baratzea.\nNafarroako Erriberan biltzen dute barazkien ekoizpenik handiena, klimaren eta lurraren ezaugarriei esker.\nBarazkiaren kozinatze teknikak.\nBarazkiak kozinatzeko teknika gehienak onartzen ditu, egosita, lurrunetan, erreta labean, plantxan edo parrilan, erregosia, sueztituak, frijitua\u2026\u2026 Behiala ortuari gehienak gehiago kozinatzen baziren ere, gaur egun gero eta gutxiago kozinatzen dira, kolore eta zaporeak hobeto mantentze alder\nBarazkiak Ingeles-erara egosiak.\nIrakiten dagoen gazitutako uretan, barazkia egostea, eta hau puntuan dagoenean, kolpetik ur hotzetan, egosketa moztea. Barazki berde guztiak bereziki lekak, aza, zerbak, ziazerbak, borraja, Bruselako azak, azenarioa, aza lorea, brokolia... Patata aldiz ur hotzetatik abiatzea komeni da.\nBarazkia lurrunetan egosia.\nUr edo likido zaporetsu batek sortzen duen lurrinaren ondorioz barazkia egostea. Zatiturik, lurrunetan edozein barazki egos daiteke. Lurrunetan egosteak ezaugarri organoleptiko eta nutrizionalak egokien mantentzeko teknika da.\nBarazkia labean.\nBarazkia, ongailuekin labe bero batean sartu, kanpotik kurruskari eta barrutik samurra eta hezea lortzea du helburu. Piper gorria, piper berdea, tipula, alberjinia, kuiatxoa, kuia, patata...\nBarazkiak plantxan.\nBero zuzena duen plantxa edo zartagin oso bero baten gainean, ondutako barazkia erretzea, kanpotik txigortuta eta barrutik, xamur, heze eta bustia lortuz. Xerra finetan edo zati txikietan moztu daitezke barazkiak. Era berean, txikiak direnak. Gogorregiak diren kasuetan, aldez aurretik galdarraztatu egiten dira: kuiatxoa, kuia, alberjinia, zainzuria, azenarioa, brokolia...\nBarazkia parrilan errea.\nIkatzaren berotasunean, eta honen ketan barazkia erretzea, kanpotik txigortu eta kurruskari, barrutik samur eta heze utziz. Barazki batzuk (piperrak) osoan erretzen dira. Beste batzuk, ordea, xerra finetan ( kuia, kuiatxoa, alberjinia\u2026) edo zati txikietan moztuta; bigarren kasu honetan, parrilako hagak estuagoak izan beharko dute barazkia ikatzetara ez erortzeko. Gogorregiak diren barazkien kasuetan (zainzuriak, brokolia..) aldez aurretik minutu gutxi batzuetank galdarraztatu daitezke: kuiatxoa, kuia, alberjinia, zainzuria, azenarioa, brokolia.\nBarazki salteatuak.\nKoipe gutxirekin, su bizian eta denbora laburrean, osagaia gorrituz edo txigortuz kozinatzeari esaten zaio. Piperrak, kuiatxoa, alberjinia, azenarioa, tipula, basa zainzuriak, aza, brokolia, \u2026..zati txikietan edo tira finetan moztuak.\nBarazki frijituak.\nOso beroa dagoen koipe ugaritan, barazki zatitua, estalita ( irineztatuta birrineztatuta, tempuran, orly orean...) bertan murgilduz eta kozinatze motza eginez, kanpotik zarakar gorritua sortu, eta barrutik bigun eta heze mantentzean datza.\nPiperrak, kuiatxoa, alberjinia, azenarioa, tipula, basa zainzuriak, aza, brokolia, \u2026..zati txikietan edo tira finetan moztuak."}
{"id": "55875", "revid": "219", "url": "https://eu.wikipedia.org/wiki?curid=55875", "title": "Alkatxofa", "text": ""}
{"id": "55876", "revid": "15795", "url": "https://eu.wikipedia.org/wiki?curid=55876", "title": "Mezutegi", "text": ""}
{"id": "55877", "revid": "119347", "url": "https://eu.wikipedia.org/wiki?curid=55877", "title": "Orburu", "text": "Orburua edo alkatxofa (\"Cynara cardunculus var. scolymus\") barazki mota bat da, hosto berdez osatutakoa bihotz mamitsuaren inguruan.\nEuskal Herrian Nafarroako Erriberakoa da preziatua. \"Tuterako Orburua\" Kalitateko Jatorrizko Deiturak babesten du, eta Nafarroako Erriberako 33 udalerritan laboratzen da, batez ere Erriberako hiriburuaren eraginpeko eremuan. \"Blanca de Navarra\" izeneko mota bakar-bakarrik laboratzen da. Barietate hori besteetatik bereizten duten ezaugarriak bere forma biribildua eta goiko aldean duen zulo zirkularra dira, bere hostoak ez baitira elkartzen lore-burua ixteko.\nOrburu-uzta ona lortzea ez da lan erraza, baina merezi du. Ez du hotza maite, baina itsas ertzeko klima atsegin du. Lur aberatsak behar ditu; ongarri organikotan aberatsak batik bat.\nLandatu: orburu-landareak ugaltzeko altzumak erabiltzen dira; sustrai-lepoan hazten diren pujak alegia.\nApirilean, 0,8 x 1 metroko tartea utziz zuloko bi altzuma landatu.\nLanak: jorraldi ugari. Neguan lasto, belar edo abarrez babestu. Uzta ondoren landare osoa ebaki, 30 cm-ra. Barraskilo eta satorren erasoetatik babestu. Urtero ongarritu.\nUzta: udazkenean, landare bakoitzeko 10-25 lore.\n3 urtetik behin landareak berritu ohi dira, baina 6 urtera arte ere etekin egokia lor daiteke.\nSukaldean.\nOrburua frijitua, egosia, menestra ospetsuaren osagai moduan, txirlekin edota urdaiazpikoarekin kontsumitu daiteke. Prestatzeko milaka modu, bata bestea bezain ona."}
{"id": "55878", "revid": "42829", "url": "https://eu.wikipedia.org/wiki?curid=55878", "title": "Uraza", "text": "Uraza, uhaza edo letxuga (\"Lactuca sativa\") lore elkartuen familiako landare belarkara da, garatzean 40-60 cm luze dena, janaritarako lantzen dena. Beraz, barazki mota bat da.\nHosto berdez osatua, zuntzeko bihotzaren inguruan. Hosto handi zabalak, samurrak, osoak edo horztunak izaten ditu, errosetan bilduak, garatu gabe dagoenean. Gara egiten zaionean isurkin zuri bat duen zurtoin lodi biribila eratzen zaio.\nEntsaladaren osagai nagusietakoa izan ohi da, tomatearekin batera.\nEtimologia.\nAitzineuskaraz: \"*(h)ur-aza\" Koldo Mitxelenaren ikerketen arabera."}
{"id": "55879", "revid": "28807", "url": "https://eu.wikipedia.org/wiki?curid=55879", "title": "Letxuga", "text": ""}
{"id": "55880", "revid": "201", "url": "https://eu.wikipedia.org/wiki?curid=55880", "title": "Uhin-partikula bikoiztasun", "text": ""}
{"id": "55881", "revid": "336", "url": "https://eu.wikipedia.org/wiki?curid=55881", "title": "Zainzuri", "text": "Zainzuria edo frantses-porrua Asparagaceae familiako barazki luzea eta haritsua da, zuri edo berde kolorekoa eta lodiera desberdinetakoa. \nGurean, Nafarroako Erriberakoa preziatua da.\nHistoria.\nZainzuria Afrikatik eta Ekialde Hurbiletik etorritako landarea da. Duela 6.000 urte baino gehiago lantzen zuten egiptoarrek, eta horien bidez iritsi zen Greziara eta Erromara.\nDeskribapena.\nUrteko landare belarkara bat da. 100-150 cm-ko altuera hartzen duena. Hostoek orratz itxura hartzen dute, kimu moldatuak dira. Loreek kanpai itura dute eta berde argiak edo horixkak izaten dira. Handik sortzen den fruitua baia gorri bat da, gizakientzako toxikoa. Sustraiak koroa baten antzera zabaltzen dira.\nNutrizio balioa.\nElikaduraren ikuspuntutik, oso kaloria gutxi dituen janaria dugu (10-20 kcal 100 g-ko): ez du koiperik eta karbohidratoak ere gutxi, proteinetan barazki aberatsenetako bat bada ere (% 2,28). Zuntz dezente du (% 2,1), A, C eta E bitaminak ere bai, eta B taldekoetan azido foliko ugari du. Gatz mineraletan, potasioa, fosforoa, burdina eta magnesioa ditu batik bat.\nKimuek asparagina eta tironina (aminoazido usaintsu bat) dauka. Asparagina gernura pasatzen da eta usain nabarmena ateratzen du pixa egiterakoan. Nitrogenoa, sufrea, koniferina deritzan glukosido bat, bainilina, azido sukzinikoa, azukrea, etab ere baditu. \nLaborantza.\nBi motatako esparrago fresko daude: zuriak eta berdeak. Udaberrian eta uda-hasieran hazten dira, eta 30 cm inguru dutenean biltzen dira.\nEkoizpena.\nTxina da zainzuri ekoizle nagusia diferentzia handiz gainera. Ameriketan ere zainzuria ekoizten da."}
{"id": "55882", "revid": "448", "url": "https://eu.wikipedia.org/wiki?curid=55882", "title": "Alberjinia", "text": "Alberjinia edo berenjena (\"Solanum melongena\") barazki loditsu eta luze bat da, azal gogor eta beltzekoa, mami haritsu eta zuria duena.\nUrteko zikloa du landare honek. Tomatearen antzeko premiak ditu: lur arina eta ondo ongarritua behar du, ondugabeko ongarri organikoak onartzen ditu, eta eguraldi beroa behar du."}
{"id": "55883", "revid": "15795", "url": "https://eu.wikipedia.org/wiki?curid=55883", "title": "Zuberoako eskualdeen zerrenda", "text": ""}
{"id": "55884", "revid": "371", "url": "https://eu.wikipedia.org/wiki?curid=55884", "title": "Berenjena", "text": ""}
{"id": "55885", "revid": "149652", "url": "https://eu.wikipedia.org/wiki?curid=55885", "title": "Patata", "text": "Patata, euskaraz lursagar bezala ezaguna, \"Solanum tuberosum\" izen zientifikoarekin, Hego Amerikan jatorria duen tuberkulu bat da.\n\"Solanum\" generokoa elikagai hau, Solanaceae familiakoa da. Peruko hegoaldeko goi-ordokia eta Boliviako ipar-mendebaldeko eskualdekoa da. Pixkanaka-pixkanaka\u00a0kontsumoa hazten joan zen, hasiera batean lorategi bateko landare bezala erabiltzen zelako. Baina, XVIII. mendetik aurrera, bere erabilera gastronomikoa mundu osora hedatu zen, Antoine Parmentier frantziarraren eta Espainian bizi zen Enrique Doyle irlandarraren idazki agronomikoei esker. Gaur egun gizakiaren elikagai nagusietako bat bihurtuz.\nPatatek C bitamina, fosforoa, kaltzioa, magnesioa, potasioa eta gizakiaren dietan ezinbestekoak diren beste osagai batzuk dituzte. Horregatik, bere kontsumoa oso ezaguna da herrialde askotan.\nDeskribapena.\nPatata Solanazeoen familiakoa da eta bere fruitua lur azpian hazten den organo bat da, tuberkulu deitua. Urtero lantzen den landare belarkara da, eta oso zorrotza da modu begetatiboan ugaltzen den uretan. Zurtoin zuzeneko belar iraunkorra da, 60 zentimetroko altuera duena, baina metro 1era irits daiteke. 3-5 foliolo paretan antolatutako hosto konposatuak ditu. Patata berde koloreko borobil bezalako bat da, eta hori bihurtzen da heltzen denean.\nSolanum tuberosum espeziea oso iraunkorra da bere tuberkuluengatik.\nPatata-landareak, aireko sistema baskular bat eta izaera errizomatikoko lurpeko beste bat ditu, non tuberkuluak sortzen diren. Landarearen sustraiak oso gogorrak dira, beste aldetik, aireko zurtoinak tente egoten dira eta hostoak konposatuak izaten dira.\nLurpeko zurtoinetan tuberkulu deritzen hodiak sortzen dira, patata bezala ezagutzen ditugunak, eta hazteko gorringoak baino ez diren ezkata espezie batzuk sortzen dira 'Begi' deitzen ditugunak.\nEzaugarriak.\nLurpeko zurtoinetan eratzen duen alea da jateko ona den bakarra. Gainerako zati guztietan solanina izeneko alkaloidea baitu. Lantzen diren patata guztiak \"Solanum tuberosum \"motakoak dira; mota horrek, ordea, aldaera asko ditu. Aldaera horiek alearen itxuraren edo kolorearen arabera sailka daitezke; ale hori formaz biribila, arrautza itxurakoa edo luzarana, eta ale horren azala eta mamia zuriak, horixkak, gorrixkak izan daitezke. Sailka daitezke, bestalde, duten aleari ematen zaion erabileraren arabera, batzuek gizonaren elikagaitarako erabiltzen baitira, eta besteak berriz ganaduen bazkatarako.\nJateaz aparte edari biziak egiteko ere erabiltzen da. Patata Txileko hegoaldekoa da berez. Ande mendien inguruetako lurraldeetan zabaldua zegoen Kristobal Kolon Ameriketara iristerako, eta amerindiarren artean oso erabilia zen janari gisa. Europan espainiarrek zabaldu zuten, XVI. mendean, aurrena Espainian bertan eta gero beste lurraldeetan. Baina ez bakarrik Europan; Hego Ameriketako iparraldean eta Ipar Ameriketako hegoaldean ere zabaldu zen espainiarrak hara iritsi ondoren. Digeritzen oso erraza da patata, eta gizakiok bizitzeko behar ditugun elikagai asko ditu: C bitamina, aminoazidoak, proteinak eta tiamina, besteak beste. Gaur egun, mundu guztian hedatua dago patata, eta munduan gehien lantzen den barazkia da. Munduan ekoizten den patataren % 70 Europan eta Sobietar Batasuna zeneko lurraldeetan ekoizten da; Afrikan eta Asian, berriz, Japonian izan ezik, oso gutxi. Asko dira patatari eritasunak eragiten dizkioten birus eta zomorroak. Horietan ezagunena patata-zomorroa da.\nPatatik glukosa atera daiteke, zelulosa ere bai. Zelulosarekin filmak ikusteko zeluloidea ere egiten da.\nLandarearen atalak.\nZurtoina\nLurraren gainetik ikusten den zatia da, landareari egitura ematen diona eta bere organoak jasaten dituena, hala nola hostoak, loreak eta fruituak. Bere bi funtzio nagusiak elikagai eta substantzien garraioa da, sustraien eta hostoen artean.\nZurtoinek geotropismo negatiboa dute, hau da, grabitatearen kontrako norabidean hazten direla. Korapilo batzuk ere badituzte, horietatik sortzen dira hostoak, eta era askotako gorringoak dituzte.\nHostoa\nForma eta tamaina ugari izan ditzakete, baina normalen, 10-20 cm arteko luzera dute; euren hostoxka iletsuak dira, landarearen gainontzeko egiturak bezala. Zurtoinaren lurpeko zatian ere hostoak garatzen dira, aztarnazkoak direnak, ezkata txikiak bezalakoak.\nSustrai\nTuberkuluetatik sortutako landareak dira. Sustrai horiek hazi-tuberkuluaren eta lurzoruaren azaleraren arteko zurtoinen zatian kokatzen dira.\nLorea\nTuberizazioa hasten den seinale da. Barietate goiztiarretan, 30 egunera gertatzen da, tarteko barietateetan, 35 eta 45 egun bitartean; eta berantiarretan, 50 eta 60 egun bitartean. Etapa honek 30 egun inguru irauten du.\nLaborantza.\nPatata laborantza-baldintza nahiko zorrotzak dituen landarea da. Hezetasun ugari eta erregularra eskatzen ditu,\u00a0 batez ere, tuberizazio-aldian. Laborantzan kontuan hartu behar dira; Klima , lursaila, urestatzea,\u00a0 garaia, ereinketa eta bilketa.\nKlima.\nTenperatura.\nGoi lurretako klima baldintzek laguntzen dute, non tenperatura nahiko freskoa den. Patata, bere tuberizaziorako eta hazkuntzarako 15 eta 20 \u00b0 C arteko tenperaturak behar dituelako.\nPatataren landarea termoperiodiko bat denez, hau da, eguneko tenperaturaren eta gaueko tenperaturaren artean, gutxienez 10 \u00b0 C-ko aldaketa bat egon behar da, ordea, aldaketa txikiagoa bada, hazkuntza eta tuberizazioa kaltetuak izango dira. Egoera hori sarritan gertatzen denean, ziklo begetatiboan zehar, errendimendua eta kalitatea kaltetzen dira, goixeko tenperaturak oso altuak direlako zurtoinak eta hostoak hazteko, baina ez tuberkuluak hazteko.\nPrezipitazioa.\nLandarea behar den ur-kantitate optimoa 600 mm-koa da, ziklo begetatibo osoan banatuta, eskari handienak tuberkuluen ernaltze eta hazkuntza etapetan gertatzen dira.\nHaizea.\nHaizeak moderatuak izan behar dira, landareek ez dute 20 km/h-ko abiadura gehiagokoak gainditzen. Haize bolada handiak, kalte handia egin dezakete kalitatean eta errendimenduan.\nArgi orduak.\nPatataren landarea hobeto hazten da 8 eta 12 argi orduko aldiko bitartetan. Gainera, argitasunak eragina du landareek eskatzen dituzten fotosintesian eta fotoperiodoetan.\nLur-saila.\nAltitudea.\nPatata hazkuntzarentzako altitude egokiena 1.500 eta 2.500 metro artean dago, baina altuera txikiagoetan haz daiteke, garai eta tenperaturen arabera.\nLurra.\nLur onenak frankoak, frankohareatsuak, franko-limosoak eta franko-buztintsuak dira. Lur hauek, drainatze onekoak eta 0,50 m-tik gorako sakonera behar dute, beraz,\u00a0 estoloiak eta tuberkuluak askatasunez hazteko eta uzta errazteko aukera izaten dute.\nEreinketa.\nBi ereiteko prozedura daude, sexuala (hazien bitartez) eta asexuala (tuberkuluen bitartez,hau da, patata zati baten bitartez). Biak alde onak eta txarrak dituzte. Sexuala merkeagoa da, landare honen haziak patatak baino merkeagoak direlako. Baina aldiz askoz ere sentsibleagoak dira landatu bezain laster, euri edo tenperatura oso baxuekin hil egiten direlako . Garraiatzeko oso erraza da, leku oso txiki batean hainbat kilo hezi sartu ahal direlako, beraz biltegiratzeko ere oso leku gutxi behar da. Aldiz, hauen eskulana asexualarena baino gaitzagoa da, haziak zaintzea eta ondo hastea askoz zailagoa delako, beraz beraietaz zain egotea eskatzen dute.\nAsexualetan, ereiketa prozedura oso erraza da, patata zatiak haziak baino indar handiago dutelako, beraz, \u00a0azkarrago hasten dira eta hasierako lan handia ekiditzen du. Normalean, kalitate eta tamaina handiko tuberkuluak lortzen. Ordea, sexuala baino biltegiratze espazio gehiago behar du, patatak heziak baino espazio gehiago betetzen dutelako eta garestiagoak izaten dira.\nEreiketa garaia.\n18 \u00b0 C-tik beherako tenperaturak gauez eta 18 \u00b0 C-tik gorakoak egunez daukaten zonaldeak urte osoan landu ahal dira.\nAldiz 1.000 edo 1.500 metroko baxuko zonaldetan patata, soilik garai lehorretan haz daiteke (martxoa eta apirila bitartean) udaberriaren hasiarekin.\nUreztatzea\nPatataren laborantzak ondo egiten du aurrera euri ugari edo ureztatzeko ura dagoen tokietan. Hazkunde garaian landarea 500 eta 700 mm ur behar du eta.\nGarai lehorrean, laboreak ureztatze ohikoak eta arinak eskatzen ditu. Landa-eremuak bustita mantentzeko, hezetasun maila baxuek eragin kaltegarria baitute patataren errendimenduan, tamainan eta kalitatean.\nLurzoruko hezetasun aldaketek deformazioak eragiten dituzte tuberkuluetan eta patogenoak erakarriz.\nBilketa.\nLandatutako barietatearen\u00a0 ziklo begetatiboaren egunen arabera\u00a0 (goiztiarra, ertaina edo berantiarra), edo hostotza hori bihurtzen hasten denean eta hostoak modu naturalean erortzen hasten direnean bilduko da.\u00a0 Komeni da hostotza uzta baino 10 bat egun lehenago moztea, tuberkuluen larruazala indartsuagoa bihur dadin eta haien heldutasuna bizkortu dezan. Praktika horrek materia lehorra metatzen laguntzen du, eta hori garrantzitsua da produktuaren kalitatean.\nUzta goizeko ordu eta eguraldi lehorrarekin egin behar da. Abioa eskuz egiten da, aitzurrarekin, suatxoarekin edo kuma motzarekin. Komenigarria da kontu handiz uzta biltzea, patataren gainazalean zauririk egon ez dadin, gaixotasun ugari sartzeko bide nagusia bihurtzen da eta.\nTuberkuluak 2 orduz egon behar dira lurrean eguzkitan, aireztatzeko eta ondo lehortzeko. Horrek tuberkuluaren azala suberizatzen amaitzen laguntzen du. Horrek manipulazioan, garraioan eta biltegiratzean kalterik ez eragiten laguntzen du.\nHautaketa.\nBiltegiratu behar diren tuberkuluek osasun-egoera ona izan behar dute, eta garbi iritsi behar dute biltegira, tratamendua eraginkorra izateko. Eta ondorengo sailkapen-lana erraza izateko. Hautaketa eskuz egin daiteke, baina baita ere, modu mekanikoan edo mistoan.\nSailkapena.\nJarduera hau metatze-zentroan egiten da. Produktua hainbat modutan sailka daiteke, garbitasun edo zikinkeriaren mailagatik, tamaina, itxura edo pisuaren arabera.\n-Tuberkuluak duen garbitasun- edo zikinkeria-mailagatik:\n\u2022 Oso garbia\n\u2022 Garbia\n\u2022 Zikina.\n-Tamainaren eta itxuraren arabera:\n\u2022 Handia (7-10 cm-ko diametroa eta 15 cm-ko luzera)\n\u2022 Ertaina (4-7 cm-ko diametroa eta 10 cm-ko luzera)\n\u2022 Txikia (4 cm edo gutxiagoko diametroa).\n-Pisuaren arabera:\n\u2022 1. mailakoa, 113.5 g edo gehiagoko pisuarekin.\n\u2022 2 mailakoa: 85.13 eta 113.5 g arteko pisuarekin.\n\u2022 3 mailakoaeta 56.75 eta 85.13 g arteko pisuarekin.\n\u2022 4\u00a0 mailakoa 56.75 g-ra bitarteko pisuarekin.\nOrban berdeak dituzten patatak, zapore mingotsak dituztenak eta azaleratze-seinaleak dituztenak kendu behar dira. Pisuaren araberako hautaketak salmenta edo biltegiratzea errazteko balio du.\nUzta ondokoa.\nBiltegian produktua abiarazteko unean zituen baldintza berberetan mantendu behar da. Hau da, sendo mantendu behar dira, zimeldu gabe eta gaixotasunengatik edo ernalketarik gabe. Gainera, patataren prezio baxuko garaian uztatzen bada, gorde egin daiteke salneurria erakargarriagoa denean saltzeko. Patata ahalik eta garbiena mantentzeko 28 \"x14\" x12 motako zurezko kutxetan gutxi gorabera 45.45 kg-ko edukierarekin edo zuntz sintetikozko zakuetan gordetzea gomenigarria da. Patatak ez dira garbitu behar, eta ez da utzi behar euri-urarekin edo kondentsazioarekin bustitzen, horrek bakterioak sartzea eragiten du, berehala ustelduz.\nGaixotasunak.\nZimeldura bakterianoa (Pseudomonas (Ralstonia) solanacearum)\nZimeldura bakterianoa edo usteltze arrea, gaixotasun bakterianorik larrienetarikoa da. Patataren munduko eskualde beroetan, gaixotasun honen ondorioz sarritan murriztu egin da laborantza honen ekoizpena.\nSintomak: Hasierako sintomak orrien alde bakar batean edo adar batean ikusiak izan ahal dira.\nHanka Beltza edo Huzteltze Zuria\nHanka beltza landarearen garapenaren edozein etapatan ager daiteke, batez ere, hezetasun handiegia denean. Gaixotasun hau oso kaltegarria da bereziki klima hezeetan.\nSintomak: Sortutako lesioak zurtoinean gora doaz, usteldu den tuberkulu-hazi batetik.\nDeuseztapena (Clavibactermichiganensis subsp. Sepedonicus)\nBakterioa hau deuseztatzea arazo handia da, eskualde epeletan. Baina batzuetan ere klima tropikala duten herrialdeetan agertzen da, eskualde epeletako hazia erabiltzen denean.\nSintomak: Denboraldiaren erdialdean edo amaieran agertzen dira, eta zimeldura, askotan, landarearen zurtoin batzuetan baino ez da agertzen.Sarna arrunta (Streptomyces scabies)\nSarna, tuberkuluaren ohiko arazo bat da patata ereiten den eskualde guztietan, lurrak oso azidoak daudenenean izan ezik. Kalitateari eragiten dio, baina ez errendimenduari.\nSintomak. Hainbat lesio mota garatzen dira;\u00a0 azalekoak edo erretikularrak adibidez.\nHarkaitza (Lurpeko spongospora)\nHego Amerikako toki epeletan eta goi tropikaletan agertzen da.\nSintomak:\u00a0 Normalean ez dago gaixotasunaren sintomarik\u00a0aireko aldean. Lehen sintoma txikiak tuberkuluetan agertzen dira, kolore argiko anpoilak agertuz.\nIkatz berantiarra (Phytophthora infestans)\nKontrol neurriak dauden arren, gaixotasun hau, arazo larriena da patata ekoizten duten eskualde askotan.\nSintomak: Askotan, itxura hezeko lesioak agertzen dira. Gaztaina-koloreko nekrotikoak bihurtzen dira lehorrak daudenean, edo beltzak, hezeak daudenean.\nUsteltze arrosa (Phytophthora erythroseptica)\nGaixotasun larria da lurreko tenperaturak\u00a0 20\u00a0\u00b0C baino gehiagotan dagoenenean ,eta urez betetako eremuetan. Bestela, normalean ez da arazo larria izaten.\nSintomak. Normalean zurtoina narriatu egiten da. Tuberkuluek bakarrik izan dezaketen sintomak, marroi iluna, dekolorazio urtsua eta, batzuetan, kautxua bezalako testurak dira.\nPatata motak.\nPatata motak bilketa momentuaren arabera.\nBildu diren momentuaren arabera, patatak hiru motatan sailka daitezke:\nPatata berriak.\nPatata berriak martxoa eta ekaina bitartean biltzen dira ipar hemisferioan, guztiz heldu aurretik. Patata gozoak edo zapore eztikoak izan ohi dira, ur portzentai altuagoarekin eta testura sendokoak.\nTamaina txikia dutenez, ezin hobeak dira goarnizioetarako eta lurrunezko plateretarako, zuritu edo osorik sukaldatu baitaiteke. Hala ere, patata honen haragia trinkoagoa denez, oso ondo eusten die irakindakoei edo frijituei.\nHorregatik, patata tortila, errusiar entsalada edo patata egosiak bezalako errezetak egiteko balio du.\nUrtaroko patatak.\nEkainaren eta uda amaieraren bitartean biltzen dira ipar hemisferioan. Patata berrien eta zaharren artean dago patata mota hau. Eta sukaldean gauza asoatarako erabili daiteke.\nPatata mota hau erabilera anitzeko patata mota bat da eta ia nahi den edozer sukaldatzeko balio du.\nPatata zaharrak.\nPatata zaharrak udazkenean biltzen dira. Tamaina handikoak dira eta larruazala lodiagoa eta gogorragoa dute, kontserbazio-denbora luzeei eusteko. Ilunagoak ere badira, eta bere mamiak almidoi-kontzentrazio handia du.\nPatata mota hau nagusiki gisatuak, barazki-kremak eta pureak egiteko erabiltzen da. Almidoi ugari dutenez, saltsak gizentzen dituzte eta zaporeak eta elikagaiak hobeto xurgatzen dituzte. Gainera, oso gomendagarriak dira erretzeko, zapore handia dutelako.\nMonalisa.\nPatata mota hau jatorriz Ameriketakoa izan arren, Espainia iparraldean eta Frantzia hegoaldean sortu zen. Euskal Herriko patatarik ezagunena eta hedatuena da.\nMonalisa patata ur gutxien duen patata-barietatea da eta, beraz, oso aldakorra da sukaldean. Tamaina ertaina du, forma obalatua, ukipen leuna eta kolore argia.\nPatata berri gisa sailkatzen da, eta almidoi portzentai altua duenez, oso erabilgarria da frijitzeko, olio gutxi pilatzen baitu. Irakiten jartzerakoan, beste batzuk baino lehenago iristen da egoste puntura eta, gainera, forma hobea mantentzen du.\nGarratza.\nUrte osoan zehar aurki daiteke patata mota hau eta Espainia osoan lantzen da. Industria handiek bereziki eskatzen dute ezaugarri eta propietate hauengatik: azukre gutxi du eta fekula eta uraren oreka ona. Gainera, ondo kontserbatzen da eta ia urte osoan dago eskuragarri.\nPatata garratzaren tamaina handia da, forma obalatuarekin, azal marroi argia eta mehea eta mami horirekin. Frijitzeko bereziki gomendatzen den patata da, azukre gutxi duelako, eta kontserbaziorako gaitasun handia duelako nabarmentzen da. Horregatik, elikagaien industrian askotan erabiltzen da, patata-tortillak edo snack bezalako produktuak egiteko.\nKennebec edo Patata galiziarra.\nPatata honen jatorria Estatubatuarra den arren, famatuak diren patata galiziarrak barietate honetakoak dira. Lurraren ezaugarriak direla eta, zapore bizia eta indartsua du, bakarra Europa osoan. Patata mota hau munduko ezagunena da.\nPatata handia da, azkar hazten da eta zapore handia du. Bere azalak, orban batzuk ditu eta mehea da hori edo marroi argi kolorekoa, eta mamia zuria da.\nUr gutxi eta almidoi-eduki handia duten urtaroko patata da. Sukaldaritzan oso aldakorra da, baina bereziki patata frijitu onenetakoa dela esaten da.\nSpunta.\nZapore gozoko urtaroko patata da, bereziki ezaguna Espainiako iparraldean. Egosita kontsumitzen da batez ere, entsaladetan edo hornigai gisa.\nGenetikoki eraldatua izan den patata mota bat da, gaixotasunei aurre egiteko.\nRed Pontiac edo Patata Gorria.\nPatata mota hau bere azal gorriagatik eta mami zuriagatik ezagutzen da, forma borobila eta ehundura pikortsua ditu. Bere ezaugarri organoleptikoek, askorentzat gogokoena bihurtzen dute patata tortillak egiterako orduan, egosita jateko ere balio duen arren.\nUniversa.\nUniversa patatak kolore hori argiko azala eta mami oso zuria ditu. Patata unibertsala da, gehien merkaturatzen den patata mota delako. Egosteko eta beste plater mota batzuetan erabil daitekeen arren, patata frijitu bezala erabiltzen da gehien bat.\nElodie.\nPatata mota hau patata berria da. Forma obalatua du, azal horia eta antzeko koloreko mamia. Bere tamaina ertaina da, eta, bere mami krematsuari esker. Patata hau udan edo bero garaietan kontsumitzen da bereziki.\nElodie patata aldakortzat hartzen da eta, beraz, edozein modutan sukaldatu daiteke.\nVitelotte.\nVitelotte patatari patata bioleta ere deitzen zaio bere kolore bereziagatik, bai larruazalean eta bai mamian. Bere tonuak barietate zehatzaren arabera aldatzen dira, baina beti da deigarria eta oso erraza bereizten patata mota tradizionalenetatik.\nPurean bereziki ikusgarriak dira koloreagatik. Entsaladan eta hornigaietan ere oso ondo gelditzen dira.\nHistoria.\nGizonak, nomada izateari utzi eta sedentario izatera pasa zenean, bere bizimodua aldatu beharra izan zuen, eta bere ehiza eta arrantza lanei gehitu behar izan zien bilketa. Denboraren ondorioz, ohitura berri hori nekazaritzan sortu zen, eta, horren ondorioz, hainbat landare etxekotzeko prozesuari ekin zitzaion, besteak beste, patata. \nLehen patata aztarnek, 8.000 urte baino gehiago dituzte, eta Chilca herritik gertu egindako indusketa batzuetan aurkitu ziren, Lima hegoaldean, 1976an F. A. Engel antropologoak. Beranduago, Peruko Casma haraneko lau toki arkeologikotatik zetozen hogeita bat patata tuberkuluz osatutako bilduma bat aurkitu, ilustratu eta deskribatu zituen, 4000 eta 3200 urte bitartean dituztenak.\nUne horretatik aurrera, eta mendeetan aurrera egin ahala, patataren historiak zerikusia izan du planetako ia herrialde guztietan modu arrakastatsuan sartzearekin batera, izan ere, hainbat ingurumen-baldintzatara egokitu daitezkeen patata moten garapenarekin.\nPatataren etxekotzea.\nPatataren etxekotzearen historia eta ondorengo hedapena poliki-poliki zehazten ari da, hainbat diziplina zientifikok egindako aurkikuntzak batera aztertuz. Hondakin arkeologiko eta paleobotanikoen interpretazioa bat dator landutako patataren eta haren basakideen genetikak eta biogeografiak emandako datuekin. Etnobotanikoek gaur egun komunitate indigena askok patataren laborantzari, prozesamenduari eta biltegiratzeari buruz egin ditzaketen analogiekin ere.\nNekazaritzari ekiteko, ezinbestekoa da ehiztari, arrantzale eta biltzaileen populazio egonkorra finkatzea, ehizarako edo arrantzarako baliabide ugari dituzten eskualdeetan. Hain zuzen ere, horixe da Titicaca lakuaren inguruan Tiahuanaco kultura garatu zuten giza kokaleku primitiboen kasua, non arrantzaz gain, Akuenidoak ere aurkitu zituzten\nAkuenidoen etxekotzea eta patata landarearen behaketa.\nEhizatzea eta Akuenidoen etxekotzea (gaur egungo \u201cllama\u201d) izan zen patataren etxekotze aurreko urratsa, ukuiluetan zeuzkaten animalien simaurra pilatzen zen eta landareak hura ongarri bezela erabiltzen zuten asko haziz. Animali hauen ehiztari eta abeltzainen lehen belaunaldiek, zalantzarik gabe, harriduraz ikusi behar izan zuten basa-landareen espezieen hazkunde oparoa urteko eurite-aldi bakarrean (abendutik martxora), bereziki simaur desegin piloetatik gertu. Ximaur piloetatik gertu, familia osoak, erreztasunez, han hazten ziren landareak aztertzen eta balioesten zituzten.\nBaldintza horietan, Solanum brevicaule patataren basa-espeziea ez zen oharkabean igaro, izan ere, izozteen aurrean tolerantzia du eta gainera, loraldian hostotza ugari dituen landara da. Espezie honen hostotza, fruituak heldu eta berehala lehortzen da, eta, beraz, nekez ikus daiteke. Hala ere, nahiz eta landareak oharkabean igaro atseden begetatiboaren garaian, tuberkuluak lur lehor eta hotzean gordeko ziren negu osoan (ekainetik abuztura) berriro ere eurite-aldian ateratzeko.\nAtsedenaldiaren ondoren (maiatzetik irailera), tuberkuluak udako lehen euriengatik hazten hasten dira, aldi berean, beren ur-erreserba erabiltzen dituzte (% 75etik % 80ra). Broteak lurretik ateratzen dira gainazalera beste landaretzarik ez dagoenean, beraz, erraz bereizten eta biltzen dira. Ernalketaren ondoren bildutako tuberkulu hauek, \"q'ipa papa\" izena jasotzen dute Aimaran, eta hazteko edo kontsumitzeko erabil daitezke. Modu honetan, beharbada, hautespen artifiziala hasi zen tamaina handiagoko eta kalitate hobeko tuberkuluak lortu arte, lehen patata landuarenak bezala (Solanum stenotomum).\nPerutar patataren taxomania.\nJatorrizko patata-barietate landuak oso zabalduta daude Andeetan zehar, Venezuelako mendebaldetik hegoalderantz, Argentinako ipar-mendebalderaino eta Txileko hegoaldeko Chilo\u00e9 eta Chonos artxipelagoetaraino. Barietate horiek aniztasun handia erakusten dute, bai morfologian, zenbaki kromosomikoetan,\u00a0eta fiisiologian. Aniztasun horiek ainbat kontrobersi sortu ditu oraindik konpondu ez direnak.\nEra berean, kreole-patatak sorburu dituen basa-espeziea luzaroan egon da eztabaidan. Hala ere, hipotesi horiek guztiak 20 espezieko talde batean oinarritzen dira. Euren artean oso antzekoak diren basalandareak, eta, gaur egun, unibertsalki onartutako taxonomia tratamendurik ez dutenez, Solanum brevicaule izeneko multzoan ezarri direnak. Basoko espezieen multzo horretatik abiatuta etxekotu egin ziren, eta, horren ondorioz, fase begetatiboetan indar handiagoa izateko hautatu ziren, baina, batez ere, estoloi motzagoak, tuberkulu handiagoak eta gustu mingotsa murriztu ziren, tuberkuluetan glukosinolato asko zeudelako.\nLandutako patata barietate guztiek perutar osagaietatik eratorritako klatu monofiletiko bat osatzen dute, Solanum brevicaule\u00a0 patataren multzoko kide guztietatik hartutako DNAri buruzko informazio ugari eta barietate kreoleen lagin adierazgarri bat erabiliz egindako analisi kladistiko eta fenetikoen arabera.\nPeruko \"espezie\" horiek ez daude behar bezala definituta, eta azterketa taxonomikoek adierazten dute espezie bakarra izan daitekeela lehentasun-printzipioagatik, Solanum bukasovii izena jaso beharko lukeela. Ikerketa genetiko hauek, pataren jatorria, Peruko hegoaldeko eremu zabal batean hezia izan zela adierazten dute, basoko espezie bakar batetik abiatuta. Toki horretatik, patata iparralderantz eta hegoalderantz hedatu zen, Hego Amerika osoan banatuz.\nDenboran zehar, patataren banaketa honek, Hego Amerika osoan zehar, dibertsitate genetikoko zentro berrien sorrera eta garapena eragin zuen, Txileko Chilo\u00e9 artxipelagoarena kasu, nondik Europan landutako ia barietate guztiak hotik datozen eta Bogota eskualdekoa, Kolonbia.\nAmerikatik Europara.\nLehen aldiz landutako patata 1537an ikusi zuten espainiarrek La Grita haranean, Velez probintzian (Kolonbia). Horrela kontatu zuen Pedro Cieza de Le\u00f3n konkistatzaile, kronista eta historialariak 1553an Sevillan argitaratutako Cr\u00f3nica del Peru lanean, eta gaineratu zuen berak Quitonen (Ekuador) ikusi zuela eta baita Popay\u00e1n eta Paston ere (Kolonbia).\nHonela esaten du bere liburuko pasarte batean:\n\u201cArtotik kanpoko mantenu naturaletatik, badira beste bi indiarren artean gotorleku nagusitzat hartzen direnak: papa izenez deitzen dituzte, lur turmen gisakoak dira, gero barrutik gaztaina egosia bezain samur geratzen dena; ez du ez oskolik ez kueskorik, lur azpian jaiotzen baita.\u201d\nPatata Europan.\nUste denez, patata, antzinako Perutik Espainiara eraman zuten 1554an, bitxikeri botaniko bezala. Uste denez, 1560tik aurrera, patatak landatu ziren Las Palmas Kanaria Handian, urte gutxi batzuk beranduago, uharte horretatik, Europara esportatzen hasi ziren, Atlantikoko kostaldeko zenbait tokitara zihoazenak, zehazki, Flandria eta Frantzia, Las Palmasek merkataritza aktibo bat mantentzen zuen gunea zelako\nKanaria Handitik patata esportazioei buruz dagoen lehen berria 1567koa da. Erreferentzia honek (Fernando Bruquetas eta Manuel Lobo irakasleek Las Palmaseko Probintzia Artxibategi Historikoan argitaratutako artikulu batean diotenez) helmuga Anberesko portua zela zehazten du, Flandrian, non \"patataz\" betetako hiru upel bidali ziren produktu ezberdinekin batera. Beste helmuga Frantziako Le Havre portua zen, non Juan de Molina merkatari frantziarrak 1574an bere anaia eta kontsignatarioari bi patata upel bidali zizkion.\nPatataren Ezbeharrak.\nZenbait belaunaldi igaro ziren bitxikeria botaniko hau europar herriaren funtsezko elikagai iturri bihurtu zen arte. Aurreiritzi eta tradizio asko jartzen zitzaizkion tartean. Gainera, arazoa zen patata landareek iluntasun asko behar zutela. Udan egun luzeagoak dituzten Europako baldintzetan, landareak tuberkulu txikiagoak sortzen zituen patata jatorriz ekuatorialagoa den eremuan baino.\nArazo hori identifikatu egin behar izan zen lehenik, eta, ondoren, laborantza-baldintzak egokitu behar izan ziren arazoa konpontzeko. Baina hala ere patatak beste ainbat onura zituen, bere hazkuntza eta uzta lan tresna berezirik gabe egiten zen. Animalia basatiek eta aziendak ez zioten kalterik egiten landareari, eta, gainera, lur harritsuetan eta muino aldapatsuetan landu zitekeen. Abantaila handiena zen laboreen errendimenduaren %150 lortzen zelako hektareako. Azkenik, patataren prestaketa zerealena baino askoz errazagoa zen.\nPatataren lehen pausoak.\n1573an, Sevillan 1571 eta 1574 artean gertaturiko etengabeko lehorte eta goseteek, hiriko zentro benefiko bateko ekonomoak, \"Tuberkulu berriak\" erostera bultzatu zuten, merkatuan zuten onarpen eskasaren ondorioz, prezio oso baxuetan saltzen zirenak. Horrela, ospitaleko baratzean landatzen hasi ziren, gaixoei janaria emateko.\nHorrela, jende aberatsak arbuiatzen zuena, janari bikaina bihurtu zen ospitaleratutako behartsuentzat. Ospitaleko fraideek, lortutako emaitza bikainak ikusita, patatak landatzen jardun zuten. Sevilla inguruan labore berriaren lore zuriak ikusten hasi ziren, XIV. mendearen lehen erdian Espainian zehar hedatzen joan zirenak eta jasotako uztek soldadu eta jende pobrea\u00a0 izan zituzten kontsumitzaile nagusi.\nOndoren, Erromara eramana izan zen 1588an eta Carolus Clusius naturalistak, \"Trufa txiki\" edo \"tartuffoli\" bezala deskribatu zuen. Thomas Haritek, 1586 inguruan, Kolonbiako kostaldetik ekarritako aleak eraman zituen Ingalaterrara.\nXVI. mendearen amaieran, patata ohiko jakia zen Italian, Alemanian, Polonian eta Errusian; ez, ordea, Frantzian. Antoine Parmentier farmazialari eta gastronomoa izan zen herrialde horretan patataren kontsumoa ezagun eging zuena XIV. mendearen amaieran. Parmentier bere oturuntzengatik zen ezaguna, patataren elikadura berrikuntza bezala eskainiz.\nOndoren, XIV. mendeko Irlandan landu zen. Mende horretan, Europak negu gogor batzuen ondorioak jasan zituen, nekazaritza-ekoizpenari eragin ziotenak; horri gaixotasunak eta gerrak gehitu zitzaizkion, eta horrek nabarmen murriztu zuen landako eskulana. Gabezia horiek nolabaiteko luzapena izan zuten XIV. mendean, eta horiez gain, Frantziako ezegonkortasun sozial eta politikoa ere izan zen.\nPatata Euskal Herrian.\nPatata 1773 urtean iritsi zen Euskal Herrira. Hasieran ez zuen arrakastarik izan, elizak txarra zela esaten zuen eta. Espainiako independentzia gerrako soldaduak patata jaten ikustean aldatu zen egoera eta 1814. urterako ia guztiz hedatuta zegoen.\nArabako patata Irailean patata biltzen hasten dira Araban, eta otsailean amaitzen dute. Laborantza honen tradizioa handia dela, klima nolakoa den eta lurzoruaren ezaugarriak bereziak direla kontuan hartuta, patata hau kalitate aitortuko produktua da.\nAraban ereindako patata-barietate nagusiak Garratza, Monalisa eta Kennebec dira.\nIngurumena errespetatuz landatuta eta bilduta, tuberkulu osasuntsu eta homogeneo horrek Eusko Label berme-zigilua du. Freskotasuna, kalitatea eta berezitasuna ziurtatzen dituena.\nNahiz eta Eusko Labela duen Arabako patata zorro mota ezberdinetan aurki daitekeen, badira bi erreferentzia denetan berdinak direnak eta erraz bereizten lagunduko digutenak: zorroaren kanpoaldean ageri den Eusko Label logotipoa eta barruan aurkituko dugun zenbakidun etiketa-ziurtagiria, elikagaiaren benetakotasuna bermatzen duen bakarra. \"Arabako patata\" kalitate-zigilua erabiltzeko goi-mailako kalitateari dagozkion baldintzak bete behar dira. Hau da, produktoreek eta teknikariek prestatutako araudian definitutako baldintzak. HAZI arduratzen da baldintza horiek kontrolatzeaz, laborantza, aukeraketa eta ontziratzea gainbegiratuz. Araudi hori HAZIren egoitzan eskura daiteke.\nAraban Tecnaliak sortutako Zorba patata mota da Europan McDonald's enpresak patata-frijituak egiteko erabiltzen duena.\nLaborantza eta bilketa.\nIndustrian.\nNormalean 320 milioi tona patatatik bi heren pertsonen elikadura-kontsumorako erabiltzen da, modu batean edo bestean. Etxean landatuta edo merkatuan erosita, patata freskoak labean egosten dira, irakinda edo frijituta, eta errezeta mota harrigarrietan erabiltzen dira. Baina, patataren munduko kontsumoa, produktu freskotik elikagai industrialetara pasatzen ari da.\nKategoria honetako elementurik garrantzitsuenetako bat patata izoztua da. Patata mota hau, munduko osoko jatetxeetan eta janari azkarreko kateetan zerbitzatzen diren patata gehienak hartzen ditu. Ekoizpen prozedura oso erraza da: zuritutako patatak mozten dituzten hortz batzuetatik pasatzen dira, ondoren pixka bat egosi, airez lehortu, pixka bat frijitu, izoztu eta ontziratu egiten dira.\nPatata izoztua aparte beste motatako patatak ditugu:\n\u2022 Patata freskoa: poltsetan kontsumitzeko prest.\n\u2022 Chip patatak: patata frijituak...\n\u2022 Alkohola egiteko.\n\u2022 Patata deshidratatua: zopak eta irinak egiteko balio du.\nHauek gero eta garrantzi handiagoa ari dira artzen industrian.\nIndustria modernoak, patata gordinak duen almidoiaren %96 ere ateratzeko gai da. Patataren \u00a0almidoiak, zaporerik gabeko hauts fin batek, testura bikainekoa, gari edo arto almidoiek baino biskositate handiagoa ematen du, eta produktu gustagarriagoak egitea ahalbidetzen du. Saltsak eta egosiak lodiak egiteko erabiltzen da, eta pastel irinetan, masetan, gailetetan eta izozkietan biltzeko.\nEsportazio eta Inportazioak /Mundu mailako prudukzioa/merkatua.\nPatata jatorriz Hego Amerikakoa da, indigenentzat oinarrizko elikagaia baitzen. XIX. mendera arte eta Europa modu intentsiboan lantzea ez zuen interesatzen.\nHerrialde ekoizle nagusia Txina da, eta Holanda da esportazioen liderra.\nEspainiako lehen esploratzaileek arreta berezia eskaini zioten eta XIV. mendearen erdialdean ekarri zuten Espainiara, hasiera batean helburu estetikoekin landu zen, ekonomikoak baino gehiago, batez ere ganadua elikatzeko.\nDenborak aurrera egin ahala eta barietateak tamaina eta zapore aldetik hobetzen joan ahala, herriak bere dietan sartu zuen, garai hartako eskasia handiak zirela eta.\nDenbora gutxian, bere laborantza Europako herrialdeetan zehar hedatu zen, eta frantziarrak, italiarrak eta ingelesak izan ziren arreta gehien jarri ziotenak. Klima guztietan ia landu zitekeen laborantza honek zituen aukera handiak sumatu baitzituzten.\nIrlanda izan zen bere laborantza areagotzeko interesik handiena izan zuen herrialdea, eguneroko dietan oinarrizko elikagaia izatera iritsiz, garai hartan 'pobreen ogia' deitu zitzaion.\nLaborantza ez zen XIX. mendera arte areagotu, tuberkuluaren kontsumo handia eta barietate berri emankor eta errentagarriagoak zirela eta.\nPatata kontsumo handiko produktua da, eta industrian asko erabiltzen da. Ondorioz, kontinente guztietan hazi da, kantitate handian.\nMunduko ekoizpenaren buruan Europa dago, eta ondoren Asia, taula honetan ikus daitekeen bezala:\nAzken hamar urtetan patataren produkzioan gehien hasi duten herrialdeak Txina, Polonia eta Federazio Errusiarra\u00a0 izan dira. Hurrengo taulan munduan berain produkzioa handitu duten herrialdeak ikusi ahal ditzakegu:\nGehien esportatzen duen herrialdea Holanda da, 1.420.892 tonekin. Bigarren herrialde esportatzailea Frantzia da, 1.248.937 tonekin. Hurrengo taulan 10 herrialde esportatzaileenak ikusi ahal ditugu.\nInportazioei dagokienez, Holanda da patata gehien inportatzen dituena.\n10 herrialde inportatzaile garrantzitsuenak hauek dira:\nErabilerak.\nElikadura.\nPatata, munduko uzta inportanteenetakoa da. Giza kontsumoan, adibidez, beste hiru elikagaik bakarrik gainditzen dute dute: Gariak, arrozak eta artoak. Bestalde, hektareak oinarri hartuta, tuberkuluak, errendimendu handiagoa izaten dute beste edozei zereal baino. Esandako tuberkuluak, animalien kontsumo nahiz, prozesatuen bitartez, gizakien elikadurarako erabiltzen dira gelfikatzaile gisa edo edari alkoholdunak egiteko. Horrela, tuberkuluak edonolako erabilera industriala izan ditzake, adibidez, patatetan dagoen almidoia produktu textilak produzitzeko erabiltzen da.\nPropietateak eta onurak.\nPatata, kontsumo errazeko eta balio nutrizional altuko elikagaia da. Patatetako tuberkuluak, %78 ura eta %18 almidoia dira. Beste guztia, hainbat proteinak, mineral eta lipidok osatzen dute. Patata, hainbat bitaminaz dago osatua, adibidez, bitamina C, riboflavina, tiamina eta niacina. Dituen mineralen artean hauek nabarmenduko genituzke: kaltzioa, potasioa, fosforoa eta magnesioa. Pataten azalak fibra ugari dute . Tuberkulu baten propietateak ehunekotan ondoko taulan aurki daitezke. Gehiengoak pentsatu arren pataten propietate gehienak azalean daudela, gezurra da, pataten barrualdean kokatzen dira hauek, baina egia da, azalak hainbat nutriente gehitzen dizkiola (fibra).\nPatatekin egindako platerak.\nEtxean egindakoak.\nPatata tortila.\nIzenak esan bezala, patatekin egindako tortila da. Plater hau, espainiar sukaldeko platerrik ezagunetakoa da eta oso ohikoa da espainiar tabernetan aurkitzea.\nPatata tortilaren historian sakondurik, aurkitutako lehen dokumentu idatzia nafarroan izan zen. Dokumentu hau anonimo batek idatzitakoa da eta\u00a0 nafarroako gorteetara zuzendutakoa 1817. urtean. Bertan, Nafarroako baserritarren bizi baldintza txarrak azaltzen zituen Iru\u00f1ako herritarrenekin alderatuz. Ondoren, elikagai eskasen zerrenda bat azaltzen da eta bertan hau topatu dezakegu: \u201c... dos o tres huevos en tortilla para cinco o seis, porque nuestras mujeres la saben hacer grande y gorda con pocos huevos mezclando patatas, atapurres de pan y otra cosa\u2026\u201d\nPlater hau egiteko mila modu daude eta bakoitzak berea du; tipularekin, piperrekin\u2026 guk modu orokor eta sinple batean erakutsiko dizuegu bideoan.\nPorru-patata edo porru salda.\nEuskal Herrian oso ohikoa den plater bat da eta barazkiak nabarmentzen dira gehien bat. Honen ezaugarri nagusiak porrua eta patata dira baina beste osagarri batzuk ere gehitzen zaizkio, adibidez, azenarioa, tipula edo baratxuriak.\nPatata purea.\nTxikitutako patata egosiekin eginiko purea da eta ia sukalde guztietan beste plater baten osagarri bezala eskaintzen da.\u00a0 Bere osagai nagusia patata da baina beste osagarri batzuk ere izan ditzake, esate baterako, azenarioa, gurina, esnea edo esne-gaina.\nIndustrialak.\nPatata frijituak.\nPlater hau, oso ohiko da mundu guztian eta oso erraza topatzeko joaten garen edozein taberna zein jatetxetan. Normalean, beste plater baten osagarri gisa eskaintzen da, adibidez, hamburguesa batekin edo plater konbinatu batean. Plater hau sukaldatzea ez da batere zaila, patatak xerra itxuran moztu eta egindako pusketak olio berotan uztea hauek urre kolorea hartu harte. \nBat-bateko patata purea.\nOhiko patata purearen bertsio industriala da, erdi-landutako produktu gisa saltsen da hauts moduan. Hau prestatzeko modua oso erraza da: Ura edo esnea irakitan jarri eta hauts hauekin nahastea. Hauts hauen prestakuntza ondorengoa da: moztutako patatak irakiten jartzen dira, ondoren, hozten uzten dira. Modu honetara pataren estruktura puskatu egiten da, horrela aditiboekin errazago nahasteko. Prozesu honetan hainbat produktu kimiko gehitzen zaizkio pureari. Berriro tenperatura altuan sukaldatzen da sortutako masa eta horrela hauts gisa geratzen da. Amaieran, hutsean ontziaratzen da poltsatso batzuetan.\nPoltsako patata frijituak.\nOso fin moztutako eta frijitutako patata xaflak dira. Snack-en merkatuko zati handi bat dira eta mota ezberdin asko aurkitu ditzakegu: gutxi frijitu eta gatztutakoak edo zaporedunak (urdail-azpikoa) adibidez. Espainiar tabernetan, oso ohikoa da \u201ctapa\u201d gisa izatea\u00a0 edari baten osagarri bezala.\nPatata kontsumoa.\nPatata, mundu osoan asko jaten den elikagaia da eta horrela sailkatzen da:\nKontinenteka.\nHerrialde bakoitzak kontsumitzen duten tona kopuruetan, lehen postuan, Asian eta Ozeania kokatzen dira 94 millioi tonekin. Aldiz kg/pertsona datua kontuan izanik, Europa kokatzen da lehenengo postuan 87,8kg/pertsona.\nHerrialdeka.\nKontsumitsen diren tonak kontuan hartuta, Txina kokatzen da lehenengo postuan 47 milioi tonekin. Aldiz, kg/pertsona datua kontuan izanik, Bielorrusia kokatzen da lehenengo postuak 181kg/pertsona izanik batazbestekoa.\nPatata Alkoholean.\nPatataren erabilera nagusia elikagai gisa erabiltzea den arren, beste erabilera batzuk ere badauzka eta horien artean kokatzen da alkohola sortzearena. Horrela egiten da Vodka patata bat oinarri hartuta: Lehenik patatekin pure bat egin, ondoren hartzitu eta, amaieran, destilatu eta ontziaratu.\nPatata azalak.\nPatatak jaten ditugunean, normalean, azala kendu eta hauek zaborretara botatzen ditugu. Len aipatu bezala, azal hauek izugarrizko aberastasun nutritiboa dute eta hainbat gauza egin ditzakegu hauekin zaborretara bota baino lehen:\nPatata kulturan.\nPatataren eragin soziala.\nTel-Aviv eta Warwick unibertsitateetako ekonomialariek egindako ikerketa berri batek patata protagonista duen teoria polemiko bat jarri du mahai gainean.\nIkertzaile hauek egindako azterketaren arabera, erraza da ikustea zibilizazio aurreratuenek zerealak landu zituztela. Hala nola garia, garagarra, arroza edo artoa. Aitzitik, herri primitiboenak patata, taroa edo manioka bezalako tuberkuluen nekazaritzaren alde egin zuten.\nZerealak ez dira tuberkuluak baino errazago landatzen eta ez dira azkarrago hazten, baina, ekonomialarien arabera, beste modu batera biltzen eta biltegiratzen dira, eta honek aldaketa garrantzitsu bat eragin zuen aukeratu zituzten zibilizazioetan.\nGaria, adibidez, urtean behin edo bitan uztatzen da, eta ale lehor pila sortzen da. Zerealak bildu ondoren, denbora luzez gorde daitezke eta erraz garraiatzen dira, baina lapurtzeko errazak ere badira. Horregatik, zerealak lantzen zituzten gizarteek presio gehigarri bat zuten uztak babesteko, eta horrek klase agintarien sorrera bizkortu zuen.\nTuberkuluak, aldiz, ez dira batere ondo biltegiratzen. Astunak dira, urez beteta daude eta lurretik atera bezain laster usteltzen dira. Manioka, adibidez, urte osoan hazten da, eta jendeak lurpetik ateratzen zuen jan nahi zuenean. Horrek nolabaiteko babesa ematen zion lapurretari; lapurtu nahi duenarentzat, askoz errazagoa da aletegi bat arpilatzea, sustraiak lurpetik ateratzen ibiltzea baino.\nXVIII. mendean, demografiari eta zientziari esker, patata Europako iparraldeko mahaietara eramatea lortu zen. Presio demografikoaren eraginez elikagaien eskaria handitzen ari zen une berean, abere-hazleek patata berriak garatu zituzten azkenean.\nG\u00fcnter Grass idazle alemaniarraren iritziz, patatak, azkar eta merke landu daitekeenez, masak gosetetik askatu zituen, langileria sendoagoa haztea ahalbidetu zuen, eta etxaldeetan lan egiten zuten pertsona gehiago XIX. mendeko fabriketan sartzea ahalbidetu zuen. Fabrikek Europa demokratizatu zuen langile klase indartsu baten garapena ekarri zuten.\nBestalde, Irlandan patatak izan zuen inpaktu kulturalak eztabaida sortu zuen XVIII. mendean oinarrizko elikagai bihurtu zenean. Laborantza hau pobreak gosetik babesteagatik goraipatzen bazen ere, kritikoek irlandarrak ere pobretu zituela argudiatu zuten, biztanleria hiru milioitik zortzira igoaraziz mende bat baino gutxiagoan, eta horrek soldatak jaistea eragin zuen.\nIronikoki, 1845ean ugerrak Irlandan patata-uzta suntsitu zuenean (gosetea sortuz, jendea labore bakarraren menpe zegoelako bizirauteko), zientzialariak Andeetara itzuli behar izan ziren gaixotasunarekiko erresistentea zen patata barietate bat aurkitzeko.\nPatata artean.\nXIX. mendetik aurrera, margolari batek pobreen bizitza irudikatu nahi zuenean, Vincent van Gogh-ek \"Los comedores de Patatas\" lanarekin egin zuen bezala, edo idazle batek nekazari familia baten baldintzak kontatu nahi zituenean, patatara jotzen zuen maiz, bizimodu xume bat deskribatzeko.\nPatata Van Gogh-en \u201cLos Comedores de Patatas\u201d obran agertzen dira. Van Gogh-ren arabera, nekazariak lantzen zuten lurraren tonu berberekin margotu behar ziren. Beraz, lur tonuak eta tonu ilunak dira nagusi margolan honetan. Oso lan organikoa da, ia garbitu gabeko patata bildu berri baten koloreak bezalakoa.\nPatata oso presente dago mihisean, ez bakarrik fisikoki, baita kontzeptu osoan ere. Lanegun gogor baten ondoren familiako lasaitasun une batean irudikatutako nekazariak lan honen fruituaz elikatzen dira eta, Van Goghe-ren ustez, munduko gauzarik nobleenetarikoa zen hau.\nMargolan errealista izan arren, artistak ez ditu irudiak naturalismo fotografikoarekin irudikatzen, baizik eta, Daumierrek egingo lukeen bezala, bere fisionomien karikaturizazioa aukeratzen du.\nBerak uste zuen nekazariaren ezaugarri basati eta primitiboak hobeto transmititu zitzakeela horrela. Hau da, bere benetako esentzia islatzea nahi zuen, kultura burgesaren edozein kutsaduratik urrun.\n\u201cLos Comedores de Patatas\u201d Van Gogh-en lehen maisulantzat hartzen da, eta oraindik oso urrun dago gerora etorriko litzatekeenetik. Baina Van Gogh-ek adierazkortasunaren, hau da, bere nortasun-ikurra izango zenaren alde egin zuen apustu obra honetan."}
{"id": "55886", "revid": "56334", "url": "https://eu.wikipedia.org/wiki?curid=55886", "title": "Porru", "text": "Porrua (\"Allium ampeloprasum var. porrum\" edo \"Allium porrum\") barazki luzea eta haritsua da, zuri eta berde kolorekoa. Tipularekin eta baratxuriarekin batera Amaryllidaceae familiako Allioideae azpifamiliakoa da. Porruaren atal jangarria ez da zurtoina, hala pentsa badaiteke ere, biribildutako hostoz osatutako multzo estu bat baizik.\nHainbat motako porruak daude, baina motarik arruntenak, landatzen diren sasoiaren arabera, bi dira: udakoak, landatu diren urtean biltzekoak direnak, eta negukoak, landatu ondorengo urteko udaberrian biltzen direnak. Neguko porruek normalean handiagoak dira eta zapore sakonagoa dute.\nHistoria.\nHebrear Biblian jada aipatzen da \u05d7\u05e6\u05d9\u05e8, adituek porru gisa identifikatzen duten landarea, eta Egipton oso landare ohikoa dela esaten du. Antzinako Egipton aurkitutako landare lehortuek, margolanek eta erliebeek esaten digute porrua K.a. 2. milurtekoan oso landare ohikoa zela euren dietan. Testuek ere Mesopotamian kultibatzen zela esaten digute, gutxienez milurteko horren hasieratik.\nAntzinako Erroman baratxuria edo tipula baino kalitate hobea zuela pentsatzen zuten. \"Apicius\" I. mendeko sukaldaritza-liburuak lau errezeta ditu porruak erabilita. Neron enperadoreak porru gordinak maite zituen, eta olioan zein porrusalda moduan jaten zituen, uste zuelako bere ahotsarentzat oso ona zela. Hori dela eta, kroniketan \"Porrofago\" ezizena ematen zitzaion, \"porru-jalea\".\nDeskribapena.\nPorru landareak hiru atal ditu; hosto luze lantzeolatuak, berde-urdinxka kolorea dutenak, zurtoina eta amaieran bulbo zuri luzanga sustrai fin ugari ateratzen direna. Porruak metro erdi inguruko luzera hartzen du eta 3-5 cm arteko diametroa. Tipularen antzeko zaporea du, suabeagoa baina. \nNutrizio balioa.\nPorru gordinaren %83a urak osatzen du, %14a karbohidratoek eta %1a proteinek. Ez du lipidorik apenas. Karbohidratoen artean aipatzekoa da inulina iturri garrantzitsua dela.\nEkoizpena.\nIndonesia da mundu mailan porru ekoizle nagusia."}
{"id": "55887", "revid": "28625", "url": "https://eu.wikipedia.org/wiki?curid=55887", "title": "Tipula", "text": "Tipula edo kipula (latinetik: \"cepula\" 'tipula txikia') \"Allium cepa L.\", bi urteko landare bat da, lurpeko zurtoin motza duena. Liliazeoak familiakoa da, baratxuria eta porrua bezala. Bizi zikloari dagokionez, lehendabiziko urtean erraboila jangarria sortzen du. Bigarren urtean aldiz, erditik sortzen den zurtoin loreduna. Honek borla itxura izan ohi du, kolore zuridun petaloek hainbat hazi dituen kapsula osatzen dute. Tipularen erraboila landarearen hostoen oinalde lodienek eratzen dute, hosto bakoitzak erraboilaren geruza bat eratzen du. \u00a0\nJatorria eta historia.\nTipularen jatorria ez da ondo dokumentatua. Itxura guztien arabera, etxekotu eta lantzen hasi zen lehenengo barazkia da tipula. Milaka urte dira Asia ekialdean tipula lantzen hasi zela\u02d0 Kristo aurreko 3200. urtekoak dira lantzen zeneko lehenengo aztarnak. Barazkiaren jatorria, bigarren maila batean bada ere, Mediterraneoan kokatu behar da. Egiptoko piramideetan aurkitutako idatzi batek frogatzen duenez, ezinbesteko osagaia zen berau piramideak eraikitzen zituzten esklaboen dietan. Jaki preziatua zen oso, zaporeagatik eta baita irauteko zuen gaitasunagatik ere. \nErdi Aroan zehar Mediterraneoaren kostaldeko herrialdeetan garatu zen\u02d0 erraboil handidun aldaerak azaldu ziren, aldaera modernoak, gaur egun ezagutzen ditugunen antzekoak. Antzinatik landatzen bazen ere, Erdi Aro arte ez zen Frantziako lurretara iritsi. \nAmerikara aurkikuntza garaian iritsi zen. Kolonen gizonek eraman zituzten lehenengo tipulak Ipar Amerikara. Bertan landarearen antzeko aldaerak aurkitu zituzten, Alliu triococcum izenekoa esaterako. Aipatutako landare honen erraboila ere sukaldaritzarako erabiltzen zuten dagoeneko 1492. urterako.\nLandarea.\nTipula Liliazeoen familiakoa da eta Allium Cepa da bere izen zientifikoa. Bi urteko landarea da, hau da, bere zikloak bi urte irauten ditu. Lehenengo urtean erraboila eratzen du, eta beste urte batez soroan landatuta utziz gero loratu egiten da. Sustrai zuri ugariz osatuta dago. Erraboilaren oinarrian zanpatutako masa bat aurkitzen da, diskoa izenekoa. Honek bat egiten du landarearen zurtoinarekin. Diskoaren gainean aurkitzen dira orriak edo geruzak, bi zatitan bereizi daitezkeenak. Beheko aldeari geruza inguratzailea deritzogu. Orri hauek diskoa inguratzen dute, hosto lodi eta haragitsuen bitartez. Kanpoko orriek, berriz, erraboila babesteaz arduratzen direnak, kolore ilunagoa hartzen dute. Landareen bigarren urtean diskotik zurtoin bat ateratzen da, eta zurtoin horren muinean loreak sortzen dira. Zurtoinak 30 cm-tik metro baterainoko altuera har dezake. Loreak mintz zurixka batez estalita dagoen masa globoso eta koniko batean biltzen dira.\nTipularen haziak beltzak eta biribilduak dira. Gramo batean 250 hazi daude gutxi gorabehera. Uztari dagokionez, hostoak erabat ihartu zaizkionean, ukitu eta karraska egiten dutenean, biltzeko pronto dago tipula. Uztail bukaeran edo abuztu hasieran gertatzen da hau gehienetan. Sasoi lehorreko egun bero bat aukeratu, lurretik buruak atera eta eguzkitan utzi behar dira. Bustitzeko arriskua izanez gero, aterpean zabal-zabal eginda jartzea gomendatzen dute. Guztiz lehorra dagoenean, sustraietako lurra kendu eta sareetan lokarri bati lotuta zintzilik utzi behar da aire librean dagoen toki fresko batean.\nKontserbazioa.\nTipulak etxean edo ganbaran nahiko luze iraun dezake. Horretarako leku lehor ilunean gordetzea komeni da eta, ahal bada, Hasier Etxeberria gastronomoaren gomendioz, patatetatik urrun, \"erraz asko hondatzen baitira haien ondoan\". Era berean, hobe da lurrezko ontzietan edukitzea tipulak, eta ez zurezkoetan, zurak ere errazago ustelarazten baititu barazki hauek. Era berean, hozkailuan ez gordetzea gomendatzen da, usainez eta ustelduraz kutsa baititzakete inguruko jakiak. Usteltzen hasiak diren tipulak apartatzea ere komeni da, bestela sorta guztua hondatu daitekeelako.\nTaxonomia.\nTipularen landarea (\"Allium cepa\"), erraboil tipula edo tipula arrunta bezala ere ezaguna. \"Allium\" generoko espezierik hedatuena da. Carl Linnaeusek lehen aldiz deskribatu zuen bere 1753ko \"Species Plantarum\" obran. Bere historia taxonomikoan hainbat sinonimo agertu dira:\nAllium cepa var. viviparum \u2013 (Metz) Mansf.\nTipula motak.\nZalantzarik ez dago tipula dela munduan gehien hedatu den jakietako bat, kontinente guztietan erabiltzen da sukalderako, ia munduko herrialde guztietako gastronomien parte eta oinarri da. Nahiz eta guztiak izen batean bildu, mota desberdinetakoak daude, eta hauek kolore, tamaina eta zaporeagatik bereizten dira bata bestetik. \nUdaberriko tipula.\nUdaberriko tipula edo tipulina tipula arruntetik gehien urruntzen den aldaera da. Ez dute erraboil zehatzik eta 30 eta 80 cm zabalera bateko hosto moduko bat osazen dute. Tipula aldaera hau gordinik jateko bezalakoa da eta konbentzionalaren antz handia dauka zaporeari dagokionean.\u00a0 Hosto berde ilunek inguratzen dute erraboila, hosto zilindriko eta hutsek. Ohiko tipulak baino zapore handiagoa dauka eta gordinik jateko ez ezik sukaldeak lantzeko ere erabiltzen da, batez ere janari frijituak prestatzeko orduan.\u00a0 Izenak dioen bezala udaberrian agertzen dira eta lore horixkak izaten dituzte erraboilik ematen ez duten urtean. \nPropietate sendoak ditu, honek inmunitate sistema indatzen du, bakterioen aurkako, antiseptikoa eta diuretikoak diren propietateak baititu. \nKatalunian, calcotada plater ezaguna jaten dute, tipulinak erreta finean. \nTipula zuriak.\nTamaina desberdinetakoak aurkitu genitzazke, ertain zein haindiak. Globularrak zein konikoak. Guztiek baina, azal zuri eta distiratsua dute erraboila inguratzen. Ehundura eta lehorra dute, eta larruazalaren azpian haragi zuri eta gardena. Tipula zuriak dira egokienak eta erabilienak gordinak zein sukaldatuta jateko, baita erre, saldeatu eta frijitzeko ere. Erabilera ohikoena entsaladetarako osagai bezala erabiltzea izaten da. Freskoak direnean, tipula zatitu eta entsalada batean nahastu baidaiteke. \nTipula horia.\nErabilera askotako tipula gisa hartzen dute askok. Nazioarteko gastronomian aldaera erabilienetako bat da. Zaporeen arteko balantza oreka ona izan ohi dute , tamaina handia, babes kapa sendoa eta geruza mamitsuegatik da ezaguna. Erraboil txikia izaten dute eta gisatu eta gratinatuetan erabili ohi da gehienbat sukaldatzeko. \nTipula gorria.\nTipula gorria eta horia oso antzekoak dira zaporeari dagokionez. Itxurari dagokioenean gorriaren geruzak ez dira hain samurrak, bai ordea haragitsuak. Freskoak direnean pikante puntu bat izan ditzakete, tipula mota hau entsaladak, saltsal eta bestelako errezeta gordina presatzeko erabiltzen da bereziki. Dastamenerako gozoa da, lurrin berezikoa, gordinik, entsalada edo ozpin oliotan bikain beratzen dena. \nEuskal Herriko gastronomian, saltsa bizkaitarraren oinarria nagusia da txorizeroekin batera. \nTipula Vidalia.\nTipula honek zapore astringentearen oreka aurkezten du bere goxotasun arinarekin. Xerra mehe eta apartekoa da entsaladetan edo ogitartekoetan zerbitzatzen da eta bere kolorea zuritik horiara izan daiteke. \nTipulatxa.\nAparteko izendapena jasotzen du barazki honek, izatez tipulatxa aparteko espeziea baita, \"Allium ascalonicum\", eta ez tipulina eta beste barietateak bezala \"Allium cepa\". \nOnurak.\nTipula sukaldean hamaika modutara erabiltzen da. Gure gastronomiako errezeta askok eramaten dute tipula, eta zaporez gozoa izateaz gain hainbat onura ditu osasunarentzat. \u00a0 \nEsaterako, odolean dugun glukosa maila jaisten laguntzen du. Barazki eta fruta askok dute onura hau, baina tipulak handiagoa. Honegatik, diabetesa dutenen\u00a0artean oso jaki komuna da.\u00a0 Bitamina eta mineral ugariei esker, immunitate-sistema indartzen laguntzen du, eta honela arnas infekzio edo gaixotasunei aurre egiteko prestatzen du. Gainera, tipula gordinaren kontsumo erregularrak erreakzio alergikoak moteltzen ditu; izan ere, histaminaren ekoizpena geldiarazten du. Histamina organismoko zelula batzuetako substantzia kimiko bat da, doministikuak eragiten dituena. Arraroa eta ez oso atsegina badirudi ere, batez ere usainagatik, tipularen zukua da azala kentzeko erremediorik onenetako bat, kaspari aurre egiten laguntzeaz gain, ile-galera gutxitzea ere ahalbidetzen du. Egin behar duzun gauza bakarra tipula zati bat buruko ile-larruaren kontra igurztzea da.\u00a0Tipula larruazaleko ezpurutasunak kentzeko tratamendu gisa erabiltzen da, sakonean garbitzen delako eta zahartzea atzeratzen duelako. Lehenik zukua ateratzen da, eta gero aurpegian aplikatzen da.\nTipula Euskal Herrian.\nGreziarren eta erromatarrek zabaldu zuten batez ere tipula Europar lurretara. Erromatarrek ekarri zutelarik,\u00a0 jakiaren Euskarazko izena ere latinetik datorrela ondorioztatu dezakegu. Tipularen izen nagusika latinezko forma baten maileguak dira euskaraz. Mendebaldean kipula esan ohi zaio, Euskal Herriaren erdialdeko euskalkietan tipula eta Zuberoan batez ere u\u00f1hu, ] frantsesezko formatik (\"oignon\"). (ikus isoglosen mapa). \nBegi sumindura.\nTipula zatitzean, honen zelulak apurtu egiten dira, barruko entzimak askatuz. Hauen artean aliinasak aurkitzen dira, aminoazido sulfoxidoak apurtzen dituztenak azido sulfonikoak eratuz. Hauek tipula zatitu eta berehala sin-propanetial-S-oxido izeneko gasa isurtzen dute. Gas honek begietan dugun mukosaren urarekiko erreakzioa egiten du, begien sumindura edo negarra eraginez.\nErrezeta ohikoak.\nTipula karamelizatua.\nLagungarri bezala erabili ohi da europako sukaldaritzan. Errezeta gozoa da, erraz egitekoa. Tipula karamelizatua edo tipula konfitatua plater askorekin erabiltzen den goarnizio mota da. Azukrearekin edo azukrerik gabe prestatu daitekena. \nTipula uztailak.\nTipula kurruskari uztaiak oso jaki ezaguna da Estatu Batueta, janari lasterreko edozein jatetxetan aurki dezakezu. Errezeta erraza den arren, batzuek zailtasunak izaten dituzte benetan kurruskari irteteko. Partekatzeko plater gisa ateratzen da gehienetan, eta finean tipula arautzaztatua da. \nTipula sopa.\nFrantziarra errezeta da izatez, nahiz eta mundu guztian prestatzen den. Oso ohikoa da gabonetako bazkarietan lehenengo plateraren postua betetzea. "}
{"id": "55888", "revid": "58701", "url": "https://eu.wikipedia.org/wiki?curid=55888", "title": "Baratxuri", "text": "Baratxuria edo berakatza (\"Allium sativum\") \"Allium\" generoko landare belarkara da, tipularen, tipulatxaren, porruaren eta tipulinaren familiakoa. Barazki biribil, txiki eta zuria da eta aletan antolatuta dago. Horrez gain, Erraboil motako barazkia da eta 50 zentimetrora arte haz daiteke.\nAsia erdialdean du jatorria duela gutxienez 6.000 urte, eta garai hartatik hona asko erabili da eskualde mediterraneoan, Asian, Afrikan, baita Amerikan ere.\nSukaldaritzan askotan erabiltzen da. Halaber, herri-medikuntzan ere baliotsua da.\nHistoria.\nBaratxuriaren jatorrira joan nahi badugu dezente atzeratu beharko gara. Jatorriz, Asia erdialdeko landaretzat jotzen da, K.a 4000. urtean landatzen zen jada Txinan eta K.a 3000. urtean Mesopotamian. Ondoren, Egiptora zabaldu zen eta bere erabilera eremu mediterraneora hedatu zen. Herodotoren arabera (Kristoren aurreko V. mendea), Gizeh-ko piramidea eraikitzeaz arduratzen ziren esklaboak baratxuriekin elikatzen zituzten, eta, gainera, egiptoar hieroglifikoetan ere jaki oso ikusia zen. Haien arabera, indarra eta kemena ematen baitzien.\nOndoren, feniziarren, grekoen edo erromatarren jakia izan zen. Grezian, propietate magikoak ezartzen zitzaizkion baratxuriari eta jaki hau Ares gerraren jainkoari eskaini zitzaion. Gainera, espiritu txarrak uxatzeko ere erabiltzen zuten. \nErroman, aldiz, grekoen Ares jainkoa, Marte jainkoarengatik ordezkatu zuten. Hau, gerraren eta laborantzaren jainko gisa identifikatzen zen, eta beraz, soldaduek baratxuria kontsumitzen zuten balioa eta kemena emateko, baita gladiatoreek ere.\nEuropan, Erdi Aroan, berakatza ugari jaten zen jakia zen eta baserritar eta nekazari jendeak jaten zuen bereziki. XV. mendearen amaieran, Espainiarrek landare hau Ameriketara eraman zuten, Kolonen konkistaren ondorioz, eta oso ondo egokitu zen lurralde hartan.\nGarai hartatik aurrera, baratxuria elementu oso garrantzitsua izan da sukaldaritzan eta medikuntzan eta hau argi ikusi dezakegu hainbat artelanetan islaturik. Adibidez, Diego Velazquez-ek behin baino gehiagotan erabili zuen landare hau bere obretan (\"La mulata\" obran esaterako). Oso presente egon zen jakia izan zen XVII eta XVIII. mendean ere.\nGaur egun, baratxuri barietate berri ugari daude, eta munduko toki gehienetan landatzen den jakia da. Sukaldaritzan ezinbesteko jaki gisa har daiteke eta ekoizpen teknikak eta hazte-prozesuak oso zabalduta daude mundu guztian zehar.\nEtimologia.\nBarazki honen izenaren historiaz jabetzeko, lehenik eta behin bere familiaz jabetu behar gara. Hau Liliaceae familiakoa da, eta familiaren barruan \"Allium Sativum\" izena hartzen du. Izen honetan, \"All\"-ek, beroa edo sutsua den zerbait adierazten du, eta \"Sativum\" izenak latinezko jatorria du eta \"landatua\" esan nahi du.\nIzen zientifikoa alde batera utziz, landare honek hainbat hizkuntzetan izen oso bitxiak ditu, eta askotan izenek ez dute zerikusirik hizkuntza batetik bestera. Euskal Herrian esaterako, hasieran berakatz izenarekin ezagutzen zen. Berakatz, belar + latz izena hartzen du, hau da, gogorra, zimurra eta latza den belarra. Ondoren, baratxuri izena sartu zen, hau baratu/baratze + txuri hitz-jokotik dator, baratzetik ateratzen den landare zuria.\nEspainian \"ajo\" hitza erabiltzen da. Hau, argi dago latinetik gertuagoko hitza dela (\"Allium),\" nahiz eta agian zenbait lotura izan ere grekerarekin (\"\u1f00\u03bb\u03bb\u1fb6\u03c2)\". Hizkuntzaren aldaketen eta deribaketen ondorioz, \"ajo\" izaten amaitu zuen. Frantsesez ere antzeko zerbait gertatu zen, eta \"ail\" esaten zaio.\nHonekin bukatzeko, ingelesean landare hau \"garlic\" izenarekin ezagutzen da eta ingeles zaharretik dator: \"garl\u0113ac\", (gar + leek), hau da, lantza formako porrua.\nLandarea.\nBaratxuria loreontzi batean edo beste landare batzuen artean landatu daiteke. Ez du bereziki espazio handia hartzen, hazte-prozesu gehiena lur-azpian gertatzen delako. Baratxuria ez da hazi batetik sortzen, banako zuztarretatik baizik. Baratxuri-buru batek, normalean, zortzi ale ematen ditu, eta hauek berriro landatu daitezke beste baratxuri landare bat hazteko. Beraz, landare oso produktiboa da.\nLandare hau udazken amaieran landatu behar izaten da hurrengo urte hasieran ekoizpen goiztiarra izan dezan. Hala ere, udaberrian ere landatu daiteke ekoizpen berantiar bat lortuz.\nBaratxuriak lur-azpian landatzen dira, 5 cm-ko sakonera batean eta landare batetik besterako tartea 25-30 zentimetrotakoa izan behar du.\nLurraren azpian adar leun borobilak sortzen dira, metro batera irits daitezkeenak. Hosto lisoak eratzen zaizkio hamabost bat zentimetro luzerakoak, landarearen behealdean sortzen direnak. Gainera, zurtoinaren goialdean, loretxo txuri eta moreak hazten dira. \nBeraz, hauek dira fruitua jasotzeko orduan baratxuriaren landarearen zatiak: sustraiak (lurretik mantenugaiak hartzeko beharrezkoak), bulba (non burua eta aleak bertan dauden), zurtoina, hostoak (zurtoinetik irteten direnak) eta puntako loretxoak. \nGeminazioari dagokionez, baratxuriaren haziaren geminazio-tasa nahiko baxua da, %40 inguru. Baratxuriaren erabilera horren hedatua izanik, portzentaia oso eskasa da, eta iraganean espero da genetikoki hazi hauek hobetzea eta geminazio-tasak altuagoak izatea. \nMotak.\nBaratxuriaren aldaera asko ikusi dira historian zehar, eta espezie ezberdin ugari ikus ditzazkegu gaur egun ere. Baratxuria munduko kontinente guztietan ekoizten da, eta bakoitzean desberdina da baratxuriaren fruitua. Bertako klimak, kokapen geografikoak edo erabilerak esaterako baldintzatu dezake itxuran eta zaporean.\nHala eta guztiz ere, baratxuria lau mota nagusitan sailkatzen da:\nBaratxuri zuria.\nBeste aldaerek baino usain eta zapore leunagoa du, eta baita ere estetikoki itxura dotoreagoa. Horregatik, mundu osoan zehar komertzializatua da. Hego ameriketan, Europan zein Asian hazten dira.\nBaratxuri morea.\nBarietate hau kalitate eta zapore handikoa da, eta beraz, merkatu nazionalean eta nazioartekoan estimatuenetakoa da. Aberastasun nutritibo handiko jakia da eta hori gutxi balitz propietate antibiotikoak eta farmakologikoak ere baditu. Espainian, La Mantxako eskualdean landatzen da gehien eta Europar Batasunak eremu honetako baratxuri morearen kalitatea aitortua eta babestua du.\nBaratxuri bioleta.\nAldaera honek pikante ukitu bat du, eta usain leuna. Hori dela eta honen erabilera handia da sukaldaritzan, bereziki arrain eta itsaski plateretan. Bulba nahiko handia du eta marra moreak dituen azal txuri batez estalita dago. Oso zabalduta dago honen erabilera mundu guztian zehar: Hego zein Erdi Amerikan, Europan eta Asian.\nGaztaina-koloreko baratxuria.\nTamaina ertain-handiko aldaera da, nahiko handia baina ale gutxikoa, eta gaztaina kolorekoa. Hau, azal txuri batez estalita dago eta gainerakoak baino zapore pikanteagoa du. Bereziki Espainian eta Argentinan ekoizten da gehien.\nEkoizpena.\nBerakatzak hazteko duen prozesuak hainbat urrats zehatz bete behar ditu: lur mota hautatzea, baratxuri aldaera egokia landatzea, haziaren kalitatea bermatzea, landatze-garaia ondo aukeratzea, landatze-sakonera eta sistema egokia izatea eta ongi ureztatzea. Ondoren prozesu honetan gehiago sakonduko dugu:\nErabilerak.\nBaratxuriak erabilera ugari izan ditu historian zehar eta gaur egun ere erabilera ugari izan ditzake; baina, bi hauek dira erabilera nagusiak:\nSukaldean.\nErraboil usaintsu hau sukaldean gehien erabiltzen den ongarrietako bat da. Saltsetan, zopetan, arrainetan, itsaskietan, haragietan eta ozpinetan erabiltzen da eta ospe handia du nazioarteko sukaldaritzan. Gainera, giza gorputzerako oso onak diren propietateak ditu; baina, hala ere, jende askok ez du jaten usain handia eta iraunkorra duelako eta digestio zaileko elikagaia delako.\nBaratxuria era guztira kontsumitu daiteke, egosita, gordinik edota frijituta. Baratxuri gordin osoa eta zuritua zuzenean ogiaren gainen igurtzi ohi da zaporea emateko, horrez gain, saltsetarako ere erabiltzen da. Zatituz gero, oso erabilgarriak dira barazki gordinekin batera jateko adibidez. \nAle zatitu egosia gehiago erabiltzen da arrainetan, haragietan, patatekin batera edota onddoetan. Azkenik, Ale oso eta egosia egokia da erregosietan, gisatuetan edota zopetan.\nMedikuntzan.\nBaratxuria herri-medikuntzan garai zaharretik erabilia izan den landarea da, eta farmakoen erabileraren aldizkatze naturala izaten jarraitzen du gaur egun ere. Sufrean aberatsak diren antioxidatzaileak ditu, adibidez alizina.\nHonez gain beste propietate terapeutiko asko ditu, eta hauek dira nabarmenenak:\nHorrez gain, ona da ere gibelarentzat, birikentzat eta kolesterol mailaren erregulazioarentzat.\nHerrialde exportatzaileenak.\nBaratxuria munduan gehien erabiltzen den fruitutako bat da. Gainera, bere egokitzapen errazari eta ezaugarri agronomikoei esker, ekoizpena eskualde desberdinetara zabaldu da eta lurralde askotan ikus dezakegu. Gaur egun, Txina, India, Bangladesh, Koreako Errepublika eta Egipto dira ekoizpenean gehien nabarmentzen diren herrialdeak, munduko produkzioaren % 93 baitute. \nOndoren, Espainia da baratxuri gehien ekoizten duen hurrengo herrialdea, eta Hego Amerikan ere produkzioa handia da, bereziki Argentina, Brasil eta Perun. \nExportazioari dagokionez, aldaketa ugari egon dira jaki honen merkatuan azken sei hamarkadetan. Hau, bereziki, Txinaren ekoizpenaren hazkundearengatik eta merkataratzearengatik izan da. Txinak 1960. urtean munduko baratxuriaren %70a ekoizten zuen jada, baina produktu hau ez zegoen merkatuan herrialdeko erregimen autarkikoarengatik.\n80. hamarkadan, aldiz, produktu asiar hau merkatura sartzeak eragin handia izan zuen eta izaten jarraitzen du gainontzeko herrialdeengan. Frantzia, Italia, Argentina eta beste zenbait herrialdeetan exportazioak nabarmen gutxitu ziren eta Txina munduko exportazioaren %57a osatzera iritsi zen. Espainian, ez zen gauza bera gertatu, beti izan baitute produktu honen merkataretze-kuota altua.\nOsagarri nutritiboak.\nMediterraneoko kultura askotako sukaldaritzan baratxuria oso maiz erabiltzen den arren, eguneroko dietan duen garrantzia ez da oso handia. Hau, kopuru txikietan eta laguntzaile gisa erabiltzen delako gertatzen da, ez da elikagai nagusi gisa erabiltzen.\nJaki honen propietate nutritiboei dagokionez baratxuriaren zati jangarriaren % 30 inguru karbohidratoz osatuta dago eta % 6 inguru proteinaz. Mineral eta bitamina batzuen edukia ere interesgarria da, %7,8.\nBaratxuriak ere osagai bioaktibo garrantzitsu asko ditu. Ikertzaile gehienek uste dute baratxuriak osasunari dakarzkion onuren gakoa konposatu azukreztatu ugari izatea dela. Elikagai honek, konposatu hauei dagokionez, beste edozein barazkik baino askoz gehiago ditu. \nHauek dira konposatu azukreztatu hauen adibide batzuk: aliina, ajoenoa, alizina, alil mercaptanoa, dialilo sulfuroa eta S-alil-zisteina besteak beste."}
{"id": "55889", "revid": "1491", "url": "https://eu.wikipedia.org/wiki?curid=55889", "title": "Mandaperrexil", "text": "Daucus carota edo mandaperrexila Apiaceae familiako landare biurterokoa da. Bere barietate etxekotua azenarioa da. Barazki luze, haritsu eta laranja kolorekoa da.Landarea Afganistandik datoz, baina Mediterraneo arroan Kristo aurretik bi mila urte inguruan ere lantzen zuten. Arabiarrek kuminoa eta oliba olioa botatzen zioten, eta gaur egun ere hala egiten jarraitzen dute Magrebeko herrialdeetan.\nZimitz marraduna intsektu arrunta gure mendietan mandaperrexiletan ikusi ahal da batik bat. Orokoerrean Asterazeoen eta apiazoen infloreszentzietan taldeka aurkitu ohi dira, horien izerdiaz elikatuz. Emeak hostoen behealdean paketeetan jartzen ditu arrautzak. Larbak ateratzen direnean amak denbora labur batez zaintzen ditu. Dituen kolore aposematiko berezi horiek zapore nazkagarria duela jakinarazten diote balizko harrapariar, marigorringoek, liztor eta espezie ugarik bezala."}
{"id": "55890", "revid": "201", "url": "https://eu.wikipedia.org/wiki?curid=55890", "title": "Mm", "text": ""}
{"id": "55904", "revid": "119347", "url": "https://eu.wikipedia.org/wiki?curid=55904", "title": "Babarrun", "text": "Babarruna\n(\"Phaseolus vulgaris\"),\nbanabar (),\nilar () edo\nindaba ()\nizenaz ere ezaguna,\nlekale mota bat da, lekatik ateratako ale lehor marroixka edo zuri kolorekoak direnak.\nBabarrun landarea belar urterokoa da, modu independentean Mesoamerikan eta Andeetan etxekotu zena, eta gaur egun mundu osoan lantzen da bere alea jateko, bai lehor, babarrun modura, bai freskoan leka modura. Inoiz hostoa ere jaten da, eta haren lastoa etxabereen bazka modura erabiltzen da. Babarrunak, kuiak, eta artoak Amerikako jatorrizko nekazaritzaren oinarria osatu zuten mende luzez.\nIkuspuntu botanikotik, babarruna dikotiledoneoa da. Lekaduna denez, nitrogenoa finkatzen du errizobioekin sortutako elkarteen bidez.\nBabarrunen merkataritza ekoizpena mundu osoan dago hedaturik. Brasil eta India dira babarrun lehor gehien ekoizten dituztenak, eta Txina leka gehien ekoizten duena.\nDeskribapena eta ezaugarriak.\n\"Phaseolus vulgaris\" oso espezie aldakorra da. Aldaera zuhaixkarek 20-60 cm garai izan daitezkeen zuhaixkak osatzen dituzte, eta aldaera igokariek 2-3 metro luze diren zurtoinak osatzen dituzte. Beste aldaera batzuk garaiera txikiko belarrak dira. Aldaera guztiek hosto txandakatu berde edo moreak dituzte, ertz leuneko hiru hostoxka obaletan bananduak, bakoitza 6-15 zentimetro luze eta 3-11 zentimetro zabal dela. Loreak zuriak, arrosak edo moreak dira; 1 cm luze, eta 8-20 luze eta 1-1,5 cm zabal diren lekak ekoizten ditu. Lekak berdeak, horiak, beltzak edo moreak dira, eta bakoitzak 4-6 ale gordetzen ditu. Babarrunak leunak, lodiak, giltzurrun formakoak eta 1,5 cm luze dira, kolore askotakoak izan daitezke eta sarritan bi kolore edo gehiagoz osatutako kolore nabarra dute.\nBabarrun lehorrak.\nBabarrun lehorrek almidoi, proteina eta zuntz asko dute, eta dieta burdina, potasio, selenio, molibdeno, tiamina, B6 bitamina eta azido folikoz hornitzeko iturri bikaina dira.\nBabarrun lehorrak betiko gorde daitezke toki lehor eta freskoan gordetzen badira, baina denbora igaro ahala elikadura balioa eta zaporea galtzen dute eta egoste denbora luzatu egiten da. Ia beti uretan egosita prestatzen dira, askotan hainbat orduz uretan beratu ondoren. Beratzea ez da derrigorrezkoa, baina egoste denbora laburtzen du eta ahoan homogeneoagoak den platera sortzen da. Bestalde, beratzeko erabili den ura botatzeak digeritzeko zailak diren eta haizeak sortzen dituzten azukreak kentzen ditu. Hala ere, babarrunak sarritan jaten dituztenek ez dituzte haizeak izaten, hesteetako mikrobioak babarrunetara moldatzen baitira.\nBabarrunak beratzeko modurik ohikoena, Euskal Herrian, gauez babarrunak urez betetako eltze batean uztea da. Beste modu batzuk ere badaude, esaterako babarrunak hiru minutuz egostea, ondoren 2-4 orduz uztea, ura kentzea eta beti bezala prestatzea. Egosteko denbora ordubetetik lau ordura artekoa izan daiteke, baina presio bidezko janari prestaketak asko laburtzen du denbora hori.\nLekak.\nBabarrunak jateko beste modu bat freskoan da, leka modura. Kasu horretan, almidoi eta proteina gutxiago dauka eta A bitamina eta C bitamina gehiago. Lekak prestatzeko, normalean egosi, lurrunean prestatu edo frijitu egiten dira.\nBabarruna Euskal Herrian.\nEuskal Herrian sona gehien dituzten babarrunak Tolosako babarruna eta Gernikako babarruna dira, baita Arabako babarrun nabarrak Araba aldean ere. Urriaren bigarren igandean babarrun nabarraren festa ospatzen da Arabako Pobesen."}
{"id": "55906", "revid": "105290", "url": "https://eu.wikipedia.org/wiki?curid=55906", "title": "Leka", "text": "Leka lekale mota bat da, luze eta berde kolorekoa.\nBarruko aleetatik indabak lortzen dira."}
{"id": "55907", "revid": "219", "url": "https://eu.wikipedia.org/wiki?curid=55907", "title": "Indaba", "text": ""}
{"id": "55909", "revid": "6950", "url": "https://eu.wikipedia.org/wiki?curid=55909", "title": "Arbailako mendigunea", "text": "Arbailako mendigunea Zuberoaren mendebaldean (Arbaila eskualdean) eta Nafarroa Beherearen ekialdean dagoen mendigunea da.\nMendilerroa.\nMendilerroren zati nagusiena zuhaitzek estaltzen dute (Arbailako oihana), baina garaiera hartu ahala, goi-ordokian, larreak dira nagusi. Abeltzaintza aztarnak aspaldikoak dira bertan. Ikuspegi geologikotik, Arbailako mendigunea karst bat da; osin zuloz josita daude bazterrak, batzuk benetan handiak. Hortxe dago karstaren erdigune irits zina, lenar sakon eta malkartsua. Eremu honetan du iturburua Biduze ibaiak; leize handi batetik dario urari. Ibaiak irekitako bideari jarraiki ibilaldi ederrak egin daitezke. Horren eremu txikia - erlatiboki - izanik ere, karst bat ezaugarritzen duten erliebe forma guztiak daude bertan. Horrek egiten du, besteak beste, horren berezi toki hau.\n1950eko hamarkadan hasi ziren espeleologoak eremua esploratzen. Mila bat zulo, dozena bat lurpeko erreka, osin zulo erraldoiak eta leizeak izendatu dira orain arte.\n1974. urtean polemika handia sortu zen, Arbailako mendigunea alderik alde zeharkatzen duen errepidea eraikitzeko asmoa agertu zenean, herritar askoren aburuz interes turistikoak ezkutatzen baitzituen proiektuak.\nMitologia.\nAh\u00fczkiko Herensuge.\nEuskal kondairak dioenez, Ah\u00fczki mendian, Azalegiko kobazuloan bizi zen Herensuge. Bere hatsarekin animaliak erakartzen zituen eta ondoren jan, baita pertsonak ere zenbaitetan. Altzai herriko gazte batek pozoitu zuen Herensuge. Herensuge sutan jarri zen eta itsasorantz abiatu zen. Bidean zihoala, Arbailako pagoen goi muturrak moztu zituen isatsarekin bere haserrea erakutsiz."}
{"id": "55910", "revid": "6327", "url": "https://eu.wikipedia.org/wiki?curid=55910", "title": "Iss", "text": ""}
{"id": "55912", "revid": "145937", "url": "https://eu.wikipedia.org/wiki?curid=55912", "title": "Lekale", "text": "Lekaleak, eltzekariak edo egoskariak landarezko fruitu aledun eta lehorrak dira. Sinonimoak iradokitzen duen moduan, askotan eltze edo lapikoan prestatzen dira.\nBatzuen ustez, barazkiren definizioan ere sartzen dira.\nLekaleak oso elikagai homogeneoak dira, zuzenak eta mamitsuak. Oro har, barruko haragia harroa, belusduna eta zuria izaten dute. Barnealdea mesokarpioari eta fruituaren endokarpioari dagokie.\nTamainari dagokionez, milimetrotik berrogeita hamar milimetrora bitartekoa da. Forma, nahiz eta gehienetan luzanga eta konprimitua izan, askotarikoa izan daiteke.\nFruitu horiek landare lekadunen talde handian kokatzen dira (Fabaceae familia), eta familia hori osatzen duten espezie asko izan arren, gutxi batzuk baino ez dira gizakiaren eta aziendaren elikadurarako erabiltzen.\nMotak.\nLekaleen artean barietate eta aniztasun handia dago. Kontsumo aldetik, ondorengo hauek izan daitezke lekale mota ezagunenetarikoak:\nOsaera.\nLekaleen osaera kontuan hartuta, nutrizioaren ikuspuntutik, euren kontsumoa oso gomendagarria da; izan ere, proteina, karbohidrato, lipido, zuntz, mineral eta bitamina askoren iturri garrantzitsu izan daitezke. Oro har, euren osaera nutrizionala antzekoa bada ere, salbuespen bezala soia eta kakahuetea izango genituzke, non lipido proportzio altuagoa duten. 1, 2, 3, 4\nProteinak.\nLekaleen pisuaren %20-%25 artean proteina izaten da, nahiz eta kopuru hori handiagoa den kakahueteetan eta sojan, %38raino iritsiz. Proteina edo substantzia nitrogenatuen proportzio handia dutenez, lekadunen haziak izan dira hegaztien, zerrien eta untxien eta abereen proteina-edukia handitzeko gehien erabiltzen diren osagarriak.\nGizakiak kontsumitzen dituen lekaleek proteina kantitate altua dute aminoazido esentzialen proportzio altua dutelarik. Hori horrela, landare jatorriko elikagai talde garrantzitsua da lekaleena.\nKarbohidratoak.\nLekaleen %60a, gutxi gorabehera, karbohidratoek osatzen dute, eta aberatsak dira polisakarido, azukre konplexu (almidoia, adibidez), eta azukre sinpleetan (hala nola, glukosa, fruktosa, galaktosa eta estakiosa).\nZuntza.\nLekaleak zuntzaren iturri oparoa dira, karbohidrato konplexuak, hala nola zelulosa, landareen zelula-hormaren egituraren parte baitira, eta giza digestio-aparatuak ez baititu xurgatzen. Lekaleen %11-%25 zuntza da, zerealekin batera, zuntzaren iturri nagusia direlarik. Zuntzak gizentasunari, diabetes mellitusari, idorreriari, dibertikulitisari eta koloneko minbiziari aurre egiteko, zein kolesterol-maila murrizteko balio du.\nLipidoak.\nLekaleek lipido edo koipe maila oso baxua dute. Euren propietateak aintzat hartuz, kolesterol maila jaisteko aukerako elikagai taldea izan daiteke.\nMikronutrienteak.\nLekaleek burdin, kaltzio, kobre, nikel, karotenoide, B taldeko bitamina (B1 bitamina, batez ere) eta niazina proportzio altuak dituzte. Horrez gain, azido folikoaren iturri oso garrantzitsua dira.\nKontsumoa.\nLekaleen kontsumoari dagokionez, gurean Europako beste herrialde batzuetan baino altuagoa bada ere, oro har, urriegia dela ikusi da. Lekaleen ezaugarri nutrizionalei erreparatuz, ordea, horri buelta ematea komeni litzateke, elikagai oso aberatsak baitrira eta nutriente ugari eskaintzen baitizkigute euren konposizioagatik. Hori horrela, gomendagarria da lekaleen kontsumoa astean 4 anotara igotzea. 2, 4, 5\nSukaldatzeko era.\nLekaleak, oro har, sukaldatu aurretik beratzen ipintzea komeni da, horretarako, 6-8 orduz uretan ipiniz. Hala ere, lekale guztiak ez dira beratu beharko; lekak, esaterako, freskoak badira zuzenean sukaldatu daitezke. Hortaz, beratze prozesua barietate eta motaren araberakoa izango da, gehienetan. 1, 3\nLekalea egosita jan ohi dira. Sarri, beste barazki edota txorizo edo odolkiekin batera prestatzen dira eta lehenengo platera osatzen dute. Hala ere, sukaldatzeko beste hamaika era ere egon daitezke, eta entsalada, arroz, eta abarren lagungarri gisa ere kontsumitzen dira maiz. 1\nSukaldatzerako orduan, tradizionalki lapikoan eta su motelean egin bada ere, gero eta gehiago dira presio-eltzea erabiltzen dutenak. Modu horretara, bizkorrago egosten dira lekaleak, eta denbora gutxiago behar da sukaldatzeko. 3"}
{"id": "55913", "revid": "336", "url": "https://eu.wikipedia.org/wiki?curid=55913", "title": "Lenar", "text": "Lenarrak (lapiaz, karren) forma karstikoen multzoa dira, gailur zorrotzez bereizitako ildaxka sakon eta zulo irregularrez osatua. CO2tan aberastutako urak kareharriko zirrikituetan sartzean, arroka disolbatzen du formazio hau sortuz. Krioklastismo bidez ere sortzen dira. Bi lapiaz mota daude:\nBatzuetan, karrenak leizeen barnean ikus ditzazkegu; galerien zapaian hain zuzen ere. Galeria aktiboa zenean (maila freatikoaren azpitik zegoenean; hau da, ura igarotzen zenean) sortutako formazioak dira. Lurrazpiko ibai honek, denboraren poderioz eramandako buztin, harri, etb-ak metatzen ditu. Gogora dezagun ur azidoak kareharria baino ez duela higatzen; horregatik, ibaiak ekarritako materiale hauek galeriaren ia osotasuna bete arte metetuko dira. Ibaia zapaitik geroz eta hurbilago pasatuko da kareharrian lapiaza eratuz."}
{"id": "55914", "revid": "6327", "url": "https://eu.wikipedia.org/wiki?curid=55914", "title": "Nazioarteko Estazio Espaziala", "text": ""}
{"id": "55915", "revid": "336", "url": "https://eu.wikipedia.org/wiki?curid=55915", "title": "Olibondo", "text": "Olibondoa (\"Olea europaea ssp europaea\") eta basa olibondoa (\"Olea europeaea ssp oleaster\") \"Oleaceae\" familiako landako edo basoko zuhaitza da, normalean 4 eta 10 metro bitarte neurtzera iristen dena. Olibondoaren fruituak, olibak, jangarriak dira, 20 eta 35 mm arteko diametroko esfera-forma dute.\nBereziki, Mediterraneoaren inguruan (0 - 1000 m bitarteko garaieran) hazten da.\nOlibatik olioa ekoitzi ere egiten du gizakiak.\nEzaugarriak.\nHosto iraunkorrak, obalak. Galtzarbean lukuak osatzen dituzten lore txiki zuri edo horixkak ditu, bi estaminekoak. Maiatzaren eta ekainaren artean loratzen da.\nLoreak.\nOlibondoak andromonoikoak dira, hau da, ale berdinek lore estaminatuak eta lore hermafroditak dituzte.\nFruituak.\nFruitua drupa mamitsua eta elipsoidea da (oliba), hasieran berdexka eta heltzean beltzezka. Olibondo basatiaren mesokarpoa ez da oso haragitsua eta ez du olio askorik. Endokarpoa sendoa da eta hazi bakarra darama.\nFenologia.\nMaiatza eta uztaila bitartean loratzen da, eta fruituak urria eta abendua bitartean heltzen dira.\nErabilerak.\nOlibondoa aspalditik kultibatua izan da, oliba-olioa, zura, oliba-hostoak eta olibak lortzeko. Honen erregistrorik zaharrena Teleilat Ghassul-en (egungo Jordania) agertzen da, Kalkolitoan (K.a. 2500etik K.a. 1800. urtera).\nEspezieen arteko elkarrekintzak.\nPalpita vitrealis eta Xenochlorodes olympiaria tximeletak arruntak dira olibondoetan eta hauetan mimetizatzen dira.\nOlibondo basatia.\nOlibondo basatia (\"Olea europaea var. sylvestris\") zuhaixka edo zuhaitz txiki bat da eta 5 metrorainoko altuera du, eta gehienetan adarrek arantzak dituzte. Hostoak aurkakoak, iraunkorrak, eliptikoak edo luzanga-lantzeolatu zabalak dira (landutako olibondoaren hostoak meheago eta luzeagoak dira).\nOlibondo basatiaren berezko banaketa eremua Mediterraneoa da. Hala, bada, Iberiar penintsulan hego-erdian bizi da batez ere, eta nahiko ugaria da. Penintsularen iparraldean kostaldetik gertu bizi da, itsasertzeko klimaren ezaugarri bereziak egoki dituelako. Euskal Herrian Bizkaiko uhartetxo eta itsaslabar batzuetan baino ez da aurkitu; badirudi, beraz, klima epelagoa eta lehorragoa zen garaietako erlikia dela.\nEzaugarriak.\nZuhaixka edo zuhaitz txiki honek 5 metrorainoko altuera du eta adar arantzatsuak ditu, bereziki oinarrian (beste olibondo espezieak ez bezala). Enbor azal arre-grisaxka du eta leuna. Adarrek azal zimurtsua dute eta oso zuzenak dira. Nahiko adarkadura trinkoa du.\nHostoak oposatuak, iraunkorrak, eliptikoak edo luzanga-lantzeolatu zabalak dira (landutako olibondoaren hostoak mehe eta luzeagoak dira). Itxura koriazeoa dute, malguak dira, sinpleak, peziolo txikia dute eta linbo osoa. Ertz leuna dute. Gainaldea berde iluna eta azpialdea zurixka eta ezkata txikiz estalita dute. Erdiko nerbioa bakarrik nabaritzen da.\nOlibondo basatiak lore txikiak ditu (4-5 mm-koak), zurixkak edo pixka bat horixkak dira eta galtzarbeetako luku laburretan daude. Kalizak kopa-itxura dauka, eta 4 hortz txiki ditu. Korola puntan lau gingil luzangatan irekitzen den hodi motza da. Korola erorkorra dute, zurixka. Bi lorezil ditu, korola baino luzeagoak eta korolari lotuak, eta tartean ginezeoa. Ginezeoak goi-obario bilokularra dute eta lokulu bakoitzak bi hazi-hasikin.\nBanaketa.\nOlibondo basatiaren berezko banaketa mediterraneoa da. Horrela, iberiar penintsulan hego-erdian bizi da batez ere, eta nahiko ugaria da. Iparraldean kostaldetik gertu bizi da, itsasertzeko klimaren ezaugarri bereziak egokiak dituelako. Euskal Herrian Bizkaiko uhartetxo eta itsaslabar batzuetan bakarrik aurkitu da, eta badirudi horrek argi uzten duela klima epelagoa eta lehorragoa zen garaietako erlikia dela. Itsas mailatik ia 300 metroko altueraraino ikus daitezke zuhaixka bakan batzuk.\nEkologia.\nEskualde kantauriarreko populazio gehienak itsaslabar karedunetan aurkitzen dira, haizetik babestutako gune eguzkitsu eta gazietan, hegoalderantz orientatutako labarretan. Tenperatura oso altuak behar ditu eta lur lehor, basiko (pH 5,5-8) eta nitrogeno gabeak."}
{"id": "55916", "revid": "1545", "url": "https://eu.wikipedia.org/wiki?curid=55916", "title": "Oliba", "text": "Oliba fruitu hezurdun biribil txikia da, Mediterraneo aldekoa, olibondoek emandakoa. Gordinak edo espeziatuak jan daitezke. Halaber, hortik giza kontsumorako olioa sortzen da.\nBerde, beltz, gorrixka edo marroixka kolorekoak dira."}
{"id": "55917", "revid": "15795", "url": "https://eu.wikipedia.org/wiki?curid=55917", "title": "Ilunbeen bihotza", "text": ""}
{"id": "55918", "revid": "119347", "url": "https://eu.wikipedia.org/wiki?curid=55918", "title": "Basaran", "text": "Basarana elorri beltzaren fruitua da. Mahats txiki baten tamainako drupa bat da, 5-10 mm-ko diametrokoa, fruitua heldua dagoenean, eta forma obalatukoa. Kolorea urdinxka, morea edo beltzarana izan daiteke. Testura tertziopelatua du eta zapore gazi-gozoa. Fruitu oso preziatua da patxarana egiteko.\nKaloria gutxiko fruituak dira, karbohidratoen proportzio txikia dutelako. Oro har, baiak zuntz-iturri onak dira, eta hesteetako zirkulazioa hobetzen dute. Potasio, burdin eta kaltzio (azken biak animalia-jatorriko elikagaietatik datozenak baino probetxu txarragokoak), tanino idorgarri eta zenbait azido organikoen iturri on bat ere badira. Hala ere, fruta hauen ezaugarri nagusia, antioxidatzaileak diren pigmentu naturalen (antozianoa eta karotenoidea) ugaritasuna da."}
{"id": "55919", "revid": "1659", "url": "https://eu.wikipedia.org/wiki?curid=55919", "title": "Elorri beltz", "text": "Elorri beltza edo arantzabeltza (\"Prunus spinosa\") mendi aldean hazten den zuhaixka da, estimatua bere fruituak direla eta, basaranak alegia.\n20-200 cm garai izan daiteke. 16 mm lore zuria izaten du. Otsail eta maiatzaren artean loratzen da eta Mediterraneo inguruan bizi da (0 - 1600 m).\nLandaketa.\nElorri beltzaren landaketa 1997an hasi zen, patxaran ekoizteko behar diren basaranak lortzeko asmoz. Egun 150 ha landalur daude Nafarroan, gehiengoak Erriberan eta Erdialdean. Landareak, beste fruitu arbola ugari bezala, landatu eta 3 urtera iristen dira heldutasunera, eta 15 urtez irauten du ekoizpen garaiak. 2002an, 250 tona basaran jaso ziren.\nPatxarana.\nBasaranak anis-pattarrean beratzean patxarana lortzen da. Ohiturari jarraiki, basa elorri beltzetatik lortzen dira basaranak; hala ere, 1990eko hamarkadatik elorri beltz landaketak egin dira.\nNafarroan ekoizten da patxaranaren %\u00a095. 2000an, Nafarroako 7,7 milioi litro patxaran saldu ziren."}
{"id": "55923", "revid": "71145", "url": "https://eu.wikipedia.org/wiki?curid=55923", "title": "Kontrasta", "text": "Kontrasta Arabako ekialdeko herri eta kontzeju bat da, Haraneko udalerrikoa, Mendialdeko kuadrillakoa. 2005ean 88 biztanle zituen.\nGeografia.\n825 metroko garaieran dago, tontor batean, Haraneko udalerriko ekialdean. Opakuako mendatea Arabako Lautadarekin lotzen duen herria da.\nHistoria.\nErromatarren konkistaren aurretik, Kontrastako lurrak barduliarren eremuaren barruan zeuden.\nElizmendiko ermitaren hormak eraikitzeko erromatar motako 17 hilarri erabili ziren, II. mendetik aurrerakoak gehienak. Hori dela eta, bertan erromatar garaian gune bat egon zela uste da.\nErdi Aroan berebiziko garrantzia izan zuen, Nafarroarekin mugakidea izanda. Hiribildua izan zen 1256. urtetik aurrera, urte hartan \"hiri-gutuna\" jaso baitzuen. Aurretik, gune honen izena \"Arana\" izan zen.\nKarlos II.a Nafarroakoak 1368an hiribildua konkistatu arren, 1377an Ruy Diaz de Rojasek Henrike II.a Gaztelakoarentzat berreskuratu zuen.\nDenbora luzez udalerri independentea izan ostean, 1942an Aldarekin eta Done Bikendi Haranarekin fusionatu zen, Harana udalerri berria sortzeko.\nGarraioa.\nEskualdeko Garraioa sareak linea bat ditu herrian:"}
{"id": "55926", "revid": "71145", "url": "https://eu.wikipedia.org/wiki?curid=55926", "title": "Done Bikendi Harana", "text": "Done Bikendi Harana (ofizialki \"San Vicente de Arana / Done Bikendi Harana\") Arabako herria da. Harana udalerriko mendebaldean dago.\nHistoria.\nFernando IV.a Gaztelako errege zenean, 1295 eta 1312 urteen arteko dataren batean sortu zen Done Bikendi, Berberiegoko Artzendiagoaren menpe zeuden bizilagunak bertara bizitzera joan zirenean. Ingurune hura Kontrasta herriaren mendekoa zen, eta horrek istiluak eragin zituen hartik eta 1319an foru propioa lortu zuten arte. 1326. urtean hiribildu independentearen titulua jaso zuen Gaztelako errege Alfontso XI.arengandik.\nUdalerri independentea izan zen baina 1940ko hamarkadan Alda eta Kontrastarekin fusionatu zen, Harana udalerri berria sortuz.\nDemografia eta biztanleria.\n2007ko urtarrilaren 1eko erroldaren arabera, herriak 122 biztanle ditu.\nGarraioa.\nEskualdeko Garraioa sareak linea bat ditu herrian:"}
{"id": "55927", "revid": "119347", "url": "https://eu.wikipedia.org/wiki?curid=55927", "title": "Exoplaneta", "text": "Exoplaneta bat eguzki sistematik kanpoko planeta bat da. 2022ko ekainaren 1ean, 5.059 exoplaneta baieztatu ziren 3.733 planeta-sistematan, eta horietatik 824k planeta bat baino gehiago dituzte. Ezagutzen diren exoplaneten tamaina aldatu egiten da: erraldoi gaseosoak, Jupiterren tamaina bikoizten dutenak, eta Ilargiaren tamaina apur bat handiagoa dutenak. Planeta horietako 100ek baino gehiagok Lurraren tamaina bera dute gutxi gorabehera, eta horietako bederatzik beren izarraren eremu bizigarrian orbitatzen dute. 2011n, \"Kepler\" espazio teleskopioaren taldeak Lurraren tamainako lehen exoplaneten aurkikuntzaren berri eman zuen, Eguzkiaren antzeko izar baten inguruan orbitatzen dutenak, Kepler-20e eta Kepler-20f. 2012an egindako azterlan batean, grabitazio-mikrolenteen datuak aztertzen dira, eta kalkuluen arabera, Esne Bideko izar bakoitzeko 1,6 planeta daude, batez beste. 2013tik aurrera, eguzkiaren antzeko bost izarretik batek bere eremu bizigarrian Lurraren tamainako planeta bat duela uste da.\n1992. urtearen hasieran, Aleksander Wolszczan eta Dale Frail irrati-astronomoek PSR 1257+12 pulsarra orbitatuz bi planeta aurkitu zituztela iragarri zuten. Aurkikuntza hori berretsi egin zen, eta, oro har, exoplaneten behin betiko lehen detekziotzat hartzen da. Pulsarreko hiru planetak koplanarrak direnez eta neutroi izarrak pulsar ostikada batekin jaiotzen direnez, ikertzaileek susmoa dute pulsarrak planetak eratzeko bigarren erronda batean sortu zuen supernobako disko ezohiko batetik abiatuta sortu zirela, eta ez guraso-izarrak edo, agian, gainerako nukleo harritsuak sortu zirenean sortu ziren planetak eratzearen ondorioz.\nExoplaneta baten lehen aurkikuntza baieztatua, sekuentzia nagusiko izar arrunt bat orbitatuz, 1995eko urriaren 6an gertatu zen, Genevako Unibertsitateko Michel Mayorrek eta Didier Quelozek 51 Pegasi inguruko exoplaneta baten detekzioa iragarri zutenean. Ordutik Kepler misiora arte, ezagutzen ziren exoplaneta gehienak Jupiterren antzeko masa zuten gasezko erraldoiak edo handiagoak ziren, errazago antzematen baitziren. \"Kepler\" misiorako hautagai diren planeten katalogoa Neptunoren tamainako planetek eta txikiek osatzen dute nagusiki, Merkurio baino txikiagoak izan arte.\nEguzki Sisteman existitzen ez diren planeta motak daude: super-lurrak eta mini-Neptunoak, Lurra edo Neptuno bezalako lurrunkorren eta gasaren nahasketa bat bezalako harritsuak izan daitezkeenak; gaur egun, bien arteko banaketa-lerroa Lurraren masaren bikoitzaren inguruan gertatzen dela uste da. Badira Jupiter beroak beren izarretik oso gertu orbitatzen dutenak eta planeta ktoniar bihurtzeko lurrundu daitezkeenak, horiek baitira soberan dauden nukleoak.\nEguzkiaren antzeko 5 izarretik batek, gutxi gorabehera, Lurraren tamainako planeta bat du eremu bizigarrian; beraz, gertuen dagoena Lurretik 12 argi-urtera egotea espero da. Lurreko planeta horien agerpen-maiztasuna Drakeren ekuazioaren aldagaietako bat da, Esne Bidean dauden zibilizazio adimendunen eta komunikatzaileen kopurua zenbatesten baitu.\nBadira exoplanetak bere izar amarengandik Eguzki Sistemako edozein planeta baino askoz hurbilago daudenak, eta badira bere izarretik askoz urrunago dauden exoplanetak ere. Merkuriok, Eguzkitik hurbilen dagoen planetak, 0,4 UA-ra, 88 egun behar ditu orbita bat egiteko, baina exoplanetetan ezagutzen diren orbita laburrenek ordu batzuk baino ez dituzte behar, aro ultra-laburreko planetak dira. Kepler-11 sistemak bere planetetako bost ditu Merkuriorenak baino orbita laburragoetan, guztiak hau baino askoz masiboagoak. Neptuno Eguzkitik 30 UAra dago eta 165 urte behar ditu orbitatzeko, baina badira bere izarretik milaka UA-ra dauden exoplanetak, eta milioi bat urte baino gehiago behar dituzte orbitarako. adibidez, COCONUTS-2b.\nEguzki-sistematik kanpoko planeten definizioaren arazoa.\nEz dago exoplaneten definizio ofizialik. 2003an, Nazioarteko Astronomia Batasuneko (IAU) Kanpoko Planetei buruzko Lantaldeak jarrera-adierazpen bat egin zuen, baina adierazpen hori ez zen inoiz proposatu IAUren ebazpen ofizial gisa, eta IAUko kideek ez zuten inoiz bozkatu. Posizio-adierazpenak honako jarraibide hauek jasotzen ditu, nagusiki planeten eta nano marroien arteko mugan zentratuta:\nLanaren definizio hori exoplanetei buruzko F2 Batzordeak aldatu zuen 2018ko abuztuan. Exoplaneta baten definizio proposatu ofiziala horrela emendatu zen:\nIAUak adierazi zuen definizio horrek aurrera egitea espero zitekeela ezagutzak hobetu ahala.\nAzpinano marroien definizio bat masa planetarioa duen objektu batena da, hodeien kolapsoz sortu zena eta ez akrezioz. Azpinano marroi baten eta planeta baten arteko eraketa-bereizketa honek ez du akordio unibertsalik; astronomoak bi aldetan banatuta daude, planeta baten eraketa-prozesua sailkapenaren banaketaren zatitzat hartu behar ote duten. Desadostasunaren arrazoietako bat da askotan ezinezkoa dela sorrera-prozesua zehaztea. Adibidez, izar baten inguruan akrezioz osatutako planeta bat sistematik bota daiteke flotatzaile bihurtzeko, eta era berean, izar-kumulu batean hodeien kolapsoaren bidez bere kabuz sortu zen azpinano marroi bat izar baten inguruan orbitan harrapa daiteke.\nIzar eta planeta sistemen eraketaren ordenagailu bidezko simulazio batzuen arabera, masa planetarioko objektu batzuk izarrarteko espaziora kanporatuko lirateke. Objektu horiei, normalean, planeta errebeldeak edo libreki flotatzen duten planetak deitzen zaie. Azpinano marroiak planeta errebelde edo planeta-masako nano marroitzat har daitezke. Izar-kumuluetako planeta errebeldeek izarren antzeko abiadurak dituzte, eta, beraz, berriro harrapatu daitezke. 100 eta 105 UA bitarteko orbita zabaletan harrapatzen dira. Kapturaren eraginkortasuna murriztu egiten da kumuluaren bolumena handitzearekin batera, eta kumulu-tamaina jakin baterako, handitu egiten da anfitrioiaren/nagusiaren masarekin. Ia ez du zerikusirik planeta-masarekin.\nAntzemateko teknikak.\nPlanetek igortzen duten argi intentsitatea izar batena baino milioi bat aldiz txikiagoa da. Horrexegatik, horren eta urruntasunaren ondorioz oso zailak dira aurkitzen. Gaur egungo teleskopioak Jupiter baino handiagoak diren exoplanetak aurkitzeko gai dira baldin eta egoerak bereziak ematen badira. Horrexegatik, kasu gehienetan zeharkako metodoak erabili behar dira:"}
{"id": "55928", "revid": "71145", "url": "https://eu.wikipedia.org/wiki?curid=55928", "title": "Alda", "text": "Alda Arabako herria da. Haranako erdialdean eta 815 metrotan kokatuta dago, Biarra errekak herrigunea zeharkatzen duelarik. Udalerriko herriburua da, bertan baitago udaletxea. Ipar-mendebaldean Erroitegi (Arraia-Maeztu), ipar-ekialdean Uribarri Harana, hego-ekialdean Gastiain (Lana) eta hego-mendebaldean Done Bikendi Harana mugakide ditu.\nGeografia.\nAldako kaskoko kaleek ipar-hego orientazioa dute eta hiru etxe multzo bereizten dira. Etxeak banatzen dituzte Biarra errekak hegoaldetik, eta errepideak iparraldetik. San Pedro eliza eta parrokia da eraikin nabarmenena, baina zenbait etxek badituzte 16, mendeko elementuak, hala nola armarriak eta erdi-puntuko arkua duten sarrerak. Herriko erdiguneko plazak La Rimona du izena.\nHirigunearen mendebaldean errota ere badago, 1647. urtekoa. Bi errotarri gordetzen dira bertan: zuria, irina lortzeko erabiltzen zena, eta beltza, pentsutarakoa.\nIparraldean, errepidea igarota, Harana udalerriko udaletxea dago, 20. mendeko eraikin administratibo bat.\nHistoria.\nHerriaren lehenengo aipamen idatzia XIII. mendekoa da. Bestela, Gaztelako Enrique Trast\u00e1mara erregeak bereganatu zuen hurrengo mendean, eta ondoren Gaonatarren leinukoen menpe egon zen XVI. mendea arte. Hauen ostean, euren ondorengoak ziren Lazkanotarrak herriko jaun bihurtu ziren, eta azkenik Capovillargo markesa Aldaren jabea izan zen.\nAdministratiboki, Kontrastaren barruan egon zen 1659 arte, herria banatu zenean. Beraz, udalerri independentea bihurtu zen, Uribarri Harana herria ere bere barnean zuena baina 1940ko hamarkadan Kontrasta eta Done Bikendi Haranarekin fusionatu zen, Harana udalerri berria sortuz.\nDemografia.\n2007ko urtarrilaren 1eko erroldaren arabera, auzoak 54 biztanle ditu, udalerri osoan 313 pertsona bizi diren bitartean.\nGarraioa.\nEskualdeko Garraioa sareak linea bat ditu herrian:"}
{"id": "55929", "revid": "71145", "url": "https://eu.wikipedia.org/wiki?curid=55929", "title": "Uribarri Harana", "text": "Uribarri Harana (ofizialki \"Ull\u00edbarri-Arana / Uribarri Harana\") Arabako herria da. Haranako udalerriko erdialdean dago. 1940ko hamarkada arte Alda udalerriaren zati izan zen.\nEzaugarriak.\nHarana udalerriko lau kontzejuetako bat da. Kale Nagusia du, eta paraleloan dauden beste lau, Kristobalen Ermitarako bidean elkarrekin topo egiten dutenak. Plaza bat du, albo banatan eliza (San Joan Bataiatzailearen parrokia) eta frontoia dituena, eta bertan dago 2017tik herriko seme Sebastian Fernandez de Lezeta \"Dos Pelos-i\" eginiko oroigarria.\nHerriko etxeen artean nabarmentzen da Lazkanotarren jauregia, 16. mendeko fatxada errenazentista duena.\nHerritik iparraldera, errepidea igarota baina kaskotik gertu, Andra Mari tenplu edo baseliza dago, 12. mendeko eliza erromaniko berriztatua.\nDemografia eta biztanleria.\n2007ko urtarrilaren 1eko erroldan, herriak 67 biztanle ditu.\nGarraioa.\nEskualdeko Garraioa sareak linea bat ditu herrian:"}
{"id": "55934", "revid": "336", "url": "https://eu.wikipedia.org/wiki?curid=55934", "title": "Euskal Herriko Geologia", "text": ""}
{"id": "55935", "revid": "336", "url": "https://eu.wikipedia.org/wiki?curid=55935", "title": "Fermioi", "text": "Fermioia spin erdi-osoa (1/2, 3/2...) duen bi partikula motetako bat da. Izena Enrico Fermi zientzialari italiarrari ohore egiten dio.\nOinarrizko fermioiak.\nOinarrizko fermioiak bi taldetan sailkatzen dira:\nMateria arrunta fermioiez osatua dago eta ia materiaren masa guztia horien ondorio da. Atomoak protoi, neutroi (biak quarkez osatuak) eta elektroiez (leptoiez osatuak) eginak daude.\nHorrez gain, oinarrizko fermioiak beste bi taldetan sailka daitezke:"}
{"id": "55942", "revid": "119347", "url": "https://eu.wikipedia.org/wiki?curid=55942", "title": "Trukagune", "text": "Informazio teknologiaren, eta batez ere internet munduan, trukaguneak Internet Zerbitzu Hornitzaileen (IZH) informazio trukagune fisikoak dira. Bertan hornitzaile ezberdinak elkartzen dira \u201cpeering\u201d ados batzuen bitartez euren sareen artean trafikoa trukatzeko.\nMaila ezberdinetako trukaguneak aurki daitezke: hiri-mailakoak, eskualde-mailakoak, estatu-mailakoak edo baita internazionalak ere. Gune hauen bitartez trukagunea osatzen duten ISPtako \u201chost\u201d-ak informazioa trukatzerako orduan ez dute urruneko azpiegituren beharrik eta abantaila asko lortzen dira bai erabiltzaileen bai ornitzaileen aldetik.\nGune hauen abiadura dela eta, erabiltzaileek atzipen bizkorragoa edo/eta erantzun denbora laburragoa lor dezakete euren artean. Hornitzaileen aldetik aldiz, euren sareetako trafikoa arintzeko modu eraginkorra da. Gainera, gune hauetan trafikoa ia-ia mugagabea denez, hornitzaileek ez dute azpiegitura garestien beharrik beste hornitzaile batekin datuak trukatzeko."}
{"id": "55943", "revid": "59723", "url": "https://eu.wikipedia.org/wiki?curid=55943", "title": "Dokumental", "text": "Dokumentala zinema eta telebistaren genero zabal ezfikziozkoa da, errealitatetik hartutako irudietan oinarritua eta nagusiki hezibidea edota historiarekin lotutako edukiak zabaltzeko helburu duena. Hasieran, film euskarrian grabatzen ziren, baina egun, bideo eta ekoizpen digitalak ere daude.\nEgileak ematen dion antolaketak, egiturak eta soinuak (testuak eta elkarrizketak) eragina dute dokumentalak sailkatzeko.\nHistoria.\nAskoren ustez, historiako lehen dokumentala \"Nanuk eskimala\" lan mutua (\"Nanook of the North\", Robert J. Flaherty, 1922) izan zen; beste antzeko lan batzuk egin zituen: \"Moana\" (1926), Samoan girotua, eta \"Man of Aran\" (1934), Irlandako mendebaldeko Aran uharte urrunetan ehina. Hirurek exotizismoa eta erromantizismoa amankomunean zituzten.\nPropaganda egitea \"Kino-Pravda\" serie sobietarren helburuetako bat zen, baina are nabariagoa izan zen \"Triumph des Willens\" (\"Borondatearen garaipena\") dokumental nazia (Leni Riefenstahl, 1935). Garai hartakoa da halaber Luis Bu\u00f1uelen maisulan etnografikoa, \"Las Hurdes, tierra sin pan\" (1932).\n1950eko hamarkadatik aurrera, \"Cin\u00e9ma v\u00e9rit\u00e9\" edo \"errealitatezko zinema\" garatu zuten, Jean Rouch paristarrak abiatuta eta Ipar Amerikako \"Direct Cinema\" baliokidea zuena. \"Les Raquetteurs\" (1958), \"Salesman\" (1969), \"Showman\", \"Near Death\", \"The Children Were Watching\" eta \"Grey Gardens\" korronte horien adibide ezagunak dira.\nLatinoamerikan ugaritu ziren neokolonialismo eta kapitalismoaren aurkako lanak: besteak beste, \"La Hora de los hornos\" (Octavio Getino eta Fernando E. Solanas, 1968). Txilen halaber Salvador Allenderen gobernuaren aurkako erasoa jaso zuten lan batean.\nNaturari buruz, \"Le Monde du silence\" filma (Jacques Cousteau, 1956) eta F\u00e9lix Rodr\u00edguez de la Fuenteren telebistarako dokumental seriea \"El Hombre y la Tierra\" (1975-1980) oso nabariak dira.\n1980ko hamarkadatik aurrera, Godfrey Reggioren \"Qatsi\" trilogia (\"Koyaanisqatsi: Life out of balance\", 1983; \"Powaqqatsi: Life in transformation\", 1988 eta \"Naqoyqatsi: Life as war\", 2002), bai eta \"Baraka\" ere (Ron Fricke, 1992) ospetsuak dira.\nAzken urteotan, oihartzun handia izan dute halaber ', ' (\"Haizearen nomadak\"), \"\", \"Fahrenheit 9/11\" (Michael Moore, 2004), \"Super Size Me\" (Morgan Spurlock, 2004), \"An Inconvenient Truth\" (Davis Guggenheim, 2006) eta \"Earth\" (Alastair Fothergill eta Mark Linfield, 2007) filmek, besteak beste.\nEuskal Herrian.\nEuskal Herrian, Orson Wellesek 1955ean \"The Land of the Basques\" filmatu zuen; gero, Gotzon Elortza bizkaitarrak lehen euskarazko dokumentalak egin zituen, frankismoaren garaian: \"Ereagatik Matxitxakora\" (1959), \"Aberria (Erria)\" (1961) eta \"Elburua Gernika\" (1962), hain zuzen ere.\nAzken urteotan, \"Euskal Pilota. Larrua harriaren kontra\" (Julio Medem, 2003), \"Bagdad Rap\" (2005) eta \"Amerikanuak\" (2009) azpimarratu behar dira."}
{"id": "55944", "revid": "336", "url": "https://eu.wikipedia.org/wiki?curid=55944", "title": "Erreportaje", "text": "Erreportajea prentsa idatzizko eta telebistako genero informatiboa da.\nZineman dokumentala egin ohi denez, prentsa idatzizko edo telebistako erreportajea, berri luze baten egitura daukan informazioa da. Irudiekin, hitzekin eta soinuekin osaturiko testigantzen bilduma bat da erreportajea; gaurkotasunez beteriko dokumentuak dira, pertsonen bizipenak, testigantzak eta iritziak jasoaz.\nAskotan, egoera hori bizi izan duten pertsonen ahotik.\nHastapenak.\nErreportajean kazetariak zuzenean jasotako informazioa biltzen da. Prentsaren hasieratik, bereziki XVII. mendetik, kazetariek zuzenean jasotako albisteen erreportajeak agertzen dira. Baina XIX. mendetik lehen erreportaje modernoak agertzen dira. Mende horretan ematen diren gertaera handien aurrean iritzi publikoak informazioa jaso nahi zuen, esaterako Ameriketako Estatu Batuetako Gerra Zibilaren ondorioz edo, Europan, Krimeako Gerraren ondorioz (1853-1856). Informazio horretan datu hotzak ez ziren nahikoa, irakurleek gehiago eskatzen zuten. Lehenengo erreportaje horiekin, halaber, fotokazetaritzaren hasiera ikusi zen: argazkilariek laborategia kanpaina inguruetara hurbiltzen zuten egunkarietara bidaliko ziren argazkiak prestatzeko.\nEzaugarriak.\nErreportajea informazio genero bat da, dio \"Berria\" egunkariaren estilo liburua, gai librekoa, baina eredu objektiboan landua eta, batik bat, estilo zuzenean idatzia. Gertaerak azaltzen dira, baina ez daude, nahitaez, gaurkotasunari lotuak: batzuetan berri izateari ere utzi diote. Edonola ere, gertaera berri samarrak dira, edo ezezagunak orain arte. Genero honek bide ematen du albiste izan diren edo izan litezkeen gertaerak xeheago azaltzeko, nondik norakoen berri emanez. Kazetaria dakiena edo ikusi duena bere hartan emateko ahaleginean aritzen da, kontatzen diharduen gertaera eta egitateei buruzko epairik eta iritzirik eman gabe.\nEgitura.\nHiru atal bereizi daiteke:\nErreportaje motak.\nFormal: El reportaje formal es similar a la noticia, el periodista no incluye opiniones personales, tiene un lenguaje un poco m\u00e1s amplio que el de la noticia, y tiene secuencias narrativas las cuales tienen un orden cronol\u00f3gico (antes-durante-despu\u00e9s)."}
{"id": "55945", "revid": "105290", "url": "https://eu.wikipedia.org/wiki?curid=55945", "title": "Informazio", "text": "Informazioa datu antolatu baten bilduma da, izaki edo gertakizun bati buruz, mezu bat osatzen dutenean.\nEsanahi anitzeko kontzeptua da, teoria ezberdinen arabera:"}
{"id": "55947", "revid": "201", "url": "https://eu.wikipedia.org/wiki?curid=55947", "title": "Informazioa", "text": ""}
{"id": "55949", "revid": "1519", "url": "https://eu.wikipedia.org/wiki?curid=55949", "title": "Aitzol", "text": ""}
{"id": "55950", "revid": "105290", "url": "https://eu.wikipedia.org/wiki?curid=55950", "title": "Zibernetika", "text": "Zibernetika sistema konplexuen azterketan, eta informazioaren eta komunikazioaren teorien eztabaidan, hartzailea eta igorlearen artean joan-etorriko bidea dagoela aitortu zuen teoria da.\nEtimologikoki grezieratik dator, \u039a\u03c5\u03b2\u03b5\u03c1\u03bd\u03ae\u03c4\u03b7\u03c2 (kybernetes) ontzi bat gidatzea adierazteko. Platonek gobernatzeko artea bezala erabili zuen bere Errepublika liburuan, gizonak gidatzeko artearekin parekatuz.\nBere jatorri praktikoa, Bigarren Munduko Gerran dago: abiaduran doazen hegazkinak lurreratzeko, sistema antiaereoak behar zuten ezinbesteko informazioa abiadura zen. Horrela tiroa aurreikusi zezaketen, proiektila iristerako hegazkina non egongo zen kalkulatuz.\nGregory Bateson (1904-1980) izan zen XX. mendearen erdi aldean, zibernetikari definizio hau eman ziona:\nmatematikaren adar bat da kontrolaren, errekurtsibitatearen eta informazioaren arazoez arduratzen dena."}
{"id": "55952", "revid": "71145", "url": "https://eu.wikipedia.org/wiki?curid=55952", "title": "Entzia mendilerroa", "text": "Entziako mendilerroa Arabako ipar-ekialdearen bazterrean dago kokatuta, Nafarroako mugan bertan eta Gipuzkoa ere hurbil daukana.\n\"Iturrieta-Entzia\" izena ere hartzen du mendi-sistema honek.\n4.991 hektareako azalera hartzen du barne.\nZadorra ibaia bertan jaiotzen da.\nMugakideak.\nMugakide hauek ditu inguru natural honek: Iparraldean Asparrena eta hegoaldean Harana eta Arraia-Maeztu udalerri arabarrak, ekialdean Urbasako mendilerroa eta mendebaldean Dulantzi Arabako udalerria.\nMendiak.\nIparraldeko muturrean hasita, ekialdetik mendebaldera Legunbe (1.129 m), Bigate (1.125 m), Belleku (1.055 m), Surbe (1.155 m), Mirutegi (1.166 m) eta Ballo (1.197 m) tontorrak ditugu, eta hegoalderago Pe\u00f1a Roja (1.067 m) eta Lazkueta (1.124 m) daude, Andoin, Durruma eta Biku\u00f1a herriak abiapuntuak direlarik.\nBestela, Opakuako mendateatik mendebalderantz Arrigorrista (1.151 m) dago, eta hegoalderantz, Aitzluze (1.049 m), Kontrastarregaina (1.072 m) eta Murube (1.134 m)."}
{"id": "55953", "revid": "59723", "url": "https://eu.wikipedia.org/wiki?curid=55953", "title": "Xabier Galdeano", "text": "Xabier Galdeano Arana (Bilbo, Bizkaia, 1934ko ekainaren 15a - Donibane Lohitzune, Lapurdi, 1985eko martxoaren 30a) \"Egin\" egunkariaren sortzaile, administrazio kontseiluko kide eta kazetaria izan zen. GALek hil zuen, tiroz, Donibane Lohitzuneko Urdazuri auzoan, haren etxetik gertu, egunkarira manifestazio bati buruzko kronika eta argazkiak bidaltzera zihoala.\nBiografia.\nXabier Galdeano Bilbon jaio zen, familia abertzale baten baitan. Txikia zelarik, familia osoa Ipar Euskal Herrian erbesteratuta bizi izan zen tarte luze batean. Bilbora itzulita, ekonomia ikasi eta familiako enpresan hasi zen lanean.\n1961ean Maibe Prieto algortarrarekin ezkondu eta bi alaba izan zituzten: Bego eta Carmen. Algortan San Nikolas ikastola sortzen eta bideratzeko lanetan jardun zuen.\nGiro hartan, 1968an, poliziatik ihesi zebilen ETAko kide bat hartu zuten etxean. Hark bestelako kontzientzia barneratzeko bidea eman zien. Handik aurrera sasitan zebilen militante askok hartu zuen aterpe Galdeano eta Prietoren etxean.\n\"Egin\" egunkaria.\n1976an \"Egin\" egunkariaren proiektua aurkeztu orduk, bertan buru belarri murgildu zen Galdeano.\n1977ko irailaren 29an, \"Egin\" egunkaria plazaratu eta Galdeano Bizkaiko ordezkari komertziala izendatu zuten. Familiako enpresa utzi eta egunkarian murgildu zen, erabat.\n1978ko abenduan, \"Egin\"en kontrol ideologikoaren lehia lehertu zen krisialdi ekonomiko larri baten erdian. Langileek grebari ekin zioten, eta larrialdi hartan Galdeano Hernaniko egoitzara eraman zuten. Bertatik antolatu zuten egunkaria altxatzeko behar zuten diru-bilketa. Harekin batera jardun zuen Xabier Irigoien orduko kontseilari ordezkariaren hitzetan, \u201cenpresa bateko buru izatetik \"Egin\"eko militante bilakatu zen Galdeano\u201d prozesu horretan.\nAtxiloketak.\n1979an etxera itzultzean poliziez inguratuta zegoela ikusi eta bere burua atxilo ematea erabaki zuen. Polizia-etxean hamar egun egin ondoren, Basauriko espetxean sartu zuten. Baldintzapeko askatasunean irten eta epaiketan urte beteko espetxe zigorra ezarri zioten, ETAri laguntza ematea leporatuta.\nBerriro atxilotu zuten, Maribe emaztearekin batera, Joxe Arregiren omenaldiaren ostean. Xabier biharamunean askatu bazuten ere Maribek hilabete batzuk egin zituen Madrilgo Yeseriaseko espetxean.\nMaribe kaleratu eta gutxira, 1982ko urtarrilean, Guardia Zibilak bere etxean atxilotu zuen Xabier. Hiru egun egin zituen Bilboko La Salveko polizia-etxean. Apurtuta irten omen zen handik eta horrela segitu ezinik, Ipar Euskal Herrira joatea erabaki zuten urte bereko udan.\nIhesetik heriotzera.\nDonibane Lohizunen \"Egin\" Iparraldean antolatzen jardun zuen, bai eta kazetari lanetan ere.\nDonibane Lohitzuneko Urdazuri auzoan hil zuten, 1985eko martxoaren 30ean. Egun horretan, bezperan \"Les Pyr\u00e9nees\" kafetegiaren kontrako atentatua salatzeko manifestazioan izan zen. Manifestazioaren argazkiak egin ondoren Carmen alabari erdi txantxetan berari argazkia egiteko eskatu zion, \u201cGogoan zaitugu\u201d jarri behar didatenerako\u201d. Gero, etxera zihoala tiroz hil zuten. Carmen eta Bego alabek etxetik bertatik entzun zituzten tiroak eta irten zirenean, aita odoletan blai aurkitu zuten.\nXabier Galdeanoren hiltzaileak.\nXabier Galdeanoren hilketa GALek hartu zuen bere gain. Guy Cantavenera, Alain Parmentier, Jacky Pinard eta Bernard Foucher mertzenarioak atxilotu eta 20na urteko espetxe zigorra ezarri zizkieten Frantzian ekintza horrengatik. Cantavenerak deklaratu zuen Eduardo Mari Chica \"Doudou\"k kontratatu zituela Marbellan (Espainia). Horrek Carlos Gast\u00f3n gaizkilearen agindupean ziharduen. Carlos Gaston Ricardo Ruiz Coll poliziaren salatari eta kolaboratzailea zen. Ruiz Coll polizia Jose Amedoren burua izan zen Bilboko komisarian, Malagara joan aurretik ."}
{"id": "55955", "revid": "10891", "url": "https://eu.wikipedia.org/wiki?curid=55955", "title": "Bardock", "text": "Bardock (jatorrizko japonieraz \u30d0\u30fc\u30c0\u30c3\u30af edo \"B\u0101dakku \") Dragoi Bola Z animeko fikziozko pertsonaia da. Honen izena ingelesezko \"greater burdock\" hitzean du jatorria, \"arctium lappa\" landarearen ingelerazko hitza da, euskaraz lapa-belar edo lapatx bezala ezaguna. Son Gokuren (protagonista) aita da.\nBiografia.\nBardock 5 kideko talde baten burua zen, talde honetako partaideak Panpukin, Selypar, Toma, Toteppo eta Bardock bera zirelarik. Talde honen zeregina Freezer tiranoarentzat planetak konkistatzea zen. Egun batean \"Kanassa\" planeta konkistatzera agindu zion Freezerrek. Planeta erraz azpiratu zuten, baina bukatu baino lehen planetako biztanle batek, Tooro izenekoa, Bardocki kolpe bat eman zion garondoan. Kolpe honen ondorioz saiyak etorkizuna ikusteko gaitasuna jaso zuen. Tomak planetako azken biztanle hau hil zuen, baina Bardockek sena galdu zuen.\nVegeta Planetara itzulitakoan Bardock sendatu egin zen. Hemendik aurrera etorkizuneko irudiak ikusten hasi zen: Vegeta planeta eztanda egiten eta bere semea, Katxalot. Hau gerlari bat bihurtzen ikusi zuen, baina beste espazioko gerlariekin zuen ezberdintasuna ere sumatu zuen. Bardock oso azkar sendatu zen, eta bere kideak zeuden planetara jo zuen, hauek konkista bat burutzera joanak ziren. Abian jarri baino lehen Katxaloten aurrean gelditu zen, igarkizunak gogoratuz.\nHelburura heltzean biztanle hilak ikusten ditu, bere taldeak eginiko sarraskia zela uste zuelarik. Lagunen bila jardun zuen, baita aurkitu ere, hala ere, inoiz ez zuen espero egoera horretan aurkitzerik: denak hilik zeuden Toma izan ezik. Gelditzen zitzaion azken indarrarekin Freezerrek saiyak deuseztu behar zituela esan zion. Tomak aupegia odolez zikinduta zeukan, eta hau hil zenean Bardockek zapi batekin aurpegia garbitu zion, gero zapia buruan jarriz. Une horretan mertzenario talde bat eta Dodoria agertu ziren. Orduan Bardockek zer gertatu den galdetu zion, baina borroka izan zen lortu zuen erantzun bakarra. Mertzenarioak aise garaitu zituen, baina Dodoriak kolpe bakarrarekin lur jota utzi zuen. Bardock hilda zegoela uste zuela, Dodoriak alde egin zuen. Saiya ez zegoen hilda, baina bai larriki zaurituta, gelditzen zitzaion idarrarekin bere jaioterrira bidean jarri zen aurrikusitako Vegeta planetaren suntsipena ekiditzeko asmoz.\nBardock Vegetara heldu zenean Freezer bere espazio-ontzian zen eta planeta erasotzera zihoan. Lurrartu baino lehen Katxalot Lurrrera bidali zuten eta Bardocken ontziaren ondotik pasa zen. Lurreratu zuenean saiya guztiei gertatzera zihoana esan zien, baina hauek ez zioten jaramonik egin, bere kontura barre eginez.\nSutan zela, zaurituta eta bakar-bakarrik, lurrera jausi zen Katxalot ikuspen berri izanez. Bertan gauzak zuzentzeko astia zegoela esaten zion, orduan Bardock espaziora jo zuen Freezerren bila, ikusitako etorkizuna aldatzeko asmoz. Bidean Freezerren soldaduekin topo egin zuen bera geldiarazteko asmoz, baina ez zuten ezer lortu. Azkenik biak elkarren aurrean zeudela, Bardockek bere energia izpi ahaltsuena jaurti zion Freezerri, baina izpia honen \"Death Ball\" energia bolagandik irentsia izan zen. Orduan Freezerrek energia bola Vegeta planetara jaurtitzen du bere soldaduak, saiyak eta planeta bera suntsituz. Baina Bardockek, hil aurretik, azken ikuspen bat izan zuen. Oraingoan ere bere semea ikusi zuen Freezerren aurrean zela, bere aita eta saiya guztiak mendekatzeko asmoz. Hau jakitean lasai eta pozik hil zen.\nAnimean, Boo ahaltsuaren sagan, honen eta Goku-ren arteko borroka infernutik ikusten agertzen da."}
{"id": "55957", "revid": "336", "url": "https://eu.wikipedia.org/wiki?curid=55957", "title": "Golko", "text": "Golkoa bi lurmuturren arteko itsaso zatia da, badia baino handiagoa.\nGolko gehienak itsas mailak gora egitean eratu dira, glaziarrak urtzean eta itsasertza urez betetzean, adibidez; beste batzuk, ordea, itsasertzeko hausturen edo tolesturen eraginez itsasertza itsas mailaren azpitik geratzean; Kaliforniako eta Persiako golkoak, indar tektonikoek eragindako sakana urez betetzean eratu ziren.\nGolkoak itsasarte baten edo bat baino gehiagoren bitartez lotzen dira itsasoarekin; askotan, golko barruko uraren ezaugarriak itsasokoarenak ez bezalakoak izaten dira, golkoaren formak, sakontasunak, hondoaren topografiak eta abarrek eraginda."}
{"id": "55959", "revid": "6327", "url": "https://eu.wikipedia.org/wiki?curid=55959", "title": "Lluis Companys", "text": ""}
{"id": "55964", "revid": "16242", "url": "https://eu.wikipedia.org/wiki?curid=55964", "title": "Artikulazio", "text": "Giltzadura edo artikulazioak zenbait hezurren arteko lotura-guneak dira. Hezurren artean kartilagozko geruza bat dago, hezurren arteko marruskadura eta hezurren higadura eragozten duena. Giltzadurak aztertzen dituen anatomiaren atala artrologia da.\nGiltzadurak oso aldakorrak dira forma eta osagaiei dagokienez. Beraien funtzioen artean eskeletoari mugikortasuna eman, lotailu eta muskuluen laguntzaren bitartez oreka mantendu eta babes funtzioa aipa daitezke.\nGiltzadura motak.\nGiltzadura motak hezurreko osagaien arabera sailkatzen dira:\nZuntzezko giltzadurak.\nHiru motatakoak izan daitezke:\nKartilagozko giltzadurak.\nBi mota bereizten dira:\nGiltzadura sinobiala.\nLotuta dauden bi hezurren artean barrunbe bat dago. Barrunbe hau barrunbe sinobiala da eta kapsula batez mugatuta dago hemetikoki. Barrunbe sinobiala likido sinobial izeneko likido batez beteta dago eta giltzadura azaleren arteko irristapena du helburu."}
{"id": "55970", "revid": "90204", "url": "https://eu.wikipedia.org/wiki?curid=55970", "title": "Gunnar Gunnarsson", "text": "Gunnar Gunnarsson (1889ko maiatzaren 18 - 1975eko azaroaren 21) idazle islandiarra zen, gehienbat danieraz idatzi zuena.\nBibliografia.\nIzenburuak islandieraz:"}
{"id": "55976", "revid": "119347", "url": "https://eu.wikipedia.org/wiki?curid=55976", "title": "Martxa Luzea", "text": "Martxa Luzea () Txinako Alderdi Komunistako tropek, 1934 eta 1935 urteen artean, Txina barnean zehar egindako bidaia izan zen. Soldaduok Txinako Errepublikaren tropetatik ihesi zihoazen.\nKomunistek Jiangxiko probintzia menditsua, herrialdearen hegoaldean, beraien kontrolpean izatea lortu zuten, eta bertan Txinako Sobietar Errepublika aldarrikatu zuten. 1934ko urrian Chiang Kai-shekek zuzendutako indar nazionalistek komunistak inguratu zituzten. Buruzagi komunistek, orduan, iparraldera joatea erabaki zuten. Urtebeteko epean, Shaanxiko probintziara iritsi ziren, bertan euren kontrola mantenduz.\nMao Zedongek Txina ipar-mendebaldean eskualde komunista ezartzea lortu zuen. Txinako komunistek egindako ibilbide gogorrari \"Ibilaldi Luzea\" edo \"Martxa Luzea\" deritzo. Ehun bat mila gizon abiatu ziren euren familiekin 1934an Mao eta Lin Biao nagusi zituztela. Egunean 60 eta 80 kilometro bitartean egiten zituzten eta Shensira 1935eko urriaren 20an iritsi ziren. 100.000 komunista haietatik 30.000 besterik ez ziren bizirik atera martxa hartatik, 12.874km egin ostean. Martxa Luzea Txinako Herri Errepublikarentzat inspirazio abertzalearen iturri handia izan da. Dadu ibaia gurutzatu zutenekoa, Tashueh Shan mendiak igaro zituztenekoa eta Sikan padura eskualdean zehar ibili zirenekoa ekartzen dituzte gogora.\nMartxa luzearen ondorioz, komunistek eskualde trinko eta leial bat lortu zuten, inoiz ere ez galduko zutena. Beste ondorioetako bat hauxe izan zen: Mao Zedongek bere buruzagitza indartu ez ezik, eztabaida ezina bihurtu zen bere alderdiaren barruan."}
{"id": "55984", "revid": "58701", "url": "https://eu.wikipedia.org/wiki?curid=55984", "title": "David Wark Griffith", "text": "David Wark Griffith (La Grange, 1875eko urtarrilaren 22a - Hollywood, 1948ko uztailaren 23a) zinemaren aita bezala ezagutzen den zinema zuzendaria da. \"Biograph\" estudioetan lan egin zuen artean, 500 pelikula inguru egin zituen, bere estudio propioa sortu arte: \"Triangle Film Corporation\".\n1919an, Charlie Chaplin eta beste zinegile batzuekin \"United Artists\" sortu zuen, ekoizle nagusien monopolioaren kontra joateko.\nBiografia eta lana.\nGriffith Oldham konterriko etxalde batean jaio zen, Kentuckyn. Mary Perkins izan zuen ama eta Jacob Wark Griffith aita. Ameriketako Estatu Batuetako Gerra Zibilan Armada Konfederatuaren alde borrokatu zuen koronela izan zen hau eta Kentuckyko legegintzarakoa aukeratu zuten gero. Metodismoaren pean hezi zuten semea eta Mattie arreba zaharrena izan zuen irakasle. 10 urte besterik ez zituen aita hil zitzaionea eta pobrezian murgilduta iraun behar izan zuen familiak.\nMutilak 14 urte bete zituenean, amak etxaldea utzi eta Louisvillera aldatzea erabaki zuen, Kentuckyn, petsio bat ireki zuelarik. Berehala izan zen Griffith eskola utzi eta familiari lagundu beharrean. Denda bat edo bestean lan egin zuen eta, ondoren, turismo konpainia batean hasi zen aktore lanetan. Ez zuen arrakssta izan hasieran, baina ez zuen etsi eta, 1907an, New Yorkera joan zen Edwin Studios Edwin Porter ekoizleari gidoi bat saldu nahi ziola-eta. Porterrek ez zion gidoia hartu, baina aktore papera eman zion \"Rescued from an Eagle's Nest\" filman. Gustuko lana egin zitzaion eta film batean baino gehiagotan agertu zen horrela.\n1908 eta 1913 artean film ugari zuzendu zuen AM&amp;B konpainiarentzat eta nolabaiteko segurantza eman zion horrek. New York eta Kalifornian aritu zen eta ekoizle independente bilakatu zen 1913an.\n\"The Birth of a Nation\" filma egin zuen 1915ean, izugarrizko arrakasta lortu zuelarik. \"Intolerance\" etorri zen ondoren, 1916an. Sekula grabatutako film garestiena izan zen hau eta erangin handia izango zuen ondorengo zuzendariengan.\n1919an, United Artists sortu zuen garai hartan kotizatuen ziren Charles Chaplin, Douglas Fairbanks eta Mary Pickford artistekin batera eta, zinemaren sormenetik at zeuden ekoizleei ihes egin nahian, luzemetraiak zuzentzeko helburuz egin zuten\nSoinudun zinema iritsi zenean, Griffith filmak egiten jarraitu zuen. Bi besterik ez zituen egin: \"Abraham Lincoln\", 1930, eta \"The Struggle\", 1931. Soinudun zinemak bukarazi zuen zuzendari-lana.\nZinemaren gramatika berriaren aita.\nBeste zuzendari askorekin lan egin bazuen ere, bera gelditu da, guztien gainetik, haserako aitzindari guzti haien artean.\nLengoaia zinematografikoaren oinarriak finkatu zituen, gaur egun aise erabiltzen diren baliabideak bere pelikuletan sartuz:\nBaina teknika edo trikimailu guzti hauen gainetik, muntaketa lengoaia asmatzea egozten zaio: txandakako muntaia erabili zuen, zinemaren narratiba berria nolabait sortuz, zinemaren gramatikaren aita kontsideratu daitekeela."}
{"id": "55987", "revid": "512", "url": "https://eu.wikipedia.org/wiki?curid=55987", "title": "Xinkera", "text": "Xinkera Erdialdeko Amerikako hizkuntza bat da, gaur egun desagertzear dagoena, eta antzina xinkek hitz egiten zutena Guatemalan. Prehispanikoan El Salvadorren ere hitz egiten zen."}
{"id": "55988", "revid": "448", "url": "https://eu.wikipedia.org/wiki?curid=55988", "title": "Lenkera", "text": "Lenkera Erdialdeko Amerikako hizkuntza bat da, El Salvador eta Guatemalan lenkek hitz egiten dutena.\nHizkuntza-familia eztabaidagai izaten ari da hizkuntzalarien artean. Lyle Campbellek lenkera sailkatzeke dagoela dio. Adolfo Costenla Uma\u00f1a costarricar hizkuntzalariaren aburuz, chibcha hizkuntzetan ditu erroak."}
{"id": "55989", "revid": "1519", "url": "https://eu.wikipedia.org/wiki?curid=55989", "title": "Julia Tymoxenko", "text": "Julia Volodymyrivna Tymoxenko (ukraineraz \u042e\u043b\u0456\u044f \u0412\u043e\u043b\u043e\u0434\u0438\u043c\u0438\u0440\u0456\u0432\u043d\u0430 \u0422\u0438\u043c\u043e\u0448\u0435\u043d\u043a\u043e; Dnipro, 1960ko azaroaren 27) ukrainar politikaria da. 2005eko urtarrilaren 24tik 2005eko irailaren 8ra, eta 2007ko abenduaren 18tik 2010eko martxoaren 4ra, Ukrainako lehen ministroa izan zen. Horrezaz gainera, Ukrainar Guztion Batasuna \"Aberria\" eta Julia Tymoxenko Blokea alderdi politikoetako buruzagia da.\nBizitza.\n2004an, Viktor Justxenko Ukrainako lehendakaritzara eraman zuen \"Iraultza Laranjan\" parte hartu zuen aktiboki. 2010eko presidentziarako hauteskundeetara aurkeztu zen, baina, alde txikiaz, Viktor Janukovitx nagusitu zitzaion. 2010eko maiatzetik aurrera Tymoxenkoren aurkako zenbait auzi penal ireki ziren. 2011ko urrian zazpi urteko espetxe zigorra ezarri zioten, botere gehiegikeria eta funts publikoen bidegabeko erabilpena egotzirik. Berak epaiketaren atzean arrazoi politikoak zeudela salatu zuen. 2014ko otsailaren 22an utzi zuten libre, Euromaidan iraultzaren amaiera aldera. Urte horretako presidentetzarako hauteskundeetan bigarren postuan gelditu zen, botoen %12,39 bilduta."}
{"id": "55990", "revid": "6327", "url": "https://eu.wikipedia.org/wiki?curid=55990", "title": "Yuliya Tymoshenko", "text": ""}
{"id": "55991", "revid": "6327", "url": "https://eu.wikipedia.org/wiki?curid=55991", "title": "Yulia Tymoshenko", "text": ""}
{"id": "55993", "revid": "144445", "url": "https://eu.wikipedia.org/wiki?curid=55993", "title": "Aratz", "text": "Aratz Altzaniako mendilerroko mendi nagusia da. Arabako ipar-ekialdean dago, Aguraingo kuadrillan, Goierri (Gipuzkoa) eta Sakana (Nafarroa Garaia) eskualdeekiko mugetatik hurbil. Hegoaldean Asparrenako udalerria du, eta iparraldean Zegamakoa.\nTontorrak 1.443 metroko altuera dauka, eta han harria hutsik eta garbi agertzen da, zuhaitzik eta bestelako landarerik gabe; hortik ei datorkio \"aratz\" izena (\u00abgarbia\u00bb)."}
{"id": "55995", "revid": "336", "url": "https://eu.wikipedia.org/wiki?curid=55995", "title": "Agroekologia", "text": "Agroekologia, nekazaritza-eredua (maneiua eta teknika) bere osotasunean ulertzen duen kontzeptu zabala da; dimentsio ekologikoa, sozioekonomikoa, soziopolitikoa eta kulturala kontutan hartzen dituena.\nAgroekologiaren nekazaritza-eredua BIO-EKOLOGIKOA izan behar du. Eta gainera, beste zenbait irizpide kontutan hartu behar ditu:"}
{"id": "56002", "revid": "150075", "url": "https://eu.wikipedia.org/wiki?curid=56002", "title": "Ah\u00fczki", "text": "Ah\u00fczki Zuberoako iturburua (998 m), Arbailak mendilerroan dagoena. Hango ura ezaguna da oso, besteak beste, duen eragin diuretikoagatik. XIX. mendean ur horiek oso estimatuak izan ziren bainuetxe bat sortu zen. Urte haietan oso inguru isolatua zen baina gaur egun errepide batek, Altz\u00fcr\u00fck\u00fc eta Mendibe artekoa, 1970tik, ingurua gurutzatzen du. Bada oso kanta ezaguna, iturria aipatzen duena, \"Bort\u00fcan Ah\u00fczki, hur hunak osoki\"\nKanpo estekak.\n[[Kategoria:Euskal abesti herrikoiak]]\n[[Kategoria:Zuberoako geografia]]\n[[Kategoria:Euskal Herriko iturburuak]]"}
{"id": "56006", "revid": "9347", "url": "https://eu.wikipedia.org/wiki?curid=56006", "title": "Mari\u00e0 Fortuny", "text": "Josep Mari\u00e0 Bernat Fortuny i Marsal (Reus, 1838ko ekainaren 11n - Erroma, 1874ko azaroaren 21) pintore kataluniarra izan zen, XIX. mendeko espainiar margolari garrantzizkoenetarikoa Goyarekin batera.\nOso umetatik umezurtza, haren aitona haren tutore eta babesle izan zen lehenengo urteetan eta haren gaztaro goiztiarrean. Dom\u00e8nec Soberano eskultorearen tailerrean hasi zen lanean eta berau, Mari\u00e0ren hobekuntzaz jabeturik, Arte Ederretan matrikulatu zuen.\nBere obrarik garrantzitsuenenak \"La batalla de Tetu\u00e1n\" (Tetuango guda) eta \"La Vicar\u00eda\" (Bikarioetxea 1870an egina) dira biak Kataluniako Arte Museo Nazionalean daudelarik."}
{"id": "56007", "revid": "237", "url": "https://eu.wikipedia.org/wiki?curid=56007", "title": "Manuel Garagorri Larramendi", "text": ""}
{"id": "56009", "revid": "71145", "url": "https://eu.wikipedia.org/wiki?curid=56009", "title": "Ballo", "text": "Ballo Arabako ipar-ekialdean dagoen mendia da, Nafarroako mugatik gertu, Entziako mendilerroan kokatutakoa eta bertako tontorrik altuena dena.\nGailurrak 1.197 metro ditu. Mirutegi mendi-gailurraren alboan dago (1.166 m), eta oso ohikoa da biak igotzea ibilaldi berean."}
{"id": "56010", "revid": "512", "url": "https://eu.wikipedia.org/wiki?curid=56010", "title": "Merindad de Cuesta-Urria", "text": "Merindad de Cuesta-Urria Burgosko probintziako Merindadeetako eskualdean dagoen udalerria da.\nGeografia.\nUdalerria La Tesla mendilerroaren hegalean dago, muino txikiak dauden ordoki txiki batean. 121,87 km\u00b2-ko azalera du.\nOsatzen duten herriak.\nUdalerriak 24 alkate-auzotan banatua dago, udaletxea Nofuentesen dago.\nDemografia.\nUdalerrian 500 pertsona bizi dira, km\u00b2 bakoitzeko 4,10.\nHistoria.\nBisigodoak Mijangosetik gertu finkatu ziren VI. mendearen inguruan. Geroago, leku horretan, Merindadeetako bizigunerik zaharrenetariko bat, O\u00f1ako monasterioari ordaindu beharreko zergak zehazten zituen agiria izan zen.\nXIV. mendean Montealegre gaztelua eraiki zen La Tesla mendilerroan, Merindade osoa kontrolatzeko asmoz.\nXVIII. mendean, Cuesta-Urria Gaztela Zaharreko Merindade zaharretatik banandu zen. XIX. mendean berrantolatu zen, gaurko lurraldea sortuz eta udaletxea Nofuentesen finkatuz.\nPolitika.\n2007ko udal hauteskundeetan PPk 242 boto eta 6 zinegotzi lortu zituen (2003an 216 eta 4); PSOEk 70 boto eta zinegotzi bakarra lortu zuen (2003an 161 eta 3). Abstentzioa % 27,65 izan zen."}
{"id": "56012", "revid": "371", "url": "https://eu.wikipedia.org/wiki?curid=56012", "title": "Informazioa ateratzea", "text": ""}
{"id": "56013", "revid": "371", "url": "https://eu.wikipedia.org/wiki?curid=56013", "title": "Terminologia ateratzea", "text": ""}
{"id": "56014", "revid": "90799", "url": "https://eu.wikipedia.org/wiki?curid=56014", "title": "Booleren aljebra", "text": "Booleren aljebra Elektronika Digital, Informatika, eta Matematika alorretan eragiketa logikoak adierazteko erabiltzen den egitura aljebraiko bat da.\nMatematikan eta logika matematikoan, aljebra boolearra aljebraren adar bat da. Oinarrizko aljebrarekin bi modutan desberdintzen da. Lehenik eta behin, aldagaien balioak egiazko eta gezurrezko balioak dira, normalean 1 eta 0 bezala adierazita; oinarrizko aljebran, aldiz, aldagaien balioak zenbakiak dira. Bigarrenik, aljebra boolearrak operadore logikoak erabiltzen ditu, hala nola (y) konjuntzioa \u2227 gisa adierazten dena, \u2228 gisa adierazten den (o) disjuntzioa eta \u00ac gisa adieraziten den (ez) ezeztapena. Oinarrizko aljebrak, berriz, batuketa, biderketa, kenketa eta zatiketa bezalako eragile aritmetikoak erabiltzen ditu. Aljebra boolearra, beraz, eragiketa logikoak deskribatzeko modu formal bat da, oinarrizko aljebrak zenbakizko eragiketak deskribatzen dituen bezala.\nAljebra boolearra George Boole-k sartu zuen \"The Mathematical Analysis of Logic\" (1847) bere lehen liburuan, eta \"An Investigation of the Laws of Thought\" (1854) liburuan azaldu zuen zehatzago. Huntingtonen arabera, \"Boolear aljebra\" terminoa Henry M. Sheffer-ek iradoki zuen lehen aldiz 1913an, nahiz eta Charles Sanders Peirce-k \u00abAlgebra boolearra konstante batekin\u00bb izenburua eman zion bere \"The Simpleest Mathematics\"en lehen kapituluari 1880an. Aljebra boolearra oinarrizkoa izan da elektronika digitalaren garapenean, eta programazio-lengoaia moderno guztietan agertzen da. Multzoen teorian eta estatistikan ere erabiltzen da.\nHistoria.\nGeorge Boole (1815eko azaroaren 2a - 1864ko abenduaren 8a) matematikari ingelesa izan zen egitura aljebraiko hau sistema logiko gisa definitu zuen lehenengoa. Lehen aldiz \"The Mathematical Analysis of Logic\" izeneko liburuxka batean argitaratu zuen 1847an eta ondoren liburu garrantzitsuago batean: \"An Investigation of the Laws of Thought on Which are Founded the Mathematical Theories of Logic and Probabilities\" (1854).\nAljebra boolearra, aljebraren adar bat da, matematiketatik ezagutzen dugun logika proposizionalaren bidez zirkuituak sinplifikatzeko inplementatzen dena. Boolen aljebrari esker zirkuituak irudikatu eta hauen funtzionamendua irudikatu dezakegu bool aljebraren legeen bidez. George Boolek ez zuen programatzeko asmorik, urte haietan teknologia ez baitzegoen hain aurreratua. Berak giza pentsamendua aztertu nahi izan zuen, eta lehen aipatu dugun bezala, logika proposizionala lotu eta horrekin kalkuluak egin eta hark ikertutakoa \"An Investigation of the Laws of Thought on Which are Founded the Mathematical Theories of Logic and Probabilities\" liburuan argitaratu zuen. George Boole gehiago kezkatzen zen edukien itxuragatik edukiagatik baino, eta, beraz, gehiago interesatzen zitzaion kalkuluak nola egiten zituen kalkulatzen zuena baino. Aurrerago garatutako guztia, D 'Morgan edo Bertrand Russell bezalako zientzialarien lege gehiagoz babestu zuten. Hain zuzen ere De Morganen legeak ezezko proposizioen funtzionamenduak nolakoak ziren azalduko zituena. Logika-mota hau filosofian ere oso presente dago, baina ez zitzaion konputazioari aplikatu 1930era arte.\n1930ean, Claude Shannon zientzialari eta informatikariak kommutazio-zirkuituak aztertzen ari zela, zirkuituak ebazteko Boolen kommutazio aljebraikoa inplementatu zezakeela konturatu zen. Shannonek jada eskura zuen gailu matematiko abstraktua \u201cA Investigation of the Laws of Thought\u201d , eta, beraz, bere kommutazio-aljebra formulatu zuen, bi elementuren aljebra boolearra bezala, zeinak 1 eta 0 izango liratekeen. Zirkuituen ingeniaritzako hanbituan, ez dago beste aljebra boolear batzuk kontuan hartzeko beharrik, eta, beraz, \"kommutazio-aljebra\" eta \"aljebra boolearra\" askotan modu berean erabiltzen dira. Horrek bizitzan eragin handia izango zuen, batez ere ordenagailuen sorkuntzan.\nDefinizio formala.\nBooleren aljebra gutxienez formula_1 eta formula_2 (edo 0 eta 1) elementuak dituen formula_3 multzo bat da, zeinaren barnean bi barne-lege (formula_4 eta formula_5) definitzen diren, propietate hauek betetzen dituena:\nOinarrizko propietateak eta legeak.\nKontuan hartuz 1 zenbakia logika proposizionaleko egia eta 0, gezurra dela. Eragiketetan logika proposizionalarekin antzekotasun aurki daitezke, besteak beste, biderketa logikoa(formula_6) konjuntzioa izanik edo batuketa logikoa(formula_4) disjuntzioa.\nLehenengo teoremak dio edozer baliori 1 gehituz bat izango dela, hau da egiari egia gehituz edo gezurrari egia gehituz ondorioa egia izango dela. Gainera aljebra boolearran aipatu beharra dago batuketak, batuketa logikoa izena duela.\nBigarren teoremak dio A zenbakiari (1 edo 0 ) batekin biderkatzean bere emaitza A izango dela . Hau biderketarekiko elementu neutroa izanik. Batuketa logikoaren antzera, biderketa eragiketari biderketa logikoa\u00a0 deritzo.\nHurrengo teoremak adierazten du A zenbakiari 0 gehituz emaitza bere burua izango dela, hain zuzen ere batuketa logikoaren elementu neutroa 0 dela.\nBestalde edozein zenbaki, berdin du 1 (egia) edo 0 (gezurra) den 0 rekin biderkatzean emaitza beti gezurra izango da.\nIldo beretik, hurrengo teoremek azpimarratzen dute bi gorputzen arteko eragiketa, hots,\u00a0 bai biderketa logikoa bai batuketa logikoa bere emaitza bereburua izango dela.\nDe Morganen legeak adierazten du zenbaki baten alderantzizkoaren alderantzizkoa beti hasierako zenbakia izango dela, adibidez; \"0=0**=1*=0 .\"\nBooleren aljebraren ordena:.\nOrdena Booleren aljebran\nJakinda formula_8 Booleren aljebra dela, honako hau egiazta daiteke:\nformula_9\nformula_10\nformula_11\nformula_12\nBaldintza hauetakoren bat betetzen duten a, b proposizioei dagokienez, aurretik b) proposizioa betetzen dutela baiezta daiteke. Proposizio edo predikatuen kasuan a b baino indartsuagoa edo dominantea dela esaten dela, edo b a baino ahulagoa dela, eta irudikatzen dugula:\nformula_13\nAdibidez, proposizioetan:\na =Lurzorua zikina dago\nb = Lurzorua oso zikina dago\nOndorioztatu ahal dugu hurrengoa : (Lehenengo proposizioa)\nformula_14\nBai lurzorua zikina dago edo lurzorua oso zikina dago.\nBitik edozein gertatzen bada, lurzorua oso zikina dagoela duela edo lurzorua zikina dago, argi eta garbi lurzorua zikina dago.\nformula_15\nNoski lurzorua zikina badago edo lurzorua oso zikina baldin badago.\nLurzorua oso zikina dagoela eta lurzorua zikina dagoela esaten badugu, eta bi baldintzak betetzen badira, lurzorua oso zikina dago.\nformula_16\nBestalde, lurzorua oso zikina ez dagoela edo lurzorua oso zikina dagoela egia da.\nLurzorua oso zikina ez badago, lurzorua pixkabat zikina egon daiteke edo lurzorua zikina ez dagoela adierazten du; lurzorua oso zikina ez dagoela edo lurzorua zikina dago, aukera guztiak hartzen ditu barnean.\nformula_17\nLurzorua oso zikina badago baina lurzorua zikina ez badago ez da egia izango\nLurzorua oso zikina badagoela eta aldi berean lurzorua zikina badagoela esaten badugu, baieztapena argi eta garbi faltsua da.\nBaieztapen murriztaileena indartsuena da eta ahulena gutxien murrizten duena, kasu honetan:\nformula_18\nProposizioak lurzorua oso zikina dago edo lurzorua zikina dago gogorragoa edo dominanteagoa da.\nAljebra Boolearraren garapena.\nAljebra boolearra, 1-etan eta 0-etan oinarritzen den logika da, eta hauen arteko eragiketak adierazteko, egiazkotasun taulak erabiltzen dira. Hauek ere, beste modu batzuetan adieraz daitezke, normalean, diagramen (ate logiko) bidez. Hala ere, taula hauek oso luzeak izatera iritsi daitezkeenez, 4 aldagai edo gutxiago daudenean Karnaugh-en mapak erabiltzen dira eragiketa horiek ahalik eta gehien sinplifikatzeko. Horrela, diagramak askoz laburragoak egin daitezke.\nDiagramak (Ate Logikoak).\nAljebra boolearra diagramen bidez adierazi daiteke, ate logikoak erabiliz. Hainbat motatako ate logikoak daude eta hauen interakzioen bidez eragiketa desberdinak adieraz daitezke. Ate hauek aldagai bat edo gehiago jaso eta bakarra itzultzen dute, 1 edo 0. Hainbat ate logiko desberdin daude eta bakoitzak aljebra boolearreko eragiketa bat egiten du.\nOR ate logikoa:.\nOR ate logikoa batuketa logikoa adierazteko erabiltzen da, eta \u201c+\u201d ikurraren bidez adierazten da. Ate honek jasotzen duen balioetako bat gutxienez 1 bada, 1 itzuliko du, bestela 0.\nAND ate logikoa:.\nAND ate logikoa biderketa logikoa adierazteko erabiltzen da, eta \u201c\u00b7\u201d ikurraren bidez adierazten da. Ate honek jasotzen duen balioetako bat gutxienez 0 bada, 0 itzuliko du, bestela 1.\nNOT ate logikoa:.\nNOT ate logikoak alderantzizkoa bueltatzen du beti, hau da, 1 jasotzen badu 0 eta 0 jasotzen badu 1. Horregatik, ate honek elementu bakarra jaso dezake aldi berean. Normalean, aldagaia errepresentatzen duen letraren gainean marra bat ipiniz adierazten da.\nHiru ate logiko hauen konbinazioetatik beste batzuk lortzen ditugu. OR eta NOT interakzioak elkartuz, NOR ate logikoa sortzen da, eta AND eta NOT interakzioak elkartuz NAND ate logikoa.\nNOR ate logikoa:.\nNOR ate logikoak esan bezala OR eta NOT elkartzen ditu, hau da, OR ate logikoak hainbat aldagai jasotzen ditu eta bakarra itzultzen du. Jarraian, aldagai hori NOT ate logikoak jasotzen du eta bere alderantzizkoa itzultzen du.\nNAND ate logikoa:.\nNAND ate logikoak esan bezala AND eta NOT ateen konbinaziotik lortzen da. NOR-en kasuan bezala, AND ate batek hainbat aldagai jaso eta bakarra itzultzen du. Ondoren, NOT ate batek jasotzen du aldagai hori eta bere alderantzizkoa itzultzen du.\nNormalean, NAND eta NOR dira ate logiko erabilienak, hauen konbinazioekin gainontzekoak lor daitezkeelako.\nAzkenik, OR interakzioan oinarrituta beste ate logiko bat erabiltzen da, XOR edo OR esklusiboa.\nXOR (OR esklusiboa): \nOR esklusiboak batuketa logikoa, biderketa logikoa eta alderantzizkoa konbinatzen ditu.\nNOR esklusiboa:\nNOR esklusiboak, OR esklusiboa eta NOT konbinatzen ditu, hau da, OR esklusibo ate batek hainbat aldagai jasotzen ditu eta bakarra itzultzen du. Gero itzuli duen aldagai hori NOT batek jasotzen du eta horren alderantzizkoa itzultzen du. \nKarnaugh-en mapak.\nGure sistemak 4 aldagai edo gutxiago dituenean, diagramak sinplifikatzeko Kharnaugh-en mapak erabiltzen dira. Mapa hauek oso modu sinplean funtzionatzen dute eta oso lagungarriak dira. Mapak erabiltzeko nagusiki 4 pausu jarraitu behar dira:\nLehenik eta behin jasotako sistemaren egiazkotasun taula osatu beharko dugu.\nTaula hauek desberdinak izango dira aldagai kopuruaren arabera. Taula hauek egiterakoan, oso garrantzitsua da zutabeen eta lerroen goiburuen esleipena, oso garrantzitsua da 1-eko guztiak elkarren segidan egotea. Behin taula eginda, egiazko taulan hauen balioak begiratuz osatzen da karnaugh en taula. Berez, emaitza 1 dutenak bakarrik hartu behar dira kontuan, hauek baitira sinplifikatzerakoan kontuan hartuko ditugunak.\nBehin taula eginda dagoenean, batekoak 2n - ko multzoetan bilduko ditugu, baina horretarako ere arau batzuk jarraitu behar dira:\nAzkenik, talde berdinean bildu ditugun aldagaiak aztertu behar ditugu. Talde berean bildu dugun lauki bakoitzaren koordenatuak idatziko ditugu jarraian eta taldeko denetan errepikatzen direnak bakarrik gordeko ditugu. Bakarra badago lauak hartu beharko ditugu kontuan eta ezingo dugu sinplifikatu.\nErabilpenak.\nBi egoeratako unitate minimoetan gordeko balira, eta unitate hauekin operatuko balitz. Arrazoi nagusia da fisikoki oso erraza delako bi egoeratako unitate minimo bat lortzea, adibidez: \u201citzalia eta piztua\u201d,\u201dpiztua eta itzalia\u201d, \u201c1 eta 0\u201d... edo elektronikan gehien erabiltzen dena, \u201ctentsioa dago edo ez\u201d. Aparatu elektronikoen hardwarearen diseinu eta funtzionamendua horretan oinarritzen da.\nElektronikako sistemarik oinarrizkoenak diodoak eta trantsitoreak dira. Hauek konbinatuz ate logikoak sor daitezke. Diodo bat itxia dagoela esaten da korronotea pasatzen denean, eta honi 1 balioa ematen zaio. Irekia dagoenean berriz, ez dago tentsiori, eta 0 balioa ematen zaio. Ate logikoak baldintza batzuk betzen direnean isten eta irekitzen diren elementuak dira, eta horrela korrontea modu konplexuagoan manipulatzea lortzen da. Oinarrizko ate logikoak AND, OR eta NOT ateak dira, eta hauek konbinatuz lortzen diren XOR, NOR eta NAND.\nAurkikuntza honekin elektronikako hainbat oinarrizko elementu sortu dira, hala nola: kodifikadoreak, dekodifikadoreak, memoriak edo mikroprozesatzaileak. Hauek funtzionarazteko zirkuitu logikoak erabiltzen dira. Sistema logiko baten zirkuitua lortzeko egiazkotasun taula batekin hasten da, eta hor sistema elektronikoak egiten duena txertatzen da, eta hortik haren funtzio logikoa eskuratzen da. Karnaughen mapak erabiliz (3 aldagai arte) edo beste metodo batzuen bitartez (adibidez Quine-McCluskey-ren metodoa 4 aldagai baino gehiagorekin lan egiteko) funtzio hori sinplifikatu egiten da. Azkenik zirkuitu logikoaren grafoa lortzen da."}
{"id": "56015", "revid": "512", "url": "https://eu.wikipedia.org/wiki?curid=56015", "title": "Nahuatl", "text": "Nahuatla (jatorrizko izena: \"n\u0101huatlaht\u014dlli\", hau da, \"n\u0101hua-tl\" \"soinu garbia edo atsegina\" gehi \"tlaht\u014dl-li\" \"hizkuntza\") Mexikon hitz egiten den hizkuntza uto-azteka da. Azteka Inperioaren hizkuntza ofiziala izan zen XIII. mendetik, inperioa 1521eko abuztuaren 13an erori arte.\nMakrohizkuntza yuto-nahua hori V. mendetik mintzatzen da, gutxienez. Gaur egun, Mexikoko hizkuntza autoktonoen artean hiztun gehien dituena da, hiru milioi hiztun ingururekin, gehienak elebidunak, gaztelaniarekin, edo hirueledunak, ingelesarekin.\nCoyotlatelko kulturaren hedapenarekin batera, K.o. V. eta VI. mendeetan, Mesoamerikan, hizkuntza berehala zabaldu zen Ardatz Neobolkanikoan, eta Ozeano Bareko kostaldean. Horrela sortu zituen pochutekoa eta beste adar bat Veracruzeko eskualde geografikoan, geroago Erdialdeko Amerikako \"nahuat\"a sortu zuena. Pixkanaka-pixkanaka, nahuatla beste hizkuntza mesoamerikar batzuen aurrean nagusitzen hasi zen, inguruko \"lingua franca\" bihurtu zen arte; lehen etapa batean, Mexikoko erdigunean zabaldu zen \"tepanec\"ei esker; ondoren, bigarren etapa batean, XV. mendetik aurrera, hizkuntza hori hedatu egin zen Inperio mexikaren mendean zeuden lurralde guztietan zehar.\nEspainiaren eta tlaxcaltekoen Inperio Mexikaren konkisten aurreko mendeetan, mexikek Mexikoko erdigunearen zati handi bat bereganatu zuten. Eragin inperialak Mexiko-Tenochtitlaneko, inperioko hiriburuko alegia, biztanleek hitz egiten zuten nahuatlaren aldaera Mesoamerikako hizkuntza ospetsu bihurtu zuen. Espainiarrak Mexikora iritsi ondoren, nahuatlaren gramatika sistematizatu zen, ordura arte ez baitzuen latinezko grafiarik. Espainiarrek kronika, gramatika, poesia-lan eta administrazio-dokumentu asko idatzi zituzten nahuatl hizkuntzan XVI. eta XVII. mendeetan. Idatzizko praktika goiztiar horri, gehienetan Tenochtitlaneko aldaeran oinarritua zegoena, nahuatl klasiko deitu izan zaio, eta Amerikako hizkuntza dokumentatuenetako eta aztertuenetako bat da. Hizkuntzaren ospea eta, neurri batean, konkistatzaileen ondoriozko lurralde-hedapena zirela eta, Felipe II.a erregeak Espainia Berriko Erregeorderriko hizkuntza ofizial bihurtu zuen.\nGaur egun, nahuatlaren aldaera batzuk komunitate sakabanatuetan aurkitzen dira, batez ere Mexiko erdialdeko landa-eremuetan eta Golkoko kostaldean. Aldaeren arteko ezberdintasunak anitzak dira, eta batzuk ez dira elkar ulertzeko modukoak. Huastecako eskualdean biltzen dira hiztun asko. Geroago aipatuko den moduan, aldaera guztiek izan dute espainieraren eragina maila handiagoan edo txikiagoan. Aldaera garaikide bakar bat ere ez da nahuatl klasikoaren berdin-berdina, nahiz eta erdialdeko aldaerek, Mexikoko haranaren inguruan hitz egiten direnak, lotura estuagoa duten periferiakoek baino.\nEbidentzia dialektologikoak adierazten du aldaera modernoek ez dutela eboluzionatu Tenochtitlanen hitz egindako aldaeratik, nahuatl klasiko deritzonaren kodeketaren aurretik zeuden eskualde-aldaeretatik baizik. Ideia horri jarraituz, proposatu da Mexikoko hiriburuko hizkuntza aldaera desberdinetako hiztunen arteko harremanaren ondoriozko \"koin\u00e9\"a izan zela.\nHistoria.\nGarai prehispanikoa.\nJatorrizko puntu geografikoari dagokionez, XX. mendeko hizkuntzalariek bat egin zuten yuto-nahua hizkuntzen familia gaur egungo Estatu Batuen hego-mendebaldean sortu zelako ustearekin. Arkeologiaren eta etnografiaren ebidentziak bateragarriak dira Amerikan zehar hegoalderantz hedatu izanarekin; hiztun-komunitateen mugimendu hori hainbat alditan gertatu zen Mexikoko iparraldeko basamortuetatik. Proto-nahua, beraz, Chihuahua eta Durango arteko eskualdean sortu zen. Han, lurralde-hedadura handiagoa hartu zuenean, bi aldaera sortu ziren, bata hegoalderantz hedatuz joan zena, aldaketa berritzaileekin; bestea, berriz, yuto-nahuaren ezaugarri kontserbadoreekin, ekialderantz zabaldu zen.\nProto-nahua hizkuntzako hiztunek Mesoamerikako eskualdean gauzaturiko migrazioa 500. urtearen inguruan kokatu da uneren batean, garai Klasiko Goiztiarraren amaierarantz kronologia mesoamerikarrean. Mexikoko erdigunera iritsi aurretik, nahua urreko taldeek Mexikoko mendebaldeko cora eta huichol hizkuntzekin, horiek ere uto-aztekak direnak, harremanetan egon zirela uste da.\nNahuatla eta haren aldaerak, beraz, Teotihuacanen goraldian sortu ziren. Teotihuacango ibilbide komertzialek hizkuntza berriaren hedapen azkarrean eragin zuten.\nTeotihuacanen sortzaileek hitz egiten zuten hizkuntzaren identitatea ezezaguna den arren, denbora luzean izan da eztabaidatua; hala, XIX. eta XX. mendeetan, ikertzaile batzuek uste zuten Teotihuacan nahuatlaren hiztunek sortu zutela; geroago, mendearen amaiera aldera, hizkuntza- eta arkeologia-ikerketak zalantzan jarri zuten. Orain uste da totonakoarekin lotura zuela edo jatorri mixe-zokearra zuela. Nahua zati handi batek Mexikoko erdira migratzea Teotihuacanen erorketaren ondorio izan zen eta ez kausa. Garai horietatik maileguak eman ziren hizkuntza-familien artean, baita maila morfosintaktikoan ere.\nMesoamerikan, hizkuntza maien, otomangeen eta mixe-zokeen familiak milaka urtean batera bizi izan ziren. Hizkuntza horien arteko elkarreraginak ezaugarri komun batzuk sortu zituen hizkuntza horietan guztietan, eta horiei esker eremu mesoamerikarra, hizkuntzaren ikuspuntutik, unitate gisa har daiteke, hizkuntza bakoitzak bere taldean duen bilakaera edozein izanik ere. Nahuak Mesoamerikako goi-mailako kulturara iritsi ondoren, bere hizkuntzak ere hartu zituen hizkuntza mesoamerikarra definitzen duten ezaugarri batzuk; horren adibide da nahuek substantibo erlazionalak eta hizkuntza mesoamerikarretan ohikoa den eraikuntza posesiboa.\nTeotihuacanek botere zentralista zuen eta tokiko jaurerrien jarraibideak markatzen zituen. Hiri handia kolapsatua izan ostean, botereari aurre egiteko eredu berriak sortu ziren. Eredu horiekin batera, uste da garatu zela nahuatl hizkuntza. Coyotlatelco kulturaren eraginez zabaldu zela uste da, baina hizkuntza ez zuten bertako hiztunek bakarrik hitz egiten, Teotihuacanen mende zeuden otomange talde zaharragoek ere bai pixkanaka.Tula Chicoren sorrerarekin VII. mendean, begi-bistakoa zen nahuaren eragina; hirurehun urte geroago, hiri hori berriro sortu zenean (900. urtearen inguruan), haren sortzaileak \u201cnahuas-chichimecas\u201d gisa ezagutzen dira, zeinak nonohualkekin partekatzen zuten boterea. Garai horretan nahuatlak garrantzi politikoa hartu zuen. Handik gutxira tepaneken hizkuntza ofiziala itzuliko da (hasieran otomiaren aldaera bat hitz egiten zuten), eta XIV. mendean Tetzcoko acolhuek bereganatu zuten.\nNahiz eta uste den mexikek beti hitz egin zutela nahuatla, baliteke ez izatea hala. Talde honen eragin politiko eta linguistikoa Erdialdeko Amerikan hedatu zen, eta nahuatla \"lingua franca\" bihurtu zen merkatarien eta Mesoamerikako eliteen artean.Tenochtitl\u00e1n hedatuz joan zen harik eta hirigune mesoamerikar handiena bihurtu zen arte, zeinak nahuatlaren hiztunak erakarri zituen. Horrek aldaera berri baten sorrera eragin zuen, dialekto ezberdinen ezaugarriak zituena. Horren garapenari nahuatl klasiko deitu zitzaion.\nErregeordealdi garaia.\nEspainiarrak Mexikoren bihotzera iritsi zirenean 1519. urtean, nahuatl hizkuntzaren egoera nabarmen aldatu zen; alde batetik, gaztelania hura bazterten hasi zen; bestetik, bertakoekin komunikatzeko modu ofizialean erabiltzeak asentamendu berriak sortu zituen; eta, aldi berean, dokumentazio zabal bat sortu zen latinezko idazkeran, zeina erregistro fidagarri bihurtu zen hizkuntza ulertzeko eta mantentzeko orduan.\nEspainiarrak konturatu ziren hizkuntzak garrantzi handia zuela, eta nahiago izan zuten hizkuntza hori erabiltzen jarraitzea, aldatzea baino. Halaber, ikusi zuten Espainia Berria deituko zioten haren hizkuntza indigena guztien ikaskuntza ezinezkoa zela, eta, beraz, nahuatlean zentratu ziren. Konkistaren ondoren, misiolari frantziskotarrek eskola ezberdinak sortu zituzten \u2014adibidez, Santa Cruz de Tlatelolcoko Ikastetxea, 1536an\u2014 noblezia indigenarentzat, mendebaldeko kanonen barruan hezteko, zeinetan teologia, gramatika, musika eta matematika ikasten baitzuten. Aldi berean, misiolariek hizkuntza indigenen gramatikak idazten hasi ziren, garai hartan \u201carte\u201d zeritzenak, apaizek erabil zitzaten. Frantziskotarrek 1531n idatzitako lehen nahuatl gramatika galdua dago. Gordetzen den zaharrena Andr\u00e9s de Olmosek idatzi eta 1547an argitaratu zuen. 1645. urte inguruan, beste lau lan argitaraturen berri izan da. Horien egileak Alonso de Molina (1571), Antonio del Rinc\u00f3n (1595), Diego de Galdo Guzm\u00e1n (1642) eta Horacio Carochi (1645) dira. Azken hori, gaur egun, erregeordealdi garaiko gramatikarik garrantzitsuena izan zela uste da. Carochi bereziki garrantzitsua izan da filologia berrian lan egiten duten ikertzaileentzat, hizkuntza-ikerketa modernoen aurreko ikuspegi zientifikoa dela eta.\n1570. urtean, Espainiako Felipe II.a erregeak nauhuatla hizkuntza ofizial bihurtu zuen Espainia Berrian, espainiarren eta bertakoen arteko komunikazioa errazte aldera. Aldi horretan, Espainiako Koroak autonomia handia eman zien herri indigenen tokiko administrazioari, eta herri askotan, nauhuatla izan zen hizkuntza ofiziala esan bezala. XVI. eta XVII. mendeetan, nahuatl klasikoa literatura-hizkuntza gisa erabili zen, eta garai hartako dokumentu ugarik iraun dute gaur egun arte. Aldi honetako obrek historia, kronika, poesia, antzerki lanak, obra kanoniko kristauak, deskribapen etnografikoak eta dokumentu administratiboak biltzen dituzte. Hona hemen adibide batzuk: \"Florentziar kodizea\", Sahaguneko Bernardino frantziskotarrak konpilatutako kultura mexikarraren hamabi bolumenen bilduma; Fernando Alvarado Tezoz\u00f3mocen \"Mexic\u00e1yotl Kronika\", Tenochtitl\u00e1nen jatorria eta benetako leinua kontatzen dituena; \"Cantares mexicanos\" deituriko nahuatl hizkuntzan idatzitako poemen bilduma; Alonso de Molinak konpilaturiko nahuatl-gaztelania eta gaztelania-nahuatl hiztegiak, lexikologia modernorako oinarrizkoa izaten jarraitzen duena; eta \"Huei tlamahui\u00e7oltica\", nahuatlez idatziriko Guadalupeko Ama Birjina agertu zeneko deskribapenetako bat.\nGarai batean, Espainia Berriko hizkuntza-egoerak egonkor samar iraun zuen, baina 1686an Karlos II.a erregeak Espainiar Inperio osoan gaztelania ez den beste edozein hizkuntza erabiltzea debekatu zuen, eta 1691n eta 1693an hizkuntza inperiala irakasteko \u201ceskola-lursaila\u201d sortzeko agindua eman zuen. Beste dekretu batek, 1770eko maiatzaren 10ean, Karlos III.aren eskutik, noblezia indigenarentzat irakaskuntza-zentro berriak sortzea ezarri zuen erabat gaztelaniaz, eta nahuatl klasikoa literatura-hizkuntza gisa kentzen ahalegindu zen. \u00a0\nIndependentzia-mugimenduaren hasieran, indigenen eta nahuatl hizketaren egoerak bere horretan iraun zuen, 6 milioi biztanletik % 66 indigena baitzen, eta euren hizkuntzak garrantzia izaten jarraitzen baitzuen. Adierazle demografikoek Mexikoko biztanle mestizoen hazkundearekin batera hazi dela erakusten dute. Nahuas komunitateek modu sinkronikoan bereganatu zuten kristautasuna. Gainera, herrialdearen ekoizpen-indarraren funtsezko zati ziren; tokiko garapena azken 300 urteetan jada kontsumitutako tradizioan finkatuz joan zen, eta aldaketa gutxi sortu zituen gizartearen eta kulturaren antolamenduan, eta, hain zuzen, adierazpen horietako askok oraindik bizirik diraute.\nAro modernoa.\nGarai modernoan, hizkuntza indigenen egoera gero eta okerragoa da Mexikon, eta ia hizkuntza indigena guztietako hiztunen kopurua gutxitu egin da. Nahiz eta azken mendean nahuatlaren hiztun kopuru absolutua handitu egin den, indigenak gero eta baztertuago daude Mexikoko gizartean. Komunitate indigenetan izandako aldaketa handiak Ayutlako Plan iraultzailean azaleratutako nekazaritza-erreformen ondorioz gertatu ziren, \u201cLerdo Legearen\u201d bidez XIX. mendearen erdialdean. Horrekin, herri-lurrak abolitu ziren, eta, ordutik aurrera, indigenek zerga berriak ordaindu behar izan zituzten. Askorentzat ezinezkoa zenez, pixkanaka latifundio handiak sortzen joan ziren, zeinak aldi berean, euren lurrak, identitatea, hizkuntza eta askatasuna galtzen joatea eragin zuen. \u00a0\nProzesu horrek bizkortu egin zituen hizkuntza indigenen eta gaztelaniaren arteko harreman aldaketak. Hala, gaztelariak eragin handia izan zuen nahuatlarengan; lehen ondorio gisa, hiri handietatik gertuko eremuetan, hizkuntza eta ohiturak azkar galdu ziren; beste eremu batzuetan \u201cerdalduntzea\u201d indartsuagoa izan zen, elebitasun aktiboa eragin zutelarik; baina baziren indigenen hiztunak isolatuak mantendu eta euren tradizioak puru mantendu zituzten zonaldeak ere.\nBigarren Mexikar Inperioan, Maximiliano I enperadorea nahuatl-gaztelania itzultzaile bat izaten ahalegindu zen, inperioan populazioaren zati handi batek hitz egiten zuen hizkuntza gehiago erabiltzeko interesa zuelako. Horregatik, mexikar hizkuntza ikasten ahalegindu zen, eta haren itzultzailea, Faustino Chimalpopoca, bere irakasle bihurtu zen. Oso garrantzitsua izan zen Maximilianorentzat dekretuak gaztelaniaz nahiz nahuatl hizkuntzan ematea, jakitun baitzen beharrezkoa zela herritarrengana bere hizkuntza propioan hurbiltzea. \u00a0\nUrte batzuk beranduago, Porfirio D\u00edazen gobernuak eta politika porfiriarrek jatorrizko hizkuntzak ezabatzeko joera izan zuten, herrialdearen garapena eta aurrerapena bilatuz nazionalismo mexikar baten pean. Gobernu kardenistara arte soilik sortzen da interes instituzional handia indigenen kultura ulertu eta aztertzeko; hala ere aldaketa esanguratsuak ez ziren 80ko hamarkadaren erdialdera arte gertatu, nahiz eta Mexikon hezkuntza-politikak komunitate indigenen erdalduntzara bideratu ziren. Dena dela, bi milioi pertsonak baino gehiagok hitz egiten dute oraindik nahuatla, eta horietatik %10 inguru elebakarrak dira. Nahuatlaren biziraupena, oro har, arriskuan ez egon arren, zenbait dialekto desagertzear daude; beste batzuk desagertu dira iada XX. mendearen azken hamarkadetan.\n1990eko hamarkadan aldaketa handiak gertatu ziren Mexikoko gobernuaren politiketan, indigenen eta hizkuntzen eskubideei dagokienean. Nazioarteko eskubideen arloko akordioen bilakaerak barne-presioekin konbinatuta, lege-erreformak eta gobernu-erakunde deszentralizatuak sortu ziren; hala, 2001. urterako, Indigenen Institutu Nazionala desagertu egin zen, eta Herri Indigenen Garapenerako Batzorde Nazionala eta 2003an sortutako Hizkuntza Indigenen Institutu Nazionala (INALI), hizkuntza indigenak sustatzeko eta babesteko ardurekin, sortu ziren. Herri Indigenen Hizkuntza Eskubideen Lege Orokorrak herrialde horretako hizkuntza indigena guztiak onartzen ditu, nahuatla barne, \"hizkuntza nazional\" gisa, eta bizitza publiko nahiz pribatuko eremu guztietan erabiltzeko eskubidea ematen die indigenei. 11. artikuluak derrigorrezko hezkuntza elebiduna eta interkulturala bermatzen ditu.\n1895ean, biztanleen %5ek baino gehiagok hitz egiten zuten nahuatla. 2000. urterako, proportzio hori %1,5era jaitsi zen. Marjinazio-prozesua eta hiriguneetara eta Estatu Batuetara migratzeko joera kontuan hartuta, hizkuntzalari batzuk zenbait hizkuntzen berehalako heriotzaz ohartarazten ari dira. Gaur egun, batez ere landa-eremuetan bizi diren klase apaleko nekazari indigenek hitz egtien dute. Azken urteotan, ordea, gero eta ospe handiagoa du ari da lortzen hizkuntza; horren ondorioz, gero eta gehiago dira nahuatlez aurki ditzakegun edukiak, Wikipedia edo Telegram Messenger kasu. 2020. urtean, gobernuak gaztelania, nahuatla eta gainerako hizkuntza indigenak hizkuntza ofizialtzat hartu ditu eta beraz, hizkuntza horiek balio bera izango dute legearen arabera.\nDialektoen antolaera eta aldaerak.\nHizkuntza-etiketa gisa, \"nahuatl\" terminoak aldaera linguistikoen continuum bat hartzen du, zeina lotura estua duten hizkuntzen multzo gisa, nahiz hizkuntza bereko dialekto dibergente gisa ulertua izan den.\nNolanahi ere, nahuatlaren aldaerak yuto-nahua familiako nahuatl taldearen barnean kokatzen dira (\"nahuatlano\" eta \"nahuano\" ere deituak direnak). Hizkuntza Indigenen Institutu Nazionalak, adibidez, 30 aldaera bereizten ditu \"Nahuatl\" gisa etiketatutako hizkuntz taldearen barruan. Ethnologue katalogoak, berriz, 28 besterik ez. Batzuetan, \"nahuatl\" deitzen zaio El Salvadorreko nahuatari ere, akademikoki \"pipil\" gisa ezagutzen dena.\nMexikon, mexikarra edo nahuatla bost estatutan hitz egiten da batez ere: Guerrero, Puebla, Hidalgo, San Luis Potos\u00ed eta Veracruzen. Estatu bakoitzean 100.000 hiztun baino gehiago ditu. Morelos, Tlaxcala eta Nuevo Le\u00f3neko estatuetan populazio sakabanatua edo herri txikietan bizi da; batez beste, 20.000 hiztun inguru daude. Tabasco, Michoac\u00e1n, Mexiko, Oaxaca, Nayarit eta Durangoko estatuetan eta Milpa Altako biztanleetan presentzia oso txikia da eta galtzeko arriskua dago, Oaxacan izan ezik.\nDialektoen aldaerak hiru adar nagusitan biltzen dira: erdialdeko nahuatla, ekialdeko nahuatla eta Mendebaldeko Periferiako nahuatla. Hona hemen dialekto ezberdinak:\nNahuatlaren irakaskuntza.\nJatorrizko hizkuntzen irakaskuntza, gaztelania edo munduko edozein hizkuntza bezala, gurasoengandik seme-alabengana transmititzen da. Horrek faktore soziokultural ugari dakartza berekin, asimilazio maila desberdinak zehazten dituztenak eta ulermen eta interpretazio maila desberdinak ematen dituztenak. Funtsean, bi hiztun mota bereiz daitezke: beren inguruko hizketa besterik gabe erreproduzitzen dutenak, idazten ikasi gabe ere, eta hizkera, bai ahozkoa bai idatzizkoa, lantzen dutenak, komunikazio-gaitasuna garatzeko asmoz.\nNahuatl hizkuntzak garai prehispanikoan ez zuen idazteko sistemarik irakasteko, ez baitzen beharrezkoa: etxean ikasteaz gain, derrigorrezko hezkuntzako erakunde batzuetan hizketa komuna (\"macehuallahtolli\") eta hizketa dotorea (\"tecpillahtolli\") bereizten ikasten zen. Eskola indigenetan (Telpochcalli, Calmecac edo Cuicacalli) garrantzi handia ematen zitzaion oratoriako trebetasunak eskuratzeari, eta buruz ikasten ziren hitzaldi moral luzeak, historikoak, antzezlanak eta kantuak. Horrek hizkuntzaren irakaskuntza, eta beraz, hezkuntza eredu arrakastatsua izatea zekarren.\nEspainiarrak iritsi eta sistemaren baliagarritasuna ezagutu zutenean, aprobetxatu egin zuten eta nahuatlaren erabilera onartu. Espainiarrek jatorrizko hizkuntza ikasi behar izan zuten, eta horrek, aldi berean, hizkuntza hori ulertzeko eta indigena katekizatzeko tratatuak idaztera behartu. Egia esan, nahuatlaren irakaskuntzak modu naturalean jarraitu zuen, erabilera orokortua zela eta. Erregeordealdian zehar ikasketa-zentroak sortzea zientziak ezagutu eta garatzeko izan zen \u2014horien artean, eskolastika\u2014, eta ez indigenen alfabetizaziorako; nahuatar nobleziak soilik zuen bere hizkuntza irakurtzen eta idazten ikasteko eskubidea; herritarren gehiengoak \u201ceskribauengana\u201d jo behar zuten dokumenturen bat sortzeko.\nEgoera koloniala XX. mendera arte hedatu zen (Mexikoko iraultzaren hasieran, indigenen populazioaren % 90 analfabetoa zen). \u00c1lvaro Obreg\u00f3nen agintaldian sorturiko Hezkuntza Publikoko Idazkaritzarekin indigenen hezkuntzako sail bat planteatu zen, baina oraindik ere eztabaidan segitzen du ama-hizkuntzen erabilera; 1940ra arte, L\u00e1zaro C\u00e1rdenas presidenteari esker txertatu ez zirenak. Geroagoko gobernuek erdalduntzeari ekin zioten, bertako hizkuntzen irakaskuntza alde batera utzirik. 80ko hamarkadaren erdialderako indigenen % gora zegoen alfabetatuta, baina soilik % 20k zekien bere hizkuntza idazten.\nHezkuntza Publikoko Idazkaritzak 80ko eta 90eko hamarkadetan programa pilotu berriak jarri zituen martxan, zeinetan bi kulturen hezkuntza zen oinarria; lehenik ama-hizkuntza idazten eta hitz egiten i(ra)kasten zen, eta laugarren eskola-ziklotik aurrera gaztelania txertatzen zen. 1993-94 zikloan, nahuatl hizkuntzan idatzitako doako lehen testuliburuak agertu ziren, Lehen Hezkuntzako hirugarren mailara arte erabil zitezkeenak. Ildo horri jarraitzen dio gaur arte (2016), ez baita material gehiagorik sortu ondorengo mailetarako.\nOinarrizko hezkuntzarekin batera, Hezkuntza Publikoko Idazkaritzak Helduen Hezkuntzarako Institutu Nazionalaren bidez, 15 urtetik gorako pertsonak alfabetatzeko materiala garatu zuen mende honen lehen hamarkadan, bederatzi eskola-eremu indigenatan txertatu zena. Honako hauek dira:\nHelduen Hezkuntzarako Institutu Nazionalak \u201cBizitzarako eta Lanerako Hezkuntza Eredua\" deritzon programarekin egiten du lan. Zazpi modulu ditu; horietatik lau nahuatlean daude erabat; material horiek online daude gainera, edonorentzat eskuragarri eta doan.\nNahuatla eta beste hizkuntza batzuk.\nBost mendez iraundako elkarbizitzak nahuatlaren eta espainieraren artean eragina izan du bi hizkuntzetan. Nahuatlak espainierarekiko izandako eragina mailegu lexiko ugarietan islatzen da bereziki; baita Mexikoko gaztelaniak dituen zenbait ezaugarri fonetikotan ere, neurri txikiagoan bada ere. Horren adibidea \"-tl\" ahoskera da. Mexikar espainiarraren gramatikan duen eragina ez da hain argia, baina uste da eragina izan zezakeela eraikuntza eta joera batzuetan.\nBestalde, nahuatl-gaztelania elebitasunak nahuatlean ere eragina izan du, bai hiztegian, bai gramatikan. Era berean, maya yucatekoak eta Filipinetako hizkuntza batzuek nahuatlismo ugari hartu dituzte, landareak izendatzeko, adibidez.\nNahuatlaren eragina euskaran.\nBeste anitz hizkuntzak bezala, euskarak ere nahuatlari hainbat mailegu hartu dizkio, gaztelaniaren bitartez: \"ahuakate\", \"axolot\", \"koiote\", \"ketzal\", \"mezkal,\" \"ozelote\", \"tomate\", \"txikle\", \"txokolate\", \"zopilote\"...\nNahuatlaren eragina gaztelanian.\nGramatikan, nahuatlaren eragin gisa \"-le\" atzizkiaren erabilera aipa daiteke, aginduari izaera enfatikoa emateko. Adibidez: \"brinca &gt; br\u00edncale, come &gt; c\u00f3mele eta \"pasa &gt; p\u00e1sale, besteak beste. Uste da atzizki hori gaztelaniaren zehar objektuaren izenordainaren (le) eta nahuako interjezio eszitatiboen (cuele, kasu) arteko gurutzaketa dela. Hala ere, atzizki hori ez da zehar objektuaren benetako izenordaina, hitzezkoak ez diren eraikuntzetan ere erabiltzen baita, hala nola: \"hijo &gt; h\u00edjole edo \"ahora &gt; \u00f3rale, kasu.\nRAEk nahuatlismo ugari onartzen ditu, hala nola gaztelaniazko: \"acocil, aguacate, ahuehuete, ajolote, amate, atole, cacahuate, canica, capul\u00edn, chalmichi, chamagoso, chapopote, chapul\u00edn, chayote, chicle, chile, chipotle, chocolate, comal, copal, coyote, cuate, ejote, elote, epazote, escuincle, guacamole, guajolote, huachinango, huipil, hule, jacal, j\u00edcama, j\u00edcara, jitomate, macana, mecate, mezcal, milpa, mitote, mole, nopal, ocelote, ocote, olote, papalote, pepenar, petaca, petate, peyote, pinole, piocha, popote, tlalcoyote, pilcate, quetzal, tamal, tecolote, tejocote, tianguis, tiza, tomate, tule, zacate, zapote\" eta \"zopilote.\"\nGainera, toponimo ugari eman ditu, hala nola Mexiko (\"M\u0113xihco\") eta Guatemala (\"Cuauhtemall\u0101n\").\nGaztelaniaren eragina nahuatlean.\nNahuatlaren aldaera modernoek bilakaera desberdina izan dute, espainieraren eragina dela eta. Espainieraren eragina bereziki preposizioen, juntagailuen eta lokarrien mailegu masiboan islatzen da. Horrek sintaxiaren zati batzuk berregituratzea ekarri du, batez ere ordena sintaktikoan eta eraikuntza batzuen erabileran. Halaber, oinarrizko kontuaren sistema zaharra gaztelaniaren sistema hamartarrak ordezkatu du, eta beraz, zenbakien jatorrizko izenak hamarretik edo hogeitik beherako zenbakietarako bakarrik erabiltzen dira.\nHalaber, nabarina da gaztelaniaren baliokide den ce '1' zenbakiaren erabilera 'un(o), una', nahuatlaren aldaera batzuetan. Eta, jakina, gaztelaniaren lexikoaren eragina ere izan du, errealitate teknologiko berriak edo termino tekniko samarrak izendatzeko batez ere.\nNahuatlean gehien erabiltzen diren hispanismoetariko batzuk hauek dira: \"axno\" (\"asno\", \"astoa\"), \"cahuayoh\" (\"caballo\", \"zaldia\"), \"cafetzin\" (\"caf\u00e9\", \"kafea\"), \"col\" (\"aza\"), \"hicox\" (\"higo\", \"pikua\"), \"huinotl\" (\"vino\", \"ardoa\"), \"limoni\" (\"lim\u00f3n\", \"limoia\"), \"melon\" (\"meloia\"), \"mantzanatl\" (\"manzano\", \"sagarrondoa\"), \"perexil\" (\"perejil\", \"perrexila\"), \"rahuano\" (\"r\u00e1bano\", \"errefaua\"), \"torazno\" (\"durazno\", \"mertxikondoa\"), \"penzaroa\" (\"pensar\", \"pentsatu\"), \"abrazaroa\" (\"abrazar\", \"besarkatu\"), \"floreceroa\" (\"florecer\", \"loratu\"), \"pintaroa\" (\"pintar\", \"pintatu\"), etab."}
{"id": "56020", "revid": "1982", "url": "https://eu.wikipedia.org/wiki?curid=56020", "title": "Teklatua", "text": ""}
{"id": "56026", "revid": "448", "url": "https://eu.wikipedia.org/wiki?curid=56026", "title": "Altzania", "text": "Altzania izeneko artikulu hauek daude:"}
{"id": "56027", "revid": "42829", "url": "https://eu.wikipedia.org/wiki?curid=56027", "title": "Udalbide", "text": "Udalbide Elkarlan Elkartea Euskal Herriko Udal Erakundea da. Euskal Herriko herrialde guztietako erakunde eta udal euskaltzaleek 2000. urtean sortu zuten kohesio fondoa da. Udalbide Elkarlan Elkartearen ardatz eta ildo nagusia honakoa da: \"euskara, euskal kultura eta euskal nortasuna babestu, garatu eta bultzatzea\".\nUdalbidek proiektu egonkor eta eraginkorrak sortu eta martxan jarri ditu euskara euskal lurralde guztietan sustatu, euskal nortasuna eta kultura bere lurralde guztietan zaindu eta bultzatzeko, Euskal lurraldeetako erakundeen eta herritarren arteko harremanak garatu eta Euskal Herria lurralde bat gisa ikustera bideratutako ekimenak egituratzeko. Baina halaber, Euskal Herriko eta gure mugetatik kanpoko beste elkarte eta erakundeei aurrera segitzeko behar duten laguntza eta elkarkidetza ematen die.\nUdalbidek lau gune nagusitan jarduten du: Euskal Autonomia Erkidegoa, Nafarroa, Ipar Euskal Herria eta 8. herrialdean edo Euskal Diasporan. Arloak berriz: Euskara, hezkuntza, kulturaren bestelako aldaerak, komunikabideak, ekonomia eta lan mundua, Hurbiltzen eta kirola.\n2014an, EAJk utzia zuen Udalbide, eta ez zeukan asmorik Udalbiltzan aritzeko. Udalen arloan Eudel EAEko elkartea zen jeltzaleen erreferentziazko instituzioa. Udalbiltzak esan zuen EAJko hautetsiekin lan egiteko bideak jorratuko zituela."}
{"id": "56028", "revid": "371", "url": "https://eu.wikipedia.org/wiki?curid=56028", "title": "HUHEZI", "text": ""}
{"id": "56029", "revid": "219", "url": "https://eu.wikipedia.org/wiki?curid=56029", "title": "Altzania (mendilerroa)", "text": "Altzania Araba eta Gipuzkoa arteko mugan dauden hiru mendilerroetako bat da, Elgearekin eta Urkillarekin batera. Altzaniako mendilerroak alde batean Asparrena eta bestean Zegama udalerriak bereizten ditu.\nAizkorriko mendilerroaren ekialdeko jarraipena da, tartean Lizarrateko igarobidea dugula. Are ekialderago eta hegoalderantz, aldiz, Altzaniak Entziako mendiak ditu mugakide.\nZiordiako (Nafarroa Garaia) udalerria ere mendigunetik hurbil dago, ekialdean. Izan ere, ekialdeko muturrean tontor batzuk Nafarroako mugetan kokatuta daude.\nMendiak.\nMendebaldetik ekialdera hiru mendi nagusi hauek osatzen dute mendilerroa: Lehenengoa Aratz (1.443 m) dugu, inguruneko altuena dena. Hurrengoa Allaitz edo Allarte (1.231 m) da, eta Umandia (1.218 m), azkenik, ekialdeen dagoen tontorra dugu.\nHauek dira mendilerroaren hiru tontor altuenak:\nMegalitoak.\nAltzaniako Estazio Megalitikoa 7 trikuharriek (Bidaarte I, Garagarza, Otsaarte, Tartaloetxeta, Trikamu\u00f1oota, Zorroztarri eta Etxegarateeta) tumulu batek (Bidaarte II) osatzen dute. "}
{"id": "56030", "revid": "105290", "url": "https://eu.wikipedia.org/wiki?curid=56030", "title": "Allaitz", "text": "Allaitz Aguraingo Kuadrilla (Araba) eta Goierri (Gipuzkoa) artean eta Nafarroako mugatik hurbil dagoen mendi bat da, Altzaniako mendilerroan kokatuta dagoena Aratz eta Umandiako tontorren artean. Zenbaitetan \"Allarte\" izenaz aipatua, nahiz eta hori, berez, Aratz (eta Imeleku) eta Allaitzen arteko ataka den.\nHegoaldean Araia (Asparrena) eta iparraldean Zegama udalerriak ditu.\nTontorrak 1.231 metroko altuera dauka."}
{"id": "56031", "revid": "105290", "url": "https://eu.wikipedia.org/wiki?curid=56031", "title": "Umandia", "text": "Umandia Aguraingo Kuadrilla (Araba) eta Goierri(Gipuzkoa) artean eta Nafarroako mugatik hurbil dagoen mendia da, Altzaniako mendilerroan ekialdeen kokatuta dagoena dugu, Allaitz tontorraren ondoan.\nHegoaldean Araia (Asparrena) eta iparraldean Zegama udalerriak ditu.\nTontorrak 1.224 metroko altuera dauka."}
{"id": "56032", "revid": "336", "url": "https://eu.wikipedia.org/wiki?curid=56032", "title": "Raquel Welch", "text": "Jo Raquel Tejada (Chicago, Ameriketako Estatu Batuak, 1940ko irailaren 5 - Los Angeles, 2023ko otsailaren 15a), Raquel Welch bezala ezagutua, aktore estatubatuarra izan zen."}
{"id": "56033", "revid": "119347", "url": "https://eu.wikipedia.org/wiki?curid=56033", "title": "Otsaurte", "text": "Otsaurte, \"Otzaurte\" izenaz ere ezaguna, Gipuzkoako hego-ekialdean dagoen mendatea da, Goierriko eskualdean, eta Zegama eta Altsasuko (Nafarroa) udalerriak errepidez elkarlotzen ditu.\nIzena.\n\"Osaurte\" da forma dokumentaturik zaharrena (XV. mendekoa), eta \"Otsaarte\" (\"a\" luzearekin) esaten diote inguruko euskaldunek.\nMendiak.\nOtsaurte mendatea Aizkorri eta Aratz mendietara doazen mendizaleen ohiko abiapuntua da, mendatea eta mendi horien tartean Lizarrateko igarobide ederra dago.\nUdazkenetan, bertako ostatua inguruko mendietan ehiza egiten duten ehiztarien bilgunea ere bada.\nEuskara: Euskalkien muga.\nHistorikoki Gipuzkera eta Nafarreraren arteko muga adierazi du. Gaur egun ere, Zegaman Goierriko hizkera eta Altsasun Burundako hizkera mintzatzen baitira.\nErrepideak.\nMendateak GI-2637 eta N-I errepideak batzen ditu, lehen esan bezala Zegama eta Altsasu lotuz."}
{"id": "56035", "revid": "15795", "url": "https://eu.wikipedia.org/wiki?curid=56035", "title": "Grabitatearen Legea", "text": ""}
{"id": "56036", "revid": "201", "url": "https://eu.wikipedia.org/wiki?curid=56036", "title": "Aldaketa klimatikoa", "text": ""}
{"id": "56037", "revid": "71145", "url": "https://eu.wikipedia.org/wiki?curid=56037", "title": "Mirutegi", "text": "Mirutegi Arabako ipar-ekialdean dagoen mendia da, Nafarroako mugatik gertu, Entziako mendilerroan kokatutakoa eta bertako bigarren tontorrik altuena dena, ondoan daukan Ballo mendiaren ondoren. Gailurreko talaiak Arabako Lautadaren ekialdeko ikuspegi onak eskaintzen ditu.\nGailurrak 1.166 metro ditu. Goian, 10 metroko altuera duen altzairuzko gurutze handi bat dago, 1965ean ezarri zutena."}
{"id": "56038", "revid": "105290", "url": "https://eu.wikipedia.org/wiki?curid=56038", "title": "Arrigorrista", "text": "Arrigorrista Arabako ekialdean dagoen mendia da, Nafarroako mugatik gertu, Iturrietako mendietan kokatutakoa Ballo mendiaren hego-mendebaldean.\nGailurrak 1.151 metro ditu."}
{"id": "56039", "revid": "105290", "url": "https://eu.wikipedia.org/wiki?curid=56039", "title": "Legunbe", "text": "Legunbe Araba eta Nafarroako probintzien artean dagoen mendia da, Urbasako mendigunearen ondoan, Entziako mendilerroan ekialdeen kokatutakoa dena.\nGailurrak 1.129 metro ditu."}
{"id": "56040", "revid": "1884", "url": "https://eu.wikipedia.org/wiki?curid=56040", "title": "Auzolan", "text": "Auzolana auzotar, herritar, lagun eta bizikideen artean lankidetzan zereginak egiteko sistema da, Euskal Herriko landa lurretan oso sustraitua. Hasiera batean, auzokoen artean egindako lanak (batik bat herriko eta basoetako toki komunetan) adierazteko erabili ohi zen. Gaur egun lankidetzaren sinonimotzat erabiltzen da.\nEuropa osoan zehar daude auzolanaren adibideak eta izen ugari ditu fenomeno honek; gazteleraz vereda, asturieraz andecha, eta euskaraz auzolan edo artaxuriketan ere deitu izan da.\nAuzolan mota tradizionalak.\nBi auzolan mota egon liztezke: Auzolan handia eta auzolan txikia, bata edo bestera deituak izan diren auzotarrak euren gurdiekin edota euren igitai, sega, eskuare, eta abarrekin joan litezke.\nInolako diru ordainik jaso gabe aritzen dira auzolanean biztanleak, ordaina, auzo eta herrientzako mesedea izanik. Lan honek partaidetza bultzatzen du eta herriarenganako edo auzoarenganako sentipenak ere indartzen ditu.\nAuzolan tradizionaleko ezaugarriak.\nAuzolanaren helburua auzotarren doaineko lanaren bidez denontzako onuragarria den zeozer burutzea edo gauzatzea da. Herriko udaletxean edota auzotarren biltzar baten bidez auzolana, non, nola eta zeintzuk gauzatuko duten erabaki ohi da. Auzolanaren bitartez nagusiki herri bideen irekiera edota mantenua burutzen da, baita eliza, baseliza edota eraikin publikoen eraikuntza, edo auzotar batek beharra duenean laguntza gisa ere egin ohi da.\nUrtero irailean auzolan orokorra egin ohi zen (eta egin ohi da), eta auzolan berezia udaberri aldera izan ohi da. Auzo bakoitzeko biltzar bakoitzak auzotar bakoitzari auzolana zein egun, leku eta ordutan egingo den jakinarazten dio. Edozein arrazoiengatik ezin joana duen auzotarrak bere ordezkoa bidali beharra du.\nGaur egungo hitzaren erabilera.\nGaur egun Euskal Herrian auzolana indarrean dago, zenbait kasutan antzinako forma erabiliz eta beste zenbait kasutan garaiko forma berriak hartuz. Ekonomia eredu berri jasangarriak tarteko, jende askok bat egiten du auzolanaren filosofiarekin.\nUrbanizazio prozesuaren ondorioz, euskaldun gehienak hirietan bizi dira. Honen ondorioz bere esan nahia zabaldu da. Arestian esan bezala era aske eta boluntarioan egindako lankidetzaren sinonimotzat hartzen da. Boluntarioki eta dirurik jaso gabeko auzo, herri, eskualde, ideologia edo zerbaiten aldeko ekintzari deritzo.\nAuzolanaren kontzeptua aldatu da baina gauza batzuk berdin jarraitzen dute\u02d0 doakotasuna eta partaidetza bultzatzen du eta ideologia baten edo eta herriarenganako edo auzoarenganako sentipenak indartzen ditu beharrizan berriei egokituz, hurrengo adibideetan agertzen den bezela."}
{"id": "56041", "revid": "105290", "url": "https://eu.wikipedia.org/wiki?curid=56041", "title": "Murube", "text": "Murube Araban dagoen mendia da, Entziako mendilerroan hegoaldeen kokatutakoa dena.\nGailurrak 1.134 metro ditu."}
{"id": "56042", "revid": "499", "url": "https://eu.wikipedia.org/wiki?curid=56042", "title": "Andromedako Galaxia", "text": ""}
{"id": "56050", "revid": "201", "url": "https://eu.wikipedia.org/wiki?curid=56050", "title": "Mariano Fortuny", "text": ""}
{"id": "56051", "revid": "201", "url": "https://eu.wikipedia.org/wiki?curid=56051", "title": "Harry Potter eta Printze Misteriotsua", "text": ""}
{"id": "56052", "revid": "512", "url": "https://eu.wikipedia.org/wiki?curid=56052", "title": "Ambasaguas", "text": "Ambasaguas Karrantzako (Bizkaia) erdialdean dagoen auzoa da, udalerriko populatuena dena. 2007ko urtarrilaren 1eko erroldaren arabera, auzoak 499 biztanle ditu.\nHala ere, biztanle gutxiago bildu arren, Concha herrigune nagusia da, besteak beste udaletxea barne hartzen duena.\nGeografia.\nAuzoa BI-630 errepidearen bidegurutzean dago, gasolindegi bat dagoen puntuan. Ipar-mendebaldean Molinar auzoa, iparraldean Bollain baserrigunea, ipar-ekialdean Bia\u00f1ez auzoa, hego-ekialdean El Callejo baserrigunea, hegoaldean Ahedo eta Concha auzoak eta mendebaldean Matienzo mugakide ditu.\nBestela, Karrantza ibaiak auzoa zeharkatzen du Callejo errekaren urak kilometro batzuk lehenago jaso ostean eta auzoan bertan Escaleras eta Presa errekek bat egitearen ondorioz ekarritako ura jasotzen du. Bi ur bideek hemen bat egiten dutenez, gaztelerazko izen hori dauka auzoak, \"Ambasaguas\" alegia.\nGarraioa.\nAuzo honetan FEVE tren konpainiaren Karrantzako geltokia dago.\nDolomitas del Norte.\nDolomitas del Norte enpresaren instalazioak Ambasaguasen kokatuta zeuden XX. mendeko lehenengo erdialdean, metalurgia arloan jardundakoa.\n2002an Eusko Jaurlaritzak monumentu izendatu zituen."}
{"id": "56053", "revid": "105290", "url": "https://eu.wikipedia.org/wiki?curid=56053", "title": "Concha", "text": "Concha Karrantzako (Bizkaia) auzoa da, udalerriko erdigunean dagoena. Bertan daude kokaturik udalerriko udaletxea, kultur-etxea eta liburutegia, beste zerbitzu batzuen artean.\nHala ere, ez da auzorik populatuena, Ambasaguas baita. 2007ko urtarrilaren 1eko erroldaren arabera, auzoak 376 biztanle ditu.\nGeografia.\nAmbasaguas iparraldean, Ahedo ipar-ekialdean, La Tejera baserrigunea ekialdean, Manzaneda de Sierra auzunea hegoaldean, San Esteban hego-mendebaldean eta Sosca\u00f1o eta Traspalacio mendebaldean mugakide ditu.\nAuzoan bat egiten dute Las Escaleras, Bernales, Cuadro eta Presako erreken urek, Karrantza ibaiarekin biltzen direnak Ambasaguas auzoan.\nOndarea.\n\"Indianoen\" etxe ugari topa daitezke auzoan eta inguruan, XIX. eta XX. mendearen artean eraikitakoak. Ameriketatik itzulitako jendeak eginda, horietako batzuk ikusgarriak dira. Hernaiz familiaren etxea nabarmentzekoa da, besteak beste.\nBestela, Concha eta San Esteban artean Buen Rosarioko Andra Mariaren eliza dago."}
{"id": "56054", "revid": "105290", "url": "https://eu.wikipedia.org/wiki?curid=56054", "title": "Ranero", "text": "Ranero Karrantzako (Bizkaia) auzoa da, udalerriko iparraldean kokaturik dagoena. Bertan aurki daiteke Pozalaguako leizea.\n2007ko urtarrilaren 1eko erroldaren arabera, auzoak 51 biztanle ditu."}
{"id": "56055", "revid": "105290", "url": "https://eu.wikipedia.org/wiki?curid=56055", "title": "Matienzo", "text": "Matienzo Karrantzako (Bizkaia) erdialdean dagoen auzoa da. 2007ko urtarrilaren 1eko erroldaren arabera, auzoak 79 biztanle ditu."}
{"id": "56056", "revid": "880", "url": "https://eu.wikipedia.org/wiki?curid=56056", "title": "Manzaneda (Karrantza)", "text": ""}
{"id": "56057", "revid": "105290", "url": "https://eu.wikipedia.org/wiki?curid=56057", "title": "Manzaneda de Bia\u00f1ez", "text": "Manzaneda de Bi\u00e1\u00f1ez Karrantzako (Bizkaia) erdialdean dagoen auzoa da.\nKarrantzan, Bia\u00f1ez izeneko lekua ere bada.\n2007ko urtarrilaren 1eko erroldaren arabera, auzoak 39 biztanle ditu."}
{"id": "56058", "revid": "105290", "url": "https://eu.wikipedia.org/wiki?curid=56058", "title": "Molinar", "text": "Molinar Karrantzako (Bizkaia) iparraldean dagoen auzoa da. 2007ko urtarrilaren 1eko erroldaren arabera, auzoak 50 biztanle ditu. Euskara XVI. mendea baino lehen galdu zen."}
{"id": "56059", "revid": "56334", "url": "https://eu.wikipedia.org/wiki?curid=56059", "title": "Santecilla", "text": "Santecilla Karrantzako (Bizkaia) iparraldean dagoen auzoa da. 2007ko urtarrilaren 1eko erroldaren arabera, auzoak 64 biztanle ditu.\nGeografia.\nIpar-mendebaldean Ranero auzoa, izen bereko mendia (729 m) eta Pozalaguako leizea, hego-mendebaldean Rioseco eta La Cadena, hegoaldean Bollain auzunea, hego-ekialdean Bia\u00f1ez eta ekialdean Paules eta Las Llamas mugakide ditu.\nOndarea.\nIglesia de Santa Zezilia eliza barrokoa, San Joan Bataiatzailearen kapera inguratzen duen burdin hesi nabarmena daukana, bai eta margo interesgarriak ere."}
{"id": "56060", "revid": "105290", "url": "https://eu.wikipedia.org/wiki?curid=56060", "title": "Rioseco (Karrantza)", "text": "Rioseco Karrantzako (Bizkaia) iparraldean dagoen auzoa da. 2007ko urtarrilaren 1eko erroldaren arabera, auzoak 55 biztanle ditu."}
{"id": "56061", "revid": "201", "url": "https://eu.wikipedia.org/wiki?curid=56061", "title": "Harry Potter eta Sekretuen Ganbara", "text": ""}
{"id": "56062", "revid": "201", "url": "https://eu.wikipedia.org/wiki?curid=56062", "title": "Harry Potter eta Fenixaren Taldea", "text": ""}
{"id": "56063", "revid": "1310", "url": "https://eu.wikipedia.org/wiki?curid=56063", "title": "Zambrana", "text": ""}
{"id": "56064", "revid": "201", "url": "https://eu.wikipedia.org/wiki?curid=56064", "title": "Andromeda Galaxia", "text": ""}
{"id": "56066", "revid": "119347", "url": "https://eu.wikipedia.org/wiki?curid=56066", "title": "Palmako metroa", "text": "Palmako metroa edo Palma Mallorcakoako metroa (Metro de Palma, katalaneraz) Balear Uharteetako Palma udalerrian dagoen metro sarea da. Sarea bi linea osatzen du, \"Y\" formako erradiazioa, eta Serveis Ferroviaris de Mallorca enpresak kudeatuta.\nMetroa 2007ko apirilaren 25an inauguratu zen, linearekin Pla\u00e7a d'Espanya eta Universitat de les Illes Balears geltokien artean, eta etorkizunean linea handitu egingo da.\n16 geltokietatik, 3n bi lineak gelditu eta 9n Serveis Ferroviaris de Mallorcarekin lotura dago.\nHistoria.\nAurekarriak.\n1990eko hamarkadaz geroztik, ezkerreko hainbat taldek eta ekologistak Palmako erdigunearen eta Balear Uharteetako Unibertsitatearen artean trenbide metropolitar bat sortzea aldarrikatzen zuten, ibilgailu pribatua erabiltzearen eta \"Ma-1110\" errepidea bikoiztearen alternatiba gisa, hiritik unibertsitatera sartzeko bide bakarra baita.\nEz zen proposamen ofizialik egin Francesc Antichen gobernu sozialistak (1999-2003) hiriko bi puntuak lotzeko lehen proiektu formala proposatu zuen arte. Gaur egungoaren oso antzeko lur gaineko ibilbidea zen, Serveis Ferroviaris de Mallorca lur gaineko geltokitik abiatzen zena, \"Espainia plazan\", eta unibertsitateraino iristen zena \"Jacint Verdaguer kalea\", \"Son Oliva\", \"Son Hugo\", \"Son Castell\u00f3 industrialdea\" eta \"Son Sardina\" zeharkatuz. \"Espainia plaza\"ren eta \"Son Oliva\" auzoaren arteko ibilbidea Serveis Ferroviaris de Mallorca enpresaren trenbideekiko paraleloan zihoan, ordutik aurrera Soller trenbidearen trenbidearen paraleloan zihoan \"Son Sardina\"ra iritsi arte, non unibertsitateko kanpusara iristeko ibilbide esklusibo bat hasten zen. Palmako erdigunea aireportuarekin lotzen zuen beste linea bat ere proiektatu zen, lehenik zuzeneko konexioaren bidez eta gero \"Llevant\"eko barrutiko zenbait nukleo zeharkatuz (\"Son Ferriol\" edo \"Casa Blanca\", adibidez), baina baztertu egin zen ekonomikoki bideragarri ez zelako. Bi linea horiek, proiektatu zen tranbiazko beste linea batekin batera, hiriko sarbideak maiz kolapsatzen zituen errepideko garraioaren alternatiba izango ziren. \"Palmako Hiri Antolamenduko Plan Orokorrak\" beharrezko azpiegitura eraikitzeko eremuak erreserbatu zituen, eta hiri-inguruko sare bat eraikiko zela iragarri ondoren, erabilezin geratu ziren.\nPalmako metro-zerbitzua eraikitzeko aukeraz hitz egin zen lehen aldia 2003ko hauteskunde autonomikoen kanpainan izan zen. PSM-Entesa nazionalistak bi lerroko sare bat eraikitzea proposatu zuen. A linea Pla\u00e7a d'Espanyatik Unibertsitatera joango litzateke, PSOEk proposatutako ibilbidea jarraituz; B linea kostaldetik joango litzateke Palmako aireportutik Portopiraino, erdigunetik pasatuz. Bi lineak Pla\u00e7a d'Espanyako lurpeko geltoki berri batean elkartuko lirateke. Metroa Alderdi Popularrak proposatzen zuen autobide sarearen zabaltzearen ordezko garraiobide gisa aurkeztu zuten. Gainera, antzeko tamaina duten hiriek, hala nola Bilbok, bazuten garraio kolektiboko sistema hori.\nEraikuntza.\nTunelaren lanak 2005eko abuztuaren 9an hasi ziren, Asima \"Kale Nagusitik\", \"Son Castell\u00f3\"ko industrialdean. Erabilitako metodoa pantaila-horma izan zen, obraren kostuak murrizten zituena, sistema horrekin ez baita tunelagailurik behar. Hala ere, zirkulazioa eten behar izan zen linea igaroko zen tokietan. Lanek kexak eragin zituzten inguruko enpresarien eta merkatarien aldetik, eta galera handiak izan zituzten. Konpentsazio gisa, Palmako Udalak \"Jarduera Ekonomikoen gaineko Zerga\" eta \"Ondasun Higiezinen gaineko Zerga\" ordaintzetik salbuetsi zituen. 2006an, Jaume Matas eta Mabel Cabrer Herri Lan sailburuak Serveis Ferroviaris de Mallorcako trena eta metroa banatuko ziren lekuan obrak bisitatu zituzten.\n2006ko Valentziako metroko istripuak Palmako metroaren segurtasun neurriak egokiak ote ziren eztabaidatu zuen. Ezbeharra gertatu eta egun batzuetara, gobernu autonomikoak iragarri zuen Serveis Ferroviaris de Mallorca Madrilgo Metroko teknikarien aholkularitza jasotzen ari zela eta Belgikako trenbide segurtasunari buruzko legedia aplikatuko zela, Europako zorrotzena. Gainera, Palmako suhiltzaileek prestakuntza berezia jaso zuten tuneletan jarduteko.\n2006ko irailaren 18an Jacint Verdaguerko geltokia martxan jarri zen, baina soilik trenerako zatia.\nInaugurazioa eta itxiera.\n2007ko apirilaren 25ean inauguratu zuten, udal eta autonomia hauteskundeak baino hogeita hamahiru egun lehenago. Hori dela eta, ez zen inaugurazio ofizialik egin; hala ere, Catalina Cirer hiriko alkateak metropolian bidaiatu zuen hauteskunde kanpainan. Urriaren 1era arte doakoa izango litzateke bertan bidaiatzea, erabiltzaileek azpiegitura ezagutu dezaten.\nBaina urria iritsi baino lehen, urte bereko abuztuaren 27an eta irailaren 23an uholde larriak gertatu ziren linean, 15 l/m\u00b2 inguruko euriteekin, zerbitzua Son Sardinan eta Son Castell\u00f3n kolapsatu zutenak. Pla\u00e7a d'Espanyan ere filtrazioak egin ziren, eta, ondorioz, behin-behineko itxiera erabaki zen, teknikariek egiturazko arazoak konpondu arte.\nUrritasunen azterketak agerian utzi zuen estazio intermodalaren iragazgaiztea ez zela gauzatu, proiektuak ez zituela behar bezala aurreikusi euri-uren azpiegiturak eta Son Castell\u00f3n lehendik zeudenak okertu zituela, eta tunelak kolektore eta gordailu gisa jardun zuela poligonoaren gainera eroritako prezipitazioetan. Sarearen birmoldaketa lanak amaitu ondoren (hamar hilabetez luzatu ziren eta 28 milioi euroko kostua izan zuten), zerbitzua 2008ko uztailaren 28an berrezarri zen, ibilbide bakoitzeko 0,90 euroko prezioarekin.\nHala ere, Gabriel Vicens 2007 eta 2011 urteen artean garraio sailburuak adierazi zuenez, diseinu akatsek ez dute uzten Jacint Verdaguer kaleko filtrazio berriak baztertzen; izan ere, tunelaren gainazala zela eta, ezin izan zen euri-uren sarea nabarmen handitu eremu horretan. Ondorengo urteak oso euritsuak izan ziren Mallorcan, baina estazio horretako aireztapen-hodietan soilik gertatu ziren filtrazio arinak.\nGertaera hori eztabaida politikorako arrazoi ere izan zen; izan ere, Alderdi Popularrak inolako erantzukizun politikorik ukatu zuen, eta bere erantzukizunetik salbuesten dituzten errudunak bilatzea leporatu zion Vicensi, uholdeak sailburu izendatu zutenean gertatu baitziren, haren dimisioa eskatuz. Horrez gain, Gabriel Sampol emakidadunetako baten arduradunak, IB3 telebistari egindako elkarrizketa batean, onartu egin zuen eraikuntza enpresek Herri Lan Kontseilaritzatik presioak jasotzen zituztela metroa hauteskundeak baino lehen inauguratu ahal izateko, sistemaren kalitatearen kaltetan.\nBigarren linea.\nMallorcako Garraio Partzuergoak 2012ko azaroan iragarri zuen bigarren metro-linea bat sortuko zuela, Pla\u00e7a d'Espanya eta Marratx\u00edko geltokiaren arteko bederatzi geltokiak hartuko zituena. Linea berri hori ezartzeak ez luke inolako kosturik ekarriko; izan ere, lehendik dagoen infaegitura erabiliko litzateke, eta erabilerarik gabeko metro-unitateek emango lukete zerbitzua. Horren bidez, batetik, Palmako metropoli-eremuan bidaiatzeko denbora murriztu nahi zen, eta, bestetik, hiriburuaren eta Mallorcako gainerako herrien artean bidaiatzeko denbora murriztu nahi zen, inguruak ez baitziren hainbeste geraleku egin behar. Bere sorrera, \"Inca Express\" linearekin batera, Serveis Ferroviaris de Mallorcak bere burdinbide baliabideen kudeaketa arrazionalizatu eta optimizatzeko abiarazitako neurrietako bat izan zen.\nlinearen lehen metroa Pla\u00e7a d'Espanyako geltokitik abiatu zen, 2013ko martxoaren 13ko 5: 56an. Inaugurazio bidaian Bartomeu Oliver Marratx\u00edko alkatea, Biel Company Balearretako Mugikortasun kontseilaria eta Jose Ramon Orta Serveis Ferroviaris de Mallorcako gerentea izan ziren. Hala ere, linearekin gertatu zen bezala, sarearen zati berri horren eraketak polemika sortu zuen. Ireki eta gutxira, tren-konpainiaren enpresa-batzordeak \"arduragabekeriatzat\" jo zuen hura sortzea, Palma-Marratx\u00ed tarteko trenbidea metroz birmoldatuz ez baitziren beharrezko segurtasun-neurriak betetzen. Sindikatuen esanetan, metropoli-sistemako langile-sistema propio bat ezartzen zen trenbide-ezaugarriak zituen azpiegitura batean. Gehienbat, garraio publikoaren erabiltzaileek ongi kalifikatu zuten linea berriaren eraketa; maiztasuna handitzen zen eta bidaia-denbora murrizten zen, gainera, trenak ez zihoazen ohi bezain masifikatuta, batez ere puntako orduetan, geldialdi gutxiago egiten baitziren. Hala ere, zure establezimenduak kalte egin zien tarteko geltokiren batean jatorria edo helmuga zuten erabiltzaileei, ontzi-aldaketa bat egitera behartuta baitzeuden.\nHala eta guztiz ere, linearen erabiltzaile batzuek nahasmena adierazi zioten Diario de Mallorca egunkariari, linea horren ezarpenari buruzko informaziorik ez zegoelako. Geltokietan jarduera handirik egin ez zenez, kartelak ez ziren aldatu, eta ordutegi eta maiztasun berriak antzinakoen gainean lotsati jarritako karteletan agertzen zirenez, bidaiari gehienek ez zuten berririk sumatu. Horri guztiari gehitu behar zaio ezen, inaugurazioaren aurreko asteetan esan bazen ere zerbitzua lineako soberako unitateekin edo Inca Express zerbitzuak jada egiten zuen 91. seriearekin eskainiko zela, lehen hiru hilabeteetan hiru autoko bost unitatek zeharkatu zutela Linea SFMko 81 seriean, tren-zerbitzuek martxoaren 12ra arte egin zuten praktikante bera. 2013. Ez zen ekainaren 1era arte izango palmondoaren linea guztiak 71.\nSarea.\nGeltokiak.\n\"Palmako metroaren\" geltokiak Balear Uharteetako Gobernuaren kudeatzen eta mantenetzen ditu 2007tik. Gainera, Serveis Ferroviaris de Mallorca enpresak, ditu trenak eta horiek ustiarteaz arduratzen da.\nUstiapena.\nSarea Serveis Ferroviaris de Mallorca usiatzen du Balear Uharteetako Gobernua kudeatutako trenbide eta geltokietan.\nMaiztasunak.\nMetro sareak 6: 30etik 23: 00etara bitarteko ordutegia du. Lanegunetan, igarotze-maiztasuna 15 minuturo da 6: 30etik 10: 30era eta 13: 00etatik 16: 00etara, eta hogeita hamar minuturo gainerako orduetan. Asteburuetan zerbitzua ez da erabilgarri egoten, linea izan ezik, hogeita hamar minuturo 7: 00etatik 15: 00etara. Uztailean eta abuztuan, udako oporrak direla-eta eskariak behera egiten duenez, igarotzeko maiztasunak nabarmen jaisten dira, eta ibilbide eta data jakin batzuetan ezabatu egiten dira.\nFlota.\nMetroak erabiltzen duen gurpildun materiala CAFen 71 serieko sei unitate bikoitzek osatzen dute, baina aipatzekoa da CAFen 81 serieko hiru autoko bost unitatek linea zeharkatu zutela funtzionamenduko lehen hiru hilabeteetan. Energia elektrikoz elikatzen diren trenak dira, korronte zuzeneko 1 500 volteko tentsioarekin. Tren horiek ATP (Automatic Train Protection) sistema erabiltzen dute, FAP (Frenatu Automatiko Puntuala) motakoa, larrialdiko balazta aplikatzen duena edo segurtasun-baldintza batzuk betetzen ez direnean beste ekintza batzuk eragozten dituena. Trenetan, trenbidearen zabalera 1 000 mm-koa da.\nPalmako metroko trenak 2006an erosi zizkioten Construcciones y Auxiliar de Ferrocarriles eusko enpresari 14 501 160 euroren truke. Tren bakoitzaren gehienezko edukiera 306 bidaiarikoa da; 232 zutik eta 74 eserita. Metroak orduko 100 kilometroko gehieneko abiadura har dezake, 1,1 m/s \u00b2 -ko gehieneko azelerazioarekin eta 2 m/s \u00b2 -ko gehieneko dezelerazioarekin. Unitate bakoitzak Tetra irrati-sistema digital bat du Tren-tierra komunikazioetarako, itsasontzi barruko ordenagailua matxuren komunikazioarekin, anomaliekin eta gertaeren erregistratzailearekin, harrapaketaren aurkako ate elektrikoak, zarata-mailarekiko sentikorra den barneko megafonia, kanpoko megafonia, mugikortasun urriko pertsonei egokitutako korridorea, autoen arteko interzirkulazioa ahalbidetzen duena, baita bidaiarien eta makinistaren arteko interkomunikazioa ere. Erregulagarria, irismen luzeko itsasargi xenoiak, mugikortasun urriko pertsonentzat egokitutako bi plaza, makinistari abisuak emanda, bandalismoaren aurkako diseinua duten eserlekuak eta.\nBestalde, 2013ko martxoaren 13tik ekainaren 1era, hiru autoko bost unitate elektriko ibili ziren m2 linean, SFMko 81. seriean. Construcciones y Auxiliar de Ferrocarriles eusko enpresak egin zituen 2008 eta 2012 urteen artean. 71. serieak bezala, bi muturretan motorra zuten eta 22,80 metroko luzera, 3,20ko altuera eta 2,10eko zabalera zuten. Tren bakoitzaren gehienezko edukiera 386 bidaiarikoa zen, 268 zutik eta 118 eserita. 100 km/h-ko gehieneko abiadura har zezakeen, 1,1 m/s-ko gehieneko azelerazioarekin eta 2 m/s-ko gehieneko dezelerazioarekin. Unitate modularrak ziren, hau da, auto guztiak elkarri lotuta zeuden, gorputz bakarra osatuz. Unitateen diseinua mugikortasun urriko pertsonen irisgarritasun osoa errazteko pentsatuta zegoen, eta honako hauek zituen: auto guztietan lehentasunezko eserlekuak, gurpil-aulkian zeuden pertsonentzako eragingailu pneumatikodun sarbide-arrapalak eta finkapenak eta segurtasun-uhala zituen eremu erreserbatu bat. Bizikletentzako guneak ere bazituen, ateak ixteko abisua eta barruko argiztapen maila ona. Horrez gain, sail bakoitzeko telebista-monitoreak, helmuga-adierazleak eta geltokietako iragarki automatikoa zuten audioak zituen. Ingurumena errespetatzen zuen unitatea zen, emisio akustiko txikia zuen, trakzio elektrikoa, balaztatze erreostatikoko sistema eta energia berreskuratzeko gailu birsortzailea.\nTarifak.\nPalmako metroaren txartel-sistema itxia da, hau da, txartela baliozkotu behar da sarrera-ezeztagailuetan eta irteera-txarteletan. Egungo tarifak 2013ko urtarrilaren 3an jarri ziren indarrean, Espainiako Gobernuak 2012ko udan onartutako Balio Erantsiaren gaineko Zergaren (BEZ) igoeraren ondoren. Metroaren ibilbideak ez baitu inoiz A tarifikazio-eremua alde batera uzten \u2014 Palma Mallorcakoa, Marratx\u00ed eta Calvi\u00e1 eta Llucmajor udalerrietako batzuk hartzen dituena \u2014, beraz, ez da saltorik egiten tarifa-guneen artean.\nHonako billete mota hauek daude, 2015erako tarifekin:\nEtorkizuna.\nPla\u00e7a d'Espanya \u2194 UIB linea eraiki ondoren, sarea linea berriekin zabaltzeko aukera planteatu zen. Proposatutako handitzeak gaur egungo ibilbidea porturaino luzatzea izan ziren, alde zaharra zeharkatzen zuen lurpeko tunel zahar bat erabiliz, baina baztertu egin zen, ez baitzen oso bideragarria, Plaza Nagusiko eta Olivar Merkatuko aparkalekuak eraikitzeko lanetan tunel hori suntsitu zelako. Son Rapi\u00f1a aireportuarekin Avenidasetik eta Son Ferrioletik igaroz lotzea ere proposatu zen, baina proiektua ez zen aurrera atera bideragarritasun faltagatik.\n2007ko hauteskunde autonomikoen kanpainan, Jaume Matasek 2. linea eraikiko zuela (Son Rapi\u00f1a \u2194 Rafal Nou) eta linea Parc BITra luzatuko zuela iragarri zuen, berriro hautatua izanez gero. PSOEk eta ezkerreko hainbat alderdik osatutako gobernu autonomiko berriak metroaren sarea baztertu zuen, trenbidearen eta hiriaren erdigunearen eta Palmako hondartzaren artean tranbia eraikitzearen alde eginez.\n2011ko hauteskunde autonomikoek berriz ere gehiengoa eman zioten Alderdi Popularrari, eta honek behin eta berriz iragarri zuen Parc BITra luzatzeko eta Palmako erdigunea \"Son Espases\" ospitalearekin lotzeko linea bat sortzeko asmoa. Cam\u00ed dels Reis geltokia \u2014 atzeratzea eragin zuten.\n2018ko uztailean, hiru enpresak eskaintzak aurkeztu zituzten Palmako metroaren linea UIBtik Parc BITra zabaltzeko proiektua idazteko. Balear Uharteetako Gobernuak aurreikusi duenez, lanak 2019ko lehen hiruhilekoan lizitatuko dira, 2019ko udan hasi ahal izateko. Jarduketa honetan, linea 1,5 kilometroko luzeran luzatuko da Parc BITraino.\n2019ko urtarrilaren 11n, Consell de Governek Palma-UIB metro lineako 2,1 kilometroko adarra eraikitzeko proiektuaren lizitazioa onartu zuen. Adarra Cam\u00ed dels Reis geltokitik abiatuko da, \"Son Castell\u00f3\"ko industrialdean, \"Son Espases\" ospitaleraino. Lan horiek 31,6 milioi euroko kostua izango dute."}
{"id": "56069", "revid": "46380", "url": "https://eu.wikipedia.org/wiki?curid=56069", "title": "Isaac Titsingh", "text": "Isaac Titsingh (Amsterdam, 1745eko urtarrilaren 10a - Paris, 1812ko otsailaren 2a) Herbehereetako kirurgialari, jakintsu, agente komertzial eta enbaxadorea izan zen."}
{"id": "56070", "revid": "105290", "url": "https://eu.wikipedia.org/wiki?curid=56070", "title": "Basarrate", "text": "Basarrate Santutxu (Bilbo) auzoan ingurunea da, gaztelaniaz \"Campa del Muerto\" izena hartzen duena. Inguruan dagoen gune berde bakarra da.\nUni\u00f3n Bego\u00f1esa.\nAuzune honetan \"Uni\u00f3n Bego\u00f1esa\" izeneko kooperatibak etxaldea eraiki zuen XX. mendearen lehen erdialdean.\nMetroa.\nBilboko metroak Basarrateko geltokia du gune honetan, Santutxu eta Bolueta artean.\nJaiak.\nSantutxuko jaietan ingurune honetan txosnak paratzen dituzte."}
{"id": "56071", "revid": "371", "url": "https://eu.wikipedia.org/wiki?curid=56071", "title": "C++ lengoaia", "text": ""}
{"id": "56075", "revid": "1545", "url": "https://eu.wikipedia.org/wiki?curid=56075", "title": "Bodyboarding", "text": "Bodyboarding edo bodyboarda paipo izeneko ohola baten gainean olatu hautsigabeen gainean irristatzean datzan kirola da. Bodyboarding ohola 1,4 metro inguru luze da, surfeko oholak baino laburragoak eta apar sintetikoz eginak. Paipoak, berriz, zurezkoak dira.\nHistoria.\nTom Morey izan zen bodyboard taula bat probatu zuen lehena; bere surf taula erditik apurtu zenean, flotatzen zuen zatia hartu eta honen gainean itsasertzera ailegatu zen, Hawaiin. Geroago, 90. hamarkadan, kirol honen beste iraultza bat gertatu zen. Guilherme Tamega, Michael Eppelstun edo Ben Holland bezalako bodyboardlariek, akrobazia eta maniobra garatuak, kota erradikaletara eraman zituzten. Eta maniobra berriak garatzera ausartu ziren.\nGaur egun, bodyboardaren panorama mundiala, Mike Stewart (kirol honen aurrendaria, oraindik elitean dagoena), Jeff Hubard (bodyboardaren iraultzailea, aireko maniobrak egiteko erraztasuna dela eta), Spencer Skipper (Mike Stewarten ondorengo bezala ezaguna da bere estiloarengatik) eta Gillherme Tamega (oso erradikala da) bezalako izenek menperatzen dute.\nOhola.\nKirol honen elementu garrantzitsuena bodyboardeko ohola edo \"boogiea\" da, karbono zuntzez, beira zuntzez, polipropilenoz eta polietilenoz egina dago. Material hauen ezaugarriak direla eta, oso zaila da taulak haustea. Jasan ditzaketen kalte fisiko bakarrak urradurak izaten dira, edo haustura soilik kolpea oso handia bada. Antzinako paipoak, berriz, zurezkoak dira."}
{"id": "56076", "revid": "843", "url": "https://eu.wikipedia.org/wiki?curid=56076", "title": "Body board", "text": ""}
{"id": "56080", "revid": "12788", "url": "https://eu.wikipedia.org/wiki?curid=56080", "title": "Transplante", "text": "Transplantea hurrengoetako bat izan daiteke:"}
{"id": "56081", "revid": "512", "url": "https://eu.wikipedia.org/wiki?curid=56081", "title": "Transplante (medikuntza)", "text": "Transplantea edo mentua medikuntzaren arloan organismo batetik beste batera zelula biziak, ehunak edo organoak transferitzea da. Gehienetan organoak transplantatzen dira. Transplantatutako organoa kaltetutakoa ordeztu eta bere funtzioa hartzen du, biziak salbatuz edo pertsonen bizi egoera hobetuz. Hala ere, prozesu honek zenbait zailtasun ekar ditzake; hala nola, infekzioak eta errefusa. Operazio hau ebakuntza-gelan egiten da.\nTransplante motak.\nEmailearen eta hartzailearen artean dagoen harremanaren arabera, honelakoak izan daitezke:\nAutotransplanteak.\nTransplante mota honetan emailea eta hartzailea pertsona bera dira. Emailea eta hartzailea genetikoki berdinak direnez, ez da errefusik gertatuko. Autotransplante baten adibidea gorputzaren leku batetik bestera egiten den larruazal transplantea da.\nIsotransplanteak.\nIsotransplanteetan emailea eta hartzailea genetikoki berdinak dira, baina ez dira pertsona bera. Adibidez, biki unibitelinoen arteko transplantea isotransplantea izango litzateke. Errefusa gertatzeko oso aukera gutxi daude.\nAlotransplanteak.\nAlotransplanteetan, emailea eta hartzailea espezie berekoak dira, baina genetikoki desberdinak. Izaki bizidunen arteko organo, ehun eta zelulen transplante mota ohikoena da. Errefusak gerta daitezke, beraz transplantea egin baino lehen histokonpabilitate-probak egitea oso garrantzitsua da. Transplantea egin eta gero farmakoak hartu behar izatea ere oso probablea da.\nXenotransplanteak.\nEmailea eta hartzailea ez dira espezie berekoak. Errefusa gertatzeko aukerak beste transplante motetan daudenak baino gehiago dira. Adibide bat balbula transplanteak izango lirateke.\nErrefusa.\nOrgano berriak hartzailearen gorputzarekin ahalik eta kidetasun immunologikorik handiena eduki behar du errefusa ez gertatzeko, hau izanda oso konplikazio larria eta prozesu guztiaren porrota.\nErrefusaren aukerak murrizteko, paziente hartzaileak transplantea jaso ondoren farmako immunosupresoreak hartu behar izaten ditu, normalean bat baino gehiago. Hauek immunitate-erantzuna inhibitzen dute. Beraz, errefusa blokeatzen da. Sendagai horien artean, aipagarrienak dira esteroideak eta ziklosporina. Medikazio honek, beste alde batetik, albo-ondorio ugari dakartza, eta hauetako nagusiak prebenitzeko beste farmako batzuk ere hartu behar dituzte.\nTransplantearen ondorengo tratamenduaz gain, errefusa ez gertatzeko transplantea egin aurretik zenbait proba egin behar dira. Horiei histokonpabilitate-probak deritze.\nEmatea.\nPertsona batek bizirik irauteko edo bizi-kalitatea berreskuratzeko egiten den eskuzabaltasun- ekintza da ematea. Prozesu hau altruista da, emaileak ordainetan ez duelako ezer jasotzen, nahi duelako egiten baitu.\nEmatea Espainian.\nEspainiako emate-tasa munduko beste edozein lekutakoa baino handiago da. Hala ere, eskuratzen diren organo eta ehun kopurua ez da nahikoa eta gaixo asko itxaron-zerrendetan hiltzen dira urtero. Espainiako Transplanteen Antolakundea (gaztelaniaz, ONT) transplante-sistema hau koordinatzen du. Antolakunde honek hurrengoa bermatzen du: sistema doakoa dela eta herritar guztiek transplantea jasotzeko aukera bera dutela.\nNor izan daiteke emaile?\nBi motatako emaileak daude:"}
{"id": "56086", "revid": "219", "url": "https://eu.wikipedia.org/wiki?curid=56086", "title": "Itsumena", "text": ""}
{"id": "56088", "revid": "1545", "url": "https://eu.wikipedia.org/wiki?curid=56088", "title": "Kornea", "text": "Kornea irisa, begi-ninia eta aurreko ganbera estaltzen dituen begiaren aurrealde gardena da. Korneak, aurreko kamerarekin eta kristalinoarekin batera, errefraktatu egiten du argia. Gizakien, errefrakzio-gaitasunaren bi herenen arduraduna da. Kornearen errefrakzio-ahalmena dioptriakoa da gutxi gorabehera. Korneak begiaren fokatze-ahalmenaren zatirik handienean laguntzen duen arren, ikuspen finkoa du.Bestalde, kristalinoaren kurbadura ikuspegira doi daiteke, objektuarekiko distantziaren arabera. \u00a0\nHala ere, kornea ez da lente bat soilik, giza gorputzean nerbio-bukaeran dentsitate handiena duen ehuna baita.\nAnatomia.\nKornea bereizitako ehuna da, errefrakzioa eta argiaren transmisioa ahalbidetzeko. Forma, funtsean, lente konkabo-konbexu bat da, aurreko aurpegi batekin, malko-film prekornealarekin kontaktu estua duena, eta atzealdea, umore urtsuak bustia. Erlazio horiei esker, korneak ez du baskularizaziorik, likido horiek baitira bere eskakizun fisiologikoei eusteko arduradun nagusiak.\u00a0Lodiera ia 1 mm-koa da periferian, eta 0,5 mm-tik gorakoa erdialdean. Kornea keratinizatu gabeko epitelio estratifikatu ezkatatsu batek, ehun konektiboko estroma batek eta endotelioko geruza zelular batek osatzen dute. Ehun abaskular hori itxuraz sinplea bada ere, bere egituraren erregulartasun eta uniformetasun handiak ahalbidetzen du argia behar bezala transmititzea eta errefraktatzea.\nAurreko aldeak forma obala du, bertikalki 11 mm neurtzen du eta horizontalki 12 mm, eta 7,8 mm-ko kurbadura-erradioa du. Atzeko aldeak, ordea, forma ahurra du, bertikalki eta horizontalki 13 mm neurtzen du eta 6,5 mm-ko kurbadura-erradioa du.\nMintzak.\nGiza korneak, eta beste primate batzuen korneak ere, sei geruza dituzte. Berriz, katuen, txakurren eta bestelako haragijaleen korneak laua\u00a0mintz dituzte. Giza kornearen geruzak, aurrekotik atzekora, hauek dira:\nInerbazio.\nKornean, nerbio trigeminoaren zatiketa oftalmikotik eratorritako nerbio sentsitiboen bilbe aberatsa dago, batez ere, nerbio ziliar luzeen bidez. Kornean sentikortasuneko inerbazioa larruazalarena baino 300 aldiz handiagoa dela kalkulatzen da. Linboan eraztun-itxurako plexua sortu ondoren, mielina-zorroak galdu eta aurreko estroman sartzen dira. Handik, Bowman-en mintza zulatu eta epitelioan sartzen dira, han baitaude haren bukaerak. Bukaera horien kontzentrazioa hortz-mamia baino 20-40 aldiz handiagoa da, eta azala baino 300-600 aldiz handiagoa, dentsitate handiagoarekin kornearen erdiko bi herenetan. Horrek adieraziko luke epitelio-zelula bakar baten gaineko lesioa nahikoa litzatekeela minaren pertzepzioa eragiteko.\nHiru nerbio-bukaera mota detektatu dira: 1) noortzeptoreak, 2) polimodalak eta 3) tenperatura. Bigarrenek estimulu kimikoei, mekanikoei eta abarri erantzuten diete. Amaiera horiek kaltetzen direnean, birsorkuntzak ez du aurreko sentikortasun espezifikoa zehazki berreskuratzen.\nBai ehunen trofismoan, bai trauma baten ondoren ehuna birsortzean, inerbazioa funtsezkoa da neuropeptidoak askatzen direnean, eta neuropeptido horiek, aldi berean, hanturazko zelulak, NGF, neurotrofinak eta abar helarazten dituzte.\nGardentasuna.\nKornearen ezaugarri garrantzitsuenetako bat gardentasuna da, izan ere, gardentasuna murriztuz gero, argia egitura fotosentikorretara pasatuko da. Gardentasuna hauen mende dago:\nKornearen gardentasuna estromaren zuntzen antolamendu erregularraren mende dago nagusiki, eta hori, era berean, zuntz horien artean dagoen proteoglukano kopuruaren araberakoa da. Estromaren proteoglikanoak oso hidrofilikoak direnez, horietatik edozein gehiegik ura gehitzea ekarriko du, eta, ondorioz, zuntzak bereiztea, desordenatuz eta argiaren sakabanatze errefraktiboko zentroak sortuz. Era berean, ur kopuru egokiak bermatzen du proteoglukanoek espazio bera okupatzea eta, hala, kolageno-zuntzak ordenatuta izatea. Kontuan hartu behar da ez dagoela odol-hodirik, ez linfa-hodirik, eta haren nerbio-zuntzak amielinikoak direla, eta baldintza horiek gardenak izaten laguntzen dutela.\nKornearen elikadura.\nKokapenagatik, kornearen ekarpen elikagarria 3 iturritatik etor daitezke:\nOxigeno-ekarpena.\nKapilarrek eta malkoek oxigeno kantitate txikiak ematen dizkiote korneari. Aire atmosferikoak %21eko oxigenazioa ematen dio korneari begiak irekita eta %7-8ko begiak itxita. Korneak behar duen oxigenoaren %90 umore urtsutik dator.\nTratamenduak eta horien erabilerak.\nProzedura kirurgikoak.\nErrefrakzio zenbait teknikaren bidez, aldatu egiten da begiak duen kornearen forma, betaurrekoak edo antzekoak erabili beharra murrizteko, lentearen errefrakzio hobetzeko. Gaur egungo teknika askotan, laser excimerra erabiliz fotoablazio bidez berregituratzen da.\nEstroma korneoak opakotasun nabarmena, irregulartasunak edo edemak garatzen baditu, kornea emaile kadaberiko baten bidez alda daiteke. Kornean odol-hodirik ez dagoenez, normalean ez da korne berria errefusatzen.\nKornea sintetikoak ere garatzen ari dira (keratoprostesia). Gehienak plastikozkoak dira, baina badira material sintetiko biobateragarriz osatutako konposatu batzuk ere, korne sintetikoak ehunaren hazkundea eragiten dutenak, biointegrazioa sustatuz. Beste metodo batzuk, hala nola, mintz deformagarri magnetikoak\u00a0 eta erretinaren estimulazio magnetikoa, garapenaren etapa goiztiarretan jarraitzen dute.\nProzedura ez-kirurgikoak.\nOrtokiragazkorrak diren ukipen-lente zurrun edo gogorrak erabiltzen dira, aldi baterako kornea berregituratzeko, begiaren egoera errefraktiboa hobetzeko edo betaurrekoen edo ukipen-lenteen beharra murrizteko.\n2009an, Pittsburgheko Unibertsitateko zentro medikoko ikertzaileek frogatu zuten giza korneetatik bildutako zelula amek gardentasuna berrezar dezaketela, kalte korneoa duten saguetan errefus-erantzunik eragin gabe. Epitelio kornealeko gaixotasunetarako, hala nola, Stevens Johnson-en sindromea, kornearen ultzera iraunkorra, besteak beste, frogatu da eraginkorrak direla in vitro deribatuaren eta korneako zelula amen elkarketa autologiko basal kontralaterala, mintz amiotikoan oinarritutako hedapena eztabaidatsua baita. Gaixotasun horietarako, kornea-endotelioaren zelula aitzindarien eraginkortasuna frogatu da. Ehun-ingeniaritzan sortzen ari diren teknologiak erabiliz, odol-emaile kadaberiko bakar baten kornea-zelulak zabaltzea espero da, paziente bat baino gehiagoren begian erabiltzeko."}
{"id": "56090", "revid": "105290", "url": "https://eu.wikipedia.org/wiki?curid=56090", "title": "Kristalino", "text": "Kristalinoa begiaren aurreko segmentuan dagoen disko gardena da, irisak estaltzen duena erdialdean begi-ninia utziz. Kristalinoaren gainaldea ahurra behar baino gehiago edo gutxiago okertzen denean, gaitzak sortzen dira ikusmenean: miopia, begi-lausoak, etab. Arrainen kristalinoa biribila da; lehorreko ornodunen kristalinoak, berriz, gainaldea ahur okerra du."}
{"id": "56091", "revid": "105290", "url": "https://eu.wikipedia.org/wiki?curid=56091", "title": "Iris", "text": "Irisa begiko begiko mintz biribila da, laua, koloreztatua eta uzkurkorra, erdigunean irekigune bat duena, begira iristen den argi kopurua kontrolatzen duena. Erdialdean duen irekiguneari begi-nini deitzen zaio.\nIrisa begiaren aurreko aldean dago, kristalinoaren aurrean eta kornearen atzean, eta begiaren aurreko eta atzeko barrunbeak bereizten ditu. Bi motatako gihar zuntzak ditu barruan: biribilak (irisa itxiarazten dutenak) eta irradatuak (irisa irekiarazten dutenak). Irisak, irekiz eta itxiz, begira iristen den argi kantitatea kontrolatzen du.\nGizakiengan, irisak markatzen du pertsona baten \u00abbegien kolorea\u00bb."}
{"id": "56092", "revid": "105290", "url": "https://eu.wikipedia.org/wiki?curid=56092", "title": "Begi-nini", "text": "Begi-ninia begiaren aurreko segmentuko biribil beltza da, irisaren erdialdean dagoena, kristalinoaren aurrean eta kornearen atzean kokatua."}
{"id": "56093", "revid": "1545", "url": "https://eu.wikipedia.org/wiki?curid=56093", "title": "Humore urtsu", "text": "Humore urtsua begiaren aurreko segmentuan dagoen likidoa da, begiko kristalinoa eta kornearen arteko gunean kokatutakoa.\nGorputz ziliarrak ondo definitutako bi funtzio ditu. Alde batetik, begi bakoitzean 6 cm karratuko azalera hartzen duten prozesu ziliarrek sortzen dute humore urtsua, minutuko 2-3 mikrolitroko abiaduran. Humore urtsua funtsezkoa da begi-globoak behar bezala funtziona dezan, eta 15 mm Hg-ko presioan mantendu behar da, 2 mm Hg-ko marjinarekin soilik. Humore urtsuaren presioak gora egiten badu, glaukoma izeneko gaixotasun bat sortzen da, eta behar bezala kontrolatzen ez bada, ikusmen-zorroztasun eta itsutasun gabezia handia izan dezake."}
{"id": "56094", "revid": "1545", "url": "https://eu.wikipedia.org/wiki?curid=56094", "title": "Humore beirakara", "text": "Humore beirakara begiaren muin osoan dagoen gai lirdingatsu edo gelatinakara da, atzeko segmentuan kokatutakoa kristalinoa aurrean eta erretina inguruan dituela."}
{"id": "56096", "revid": "116181", "url": "https://eu.wikipedia.org/wiki?curid=56096", "title": "Lurreko Telebista Digital", "text": "Lurreko Telebista Digitala edo LTD bideo-seinaleen (irudi eta asoziatutako audioen) transmisio digitala da; alegia, kode bitarrekoa, ohiko antena, kable konexio edota satelite baten bidez egina. Teknologia digitala aplikatuz, posibilitate handiagoak lortzen dira, hala nola kanal kopuru handiagoa, irudi kalitate hobea edo bereizmen handiko irudiak (HD edo High Definition ingelesez) eta soinu kalitate hobea (AC3,Dolby Digital sistemak erabilita). Ipar Amerikan, ATSC teknologia erabiltzen da; Japonian, ISDB-T; eta Europa eta Australian, DVB-T-a (azken biak oso antzekoak dira). Munduko beste lurraldeak erabaki gabe daude oraindik.\nDVB-T estandarra Europako industriaren estandarren familian sartuta dago. Estandar horiek telebista digitaleko emisioak transmititzeko erabilitako teknologiaren arabera bereiz daitezke: lurreko banaketa sarearen seinaleaz baliatuta, ohiko telebista analogikoan erabiliako emisioak (DVB-T), satelite geo-egonkorretatik egindako emisioak (DVB-S), kable-sareen bidez (DVB-C) edota eragingailu mugikorrak helburu dituzten emisioak, prozesu txikiko kapazitatearekin eta bateriaz hornituak (DVB-H). Beste modalitate berri bat ADSL bidezko telebista da: estandar berri bat dauka (DVB-ADSL). Formatu digitalean emisioak egiten dituzten irrati bidezko audio modalitate berri bat ere sortu da, DAB (Digital Audio Broadcasting) izenekoa.\nLurreko telebista digitalaren jatorria.\nLTDa Ameriketako Estatu Batuetan jaio zen, 1996an, FCCari (\"Federal Communications Commission\") esker, ATSCaren (\"Advanced Television Systems Committee\") telebista digitaleko estandarra onestean. Emisio digitalak 1999ko maiatzean hasi ziren. Bestalde, itzalaldi analogikoa 2006ko abenduan edo LTDaren seinalea jasotzeko gaitasuna etxebizitzen % 85era iristean burutzeko asmoa zegoen.\nLegeak hala aginduta, emititzaileak ohiko difusio analogikoaren sistematik sistema digital berri batera aldatuko dira (ATSC estandarra darabilena). 1992an, Amerikako Estatu Batuek \"digitalizazio osoa\"ren alde egin zuen apustu, Europa eta Japoniaren telebista analogikoaren estandarraren aurka eginez. Mugimendu horrek AEBei eman zien lidergoa arlo horretan.\nTelebista analogikoaren abantailak.\nTelebista digitalak, analogikoarekin alderatuz, hiru abantaila nagusi ditu:\nIrudi eta soinu kalitate hobea.\nTelebistaren lurreko transmisioa hainbat faktorek kaltetu dezakete: energiaren dispertsioak, itzalguneek eta oihartzunak eragiten dituzten islapenek. Transmisio analogikoan, arazo hauek elurra, zarata, irudi bikoiztuak, kolore urritasuna eta kalitate baxuko soinua eragiten dituzte. Transmisio digitalean, bestalde, seinalea kodetuta dagoenez, irudia osorik jasotzen da, baina \"hondale digitala\" gertatzen da: zirkuitu deskodetzaileetara heltzen den seinalea nahikoa ez denean, seinalea galtzen da. Seinale on bat jasotzeko, kalitate normaleko transmisio analogiko batek baino potentzia gutxiago behar du telebista digitalak.\nTelebista emisio baten irudi, soinu eta datuak MPEG-2 (Moving Pictures Experts Group 2) formatu digitalean kodetzen dira. Transmititutako irudi eta soinuaren kalitatea, multiplex datu emariaren fluxuaren menpe dago.\nOihartzunen arazoa europar sisteman konpondu da COFDM (Coded Orthogonal Frequency Division Multiplexing) modulazioa erabiliz. LTDan, lortutako fluxu bitarra (irudia, soinua eta datuak kodetu ondoren), milaka eramaleen bidez trasmititzen da.\nDatu bitarren fluxua, abiadura txikiko milaka azpifluxutan zatitzen da. Hau dela eta, bit-en iraupena handia da. Denbora erabilgarri batean emititzen da, ondoren, geldialdia doa. Denbora erabilgarri horretan, transmisore guztiak sinkronizatuta daude eta fluxu bitarraren bit zati bat, paraleloan emititzen da. Modu honetan, hiriguneetan, interferentziek potentzia eta heldutako seinale/zarata erlazioa hobetzen dute. Adibidez, hiriguneko eraikinek sortzen dituzten islapenek, seinaleak gainezarri eta honela, hauen potentzia eta soinu/zarata erlazioa hobetzen dute.\nGainera, kodeketa hau, akatsak aurkitu eta zuzentzeko gai da, nahiz eta seinalea leku desfaboragarri batean jaso.\nMPEG-2 konprimaketa, galerak dituen konprimaketa mota da, beste modu batera esanda, emititu baino lehen bideo/soinu kalitatea txarragoa dela era digitalean, analogikoan baino. Hau dela eta, Lurreko Telebista Digitalak bermatzen diguna jasotako seinalearen kalitate hobea da, eta ez bideo/soinu kalitate hobea.\nTelebista emisio kopuru handiagoa.\nGaur egun daukagun telebista analogikoaren teknologia dela eta, UHF kanal bakoitzeko programa bakar bat transmititu daiteke (kanalaren banda zabalera 6MHz, 7Mhz edo 8Mhz-ekoa izan daiteke). Gainera, emisio bat burutzen ari bada, aldameneko kanalak transmisio barik egon behar dira, interferentziak saihesteko.\nBeste alde batetik, kodeketa digitalak \"UHF\" kanal bakar batean (20 Mbps inguru, gaur egungo Espainiako konfigurazioa dela eta) programa ugari kalitate digitalean (DVD baten antzekoa) transmititzeko aukera ematen digu. Aldi berean igorritako programa kopurua irudi eta soinu kalitatearen menpe dago. Gaur egunean bost programa emititzen dira \"UHF\" kanal bakoitzeko, nahiz eta normalean hauetatik lau soilik erabili. Bestalde, MPEG-2 kodeketaren malgutasunari esker, parametro hauek aldatzeko aukera dago edozein momentutan, ikuslea konturatu gabe. Ohiko \"UHF\" kanal batean emititzen diren lauzpabost emisio kanalen blokeak \"MUX\" (multiplex) izena hartzen du. \"MUX\"-aren fluxu bitarra osatzen duten kanalen multiplexazioa da. Kanal multiplexatu bakoitzaren fluxu-erlazioa erregulatu daiteke, hau da, kanal hauen kalitatea erregulatzeko gaitasuna dugu.\nAdibidez, fluxu altua jarri ahal zaio ordaindutako pelikula edo kirol ekitaldiari, eta fluxua murriztu \"MUX\"-a osatzen duten gainontzeko kanalei, emisio zabalekoak izatekotan.\nSistema adimentsu batek \"MUX\"-a osatzen duten kanal bakoitzaren fluxua estimatzen du uneoro, eta banda zabalera handiagoa edo txikiagoa esleitzen dio beharraren arabera.\nMalgutasun handiagoa emisioetan eta zerbitzu gehigarrietan.\nKanal bakoitzean \"MPEG-2\" fluxu bakarra emititzen da, eta honek bideo, audio eta datu anitzak eduki ahal ditu. Nahiz eta operadore batek baino gehiagok kanal multiplexatu bakarra partekatu, bakoitzak egokitzen zaion banda zabalera kudeatu dezake nahi dituen edukiak eskaintzeko. Adibidez, bideo fluxu bat, bi audio fluxu (bi hizkuntza ezberdin aldi berean) eta zenbaitatu fluxu (azpitituluak hizkuntza ezberdinetan, gorrentzako azpitituluak, partidu batean jokalarien estatistikak...) emiti ditzake.\nInformazio guzti hau erabiltzaileari heltzen zaio LTD hargailuak dituen aplikazioei esker. Aplikazio hauek MHP (\"Multimedia Home Platform\") industria estandarra erabili ohi dute. Operadore bakoitzak nahi dituen zerbitzuak eskaintzen dituzten aplikazioak garatuko ditu, eta hauek LTD hargailuan instalatuko dira zerbitzu horiek erabili ahal izateko.\nAplikazio horietako bat EPG (\"Electronic Program Guide\") edo Progamen Gida Elektronikoa da. Honek emisoreetatik programei buruzko informazioa eskuratu eta interpretatuko du, eta ondoren erabiltzaileari erakutsiko dio, programa grabatzeko aukera emanez, deskribapena ikustea ahalbidetuz...\nTelebista digitala e-demokraziaren ikuspegitik.\nE-demokrazia IKTak erabiliz prozesu demokratikoak hobetzeko sistema da. Sistema honen helburuak aurrera eramateko IKTrik egokiena Internet izan zitekeen, baina gaur egun arazo handia izaten jarraitzen duena du oztopo nagusia: eten digitala. Interneta ez da etxe guztietara iritsi oraindik, eta adinaren arabera desberdintasun handiak eragiten ditu, adinekoen zati handi batek ez baitaki ordenagailuak erabiltzen. Gainera, internetaren erabilera ordaindu beharra dago. Beste IKT askok ez dute interakziorako aukerarik ematen.\nLurreko Telebista Digitalak, aldiz, ez ditu oztopo horiek:\nEzaugarri hauek LTDa e-demokraziarentzako aukera egokiena bilakatzen dute, eta instituzio publikoak teknologia honen garapena eta zerbitzu interaktiboen sorrera bultzatzen ari dira herrialde ugaritan.\nLTDa ikusteko beharrezkoa dena.\nGaur egun, LTDaren eta telebista analogikoaren emisioak UHFaren banda berdinean egiten dira. Seinale berri hau sintonizatzeko ez da beharrezkoa eraikinaren antena kolektiboa aldatzea, 1995etik aurrera ezarri edo berrikusi bada behintzat, baina derrigorrezkoa da DVB-T deskodetzaile bat jartzea telebista analogikoaren hargailu bakoitzarentzat edo deskodetzailea gehitua duen telebista bat erostea. LTD seinalea jaso ahal izateko jaso nahi den eremuan LTD emisioa dagoela ziurtatu behar da.\nOrduan, orain seinale analogikoarekin erabiltzen ditugun antena eta distribuzio sareak, seinale digitalarekin erabili daitezke, biak UHF bandan emititzen direlako. Bestalde, ezarritako anplifikadoreak, monokanalak dira (UHF kanal bat soilik anplifikatzen dute) eta gainera seinale analogikoentzat daude eginak. Hortaz, beharrezkoa da kanal anplifikadore berri bat jartzea telebista digitalean erabilitako kanal bakoitzean. Gaur egun Espainian dagoen egoerarekin, bi edo hiru anplifikadore berri beharko ziren.\nAldaketa bakun eta merke horrekin, LTDaren seinalea eraikin osoko etxebizitzetara helduko da, baina seinale hau, gure telebista analogikoaren hargailuak ulertzen ez duen kodeketa batean dago. Emisio digitalak ikusi nahi ditugun telebista bakoitzean DVB-T deskodetzaile bat jarri beharko da, honako funtzioak burutzeko:\nAzkenik, hautakizunik merkeen ordenagailurako DVB-T txartel hartzaile bat erostea da, edozein formatutan: USB, PCI edota PCMCIA.\nLTDaren plan teknikoa.\n2005eko uztailaren 29ko Ministro Kontseiluan, Espainiako Gobernuak LTDaren plan tekniko berriaren testua onartu zuen.\nPlan berri horretan agertzen diren neurrietatik, itzalaldi analogikoaren aurrerapena (2012 urterako finkatuta eta 2010eko Apirilaren 1ra aurreratua) eta LTD emisioen kopurua handitzea nabarmendu daitezke. Azken hau burutzeko, Quiero TV-ren porrotaren ondoren libre geratu diren frekuentziak berrerabili eta gaur egun erabilgarri nahiz DVB-H-rako pentsatuak daudenak berrantolatuko dira. Ekintza hauek egiteak, bigarren multiplex bat ekarriko du gune batzuetan, emisio autonomikoentzat.\nBitarteko epealdian, itzalaldi analogikoa heldu arte, operadore publikoak multiplex oso bat jasoko du. Emisore pribatu bakoitzak gaur egun duen kanal digitala mantenduko du (Net TV eta Veo Tv bezala). Aldi berean, betekizunak betetzen badituzte, kanal berriak emititzeko aukera izango dute.\nItzalaldi analogikoaren ondoren, RTVE operadore publikoak bi multiplex oso jasoko ditu eta emisore pribatu bakoitzak multiplex bakarra. Bestalde, autonomia erkidegoek bi multiplex kudeatzeko aukera izango dute beraien esparru geografikoetan.\n2010eko apirilaren 1ean Espainian itzalaldi analogikoaren azken fase izan zen eta ordutik aurrera, herrialde osoan telebista ikusi ahal izateko, LTD deskodegailua beharrezkoa da.\nEmisio analogikoen itzalaldia.\nIrrati eta telebista operadoreen emisio analogikoen amaiera itzalaldi analogiko gisa ezagutzen da. 2005eko maiatzean, Europako Batzordeak 2012 urtea proposatu zuen itzalaldi analogikoa burutzeko muga bezala Europar Batasuna eratzen duten herrialde guztientzat.\nEspainian, itzalaldi hau urte horretarako ezarrita zegoen. Hala ere, 2005eko uztailaren 29ko erret-dekretuan, espainiar gobernuak 2010 urtera aurreratzea erabaki zuen, Soriako probintzian izan ezik (bertan 2008. urtean gertatuko da ereduzko froga bezala). Ordura arte, emisio digitalak eta analogikoak egongo dira batera.\nItzalaldiak Europar Batasunean.\nMomentu honetatik aurrera, beharrezkoa izango da sintonizatzaile digitala duen telebista bat izatea edo kanpoko LTD edo DVB-T sintonizatzailea, seinale digitala prozesatzeko eta telebistara bidaltzeko, azken hau ikus dadin."}
{"id": "56098", "revid": "1545", "url": "https://eu.wikipedia.org/wiki?curid=56098", "title": "Erretina", "text": "Erretina edo betsarea begiaren muina barrutik estaltzen duen geruza da, argiarekiko sentibera. Begiaren barreneko segmentuan dago, konjuntibaren barrualdean, humore beirakara inguratuz. Ikusmena ahalbidetzen duten zati nagusietako bat da. Begi globoa osatzen duten hiru mintzen artean barrukoena da; esklerotika eta koroidea dira besteak.\nNerbioz osatutako mintz sentikorra da erretina; bertan antzematen zaio argiari, eta osatzen da gauzen irudia. Erretina ikus-kirioaren bitartez lotzen da burmuinen ikusmenguneekin. Zenbait mintzez osatua dago, baina horietako batek besterik ez du argia sentitzen, horretarako zelula bereziak baititu. Zelula horiek bi eratakoak dira: makilak eta konoak. Bai egituran eta baita zereginean ere bereizten dira; argi mota desberdinak antzematen ditu zelula mota bakoitzak. Makilak nagusi dira gauean dabiltzan animalien begietan; gizonari gauez ikusteko baliagarri zaizkio. Konoak nagusi dira, berriz, batez ere egunez dabiltzan animalien begietan, gizona tartean, eta ikusmen zehatzerako eta koloreen bereizketarako beharrezkoak dira."}
{"id": "56100", "revid": "6327", "url": "https://eu.wikipedia.org/wiki?curid=56100", "title": "LTD", "text": ""}
{"id": "56101", "revid": "1545", "url": "https://eu.wikipedia.org/wiki?curid=56101", "title": "Konjuntiba", "text": "Konjuntiba betazalen barne-azalera tapizatzen duen begiko muki-mintza da; begi-globoaren aurrealderantz hedatzen da, esklerotikaren zati bat estaliz eta korneako epitelioa eratuz.\nBere hanturak konjuntibitis du izena."}
{"id": "56102", "revid": "336", "url": "https://eu.wikipedia.org/wiki?curid=56102", "title": "Koroide", "text": "Koroidea begiaren esferaren inguruan dagoen geruza da, odol-hodiez ondo hornitutakoa, atzeko segmentuan kokatutakoa erretina eta esklerotikaren artean."}
{"id": "56103", "revid": "105290", "url": "https://eu.wikipedia.org/wiki?curid=56103", "title": "Esklerotika", "text": "Esklerotika edo esklera begiaren esferaren inguruan dagoen geruza da, aurrealdean kornearekin jarraitzen dena, koroidea barrualdean eta konjuntiba kanpoaldean dituena.\nZuntzezko mintza da, nakarraren kolorekoa eta lodia. Begiaren bost seirenak betetzen ditu; atzealdean ikusmen kirioari uzten dio tokia eta aurrealdean berriz korneari; gainerako guztia esklerotikak estaltzen du. Gizakiak eta ornodun guztiek dute esklerotika, baita ornogabe batzuek ere (muskuilu zefalopodoek)."}
{"id": "56104", "revid": "219", "url": "https://eu.wikipedia.org/wiki?curid=56104", "title": "Esklera", "text": ""}
{"id": "56105", "revid": "1545", "url": "https://eu.wikipedia.org/wiki?curid=56105", "title": "Nerbio optiko", "text": "Nerbio optikoa edo ikus-kirioa nerbio sentsoriala da, ikusmen informazioa betsaretik burmuinetara transmititzeaz arduratzen dena. Erretinako ganglion zelulen geruzan du jatorria, eta itxurazko jatorria kiasma optikoaren aurreko angelua da.\nHarremanak eta Ibilbidea.\nGutxi gorabehera 5 cm-ko luzera neurtzen du, eta atzeko aldean kokatuta dago. Lau segmentu deskribatzen dira bertan:\nKiasma optikoan, sudurreko hemierretinatik datozen zuntz guztiak aldebaldeko aldera igarotzen dira, eta hemierretina tenporaleko zuntzak ipsilateralki igarotzen dira. Traktu optikoaren bidez, zuntzak talamoaren alboko genikulatuaren nukleora irteten dira, alboko gorputz genikulatuaren sakonean kokatuta. Neurona talamikoak proiektatzen dira, erradiazio optikoaren bidez, ikusizko kortex primarrera edo estrietara, batez ere IV geruzan amaituz.\nHala ere, beste bide alternatibo batzuk:\nSemiologia.\nGarezurreko nerbioen azterketak ikusmen zorroztasuna, ikusmen eremuak eta kolore ikusmena ebaluatzen dituzten maniobrak izan beharko lituzke.\nIkusmen zorroztasuna normalean Snellen taularekin aztertzen da, koloretako bi zerrenda dituena, eta horrekin kolore ikusmena eskaneatzen da. Funtsaren azterketak nerbio optikoaren azterketaren parte izan behar du.\nErreflexu fotomotor edo pupilarra begi bakoitza argituz aztertzen da eta pupilaren uzkurdura ikusten da. Adostasunezko erreflexuan, begi baten argiztapenak kontralateralaren begi-pupila uzkurtu egiten du. Erreflexu hauek begiaren berezko mugikortasuna ezagutzea ahalbidetzen digute, begi-nerbio motor arruntaren (CN III) zati parasimpatikoak ematen baitu. ganglio ziliarra."}
{"id": "56106", "revid": "448", "url": "https://eu.wikipedia.org/wiki?curid=56106", "title": "Esku Huskako Lau eta Erdiko Pilota Txapelketa Nagusia", "text": "Esku Huskako Lau eta Erdiko Pilota Txapelketa Nagusia \u2014laburturik, Lau eta Erdiko Txapelketa\u2014, gaur egun EPELen lau eta erdiko txapelketa izenaz ere ezaguna, esku huskako pilotako lehiaketa da, pilotalekuko aurrealdeko lau koadro eta erdian jokatzen dena (hortik datorkio izena, bai eta \"Kaiolaren Txapelketa\" ezizena ere). Partida bakoitzean bi pilotari aritzen dira, buruz buru. Esku huskako pilotan, denboraldiko hiru txapelketa nagusietako bat da, buruz burukoarekin eta binakakoarekin batera.\n1953an sortua, 1958tik 1988ra bitartean ez zen jokatu. 2002az geroztik Esku Pilota Enpresen Ligak (EPEL) antolatzen du. Asegarce eta Aspe enpresetako pilotariek parte hartzen dute.\nAimar Olaizola da lau eta erdiko txapelketa nagusi gehien irabazi duen pilotaria (7 txapel). Hala ere, adituen artean adostasun zabala dago zerrenda horretako bigarrenak, Julian Retegik (4 txapel), lortu zituenak baino askoz gehiago irabaziko zituzkeela, baldin Lau eta Erdiko Txapelketa Nagusia lehenago berrezarri izan balitz (1974tik 2001era izan zen profesionala Retegi II.a, eta 1989raino ez zen Lau eta Erdiko Txapelketarik berrezarri izan; ordurako 35 urte zituen Retegik, eta irabaziak zituen buruz buruko 9 txapelketa jarraian).\nHistoria.\n1953tik 1957ra bitarteko urteetan hasi ziren jokatzen Lau eta Erdiko Txapelketa, \"La Voz de Espa\u00f1a\" egunkariaren babesarekin eta launa pilotarirekin. Akarregi (1953), Soroa II.a (1954), Barberito (1955 eta 1956) eta Ogeta (1957) izan ziren txapeldunak. Enpresek, jendea erakartzen ez zuela ikusita, bertan behera utzi zuten txapelketa.\n1989an, Euskal Telebistak erabaki zuen lau eta erdiko txapelketa berriz martxan jartzea, neguko programazioko hutsunea betetzeko. 1989ko txapelketa lau pilotarik jokatu zuten: Retegi II.ak, Alustizak, Galartzak eta Tolosak. Euskal Telebistak Pilotaleku Industrialetako Enpresarien Elkartearekin negoziatu zuen 1989an. Esku-huskako enpresak Eskulari eta Unidas ziren. 200 ikusle izan ziren lehen final hartan. Laboral Kutxa izan zen babeslea.\nETBren bultzadaren ondoren, 1992an, Asegarceren sorrerak beste bultzada bat eman zion txapelketari, eta horrela garrantzia hartuz joan zen, zaleen gustuak aldatzearekin batera. Bestalde, parte hartzaileen kopuruak ere gora egin zuen: 1997an 40 izan ziren, eta 1998an, berriz, 84, Asegarce-Alti, Besagain eta Aspe enpresetakoak. 2001ean 36 izan ziren parte hartzaileak; 2012an, berriz, 28. Hamarkada haren amaieran ezarri zen gaur egungo eredua, 16-18 pilotarikoa. Gaur egun, buruz burukoak baino jende gehiago erakartzen du."}
{"id": "56107", "revid": "15251", "url": "https://eu.wikipedia.org/wiki?curid=56107", "title": "Esku Huskako Binakako Pilota Txapelketa Nagusia", "text": "Esku Huskako Binakako Pilota Txapelketa Nagusia \u2014laburturik, Binakako Txapelketa\u2014, gaur egun EPELen binakako txapelketa izenaz ere ezaguna, esku huskako pilotari profesionalen artean binaka jokatzen den pilota txapelketa nagusia da, 2002az geroztik Esku Pilota Enpresen Ligak (EPEL) antolatua. Esku huskako pilotan, denboraldiko hiru txapelketa nagusietako bat da, buruz burukoarekin eta lau eta erdikoarekin batera.\nHistoria.\n1941ean sortu zen, Esku Huskako Buruz Buruko Pilota Txapelketa Nagusiarekin batera. Bi urtean behin jokatzen zen, hasiera hartan. Hala ere, 1945eko txapelketatik 1961ekoraino, eta ordukotik 1978koraino, etenaldi luzeak izan zituen, interes askorik ez baitzuen pizten txapelketa horrek.\n1973an, orduko hartan esku huskako pilotan ziharduten bi enpresak \u2014Empresas Unidas eta Eskulari\u2014 konturatu ziren txapelketak ezin formula hobeagoa zirela esku huskako pilotaren egutegiari pizgarri bat jartzeko. Hamarkada hartan, beraz, bi enpresek bakoitzak bere aldetik txapelketak egin zituzten, harik eta 1978an, bi enpresen artean lortutako hitzarmenari esker, lehiaketa berriz ere txapelketa nagusi bilakatu zen arte.\nLehenengo bikote txapelduna Onaindia - Urtzelai II.a izan zen; eta txapel gehien eskuratu duena, Retegi II.a - Errandonea, hiru bider txapeldun.\n2002. urtean hasi zen EPEL esku huskako binakako pilota txapelketa antolatzen.\nFinalen emaitzak, urtez urte.\nHauek dira jokatu diren finalak eta final horietan jokatu duten pilotariak, urtez urte:"}
{"id": "56108", "revid": "105290", "url": "https://eu.wikipedia.org/wiki?curid=56108", "title": "Bekain", "text": "Bekaina begiaren gainean dagoen zerrenda iletsua da. Funtzio babeslea dauka, beti ere izerdiak edo euriak begia ez kaltetzekoa.\nHalaber, aurpegiaren osagai estetikoa da gizakiengan.\nEtimologia.\nAitzineuskaraz: \"*begi-gain\" Koldo Mitxelenaren ikerketen arabera."}
{"id": "56109", "revid": "105290", "url": "https://eu.wikipedia.org/wiki?curid=56109", "title": "Betile", "text": "Betilea begiaren zuloaren inguruan eta betazalen ertzetan dauden ileak dira. Funtzio babeslea dauka, beti ere kanpoko haizea, hautsek edo dena-delakoak begia ez kaltetzekoa.\nHalaber, aurpegiaren osagai estetikoa da gizakiengan."}
{"id": "56110", "revid": "1545", "url": "https://eu.wikipedia.org/wiki?curid=56110", "title": "Betazal", "text": "Betazala begiaren kanpoaldean goiko eta beheko aldean agertzen diren azalak dira, ertzetan betileak dituztenak. Funtzio babeslea dauka, beti ere kanpoko haizea, hautsek edo dena-delakoak begia ez kaltetzekoa."}
{"id": "56111", "revid": "119347", "url": "https://eu.wikipedia.org/wiki?curid=56111", "title": "Nacimiento (Almer\u00eda)", "text": "Nacimiento Almeriako udalerria da. 2006an 452 biztanle zituen."}
{"id": "56114", "revid": "105290", "url": "https://eu.wikipedia.org/wiki?curid=56114", "title": "Balgerri", "text": "Balgerri Ordunteko mendilerroan dagoen tontorra da, Burgos eta Bizkaia arteko mugan dagoena.\n1.106 metroko altuera dauka."}
{"id": "56115", "revid": "105290", "url": "https://eu.wikipedia.org/wiki?curid=56115", "title": "Burg\u00fceno", "text": "Burg\u00fceno Ordunteko mendilerroan dagoen tontorra da, Burgos eta Bizkaia arteko mugan dagoena.\n1.043 metroko altuera dauka. Mendi honen magalean Ag\u00fcera ibaiaren iturria dago."}
{"id": "56116", "revid": "219", "url": "https://eu.wikipedia.org/wiki?curid=56116", "title": "Ordunteko urtegi", "text": ""}
{"id": "56117", "revid": "100337", "url": "https://eu.wikipedia.org/wiki?curid=56117", "title": "Ordunteko urtegia", "text": "Ordunteko urtegia Burgosko probintziaren iparraldean (Mena Harana) dagoen baina Bilboko Udalaren administraziopean dagoen urtegia da, Bizkaiko hiriburua urez hornitzen duena.\n1934an eraiki zuten. 1937an , gerra zibilean, urtegian 3 bomba jarri zituzten eta urteak eman zituzten erreparatzen. 2022. urtean, lehorte bortitz baten ondoren urtegia ur gutxirekin geratu zen.\nMendilerroa.\nZalama eta Kolitza mendien artean Ordunteko mendilerroa dugu, mendebaldetik ekialdera. Urtegiak, mendilerro honen hegoaldeko magaleko urak biltzen ditut."}
{"id": "56120", "revid": "105290", "url": "https://eu.wikipedia.org/wiki?curid=56120", "title": "Ilso de Estacas", "text": "Ilso de Estacas Ordunteko mendilerroan dagoen tontorra da, Burgos eta Bizkaia arteko mugan dagoena. Mendebaldean Balgerri eta ekialdean Maza del Pando mendiak ditu.\n1.037 metroko altuera dauka."}
{"id": "56121", "revid": "105290", "url": "https://eu.wikipedia.org/wiki?curid=56121", "title": "Maza de Pando", "text": "\"Artikulu hau Maza de Pando tontorrari buruzkoa da; beste esanahietarako, ikus \u00abPando (argipena)\u00bb.\"\nMaza de Pando Ordunteko mendilerroan dagoen tontorra da, Burgos eta Bizkaia arteko mugan . Mendebaldean Ilso de Estacas eta ekialdean Burg\u00fceno mendiak ditu.\n1.021 metroko altuera dauka."}
{"id": "56122", "revid": "105290", "url": "https://eu.wikipedia.org/wiki?curid=56122", "title": "Pe\u00f1a del Moro", "text": "Pe\u00f1a del Moro Karrantzako mendebaldean dagoen mendia da, Bizkaia eta Kantabria artean kokatutakoa. Honen ekialdean Pe\u00f1a del Mazo dugu.\nTontorrak 821 metro ditu."}
{"id": "56123", "revid": "1545", "url": "https://eu.wikipedia.org/wiki?curid=56123", "title": "Pe\u00f1a del Mazo", "text": ""}
{"id": "56124", "revid": "105290", "url": "https://eu.wikipedia.org/wiki?curid=56124", "title": "Pico del Carlista", "text": "Pico del Carlista Karrantzako ipar-mendebaldeko muga inguruan dagoen mendia da, Kantabrian kokatutakoa. Honen mendebaldean Pe\u00f1a del Mazo dugu.\nAbiapuntu nagusia Raneroko auzotik da, ordu bateko ibilbidea dena."}
{"id": "56125", "revid": "105290", "url": "https://eu.wikipedia.org/wiki?curid=56125", "title": "Alaio", "text": "Alaio Larrabetzuko (Bizkaia) auzoa da."}
{"id": "56126", "revid": "105290", "url": "https://eu.wikipedia.org/wiki?curid=56126", "title": "Belarrinaga", "text": "Belarrinaga Larrabetzuko (Bizkaia) auzoa da.\nBaserriak.\nAuzo honetan Larrabizkerre baserria dago."}
{"id": "56127", "revid": "105290", "url": "https://eu.wikipedia.org/wiki?curid=56127", "title": "Astoreka", "text": "Astoreka Larrabetzuko (Bizkaia) auzoa da.\nBaserriak.\nAuzo honetan Astoreka-Bekoa baserria dago."}
{"id": "56128", "revid": "105290", "url": "https://eu.wikipedia.org/wiki?curid=56128", "title": "Barrenetxe", "text": "Barrenetxe Larrabetzuko (Bizkaia) auzoa da."}
{"id": "56129", "revid": "105290", "url": "https://eu.wikipedia.org/wiki?curid=56129", "title": "Basara", "text": "Basara Larrabetzuko (Bizkaia) auzoa da."}
{"id": "56130", "revid": "105290", "url": "https://eu.wikipedia.org/wiki?curid=56130", "title": "Berrezoaga", "text": "Berrezoaga Larrabetzuko (Bizkaia) auzoa da."}
{"id": "56131", "revid": "105290", "url": "https://eu.wikipedia.org/wiki?curid=56131", "title": "Elexaga", "text": "Elexaga Larrabetzuko (Bizkaia) auzoa da."}
{"id": "56132", "revid": "105290", "url": "https://eu.wikipedia.org/wiki?curid=56132", "title": "Erkinko", "text": "Erkinko Larrabetzuko (Bizkaia) auzoa da."}
{"id": "56134", "revid": "105290", "url": "https://eu.wikipedia.org/wiki?curid=56134", "title": "Zarandoa", "text": "Zarandoa Larrabetzuko (Bizkaia) auzoa da.\nSan Salbadore.\nBertan ditugu San Salbadoreko baseliza eta nekropolia."}
{"id": "56135", "revid": "105290", "url": "https://eu.wikipedia.org/wiki?curid=56135", "title": "Goikoelexalde", "text": "Goikoelexalde Larrabetzuko (Bizkaia) auzoa da. 2007ko urtarrilaren 1eko erroldaren arabera, auzoak 250 biztanle ditu.\nSan Emeteri eta Zeledonio.\nBertan ditugu San Emeterio eta Zeledonioko eliza eta nekropolia.\nBizkargi.\nAuzoa Bizkargi mendira igotzeko ohiko abiapuntua da."}
{"id": "56136", "revid": "1519", "url": "https://eu.wikipedia.org/wiki?curid=56136", "title": "Galartza (Larrabetzu)", "text": "Galartza Larrabetzuko (Bizkaia) auzoa da.\nBertan ditugu San Emeterio eta San Zeledonio eliza eta nekropolia.\nAuzoa Bizkargi mendira igotzeko ohiko abiapuntua da."}
{"id": "56137", "revid": "105290", "url": "https://eu.wikipedia.org/wiki?curid=56137", "title": "Goikola", "text": "Goikola Larrabetzuko (Bizkaia) auzoa da.\nOloste.\nBertan dugu Oloste jauregia, XV.-XVII. mendekoa. Aurrealdea harrizkoa eta adreiluzkoa da. Ondoko eskilarak solairu nagusirako sarrerara eramaten du. Solairu nagusian eta sarrerako atearen gainean, harrizko armarri landu bat dago. Horrez gain, aurrealdeko fatxadan baita ere, XV. mendeko erliebedun buruak daude."}
{"id": "56138", "revid": "105290", "url": "https://eu.wikipedia.org/wiki?curid=56138", "title": "Gaztelu (Larrabetzu)", "text": "Gaztelu Larrabetzuko (Bizkaia) auzoa da. 2007ko urtarrilaren 1eko erroldaren arabera, auzoak 70 biztanle ditu."}
{"id": "56139", "revid": "105290", "url": "https://eu.wikipedia.org/wiki?curid=56139", "title": "Ugalde (Larrabetzu)", "text": "Ugalde Larrabetzuko (Bizkaia) auzoa da."}
{"id": "56140", "revid": "105290", "url": "https://eu.wikipedia.org/wiki?curid=56140", "title": "Legina", "text": "Legina Larrabetzuko (Bizkaia) auzoa da."}
{"id": "56141", "revid": "52511", "url": "https://eu.wikipedia.org/wiki?curid=56141", "title": "Loro\u00f1o", "text": "Loro\u00f1o Larrabetzuko (Bizkaia) auzoa da.\nJaiak eta ospakizunak.\nLoro\u00f1oko jaiak abuztuaren 24ean ospatzen dira San Bartolomeren omenez."}
{"id": "56143", "revid": "105290", "url": "https://eu.wikipedia.org/wiki?curid=56143", "title": "Sarrikolea", "text": "Sarrikolea Larrabetzuko (Bizkaia) auzoa da.\nBurdinezko Gerrikoa.\nSarrikolean 1937an Bilboren defentsarako eraikitako Burdinezko Gerrikoaren zati bat igarotzen zen. Porlanezko egitura horren azken arrastoak 2006. urtean eraitsi ziren, eta gaur egun ez da egituratik ezer kontserbatzen."}
{"id": "56144", "revid": "119347", "url": "https://eu.wikipedia.org/wiki?curid=56144", "title": "Arrekikili", "text": "Arrekikili Larrabetzuko euskara elkartea da, herriko Askatasun enparantzan egoitza daukana.\nBerbalaguna.\n\"Berbalaguna\"ren egitasmoa abian ipini dute, mintzapraktika lantzeko."}
{"id": "56145", "revid": "219", "url": "https://eu.wikipedia.org/wiki?curid=56145", "title": "Antzerkia", "text": ""}
{"id": "56147", "revid": "6327", "url": "https://eu.wikipedia.org/wiki?curid=56147", "title": "Garapen Iraunkorra", "text": ""}
{"id": "56149", "revid": "137486", "url": "https://eu.wikipedia.org/wiki?curid=56149", "title": "Kukubiltxo", "text": "Kukubiltxo Bizkaiko antzerki taldea da, 1977an sortua. Lehenengo kideen artean Josu Camara eta Toti Martinez de Lezea ditugu. Larrabetzun daukate egoitza nagusia.\n1983an ekin zioten ibilbide profesionalari, eta ordutik ikuskizun ugari egin dituzte, tartean \"Oskorri\" musika taldearekin burututakoak.\nHistoria.\nHasiera.\n1977 urteko abuztuan Larrabetzuko jaietan izan zen Kukubiltxo antzerki taldearen lehenengo emanaldia. Toti Martinez de Lezeak eta Alberto Albaizarrek trapu batzuekin txotxongiloak sortu zituzten, plazan tenderetea jarri eta Lourdes Iriondoren kasete batean grabatuta zegoen Txanogorritxo ipuina oinarri hartuz eskaini zuten.\nAzkue eta Barandiaranen euskal tradizioko ipuinetan bilatu zuten \"Pulgarcito\"-ren ordezko bat bazela Kukubiltxo izena zuena eta sortu berria zen taldeari izen hori eman zioten.\nKukubiltxo taldearen ikuskizunek izan zuten oihartzunik. Herrietara, eskoletara eta jaietara joateko gonbidapenak jaso zituzten, maiz gasolina eta afariaren truke. Dirua lortzen zutenean, aldiz, ekipoa eta materiala hobetzeko erabiltzen zen eta laister ia bi ordutako ikuskizunak egiten hasi ziren.\nFilosofia.\nHasierako garai hartan ezarri ziren gaurdaino iraun duten zutabeak: umeak + euskara + txotxongiloak. Kukubiltxoren kezketako bat Euskal Herrian antzezterakoan euskara hutsez aritzea izan da, erbestean beste hizkuntzatan ere aritu izan diren arren; gazteleraz, katalanez edo frantsesez kasu.\nHonetaz gain euskal tradizioaren katebegia izatea ere helburu izan du taldeak. Ahozko tradizioan oinarritu dituzte lanak, etenik egon ez dadin sasoi bateko ahozko tradizioaren eta gaur egungo umeen artean. Finean konturatu ziren euskaraz bazegoela umeek jolas egiteko modu bat, kantatzeko modu bat eta ipuinak entzuteko era bat. \"Bazen behin\" (1996) antzezlana izan zen ildo horretan emandako lehen urratsa. Resurreccion Maria Azkue lekeitiarraren \"Euskalerriaren yakintza\" lan bilduman oinarritu ziren horretarako. Bertatik jaso zituzten bi ipuin, \u201cArrosako zubia\u201d eta \u201cMartintxo eta basajaunak\u201d. \"Kukubel\" (1998) antzezlanean hiru ipuin bateratu zituzten eta kontakizun berri bat sortu. Hau da askorentzat Kukubiltxoren ibilbidea markatu duen oinarri sendoetariko bat. \"Txirrikiz\" (2000) antzezlanak tradizioa eta modernitatea batu zituzten, ahozko tradizioaren atenporalitate hori gaur egunera ekarriz.\nTxotxongiloak.\nKukubiltxok txotxongiloa bera bihurtu zuen aktore eta pertsonaia, pertsona bera bigarren plano batean ezarriz eta ikusezin bihurtuz. Erabiltzailea txotxongiloari bizitza ematen dion arima besterik ez da.\nPoliespanezko bolak, plastilina, galtzerdiak eta \"mache\"-papera izan ziren hastapenetako lehengaiak. Geroztik buztina, egur-pasta, beira-zuntza, latexa, esponja eta beste hainbat material erabili dituzte. Azken aldian teknologiak ere aurrera egin du eta poliolisozianato eta bestelako material kimikoen bidez emaitza estetiko eta erabilgarriagoak lortu dituzte.\nKalea antzoki.\n1980. hamarkadaren hasieran antzerkia aretoetatik kalera ateratzeko korrontea zabaldu zen eta Kukubiltxok erronka horri eutsi zion bi eratara lan eginez: kale animazioa alde batetik, hanka palu eta bestelakoekin, eta bestetik kalea eszena-toki bihurtu eta antzezlanak eginez.\n1988ko abuztuaren 16an Euskal Herriko txoko guztietatik 16 talde iritsi ziren Larrabetzura Kukubiltxok deitutako lehen batzar-festa deialdiari erantzunez. Anaitasun bazkariaren ostean hankapaludun nagusi eta gaztetxoek kalejira luzea egin zuten herrian. Aipatzekoak dira era berean \"Kalea 2002 Expedizioa\" (1986), robot futuristekin egindakoa, \"Tarzania Olinpik Elefantaldea\" (1998), elefante turista aldradekin egindakoa eta \"Mamutxak\" (2003) kalejira antzeztua.\nKale antzerkiari dagokionez \"Kukubiltxo begiluze\" (1986), \"Zokozorrimorria\" (1987) eta \"Umeak Gara! Eta zer?\" (1989) dira ezagunenak.\nKale animazioarekin egindako lanik biribilena \"Jalgi hadi dantzara!\" (1990) ikuskizuna izan zen, dantza eta musika uztartu zituena. Euskal folklorearen ikonografiatik ateratako pertsonaia fantasiazkoak erabili zituzten, arbasoen leinua osatuz. Zulatzailea eta Anderea gortearen bideratzaileak ziren. Ttuntturroa eta Zanpantzarra, zalapartatsu eta mugikor, zaindariak ziren. Bobo, Katximorro, Kotilungorri eta Pittu dantzari zoroak, bufoi antzera dantza zein era guztietako txilipurdi, akrobazia eta jolas alai eta mugituak egiten zituztenak. Eta inguruan hankapaluak dantzan.\nAretoak.\n1989an Be\u00f1at Lefever antzezlea ezagutu zuten eta taldeak norabide berria hartu zuen, kale antzerkiaz gain aretoetako ikuskizunak ere sortu baitzituen handik aurrera. Lefever Pabeko \"Episodes\" taldearekin etorri zen Bilboko Txotxongilo Jaialdira eta \"Orreaga\" ikuskizuna zuzendu zuen. Bertan Orreagan Karlomagnok jasandako porrotaren bertsio satirikoa antzeztu zuten. Kukubiltxoko kideei izugarri gustatu zitzaien eta lanaren eskubideak negoziatu eta hiru hilabetez txotxongilo teknika berriak ikasten egon ondoren 1990an \"Orreaga\" ikuskizuna aurkeztu zuten Bilboko Campos Eliseos antzokian. Astebetez egon ziren bertan antzezlana aurkezten. Gerora komikia ere atera zen, antzezlan horretarako hainbat diseinu egindako Marko komikilariaren eskutik eta Be\u00f1at Lefeveren gidoiarekin.\n\"Orreaga\"-k zabaldutako bideari beste lan batzuek jarraitu zioten, \"Mundua salba dezagun\" (1993), \"Bazen behin\" (1996), \"Arrosako zubia\" (1999)...\nOskorrirekin elkarlana.\nOskorrik 15 urte betetzen zituela-eta, bi emanaldi berezi egin zituen Bilboko Arriaga antzokian 1987ko martxoaren 21 eta 22an. Emanaldi hauetan Kukubiltxok abestiak antzerki esketxez ilustratu zituen eta orduan hasi zen talde bien arteko elkarlana.\n1993an Oskorri eta Labayruk desagertzear zeuden umeen Bizkaiko kantu zaharren bilduma egin zuten eta berriz ere Kukubiltxori eskatu zioten kantuekin ikuskizun bat prestatzeko, kontzertua ikuslego gaztetxoari egokitzeko asmoz. Horrela jaio zen \"Katuen testamentua\" (1993) egitasmoa. Ondoren etorriko ziren \"Oskorri, 25 urte\" (1996), \"Marijane kanta zan\" (1997) eta \"Doktor Do-Re-Mi\" (2005-06) ikuskizunak ere.\nHarremanak bi noranzko izan zituen eta Oskorri taldeko Bixente Martinezek hainbat antzezlanetarako musika egin zien larrabetzuarrei, aurrez aipaturiko \"Behin bazen\", \"Kukubel\" eta \"Txirrikiz\" lanetarako besteak beste.\nBeste elkarlan batzuk.\nBilboko Karraka antzerki taldearekin \"Oraindik Gernika\" (1987) lana koproduzitu zuten. Ram\u00f3n Bareak Gernikak jasandako bonbardaketaren 50. urteurrena zela eta antzezlana zuzendu zuen Mikel Laboaren \"Lekeitio\" kantua abiapuntu hartuz.\n1999 urtean Euskal Mendi Federazioko Jairako ikuskizun berezia antolatu zuen \"Sketxak\" izenekoa.\nTelebistarako hainbat kolaborazio ere egin dituzte. ETBko \"Gezurrak konta ditzagun\" saioan \"Txorromorro\" eta \"Gezurrik handiena\" atalez arduratu ziren. Near ekoiztetxearentzat hainbat animalia sortu zituzten \"Denak bizi gara hemen\" telesail pedagogiko eta ekologikoan erabiltzeko.\nAzken urteak.\n2008an Mala Yerba Ekuadorreko taldearekin elkarlanean Ar\u00edstides Vargas idazle argentinarrarren \"La exacta supeficie del roble\" lana hartu eta Vargas berak eta Charo Francesek zuzenduta helduentzako antzezlan bat egin zuen Kukubiltxok bere 30. urteurrena ospatzeko. Uxue Alberdik euskaratu zuen testua eta Kukubiltxok Almagroko antzerki azokan estreinatu zuen antzezlana. Saioak itsutasunaren barrena bidaiatuko du kultur mundua antzemateko. VMala Yerbarekin bigarren elkarlan bat iritsi zen 2011n, \"Inorako bidaia\", bertan 1950ean diktaduratik ihesi bederatzi lagunek belaontzi batean egindako bidaia izan dute inspirazio iturri, oroimen historikoaren gaian murgiltzeko xedez.\n2012an Grezian izan zen Kukubiltxo \"International Puppet &amp; Mimme festival of Kilkis\" jaialdian. Bertan \"Argitxo eta Dir-Dir\" eta \"Oilo hilak\" lanak aurkeztu zituen, lehenengoa led argiekin egindako txotxongiloen antzerkia eta bigarrena helduentzako maskara lana, Familie Foz eta Thomas Racherrek zuzendua. 2014an Oreka Tx taldearekin batera \"Aupa Maurizia!\" kalejira antolatu zuten Euskal Herriko herri askotan."}
{"id": "56152", "revid": "59902", "url": "https://eu.wikipedia.org/wiki?curid=56152", "title": "Haitzulo", "text": "Haitzuloa, halaber harkaitz-zuloa, hartzuloa, koba () edo kobazuloa (), lur azpian dagoen zulo sistema naturala da, uraren, labaren edo izotzaren higaduraren bidez sortzen dena. Kasurik ohikoena euri ur azidoak kareharria disolbatzerakoan agertzen dena izaten da.\nEspeleologia da haitzuloak aztertzen diharduen zientzia adarra, geologia, biologia eta meteorologia uztartzen dituena, besteak beste. Gizakia haitzuloetan bizi izan zen, Historiaurrean.\nSinonimoak.\nEuskaraz hitz ugari ditugu kontzeptu hau izendatzeko: \"koba\", \"kobazulo\", \"leize\", \"leizezulo\", \"harpe\", \"karbi\", \"osin\", \"troka\" eta \"haitzulo\". Denek ez dute zehatz-mehatz esanahi bera. Leizeak sakon handikoak dira; eta harpeak edo kobak, zabalagoak sarreran, eta motzagoak.\nHaitzulo motak.\nEspeleogenesia izena ematen zaio haitzuloen sorrera prozesuen multzoari. Jarduera kimiko eta geologikoek (indar tektonikoek eta atmosferikoek) eragiten dute.\nHaitzulo primarioak.\nInguruko harrien garai berean sorturiko haitzuloak dira. Hodi bolkanikoa sumendiak eztanda egiten duenean gertatzen da, magma fluidoak solidotzen ari den arroka zeharkatzen duenean. Laba kanporatzen denean zuloa bertan gelditzen da. Laba hodirik handiena Hawaii uhartean aurkitzen da, Kazumura haitzuloa da.\nHaitzulo sekundarioak.\nArrokak sortu eta egonkortu ondoren sortzen diren haitzuloak dira. Arroka meteorizazioaren eraginez deskonposatu egiten da eta higadurak zuloa egiten du. Haigatzailearen arabera mota desberdinetako haitzuloak eratzen dira:\nLabar-pinturak.\nHistoriaurreko gizakien aztarnen artetik, ikusgarriak dira labar-pintura deitutakoak, hau da, hormetan egindako marrazkiak. Batik bat, animalia basatiak irudikatzen dituzte margo hauek, zaldiak, oreinak eta zezenen familiakoak, ziur aski ehizarekin lotutako erritu funtzioarekin."}
{"id": "56153", "revid": "28807", "url": "https://eu.wikipedia.org/wiki?curid=56153", "title": "New Mexico", "text": ""}
{"id": "56154", "revid": "6327", "url": "https://eu.wikipedia.org/wiki?curid=56154", "title": "Kobazulo", "text": ""}
{"id": "56155", "revid": "6327", "url": "https://eu.wikipedia.org/wiki?curid=56155", "title": "Leze", "text": ""}
{"id": "56156", "revid": "15795", "url": "https://eu.wikipedia.org/wiki?curid=56156", "title": "Bizkaiko mendiak", "text": ""}
{"id": "56157", "revid": "6327", "url": "https://eu.wikipedia.org/wiki?curid=56157", "title": "Tenpleko Ordena", "text": ""}
{"id": "56169", "revid": "105290", "url": "https://eu.wikipedia.org/wiki?curid=56169", "title": "Apostoluen Eginak", "text": "Apostoluen Eginak (grezieraz \"Praxeis Apostolon\") Itun Berriko bosgarren liburua da, gehienetan Ebanjelioen ondoren agertzen dena. Jesukristoren lehen jarraitzaileen historia kontatzen du, gehienbat Hamabi Apostoluen eta San Pauloren ibilerak.\nLehenengo ataletan Jesusen biztuera eta igokundearen ondorengo gertaerak agertzen dira: Mendekoste eguneko Espiritu Santuaren etorrera, Elizaren lehenengo zabalkundea eta Apostolu batzuen lehen eginkizunak (bereziki Pedro eta Feliperenak). Liburuaren bigarren partean San Pauloren kristautzea kontatzen da; hortik aurrera beronek hartuko du liburuko protagonismo handiena. Izan ere, liburuaren zatirik handiena Paulok Mediterraneo inguruko eliza berrietara egindako ikustaldiak betetzen dute. Azken atalean Paulo Erromara heldu zela kontatzen zaigu. Liburuan ez da bere heriotza kontatzen, baina tradizioaren arabera bertan hil zuten.\nBibliako aditu gehienen arabera, liburu hau Lukasek idatzi zuen (hirugarren ebanjelioa idatzi zuenak) 60-70 urte inguruan, neurri handi batean ebanjelioaren jarraipen gisa. Apostoluen Eginak liburuko sarrerak, izan ere, Ebanjelioaren amaierarekin lotura dauka."}
{"id": "56170", "revid": "2241", "url": "https://eu.wikipedia.org/wiki?curid=56170", "title": "Babel", "text": "Babel bilatzean ondorengo baten bila ibiliko zinen:"}
{"id": "56171", "revid": "56334", "url": "https://eu.wikipedia.org/wiki?curid=56171", "title": "Astigmatismo", "text": "Astigmatismoa oftalmologiaren arloko gaixotasuna da, kornean gertatutako kaltea dela eta.\nLaburbilduta, errefrakzioan dagoen arazoa da.\nGaixotasun bat da non korneak (begiaren aurrealdean dagoen ehun gardena) ezohiko kurba bat duen, hots, meridiano baten kurba eta beste batena desberdinak diren, eta honek irudi gaizki fokatu bat sortarazten du.\nKausak eta arrisku faktoreak.\nAstigmatismoa gaixotasun ohikoa da eta bere kausa ezezaguna. Normalean jaiotzetik izaten da eta askotan miopiarekin edo hipermetropiarekin batera ager daiteke. Astigmatismo gradu oso txikia bada, normala kontsideratzen da eta ez da zuzentzeko beharrik.\nSintomak.\nAstigmatismoak xehetasunak ikusteko zailtasunak ematen ditu, urrutitik nahiz gertutik.\nSeinaleak eta azterketak.\nAstigmatismoa erraz dago azterketa oftalmologiko baten bidez, errefrakzio proba batekin eta, normalean ez da beharrezkoa azterketa berezirik behar. Umeei edo galderei erantzun ezin dezaketen pertsonei, beren arazo gradua neur diezaiekete argi islatua (oftalmoskopia) erabiltzen duen proba baten bidez.\nTratamendua.\nBegi-lagunekin edo kontaktuzko lente gogorrekin. Kontaktuzko lente leunekin ez dute hain ongi funtzionatzen. Astigmatismo larria kirurgiarekin tratatu daiteke.\nIragarpena.\nGehienetan ikusmena normala da kontaktuzko lenteekin, begi-lagun egokiekin nahiz kirurgiarekin.\nZailtasunak.\nAstigmatismoa bakarrik begi batean bada, ambliopia eragin dezake."}
{"id": "56172", "revid": "56334", "url": "https://eu.wikipedia.org/wiki?curid=56172", "title": "Hipermetropia", "text": "Hipermetropia oftalmologiaren arloko gaixotasuna da, eremu laburreko ikusmena murrizten duena, esparru luzekoa normalean ondo mantenduz.\nFuntsean begia normalean baino txikiagoa denean gertatzen da, eta lenteekin (betaurrekoekin) zuzentzen da.\nGaitz honek jotako pertsonak \"hipermetropeak\" dira."}
{"id": "56174", "revid": "133062", "url": "https://eu.wikipedia.org/wiki?curid=56174", "title": "Miopia", "text": "Miopia \u2014hizkera arruntean, bista laburtasuna eta begi laburtasuna izenez ere ezaguna\u2014 ikusmenaren akats bat da, begietatik urrun dagoena zehaztasunez ikustea eragozten duena. Kristalinoak konbergentzia handiegia duenez, irudia erretina baino aurrerago fokatzen da. Oftalmologoek miopia nozitzen duenari \u2014hau da, miopeari\u2014 leiar dibergenteak (betaurrekoak edota ukipen leiarrak) erabilaraziz zuzendu ohi dute miopia. Kirurgia errefraktiboaren bidez ere zuzen daiteke, nahiz eta zenbaitetan albo efektuak dituen."}
{"id": "56176", "revid": "1545", "url": "https://eu.wikipedia.org/wiki?curid=56176", "title": "San Mungo ospitalea", "text": "San Mungo ospitalea Harry Potter fantasiazko liburuko ospitalea da. Toki honetan, magiak sortutako gaixotasunak sendatzen dituzte.\nXVI. mende bukaeran eta XVII. mendearen hasieran sortu zuen Mungo Bonhamek. Londresen dago kokatuta denda zahar baten atzean ezkutatuta. Han, sorginkeria, edabe eta abarrek eragindako zauri eta gaixotasunak sendatzen dituzte."}
{"id": "56177", "revid": "512", "url": "https://eu.wikipedia.org/wiki?curid=56177", "title": "Miguel Altieri", "text": "Miguel A. Altieri (Santiago, Txile, 1950eko irailaren 3a), Nekazal Ingeniaritzan Doktorea da Txileko Unibertsitatean, eta 1980tik Agroekologia irakaslea Berkeley, Kaliforniako Unibertsitatean."}
{"id": "56178", "revid": "336", "url": "https://eu.wikipedia.org/wiki?curid=56178", "title": "Nekazaritza ekologiko", "text": "Nekazaritza ekologikoa edo nekazaritza biologikoa (zenbaitetan, nekazaritza organikoa) nekazaritzako ustiategiak kudeatzeko sistema bat da, baliabide naturalak modurik egokienean erabiltzean oinarritzen dena, horretarako produktu kimiko sintetikoak edo genetikoki eraldatutako organismoak erabili gabe. Horrela lortutako elikagaiak ez dute lurra agortzen, natura zaintzen dute eta gisa-osasunerako ez dira berez kaltegarriak. Nekazaritza ekologikoa jasangarria eta orekatua da.\nHelburuak.\nNekazaritza mota honen helburu nagusiak hauexek dira:\nBeraz, nekazaritza ekologikoak jasangarritasuna ikuspuntu guztietatik lortu nahi du. Azken helburua agrosistema sozial, ekologiko eta ekonomikoki iraunkorra lortzea da.\nNekazaritza ekologikoaren barruan nekazaritza mota asko kokatu daiteke: nekazaritza biodinamikoa, nekazaritza biologikoa, permakultura, familia-nekazaritza, herri-indigenen nekazaritza... Esperientzia desberdinak dira baina guztiek jasangarritasuna oinarritzat hartu dute ezen ekosistemen oreka eta jarraipena bilatu baitute."}
{"id": "56179", "revid": "336", "url": "https://eu.wikipedia.org/wiki?curid=56179", "title": "Kartzinogenesi", "text": "Kartzinogenesia edo minbizia sortzea zelula anormalak kontrol barik hazten eta hedatzen diren prozesua da. Minbiziaren oinarrizko prozesua da. Bere ezaugarri nagusia zelula, genetika eta epigenetikan aldaketak dira, zelulen zatiketa ez-normal bat emanez."}
{"id": "56180", "revid": "512", "url": "https://eu.wikipedia.org/wiki?curid=56180", "title": "Abeltzaintza ekologiko", "text": "Abeltzaintza ekologikoa, organikoa edo biologikoa funtzio anitzeko ekoizpen-sistema bat da, prozesu intentsiboetatik eta estentsiboetatik bereizten dituen oinarri teknikoak eta araudi propioa dituena. Haren helburu nagusia kalitate sanitario eta bromatologiko goreneko animalia-jatorriko elikagaiak lortzea da, berme dietetiko eta elikagaien segurtasunekoak.\nLanda eremuko garapen iraunkorraren eredua da, sozialki bidezkoa, ingurumena, animalien ongizatea eta pertsonen, animalien eta landareen osasuna errespetatzen dituzten tekniketan oinarrituta; balizko galerak edo isuri atmosferikoak minimizatzen dituzte; lurraren emankortasuna zaintzen dute, baliabide naturalak (larreak) modu ezin hobean aprobetxatuz; ekoizpen kostuak gutxitu egiten dira, nekazariek nahikoa errenta lor dezaten; eta saihesten dute produktu kimiko sintetikoak eta genetikoki eraldatutako organismoak (transgenikoak) erabiltzea.\nAbeltzaintza ekologikoak, abeltzaintza estentsiboa den aldetik, lurzoruari lotuta egon behar du, edo, bestela esanda, larre- edo labore-lurrak izan behar ditu ekoizpen-unitatean bertan animalientzako elikagai gehienak lortzeko, nekazaritza-sistemak orekatzen laguntzeko eta baliabide natural berriztagarriak erabiltzeko. \nAbeltzaintza mota honetatik eratorritako produktuen artean haragi ekologikoa (oilaskoa, behia, txerrikia, arkumea ...), esne ekologikoa eta arrautza ekologikoak daude.\nOinarrizko printzipioak.\nAbeltzaintza ekologikoa hiru oinarri nagusitan oinarritzen da:\nZiurtagiria.\nEuropar Batasunean ziurtagiri ofiziala dago nekazaritza eta abeltzaintza ekologikoko produktuen kasuan, goian aipatutako printzipioetan oinarritutako baldintza zehatzak betetzen dituztenak. \nKontsumitzaileek identifikatzea errazteko, produktu horien ontzian agertzen den zigilu edo logotipo ofiziala ere badago, nazioko edo eskualdeko beste zigilu batzuekin batera edo ez. Aldi berean, araudi bat dago (834/2007 eta 889/2008 Erkidegoko Araudiak) ekologiko, biologiko eta organiko izenei buruz, baita eko- eta bio- aurrizkiei buruzkoa ere, produktu horietan bakarrik erabil daitezkeena."}
{"id": "56182", "revid": "499", "url": "https://eu.wikipedia.org/wiki?curid=56182", "title": "San Mungo hospitala", "text": ""}
{"id": "56183", "revid": "137486", "url": "https://eu.wikipedia.org/wiki?curid=56183", "title": "Benazir Bhutto", "text": "Benazir Bhutto, \u0628\u06cc\u0646\u0638\u06cc\u0631 \u0628\u06be\u0679\u0648, (Karatxi, 1953ko ekainaren 21a - Rawalpindi, 2007ko abenduaren 27a) politikari pakistandarra zen, birritan Pakistango lehen ministroa izandakoa (1988ko abenduaren 2tik 1990eko abuztuaren 6ra arte eta 1993ko uztailaren 18tik 1996ko azaroaren 5era arte hain zuzen).\n2007ko urriaren 18an, Karatxin, bere aurkako atentatutik onik atera zen. Atentatu horretan 139 lagun hil eta 500 lagundik gora zauritu ziren.\nPakistango salbuespen egoera zela-eta, Pervez Musharraf presidenteak eskatuta, 2007ko azaroaren 8an ordu batzuetarako etxean atxilotu zuten salbuespen egoeraren aurkako manifestaldira joan ez zedin. 4 egun geroago, azaroaren 12an, berriz etxean atxilotu zuten.\n2007ko abenduaren 27an Rawalpindi mitin bat ematen zegoela atentatu bat egon zen eta 30 pertsona hilik suertatu ziren, bera barne. Politikariari tiro egin ostean, hiltzaileak bere buruaz beste egin zuen, gainean zituen lehergailuak zartaraziz.\nHezkuntza eta bizitza pertsonala.\nBenazir Bhutto Karachin jaio zen, Pakistango Barrutian, 1953ko ekainaren 21ean, Bhutto familia aristokratiko eta ospetsuan.Lady Jennings Erizaintza Eskolan eta Jesus eta Mariaren komentuan egin zituen lehenengo ikasketak, Karatxin. Gero A maila Karatxiko Gramatika Eskolan osatu zuen\nPakistanen lehen hezkuntza egin ondoren, Estatu Batuetan egin zituen goi-mailako ikasketak. 1969tik 1973ra Radcliffe Collegera joan zen eta gero Harvardeko Unibertsitatera, non gobernu konparatiboko titulua lortu zuen.\nBere ondorengo ikasketak Erresuma Batuan egin zituen. 1973 eta 1977 artean, Bhuttok Filosofia, Politika Zientziak eta Ekonomia ikasi zituen Lady Margaret Hall-en, Oxfordeko Unibertsitatean. Era berean, Nazioarteko Zuzenbideko eta Diplomaziako ikastaro bat egin zuen han. 1976ko abenduan Oxford Unioneko lehendakari hautatu zuten, eta eztabaida-elkarte ospetsu horren buru izatera heldu zen lehen emakume asiarra izan zen.\n1977an bere herrialdera itzuli ondoren, kolpe militar batek bota zion aita eta 1979ko irailean exekutatu egin zuten. Mohamed Zia ul-Haq diktadoreak jazarpen ugari izan zituen, Pakistango Alderdi Popularra ordezkatuz egindako borroka politikoagatik (PPP), kartzelara eraman zuen askotan. Bost urte eta erdi egon zen kartzelan, eta 1984ko apirilean Londresera itzuli zen.\n1985aren amaieran, Pakistanera itzultzeko aprobetxatu zuen gerra-legea. 1987an, aita galdu zeneko hamargarren urteurrena ospatzean, atxilotu egin zuten berriro; baina, oraingoan, Pakistango Alderdi Popularrak (PPP) eguna ezarri zion diktadoreari hauteskunde demokratikoak egiteko. 1988ko abuztuan, Pakistango gizon indartsua, Muhammad Zia-ul-Haq, hil egin zen hegazkin-istripu batean, eta, horrek hauteskundeak egitea erraztu zuen, PPPz gain, Gobernuaren aldeko Aliantza Islamiar Demokratikoak ere parte hartu zuen.\n1987ko abenduaren 18an Asif Ali Zardarirekin ezkondu zen Karatxin. Bikoteak hiru seme-alaba izan zituen: Bilawal, Bakhtwar eta Aseefa.\nIdeologia.\nBhuttok demokraziaren eta modernizazioaren aldeko apustua egin zuen, eta mundu islamiarraren etorkizuna prozesu horiek bereganatzean zegoela uste zuen. Hala ere, Allenek uste zuen \"zaila\" zela Bhuttoren \"balio politiko nagusiak\" zehaztea; Bhuttok \"uste liberalak\" eta \"ikuspegi aurrerakoia\" zituela esan zuen Bhatiak. Suvorova-k, berriz, mendebaldeko entzule batentzat Bhuttok bere burua \"Pakistan kontserbadoreko balio liberal unibertsalen ostetzat\" aurkezten zuela uste zuen. G.S. Bhargava biografoak uste zuen Bhutto, Pakistango politikaren testuinguruan, sozialdemokratatzat \"pasa\" zitekeela. Bere lagun Catherine Druckerrek (bi emakumeak Oxfordeko Unibertsitatean zeuden bitartean ezagutu zuenak) esan zuen Bhuttoren iritzi politikoak \"egungo ezkertasun leunaren\" barruan zeuden \"topiko\" horien antzekoak zirela. Bhargavak gaineratu zuen (Harvarden eta gero Oxforden gobernantzan eta politikan izan zuen heziketari esker) Bhuttok \"teoria eta praktika politikoekiko esposizio sakona\" izan zuela \"ikuspegi historikotik nahiz eszenatoki garaikidetik\".\nBhuttok Margaret Thatcher lehen ministroak Erresuma Batuan bultzatutako politika ekonomiko thatchertarrak miresten zituen. Mushtaq Ahmed biografoaren arabera, pribatizazio eta merkatu ekonomiarako \"konbertitu sutsua\" zen. Bhuttok, Pakistanen, ekonomia eta politika aldetik egonkorra izango zen klase ertaina sortzearen alde egin zuen estatu demokratiko egonkor bati eusteko beharrezkoa zelakoan. Allenek aipatu zuen PPP, ideologian, garai batean ofizialki sozialista izan bazen ere, Bhutto ez zela \u00absozialista naturala, ezta Zulfikar bezain trebea ere hitz egiten\u00bb. Ez zegoen ados bere aitaren politika ekonomiko sozialistekin, eta, boterean zegoenean, 70eko hamarkadan nazionalizatutako hainbat industria pribatizatu nahi izan zuen. Hala, Ahmedek iradoki zuen, Bhuttoren garaian PPPk egalitarismoaren idealak aldarrikatzen jarraitzen zuen bitartean eta nekazarien eta langileen ongizatea hobetuko zuela aldarrikatzen zuen bitartean, \"fraseologia progresista\" horrek politika ekonomikorik eza zekarrela pobreei mesede egiteko. Aldiz, Ahmeden ustez, bere politikek \"klase pribilegiatuei\" egiten zieten mesede, nagusiki, eta, beraz, eskuineko alderdia zen ezkerrekoa baino gehiago.\nBere agintaldian, Bhuttok ez zuen ezer egin Pakistanen izaera feudala, serioski, zalantzan jartzeko. Bhuttoren garaian, Ahmedek idatzi zuenez, klase feudal aberatseko jendeak PPP menperatzen zuen \"maila federalean zein probintziakoan\". Bhargavak iradoki zuen Bhuttok ez zuela bere aitak erabilitako \"ahozko erradikalismoan\" parte hartu behar, ez baitzuen \"identitate sozialista baten aldeko aldarria\" egin behar botoak irabazteko eta \"pragmatista izateko, bai hitzez, bai egitez\". Lambek hauteskunde kanpainetan estrategia populistak erabiltzen trebe bezala deskribatu zuen Bhutto. 2007an, Los Angeles Timeserako idatzitako artikulu batean, Bhuttoren ilobak, Fatima Bhuttok, AEBko Gobernuaren agenda neokontserbadoreari lotutako \"txotxongilo demokrata\" deitu zion.\nBhuttoren gidaritzapean, PPP, ofizialki, laikoa zen, baita berak zuzentzen zituen gobernuak ere. Hala ere, garai hartan Pakistanen, \"sekularizazio\" terminoa ez zen erakunde erlijiosoen eta estatuaren arteko bereizketaren isla, ateismoaren eta erlijio ezaren konnotazioak baizik. Beraz, argudiatu zuen Suvorovak, Bhutto gizarte islamikoen sekularizazioaren aurka agertu zen. Bhuttok jarrera gogorra hartu zuen islamismo militantearen aurka ere. Pakistango lobby islamista boteretsuarekin ituna egin behar bazuen ere, gobernu laiko baten alde egin zuen herrialdearentzat. Allenek idatzi zuen: \u00abboterean egon zen urteetan, Bhutto, mendebaldearen aldekoa izan arren, ez zen eroso sentitzen Pakistango islamistei erronka larriak egiten\u00bb. Nahiz eta bere kanpainetan emakumeekiko Ziak ezarritako mugak ezabatuko zituela zin egin, ez zuen inoiz egin; aldiz, Musharrafek 2006an ezeztatu zituen.\nBhutto haserretu egin zen sexismoari aurre egin zionean, eta emakumeen eskubideen defendatzaile sutsutzat jo zuen bere burua; hala ere, Suvorovak adierazi zuen: \u00abinoiz ez zela feminista izan ez teorian, ez praktikan\u00bb. Bhuttok adierazi zuen aldeak zeudela gizon eta emakume buruzagien artean, eta \u00abemakume liderrak eskuzabalagoak eta barkagarriagoak dira, gizonezko buruzagiak zorrotzagoak eta zurrunagoak izaten dira\u00bb. Elizgizon islamiarrek behin eta berriz esaten zutenaren aurka (politikan parte hartzea ez zetorrela bat islamiar balioekin) berak berretsi zuen ez zegoela gatazkarik. Haren iritziz \u00abgizonek gure erlijioari buruz egiten duten interpretazioak mugatzen ditu emakumeen aukerak, ez gure erlijioak berak. Islama oso aurreratua izan zen emakumeekin hasieratik\u00bb. Bhuttok honela deskribatu zuen bere eredu nagusia: Fatimah, Mahoma profeta islamiarraren alaba, bere pietatea, jakinduria eta ausardia miresten zituela esanez. Indira Gandhi Indiako lehen ministroa ere inspirazio politikotzat jo zuen.\nLehen ministro.\nBhutto, ikasketak amaitu ondoren Pakistanera itzuli zenean, etxeko atxiloketa batera eraman zuten, aitaren atxiloketarekin eta ondorengo exekuzioarekin batera. Bera erbestean lider bihurtu zen Erresuma Batutik itzuli ondoren, ama PPPko buruzagi gisa ordezkatuz eta Ziaul-Haq-en erregimenaren aurkako oposizio demokratiko gisa.\nHamar urte baino gehiagoan, 1988ko azaroaren 16an, Pakistanen egin ziren lehen hauteskunde demokratikoetan, Bhuttoren PPPk irabazi zituen aulki gehienak Batzar Nazionalean. 1988ko abenduaren 2an, joera sozialdemokratako bere alderdiak garaipena lortu ondoren, bere herrialdeko lehen ministro hautatu zuten, eta herrialde musulman baten helburuak zuzendu zituen lehen emakumea \u2014eta mandatari gazteena 35 urte \u2014 izan zen.\nUrte horretan bertan, \"People\" aldizkariak \"50 pertsona ederrenen\" zerrendan sartu zuen Benazir Bhutto. 1989an Nazioarteko Liberalaren Askatasunaren Saria jaso zuen.\n1990eko abuztuan, Ghulam Ishaq Khan Errepublikako presidenteak kargutik kendu egin zuen, ustelkeria eta Konstituzioaren urratzea leporatuta. Nawaz Sharif Ziaren babeslea boterean gertatu zen. 1993ko urrian egindako hauteskundeetan, PPPk gehiengo soilaz irabazi zuen, eta Bhutto berriz ere koalizioko gobernu bateko buru bihurtu zen. Ustelkeria, kudeaketa ekonomiko txarra eta segurtasun publikoaren narriadura leporatuta, Faroooq Leghari presidenteak 1996ko azaroan bota zuen gobernua. 2006an, Interpolek Bhutto eta haren senarra atxilotzeko eskaera egin zuen.\nBhuttoren aurkako kritikak batez ere Punjabi eliteengandik eta lur-jabe familia boteretsuengandik zetozen, eta haiek Bhuttori eta feudalismoaren aurkako erreforma nazionalistei aurka egiten zieten, Pakistanen ezegonkortzearen arrazoia zela uste baitzuten.\nEmakumearenganako politikak.\nHauteskunde-kanpainetan, Bhuttoren alderdiak emakumeen gizarte- eta osasun-gaiekiko kezka agertu zuen. Bhuttok Pakistango emakumeentzako polizia-etxeak, bankuak, epaitegiak eta garapen-programak ezartzeko planak iragarri zituen. Promesa horiek egin arren, Bhutto boterean zela, ez zuen legedi zehatzik proposatu emakumeen bizi-baldintzak edo estatuak eskaintzen zizkien zerbitzuak hobetzeko. Hauteskundeetan, Bhuttok hitz eman zuen Pakistanen emakumeen eskubideak mugatzen zituzten lege eztabaidagarriak (hala nola Hudood eta Zina aginduak) indargabetuko zituela. Bere alderdiak inoiz ezin izan zituen bete promesa horiek Lehen Ministro gisa egindako aldietan, oposizioko alderdiek egindako presio handiagatik.\nBere alderdiak erreforma legegileak sustatu zituen, Musharraf jeneralaren erregimenean bakarrik Zina ordena deuseztatzeko. Ahalegin horiek alferrikakoak izan ziren, eskuineko alderdi erlijiosoak une hartan parlamentuan nagusi zirelako.\nTalibanekiko politikak.\nTalibanek boterea hartu zuten Kabulen 1996ko irailean. Bhuttoren gobernuan, talibanek eragin handiagoa izan zuten Afganistanen botererako bidean. Bhuttok ikusi zuen talde erlijiosoa Afganistan egonkortzeko gai zen mugimendu gisa, eta Erdialdeko Asiako errepubliketarako sarbide komertziala ahalbidetuko zuela, Stephen Coll autorearekin iritziz. Coll-ek zioen Bhuttoren gobernuak laguntza militarra eta finantzarioa eman ziela talibanei, eta Pakistango armadako unitate batzuk ondoko herrialdera bidali zituela.\nHasieran laguntza hori eman arren, eta agian Estatu Batuek Pakistango lehendakaritzara itzultzeko borrokan lagunduko ziotelakoan, Bhutto talibanengandik urrundu egin zen, eta Al Qaeda bezalako talde islamikoek egindako ekintza terroristak gaitzetsi egin zituen.\nExilioa.\nPakistango lehendakaritzatik ustelkeria-salaketen artean ordeztu ondoren, bere alderdiak urriko hauteskundeak galdu zituen. Oposizioko buru izan zen Nawaz Sharif hurrengo hiru urteetan lehen ministro izan zen. 1993ko urrian hauteskunde berrietarako deia egin zen, PPPko koalizioak irabazi egin zuen, eta Bhutto bere kargu itzuli zen. 1996an bere gobernua kargutik kendu zuten berriro, eta berriro ere ustelkeria leporatu zioten.\nUstelkeria-salaketak.\nFrantziako, Poloniako, Espainiako eta Suitzako dokumentuek Bhuttoren eta haren senarraren aurkako ustelkeria-salaketak babesten egin zituzten. Biek legezko prozedura askori aurre egin behar izan zieten, banku suitzarren bidez dirua garbitzeagatik sortutako karguak barne. Asif Ali Zardari senarrak zortzi urte eman zituen kartzelan, antzeko ustelkeria-karguengatik kondenatuta. Zardari 2004an askatu zuten, eta kartzelan jasandako torturak salatu zituen. Ondoren, giza eskubideen aldeko taldeek berretsi egin zituzten torturak.\nThe New York Times egunkariak egindako txosten baten arabera, Pakistango ikertzaileek banku-kontuen sarea erakusten zuten dokumentuak zituzten, denak Suitzako familiako abokatuari lotuak, Asif Zardari erabiltzaile nagusiarekin. Artikuluaren arabera, Frantziako agintariek sortutako zenbait dokumentuk adierazten zuten Zardarik eskubide esklusiboak eskaini zizkiola Dassaulti, aireontziak fabrikatzen zituen enpresa frantsesari, % 5eko komisioaren truke, Zardarik kontrolatutako konpainia suitzar bati ordaintzeko. Halaber, Dubaiko konpainia batek urrea inportatzeko lizentzia esklusiboa jaso zuela Pakistanen, eta, horretarako, Asif Zardarik $10 milioi dolarretik gorako ordainketak jasotzen zituela Citibank-en Dubaiko kontuetan. Konpainiaren jabeak ukatu egin zuen Zardariri ordainketak egin izana. \nBhuttoren arabera, bere eta senarraren aurkako karguak izaera politiko hutsekoak ziren: \"Dokumentu hauetako gehienak manipulatuta daude...\", \"... zirkulatzen egon diren istorioak guztiz okerrak dira\", esan zuen. Pakistango Auditore Nagusi baten txostenak (AGP) Bhuttok esandakoari eutsi zion. AGPren txostenak dio Khanek 28 milioi errupia ordaindu zituela legez kanpo legezko aholkularietan, Bhuttoren eta haren senarraren aurkako 19 ustelkeria-kasu artxibatzeko 1990-1992 bitartean. \nBhuttok utzi egin zuen Pakistan, ustelkeriagatiko ikerketa judizial baten mehatxuaren aurrean, Pervez Musharraf jeneralak, armadako buruak, 1999an estatu-kolpe batean boterea hartu eta gutxira. 2007 arte, Bhutto Dubain bizi izan zen, Arabiar Emirerri Batuetan, eta handik PPPrekin eta haren jarraitzaileekin harremanak izan zituen. Etengabe joaten zen atzerrira hitzaldiak ematera.\nPakistanera itzulera eta heriotza.\n2007ko urriaren 18an, Pakistango lehen ministro ohia Karatxira itzuli zen, Dubain eta Londresen zortzi urtez erbestean egon ondoren. Pakistanera itzuli zenean, Pervez Musharraf presidente ohiarekin akordio batera iritsi zen, eta hark ordenantza bat atera zuen bere aurka irekitako ustelkeria-kasuak deuseztatzeko. Itun hori 2007ko urriaren 6ko lehendakaritzako hauteskundeen aurretik burutu zen, eta Pervez Musharrafek gehiengoa lortu zuen.\nPakistanera itzuli zen egunean bertan, Bhuttorekin zihoan segizioak hainbat atentatu izan zituen Karatxin, eta 139 bat pertsona hil ziren eta 400 zauritu baino gehiago gertatu ziren. \nBhutto beldur zen Al Qaedak eta talibanek eraso gehiago egingo ote zituzten. Pakistango lehen ministro ohia oso haserre zegoen Musharrafen diktadura-politikaren aurrean, eta Pakistanen demokrazia ezartzeko hauteskundeak irabaztea espero zuen. Pakistango presidenteak Estatu Batuekin eta Britainia Handiarekin egindako bitartekotzari esker itzuli ahal izan zuen. Halere, lidergo hori zalantzan jarri zen Bhutto iristean; hain zuzen ere, aipatutako herrialdeekin egindako elkarte horrek Al-Qaeda bezalako talde ultrisolanamikoen metxa piztu zuen.\nHeldu bezain laster Bhuttok kritika gogorrak egin zituen Pervez presidenteak Justizia Auzitegi Nagusiko lehendakaria kargutik kendu eta banakako bermeak indargabetu zituen 2007ko azaroaren 4ko adierazpenagatik. Lehen ministro ohiak protesta orokorrerako deia egin zuen, Alderdi Popularra (PPP) buru zela.\nHala ere, beste atentatu bat jasan zuen 2007ko abenduaren 27an, 17:00etan, eta hil egin zen. Herrialdera iritsi eta 70 egun baino igaro ez zirenean. Hasiera batean pentsatu zen Pakistango Alderdi Popularrak Rawalpindin egindako manifestazio politiko batean suizida-eraso baten ondorioz izan zela.\nHilketaren lekukoen arabera Bhutto Toyota Land Cruiser blindatu zuriaren sabaira jaiki zen, manifestazioa amaitu eta minutu batzuetara, bere jarraitzaileak agurtzeko. Lehen informazio batek zioenez, motozikleta batean zihoan gizon batek tiro egin zion eta lepoan zauritu zuen, ondorioz ibilgailuaren barrura eroriz. Ondoren, erasotzaileak lehergailu bat lehertarazi zuen, Bhuttoren heriotza eragin zuena, baita beste 22 pertsonarena, eta hainbat zauritu ere.\nBhutto Rawalpindiko Ospitale Nagusira eraman zuten 18:16an. Pakistango Barne Ministerioarekin bat etorriz, lepoko tiroa izan zen heriotzaren arrazoia; hala ere, Gobernuak gero esan zuen ez zegoela balazko zauririk, eta hedatze-uhinak eragindako zauri bat aurkitu zuela garezurrean eta hori izan zela haren heriotzaren benetako arrazoia.\nBere familiak ez zuen autopsia egiteko baimenik eman.\nArgitalpenak.\nHainbat liburu idatzi zituen\nSariak.\nEn 1988 recibi\u00f3 el premio Bruno Kreisky de Derechos Humanos y en 1989 el Premio Honorario Phi Beta Kappa Award de Radcliffe."}
{"id": "56184", "revid": "119347", "url": "https://eu.wikipedia.org/wiki?curid=56184", "title": "Koldo Etxebarria", "text": "Koldo Etxebarria Etxebarria (Lemoa, Bizkaia, 1960) euskal herritar margolaria da. Arte ederretan lizentziatua da EHUn 1983tik.\n1978tik EiTBko Departamendu Artistikoan lan egiten du."}
{"id": "56186", "revid": "336", "url": "https://eu.wikipedia.org/wiki?curid=56186", "title": "Zirkulu polar artikoa", "text": "Zirkulu polar artikoa munduko bost paralelo nagusietakoa da, zehazki 66\u00ba 33' 38\" Ipar latitudean dagoena. Paralelotik iparraldera jotzen badugu, Artikoa topatuko dugu; aldiz, hegoalderantz jotzen badugu, Iparraldeko ingurune natural epelera helduko gara.\nZirkulu artikoak eguneko eguzki izpien muga egiten du udako solstizioan eta neguko solstizioan, aldiz, gaueko eguzki izpien muga. Beraz, udan, paralelotik goragoko lurraldeetan 24 orduko eguzkia dago eta neguan, 24 orduko iluntasuna.\nHerrialde artikoak.\nIparraldeko geografian izotzezko itsasoak dira nagusi; hala ere, landa eremu ugari dago halaber. Paraleloak zortzi herrialde zeharkatzen ditu:\nOso biztanle gutxi bizi dira bertan. Zirkulu polar artikotik iparraldean dauden hiri handienak Murmansk (325.100 biztanle), Norilsk (135.000) eta Vorkuta (85.000) dira Errusian; Norvegian, Troms\u00f8 (62.000); eta Finlandian, Rovaniemi (58.000).\nAzken aldian, lurraldeak garrantzi handia hartu du, berotze globala dela eta. Horren ondorioz, etorkizun hurbilean izotza urtzean, azpian aurkituko diren putzu akuiferoen jabe egin nahian, Ozeano Artikoko eremuak banatzen hasi dira herrialde asko. Gaitza izango da banaketa herrialde ororen adostasunez egitea eta jada eztabaida gogor batzuk sortu ditu kontuak nazioarteko politikan."}
{"id": "56187", "revid": "336", "url": "https://eu.wikipedia.org/wiki?curid=56187", "title": "Isurtze", "text": "Isurtzea edo eiakulazioa zakiletik hazia botatzea da, normalki sentsazio gozagarri batekin batera. Gehienetan gizonaren orgasmoarekin kointziditzen du. Gizonaren bizitzako lehenengo isurtzea nerabezaroan gertatu ohi da, sarri amets erotiko batekin loturik, eta \"torarkia\" edo \"semenarkia\" deitzen zaio.\nIsurtzea ez da jarraia izaten, espasmozkoa baizik. Lehenengo isurtze-dardara edo kolpeek hazi bolumen handiagoa askatzen dute. Lehenengo zirristadak gainera indarrez askatzen du hazia: hazia 50 km/h abiaduraz jaurtitzen duela zenbatetsi da, baginan barrena sakon heltzearren. Lehenengo zirristadan sentsazio orgasmikoak ere biziagoak izaten dira. Guztira eta isurtze prozesu osoan 3-5 ml hazi askatu ohi da."}
{"id": "56188", "revid": "336", "url": "https://eu.wikipedia.org/wiki?curid=56188", "title": "Eiakulazio", "text": ""}
{"id": "56189", "revid": "336", "url": "https://eu.wikipedia.org/wiki?curid=56189", "title": "Zakila", "text": ""}
{"id": "56193", "revid": "119347", "url": "https://eu.wikipedia.org/wiki?curid=56193", "title": "ACK", "text": "ACK edo ACKNOWLEDGEMENT (ACK) (euskaraz, onespena, hartu-agiri edota hartu-seinale) konputagailu arteko komunikazioetan bidaltzen den mezu bat da, beste mezu edo mezu multzo bat iritsi dela berresteko. Baldin eta helburu konputagailuak erroreak sumatzeko gaitasuna badu, ACKren esanahia bikoitza da: \u201cmezua iritsi da eta horrez gain ongi iritsi da\u201d. Unicode eta ASCII kodifikazioetan 6 zenbaki hamartarrarekin (06 hamaseitar) adierazten da.\nACK mota konplexuagoak badaude, zeinak kontrol mota desberdinetarako erabiltzen diren, hala nola \u201cberriz bidali bigarren trama\u201d edota \u201cazken mezua hartu dut, baina ezin ditut gehiago hartu aurrekoak prozesatzen amaitu ezean\".\nMezua idazteko modu zehatza, hau da, hau konposatzen duen sekuentzia bitarraren osaketa, eta bere posizioa tramaren barnean aldakorrak dira erabilitako protokoloaren arabera.\nProtokolo batzuetan, ACK mezuaren kontrako bat existitzen da, NACK deiturikoa (Negative ACKnowledgement edo baieztapen negatiboa), zeina bidaltzen den jasotako trama batean errore bat sumatzen denean edo trama baten galera suertatzen denean.\nTrama baten galera bere numerazioaren arabera sumatzen da, baldin eta leiho labainkorretan oinarritutako protokolo batekin ari bagara (adibidez, errore bat dago jasotako azken trama 3 zenbakia zuena bazen eta oraingoan jasotakoa 6 bada).\nIgorleak ere tramen galerak sumatu ditzake baldin eta trama bat edo trama multzo bat bidaltzen bada eta onespena ez bada aurredefinitutako denbora batean iristen, datuak berriro bidali beharko dira. Denbora hau terminalen transmisio abiaduraren eta tramak terminal igorletik hartzailera iristeko behar duen denboraren arabera kalkulatuko da.\nACK onespenak sare bat osatzen duten geruzen gehiengo batean erabiltzen dira (adibidez,OSI ereduan definitutako maila desberdinetan) baina berezko garrantzia dute lotura mailan (adibidez HDLC, IEEE 802.3 protokoloetan, azken hau Ethernet moduan ere ezagutzen dena) hala nola sare mailan (adibidez, IP protokoloan)."}
{"id": "56194", "revid": "201", "url": "https://eu.wikipedia.org/wiki?curid=56194", "title": "San Mungo ospitala", "text": ""}
{"id": "56197", "revid": "119347", "url": "https://eu.wikipedia.org/wiki?curid=56197", "title": "ZFS", "text": "ZFS (\"Zettabyte File System\") Sun Microsystems-ek Solaris sistema eragilerako garatutako fitxategi sistema da."}
{"id": "56199", "revid": "6327", "url": "https://eu.wikipedia.org/wiki?curid=56199", "title": "Proletalgo", "text": ""}
{"id": "56200", "revid": "336", "url": "https://eu.wikipedia.org/wiki?curid=56200", "title": "Sufragio unibertsal", "text": "Sufragio unibertsala adinez nagusiak diren hiritar guztiei botoa emateko eskubidea eskaintzen diena da, horren bitartez parlamentuetan parte hartzen duten ordezkariak zein gobernuburuak aukeratzeko.\nBotoa emateko eskubidea inori ukatzen ez dion hauteskunde sistema hau, Frantziar Iraultzako lehen aldietan lortu zenetik, borroka sozial eta politikoen ardatz nagusietakoa izan zen eta baita herri eskabideen lehenengo motorra ere. XIX. mendean gizonezkoen sufragio unibertsala bakarrik ezarri zen. Herririk gehienetan emakumeek ez zuten botoa emateko eskubidea lortu XX. mendean ondo sartu arte.\nXX. mendeko urte luzeetan sufragismoaren borroka emakumeen eskubideen borrokarekin lotuta egon zenez, askotan oker badago ere sufragismoa eta emakumeen sufragismoa sinonimotzat hartzen dira.\nLaburbilduz, sufragio unibertsala dagoela esaten dugunean, adin nagusiko hiritar guztiak bozkatzeko eskubidea dutela esan nahi du."}
{"id": "56201", "revid": "56256", "url": "https://eu.wikipedia.org/wiki?curid=56201", "title": "Caroline Lucretia Herschel", "text": "Caroline Lucretia Herschel (Hanover, Alemania, 1750ko martxoaren 16a \u2013 Hanover, 1848ko urtarrilaren 9a) astronomo alemaniarra izan zen, zeinen astronomiarako ekarpen garrantzitsuena hainbat kometen aurkikuntza izan zen, bere izena daraman 35P/Herschel-Rigollet kasu. Herschel, William Herschel astronomoaren arreba ere bazen, zeinekin lan egin zuen bere ibilbidean zehar.\nZientziari egindako bere ekarpenagatik ordaindu zuten lehenengo emakumea izan zen, baita Sozietate Astronomiko Errealaren (Royal Astronomical Society) Urrezko Domina irabazi 1828, eta sozietateko ohorezko kide izendatu (1835, Mary Somerville-rekin batera) zuten lehenengo emakumea ere. Horretaz gain 1838an, Irlandako Akademia Errealeko (Royal Irish Academy) ohorezko kide izendatu zuten. Frederiko Gilen IV.a Prusiakoak, Zientzien Urrezko Domina eman zion 1846.\nBizitza.\nCaroline Lucretia Herschel Hanover hirian jaio zen 1750eko martxoaren 16an. Anna Ilse Moritzen kristauaren eta bere senar Isaac Herschel oboe-jotzaile judutarraren, zortzigarren seme-alaba zen. Aita, errege-guardiako banda militarraren buru bihurtu zen eta horrek, bere erregimentuarekin etxetik kanpo denboraldi luzeak ematera eraman zuen. Honek, 1743ko Dettingenko Gudu ostean hainbat gaixotasun pairatu zituen.\nHamar urte zituela tifusak jo zuenez, hazteari utzi zion eta ez zen 1'30m neurtzetik pasatu. Bere familiak inoiz ez zela ezkonduko uste zuen. Amak hortaz, hoberena neskame izateko trebatzea zela pentsatu zuen. Aitak, ordea, hezkuntza bat jaso zezala nahi zuen, baina ama ideia horren kontra agertu zen. Isaacek, emaztearen ez egoteetaz baliatuta, alaba zuzenean irakatsi edota bere anaiaren irakurgaietan sartzen zuen. Carolinek soineko- eta kapelen-manufaktura ikasteko baimena zuekan eta zenbait luxuzko lanetan gogor ibili zen lanean, noizbait bere burua mantentzeko helburuarekin.\nAitaren heriotzaz geroztik, bere anai Williamek eurekin Bathera, Ingalaterrara, joateko proposamena luzatu zion. Eskaintza onartu eta 1772ko abuztuaren 16an Hanover uztita bere anaia lagundu zuen Ingalaterrara. Han, etxeaz arduratzeaz aparte, abesten ikasteari ekin zion. Williamek bitartean bere burua organo-jole eta musika irakasle kokatu zuen Batheko New King kaleko 19.zenbakian (egun Herschel Astronomia Museoatzat ezagutzen dena). Octagon Chapel-eko koruko zuzendaria ere bazen. Bere karrera musikalagatik eta kontzertu publikoak antolatzen zituenez, oso lanpetuta bizi zen William. Caroline ez zen oso ondo egokitu bertako gizartera eta lagun gutxi batzuk egin zituen, baina anaiak egunero hainbat kantu klase ematen zizkion. Abesle nagusia bihurtu zen bere oratorio kontzertuetan eta hainbesteko ospea eskuratu zuen kantari moduan, ezen Birminghameko festibalera gonbidatu zuten.\nBizitza Pribatua.\nWilliamek astronomian izugarrizko interesa izaten hasi zuenean, musikari izatetik astronomo izatera pasatu zen, eta berriro ere, Carolinek bere erabakian lagundu zuen. Behin esan zuenez: \"Ez nuen ezer egin neure anaiarengatik baino ongi hezitako txakurkume batek egingo lukeena, hau da, berak agintzen zidana.\". Argi dago, ordea, Williamen bizitzan zehar Carolinek egindako lan independenteagatik, bere anaiaren heriotzaz geroztik egindako lanarengatik eta astronomiak bere gutunetan jokatutako paperarengatik, bere anaiak beste interesa zuela astronomian. Astronomo nabarmena bihurtu zen eskubide osoz, Williamekin kolaboratzearen ondorioz."}
{"id": "56202", "revid": "336", "url": "https://eu.wikipedia.org/wiki?curid=56202", "title": "Henrietta Swan Leavitt", "text": "Henrietta Swan Leavittek (1868ko uztailaren 4a - 1921eko abenduaren 12a) kosmologiaren garapenean garrantzia handia izan zuen ikerlaria izan zen. Bere ikerkuntzei esker, posible izan zen Galaxia kanpoko distantziak neurtzea zehaztasun handiarekin. Bere metodoa gaur egun erabiltzen jarraitzen da eta honi esker Unibertsoari buruzko ikerketa zabalagoak egin ahal izan dira.\nBiografia.\n24 urte zituela Emakumezkoentzako Radcliffe Collegen graduatu zen eta hau Harvardeko unibertsitatearekin lotuta zegoenez, bertako \"emakume kalkulatzaileen\" taldean hasi zen lanean. Hauen lana argazki plakak aztertu eta kalkuloak egitea zen, lan mekanikoa eta astronomiaren munduan askorik baloratzen ez zena. Leavittek egindako lanaren errekonozimendua bere nagusiek eramaten zutren arren unibertsitatean emakume oso baloratua zen.\nZefeida izar aldakorren argazki plaketan patroi zehatza aurkitu zuen. 1912 urtean hauei buruzko liburua argitaratu zuen, \"Periods of 25 Variable Stars in the Small Magellanic Cloud\" (\"Magallaesen Hodei txikiko 25 izar aldakorren periodoak\") izena eman zion eta hiru orri baino ez zeuzkan. Edward Pickeringen izenean zegoen baina liburuaren hasieran \"Leavitt andereak prestaturiko lana izan da\" idatzita dago. Azterturiko 25 izar horiek pultsazio erregularra dutela esan zuen bertan eta periodoa zenbat eta luzeagoa izan barneko dizdira ere handiagoa dela adierazi zuen.\nHurrengo urtean Zefeida ezagun batzuen arteko distantziak kalkulatu zituen metodo berriak erabiliz eta Leavittek aurkituriko patroiei esker izarren arteko distantzia erlatibo eta absolutu gehiago zehaztu ahal izan ziren. Hauetan oinarrituriko metodo berriak erabiliz 1918 urtean Esne Bidearen tamaina kalkulatu zen.\nEdwin Hubble izan zen Leavitten lana gainerako astronomoekin uztartu eta Andromeda galaxia erraldoia zela frogatu zuena, eta honekin unibertsoan gureaz gain galaxia ugari daudela ondorioztatu zuena. Unibertosa hedatzen ari dela esateko ere Leavitten lanetan oinarritu zen.\nEzezaguna.\nLeavittek ez zuen inolako sari, domina edo errekonozimendurik izan. Bere bizitzan zehar \"laguntzaile\" izendapena baino ez zuen izan. 1921 urtean minbiziak jota hil zen. 1925 urtean G\u00f6sta Mittag-Leffler matematikari suediarrak eskutitza idatzi zion, Nobel Sarietarako proposatu nahi zuela adieraziz. Nobel Sariak ez zaizkie hildako pertsonei ematen, baina Mittag-Lefflerrek ez zekien hilda zegoenik."}
{"id": "56203", "revid": "1545", "url": "https://eu.wikipedia.org/wiki?curid=56203", "title": "Maria Mitchell", "text": "Maria Mitchell (Nantucket, Massachusetts, 1818ko abuztuaren 1a - Lynn, Massachusetts, 1889ko ekainaren 28a), astronomoa. Estatu Batuetan jaio zen eta bere aitak Massachusettsen zuen behatoki astronomiko batean hasi zen bere ikerketak egiten.\n1887. urtean kometa bat aurkitu zuen eta ospe handia lortu zuen mundu osoan zehar. Urte bat geroago Estatu Batuetako Arte eta Zientzien Akademiaren partaidea izendatu zuten lehenengo emakumea izan zen."}
{"id": "56204", "revid": "336", "url": "https://eu.wikipedia.org/wiki?curid=56204", "title": "Svetlana Savitskaia", "text": "Svetlana Jevgenievna Savitskaia (; Mosku, 1948ko abuztuaren 8a- ), sobietar hegazkin pilotu eta kosmonauta ohia da. Bera espazioan ibili zen lehendabiziko emakume kosmonauta izan zen eta, Valentina Terexkova kosmonautaren ostean, espaziora bidaiatu zuen bigarrena. Misio garrantzitsu asko burutu zituen bere ibilbide espazialean eta azken urteetan politikan jardun du. \nBiografia.\nBizitza.\nBere aita sobietar komandantea izan zen eta horrek bere haurtzaroan eragina izan zuen. Gurasoek jakin gabe 16 urterekin parakaidista bezala hasi zen. 3 errekord mundial lortu zituen estratosferatik eginiko saltoetan baita 15 erreakziozko hegazkinetatik eginikoetan ere.\nIbilbide profesionala.\n1972an Moskuko Abiazio Institutuan sartu zen. Ikasketak bukatu eta gero, abiazio monitore gisa lan egin zuen. Hegazkin pilotua izateko ikasketa bereziak egin ondoren, 1976an SESB-ko (Sobietar Errepublika Sozialisten Batasuna) frogatarako pilotu titulua lortu zuen, 20 hegazkin mota ezberdin gidatzeko gai zelarik. 1980n berriki sortua zen emakumez osaturiko kosmonauta talde batean sartu zen, bertan Soiuz motako ontzietan bidaiatzeko prestakuntza jaso zuelarik. \nIbilbidea espazioan.\n1982an, Valentina Terexkova kosmonautaren bidaiatik 19 urtera, Soiuz T-7 espazio ontzian 19 eguneko bidaia egin zuen.\n1984ko uztailaren 25ean espazioan ibiltzen aritu zen lehendabiziko emakume bihurtu zen. Ia lau orduz aritu zen \"Saliut-7\" estaziotik kanpo, egituraren konponketa-lanetan era arrakastatsuan. Gainera, bere lana egiterakoan iza zuen eskarmentuaren ondorioz, berrikuntza garrantzitsuak egin ahal izan ziren hurrengo emakume kosmonauten janzkera hobetzeko.\nUne hartan bera bihurtu zen espaziora 2 aldiz bidaiatu zuen lehen emakumea.\nAitzindaria izan zen eremu profesional honetan, bai teknikoki eta fisikoki zeuden arriskuei aurre eginez. Baina baita ere gainditu behar izan zuen bestelako oztoporik: matxismoa bere kideen aldetik zein hedabideen aldetik. Hori agertzen dute, adibidez, lehen espedizioan bere kideek bera agurtzeko erabili zituzten hitzek: \"Amantala dugu zuretzat, Sveta\". Bigarren espedizioan berriz, kazetariek haren gorputzaz ere idatzi zuten. Izan ere, garai hartan oso zabalduta zegoen grabitate-eza emakumeen gorputzerako kaltegarria izango zelako ustea.\n1993an kosmonauten taldea utzi zuen erretiroa hartuz.\nIbilbide politikoa.\nBere karrera espaziala bukatzen ari zela, politikan hasi zen. Ingeniari zibil izanik, Energia NPOn, 1987an energia-diputatu izendatu zuten. 1989tik 1991 arte diputatu gisa ibili zen sobietar Parlamentuan, Errusiar Federakundeko Alderdi Komunista ordezkatu zuen eta Estatuko Dumako kide hautatu zuten. Defentsa Batzordeko kide da.\nErrekonozimendu eta sariak.\nSavitskaiak sari eta errekonozimendu ugari jaso ditu, batez ere bigarren misioaren ondoren:"}
{"id": "56205", "revid": "7624", "url": "https://eu.wikipedia.org/wiki?curid=56205", "title": "Vladimirovna Tereshkova", "text": ""}
{"id": "56206", "revid": "119347", "url": "https://eu.wikipedia.org/wiki?curid=56206", "title": "Annie Jump Cannon", "text": "Annie Jump Cannon (Dover, Delaware, 1863ko abenduaren 11 - Cambridge, Massachusetts, 1941eko apirilaren 13a) estatubatuar astronomoa izan zen.\nHarvard Collegeko Behatokiaren laguntzailea izan zen, baina berak bakarrik ehunka izarrei argazkiak atera zizkien lehenengoz eta milaka izarren argazki bildumak egin zituen. Oxfordeko Unibertsitateko \"honoris causa\" doktore titulua jaso zuen lehenengo emakumea izan zen.\nBizitza.\nAnnie Canon 1863ko abenduaren 11n jaio zen, Dover, Delaware, Estatu Batuetan. Bere ama, Mary Cannon, izan zen astronomiarekiko zaletasuna izatera bultzatu zuena. Wellesley Collegera joan zen eta bertan fisika eta astronomia ikasi zuen.\n1894an, ama hil zitzaionean, fisika-irakasle hasi zen lanean Radcliffe Collegen astronomia ikasten zuen bitartean.\nLana.\nHarvard College Observatorytik 300 izar deskubritu zituen eta Henry Draper izar katalogoa sortzen lagundu zuen.\nHarvard College Observatoryko argazki astronomikoen arduraduna izan zen 1911n, eta 1938an astronomia irakaslea izendatu zuten.\n1941eko apirilaren 13an hil zen Cambridge, Massachusettsen."}
{"id": "56207", "revid": "6327", "url": "https://eu.wikipedia.org/wiki?curid=56207", "title": "Svetlana Yev Savitskaya", "text": ""}
{"id": "56208", "revid": "336", "url": "https://eu.wikipedia.org/wiki?curid=56208", "title": "Panafrikanismo", "text": "Panafrikanismo hitza 1900.urtean izan zen asmatua Henry Sylvester Williamns Trinidadeko abokatuagatik, Londresen konferentzia bat konbokatu zuena \u201clur kolonialen etorkizuna, arraza diskriminazioa eta orokorrean Afrikako lur kolonialen arazoei buruz eztabaidatzeko\u201d.\nOrokorrean hitz honen esanahia zera da:\nPanafrikanismoaren ordezkari nagusiak W.E.B. Dubois afroamerikarra eta Kwame Nkrumah eta George Padmore izan ziren. Zenbait estatu buruk ere panafrikanismoarenganako nolabaiteko atsegintasuna zuten, Tanzaniako Julius Nyerere edo Hegoafrikako Thabo Mbeki esaterako.\nKoloreak.\nPanafrikanismoak bi kolore sail erabiltzen ditu: berde, urre eta gorria, Etiopiako banderan oinarritua; eta gorri, beltz eta berdea, Estatu Batuetan 1920an erabakia.\nHorrela, Afrikako estatu ugarik lau kolore hauek erabiltzen dituzte haien banderetan."}
{"id": "56209", "revid": "201", "url": "https://eu.wikipedia.org/wiki?curid=56209", "title": "Panafrikanismoa", "text": ""}
{"id": "56210", "revid": "58701", "url": "https://eu.wikipedia.org/wiki?curid=56210", "title": "Stendhal", "text": "Stendhal, benetako izenez Henry Beyle (Grenoble, 1783ko urtarrilaren 23a \u2013 Paris, 1842ko martxoaren 23a), XIX. mendeko frantziar idazlea.\nErrealismo deituriko estiloaren aitzindari eta ikurretako bat izan zen. Haren lan garrantzitsuenak \"Le Rouge et le Noir\" (1830) eta \"Parmako Kartusia\" (1839) dira.\nGoitizena.\nStendhal goitizena erabiltzearen gainean arrazoibide bat baino gehiago proposatu da: litekeena da, George Perec-en aburuz, \"Le Rouge et le Noir (Gorria eta Beltza)\" eleberrian agerturiko erreferentzia batzuei loturik egotea eta \"Shetland\" berbaren anagrama izatea; baliteke, beste batzuen iritzian, izengoitiak Alemaniako Stendhal hiriarekin zerikusia izatea; bertakoa zen Johann Joachim Winckelmann (1717-1768), artearen historia eta arkeologia diziplina jaioberrien pentsalari eta ikertzailea.\nBizitza.\nItaliazale baten gorabeherak.\nStendhal Grenoblen jaio zen (Frantzia) 1783ko urtarrilaren 23an, landa-giroko familia aberats batean, Henri Beyle benetako izenez. Zazpi urterekin ama hil zitzaion. Stendhalek bere bizitza osoan gaitzetsi zuen aita, eta ez zen inoiz gustura sentitu bere senideen artean. 1796tik 1799ra ikasketak egin zituen Grenobleko eskola nagusian.\n1799an Parisera joan zen eskola politeknikoan sartzeko asmoz, bere jaioterriko giro itogarritik ihesi. Parisen bere lehengusu Pierre Daruk lanpostu bat lortu zion Gerrako ministerioan, eta berekin eraman zuen 1800ean Italiako gerra-ekinaldira; harrezkero, Italiarekin liluratu zen, harreman estua izan zuen herrialde harekin, geroztik han bizi, maitemindu eta lan egin baitzuen luzaroan, eta bere hainbat liburutako gertalekutzat aukeratu baitzuen.\nParisa itzulirik, giro intelektualarekin harremanetan izan zen. Garai hartakoak ditu, halaber, psikologiarako zaletasuna eta antzerkian idazteko ahaleginak, baina antzerki-lan haiek ez zuten batere arrakastarik izan.\n1806tik 1813ra kargu ofizialetan jardun zuen, Napoleonen gerra-ekinaldietan parte hartu zuen eta, hala, Europako leku asko ezagutu zituen. 1814an Napoleonen hondamenaz geroztik borbondarrek berriz aginpidea hartu zutenean, Stendhalek Milanen hartu zuen bizilekua. Han idatzi zuen bere lehenengo liburua: \"Vies de Haydn, Mozart et Metastase\". Angela Pietragua bere aspaldiko adiskidearekin harreman korapilatsu bat izan ondoren, Matilde Dembrowskirekin maitemindu zen; harreman horien ondorioz idatzi zuen \"De l'amour\" (1822, Maitasunaz) saiakera. Stendhal, etsita, Parisera itzuli zen.\nItzulera gogorra izan zuen Parisen: aita hilik zuen, eta haren herentzia xahutua zegoen; goibel eta ezagunik gabe ia, Stendhalek lortu zuen, hala ere, aurrera egitea. Lagunarte handia izan zuen geroztik, eta maiz izaten zen jende ospetsu askoren bilkuretan. Garai hartan Merim\u00e9e idazlearen adiskide egin zen, eta hark maisutzat izan zuen beti Stendhal. Idazkeraren aldetik oso aldi oparoa izan zen hura Stendhalentzat, hainbat liburu idatzi zituen, musikari eta pinturari buruzko kronika argitaratzen zuen \"Journal de Paris\" egunkarian, eta, aldi berean, ezkutuan, ingeles kazeta batzuetan ere idazten zuen.\n1830eko uztaileko monarkiaren errestaurazioarekin batera, Stendhal kontsul izendatu zuten Italian, aurrena Triesten eta gero Civitavecchian, Trieste austriarren esku zegoenez ez baitzioten austriarrek han bizitzeko baimenik eman Stendhali. Orduan, Stendhal goibelaldi batean murgildu zen.\nErromara, Florentziara eta Sienara ihes egiten zuen -Giulia bere maitalea Sienan baitzeukan- Civitavecchiako giro itogarri hartatik atera nahian. Garai hartakoa du sekula bukatu gabeko liburu mordo bat, autobiografikoak batzuk eta eleberriak besteak.\n1836an Stendhal Parisa abiatu zen berriz, hasieran hiru asterako, eta azkenean hiru urterako. Aldi ezin oparoagoa eta bizipozez beteagoa izan zen hura Stendhalentzat. Ikusitakoak kaier batzuetan idatzi zituen, eta horiek ziren baliatu, autorea zendu eta gero, \"Le journal de voyage de Bordeaux \u00e0 Valence\" bilduma osatzeko. Bertan agertzen dira idazleak Baiona eta Donibane Lohizuneko hirietan ikusitakoak. 1839ko abuztuan, kontsulatura itzuli behar izan zuen. 1841eko martxoaren 15ean apoplexiak jo zuen. Parisa itzuli zen sendatzera, baina 1842ko martxoaren 22an, kalean barrena zihoala, eritasunak bat-batean jo zuen, eta gau hartan bertan hil zen.\nStendhalen goranahiak.\nMaitasuna eta anbizioa dira Stendhalen bizitzaren bi ardatz nagusiak. Stendhalen egunkaria eta haren gutunak irakurri besterik ez dago ohartzeko bizitzaren alor guztietan (bere izaeran, bere karrera diplomatikoan, emakumeekin, literaturan) arrakasta iritsi nahia izan zela Stendhalen helburu nagusia. Helvetius, Condillac, Cabanis, Destutt, Tracy-ren lanek eragin handia izan zuten Stendhalengan, haiengandik atera baitzuen, besteak beste, mekanismo psikologikoen ezagutza, baita logikaren arauak barne-bizitzara eta bizitza profesional eta sozialera aplikatzeko modua ere, haren eleberrietako pertsonaietan nabarmen ikusten denez. Haren anbizio handi hark, ordea, huts egin zuen ia alor guztietan; Vie de Henri Brulard autobiografian hauxe aitortu zuen maite izan zituen emakumeez ari zela: \u00abizaki xarmant horietako gehienek ez naute behin ere beren ontasunez ohoratu\u00bb. Eta beste liburu batean orobat aitortzen du: \u00abinork maite zaitzan bainoago inor maitatzeak dakar zoriona\u00bb. Zirrarari eta sentipenei Stendhalek ematen zien garrantzia bere bizitzako arlo guztietan nabaritzen da, bere liburugintzan, batez ere, hark esana baita: \u00abNire asmoa ez da gauzak zer diren esatea, gauzek egiten didaten zirrara kontatzea baizik\u00bb.\nSaiakerak eta biografiak.\nEleberrigintzan hasi aurretik, Stendhalek saio ugari idatzi zituen, hiru multzotan banatuak: arteari buruzkoak, bidaietakoak edo turistikoak, eta literaturari buruzkoak. \"Vies de Haydn, de Mozart et de Metastase\" (1814, Haydn, Mozart eta Metastasioren bizitza), \"Histoire de la peinture en Italie\" (1817, Italiako pinturaren historia), \"Vie de Rossini\" (1823, Rossiniren bizitza) dira arteari eskaini zizkion saiakerak. Stendhal ez zen berez artean aditua, artezalea bai ordea, eta obra horiek idazteko aldez aurretik idatzitako lan asko baliatu zituen kontsulta gisa, eta batetik eta bestetik atera zituen datu eta pasarte asko; eta hala eta guztiz ere, argi antzematen zaie Stendhalen beraren kutsua, pentsaera eta estiloa.\nSaiakera turistikoen edo bidaietakoen artean aipagarriak dira: \"Rome, Naples et Florence\" (1817, 1827), liburu hartan erabili zuen lehendabizikoz Stendhal ezizena; \"Promenades dans Rome\" (1829, Ibiliak Erroman barrena) eta \"M\u00e9moires d'un touriste\" (1838, Turista baten oroitzapenak) bai bere oroitzapenetan eta bai Frantzian, Alemanian, eta Holandan barrena egin zituen bidaietan oinarritua.\nLiburu horietan Stendhalek paisaien deskribapenak, lurralde bakoitzaren bizimoduari buruzko gogoetak, historiari eta politikari buruzko zertzeladak eta bere sentipenak nahasi zituen. Literaturaz \"Racine et Shakespeare\" saiakera idatzi zuen, erromantizismoaren manifestutzat hartu izan dena.\nBaditu saiakera pertsonalagoak ere, eta batzuk autobiografikoak: \"De l'amour\" (1822), \"Vie de Henri Brulard\" (1835-1836, Henri Brularden bizitza,), \"Souvenirs d'\u00e9gotisme\" (1832, Egotismozko oroitzapenak), \"Correspondance\" (Gutunak). Liburu horietan, Stendhal bere buruaren eleberrigile gisa ari izan zen nolabait.\nEleberriak eta kontakizunak.\n\"Le Rouge et le Noir\" (1931, Gorria eta Beltza), \"La Chartreuse de Parme\" (1838, Parmako kartusia) eta \"Lucien Leuwen\" (1834-1835, bukatugabea) dira Stendhalen hiru eleberri nagusiak ; horietaz gainera idatzi zituen \"Armance\" (1827), \"Le Rose et Le Vert\" (Arrosa eta Berdea) eleberri bukatugabea; \"L'Abbesse de Castro\" (De Castro abadesa) eleberri laburra edo ipuina eta \"Vittoria Accoramboni, Les Cenci, La Duchesse de Palliano\" kontakizunekin batera Stendhal hilez geroztik liburu batean bildu zituztenak: \"Italiako kronikak\". Beste kontakizun batzuk: \"Suora Scolastica\", \"Trop de faveur tue\", \"Le Chevalier de Saint-Ismier\", \"Feder\", \"Lamiel\", horiek denak bukatugabeak.\nStendhalentzat eleberri bide luze batean barrena dabilen ispilu bat zen. Irudi guztien artean, ordea, bere garaiko giroa leialen ispilatzen zutenak aukeratu zituen. Adituen ustez, Stendhali zor zaio eleberri errealistaren sorkuntza. Stendhalen eleberriek, Balzacenek bezala, garai jakin baten lekukotasuna ematen dute beraz: Berrezarkuntzako eta uztaileko monarkiaren erlijio- eta politika-gorabehera guztien aipua dakarte Stendhalen eleberri guztiek. Bere eleberrietako giro politiko estu eta mugatu horretan, Stendhalen pertsonaien aurreneko ezaugarria aginpidea iritsi nahia da. Pertsonaia nagusientzat, berriz, -Julien Sorel (\"Le Rouge et le Noir\"), Fabrizio del Dongo (\"La Chartreuse de Parme\")- aginpidea eskuratzeko ahalegin hori nork bere nortasuna eratzeko bidearen aldi bat besterik ez da, itxurakeriarena eta hipokrisiarena, alegia.\nHaientzat, azkenean, benetako bizitza ez da nork bere bidea aurkitzea eta benetako maitasunaren lilura baizik, maitasunean aurkituko baitiote zentzua bizitzari.\nGizartearen bi alderdi elkarren kontrako ere nahiko garbi irudikatzen ditu Stendhalek: batetik, aristokratak, bere gainbeherari aurre egin edo gizarte modernora egokitu aukeratu beharrean daudenak; bestetik, gazte xumea, bizkorra, justizia- eta aginpide-goseak dagoena, lehenik gizartearen akusatzailea eta azkenik akusatua izango dena: Julien Sorel, adibidez. Zerbaitengatik dute, izan ere, duten garrantzia auziek eta espetxeek Stendhalen obran. Garrantzi handia dute apaizek ere; batetik, apaizgoa lanbide soiltzat duten apaizak: makiabelikoak, zuriak eta lausengariak, botere-gose beti; bestetik, apaiz zintzo, prestu eta gizatasunez beteak. Gizonezkoen ondoan, emakumezkoen pertsonaiek indar handia dute Stendhalen obran, eta bi talde nagusitan banatzen dira: emakume seduzitzaile eta oldar handikoak, eta, haien aurrez aurre, emakume goxo eta amatiarrak. Izan ere, Stendhalen heroiak nortasun handiko gizakiak dira, psikologiaren aldetik bene-benetako izatea dutenak, askotan fikziozko pertsonaiak direla ere ahaztarazten diotenak irakurleari.\nTeknikaren aldetik, Stendhalek irakurlea liluratzeko eta bere kontakizunera erakartzeko ahalmen handia du. Sentimenduen, maitasun-grinen eta azpijokoen tirabirak kontatuz, pertsonaien barne-bilakaera da haren narrazioen ardatz nagusia, kontakizunaren lasterrean isurtzen baititu bizi-bizi bere pertsonaien pentsamenduak, asmoak, sentimenduak eta grinak, erromantizismoari bete-betean dagokion eran. Hirugarren pertsonan idatziak badira ere, irakurlea protagonistarekin batera dabil haren kanpoko eta barneko munduan barrena; beren egintzen eta erreakzioen bidez, pertsonaia horiek beren burua ezagutzen dute azkenik, azterketaren bidez beren barne-kontzientziaren erabidean daramatela irakurlea bera. Stendhalen idazkerari berezkotasuna dario, berak aholkatua zion beste norbaiti nork bere buruari hitz egiten dion bezala behar zela idatzi. Azken finean, Stendhalek nonahi eta noiznahi gizadiak izan dituen eta dituen nahiak eta kezkak kontatzen ditu: nork bere nortasunaren bilaketa, zoriona iritsi nahia eta, ustekabean, maitasunaren bidez zoriona aurkitzea.\nStendhalen eragina.\nStendhal bera bizi zela, haren eleberri nagusiek ez zuten harrera txarra izan, baina ez egileak nahi bezalakoa; nolanahi ere, Stendhal ondo jabetuta zegoen bera hil ondoren izango zuela bere obrak ustez merezi zuen arrakasta handia, eta hala esan ere zuen 1880 arte ez zirela irakurleak eta kritikariak beraren obra ederresteko gauza izango. Nolanahi ere, Balzacek artikulu bikain bat argitaratu zuen 1840an \"La Chartreuse de Parme\"ri buruz; Victor Hugok, ordea, Stendhalen idazkera kritikatu zuen. Taine-k \u00abXIX. mendeko psikologorik handiena\u00bb izendatu zuen Stendhal; 1881ean, Zolak Stendhalen estiloaren hainbat alderdi aztertu zituen.\n1882an Paul Bourget-ek goraipamenezko artikulu ospetsu bat eskaini zion Stendhali, eta harrezkero ugaritu egin ziren haren liburuen argitalpenak eta hari buruzko saioak eta kritikak. Idazle asko izan dira Stendhalen miresle: Radiguet, Giono, T. di Lampedusa, Louis Aragon, Roger Vaillard, Andre Gide... Stendhal Club bat ere sortu izan da geroztik, hari eskainitako aldizkari bat argitaratzen duena: \"Revue des \u00c9tudes Stendhaliennes\". XIX. mendearen ispilu izanagatik, haren obrak ez du gaurkotasunik galdu, eta hizkuntza askotara itzulita ari dira haren liburuak etengabe argitaratzen, gutxi izan baitira hark bezala irudimenezko mundu baten bidez eta fikzioaren indarraz irakurlea liluratzea lortu dutenak.\n1842an Henry Beyle Stendhal hil egin zen, eta Montmartren lurperatu zuten. Hilarriak testu hau dakar: \u00abArrigo Beyle, milanese. Scrisse, am\u00f2, visse Ann. LIX M. II. Mor\u00ec il XXIII marzo MDCCCXLII\u00bb (\u00abArrigo Beyle, milandarra. Idatzi egin zuen, maitatu egin zuen, 59 urte eta bi hilabetez bizi izan zen. 1842ko martxoaren 23an hil zen\u00bb).\nLanak.\nSaiakera eta oroitidazki asko idatzi zuen. Hona zenbait: \"Haydn, Mozart eta Metastasioren bizitzak\" (1815), \"Italiako pinturaren historia\" (1817), \"Maitasunaz\" (1822), \"Racine eta Shakespeare\" (1823), \"Rossiniren bizitza\" (1823), \"Ibilaldiak Erroman\" (1829), \"Henry Brularden bizitza\" (1835-36, bukatugabea eta 1890ean argitaratutakoa), \"Turista baten oroitzapenak\" (1838)\u2026\nHauexek dira Stendhalen eleberri garrantzitsuenak:\nIdazlearen beste lan batzuk hauek dira, haietako asko hildakoan argitara emanak:"}
{"id": "56215", "revid": "1545", "url": "https://eu.wikipedia.org/wiki?curid=56215", "title": "Falange", "text": "Falange hauetako bat izan daiteke:"}
{"id": "56216", "revid": "880", "url": "https://eu.wikipedia.org/wiki?curid=56216", "title": "Falangea", "text": ""}
{"id": "56218", "revid": "90204", "url": "https://eu.wikipedia.org/wiki?curid=56218", "title": "UEK", "text": "UEK 1999. urtean jaio zen musika taldea da, Keu Agirretxearen (Fjord, Etsaiak) eskutik. Hiru disko instrumental kaleratu eta gero, Uek (2000), \u201cGanbaratik\u201d (2003) eta \u201cFignuh Hystreld\u201d (2005), proiektua hirukote bihurtu zen.\nGitarra eta ahotsetan Keu Agirretxea , baxuan Mikel Arakistain (Fjord, Etsaiak) eta baterian Jon Gurrutxaga (Arima Beltza) zeudelarik, Uek berriak \u201cHeltzear diren egunak\u201d kaleratu zuen 2006 urtean, egungo rockaren, klasikoaren eta alternatiboaren artean kokatzen den lana, beraien kontzertuetan islatzen den indar eta energiaz beteriko diskoa.\n2007ko uztailean Ondarru eta Elgoibarko hirukotea \u201cUhinak\u201d izeneko azken lanaren grabaketan murgildu zen. Andoaingo Garate estudioetan eta berriro ere Haritz Harreguyren eskutik, trioak kantuak sesioan, hau da, hirurak batera grabatzea erabaki zuen abestiei freskotasuna eta konpaktutasuna eman nahian.\nLan berria 2007ko urrian kaleratuko da Gaztelupeko Hotsak diskoetxearen eskutik. \u201cAskatasun hitzak\u201d izango da irratietan entzun ahal izango den lehen single-a. Hirukotea urriaren hasieran hasiko da emanaldiak eskaintzen."}
{"id": "56219", "revid": "6327", "url": "https://eu.wikipedia.org/wiki?curid=56219", "title": "Proletariotza", "text": ""}
{"id": "56232", "revid": "1545", "url": "https://eu.wikipedia.org/wiki?curid=56232", "title": "Tabakalera", "text": "Tabakalera, Donostian, Gipuzkoako hiriburuan, dagoen kultura garaikidearen nazioarteko gunea da. 1913-2003 artean tabako-fabrika izan zen.\nIzena.\nTabako-lantegia kudeatzen zuen enpresa espainiarrak Tabacalera zuen izena, eta hedaduraz, eraikinak berak ere enpresaren izena hartu zuen. Donostiako Kultura Garaikidearen Nazioarteko Guneak berak \"Tabakalera\" esaten dio etxeari, K letrarekin, argitaratzen dituen idatzietan eta interneteko domeinuan (\"https://web.archive.org/web/20090323063116/http://www.tabakalera.eu/ tabakalera.eu\").\nEraikinean etxea duen kultur instituzioari \"Donostiako Kultura Garaikidearen Nazioarteko Zentroa\" deritzo, KGNZ. Gaztelaniaz, \"Centro Internacional de Cultura Contempor\u00e1nea de San Sebasti\u00e1n\" esaten zaio eta \"CICC\" siglak erabiltzen ditu erakunde horrek.\nKokalekua.\nEgia auzoan dago, Mandasko Dukearen pasealekua amaitu eta Mundaitz kalea hasten den lekuan, Atotxako dorrearen eta Kristina-enea parkearen artean. Eraikinaren atzealdea, Iparraldeko geltokira eta trenbidera, Donostiako autobus-geltokira eta Urumea ibaiaren inguruko pasealekura begira dago.\nHistoria.\nTabako-fabrika.\n1913-2003 artean tabako-fabrika bat izan zen. XX. mendean zehar, Donostiako hiriguneko lantegi inportanteenetakoa izan zen Tabakalera, eta langile gehienak, emakumeak izaki, bizitza sozialean berebiziko garrantzia izan zuen.\nEspainian tabako ekoizpena pribatizatu ondoren, \"Tabacalera\" enpresak izena aldatu zuen, Altadis izatera igaro zen, eta zortzi fabrika itxi zituen, horien artean Donostiakoa, 2003an. Urtebete geroago, Donostiako Udalak, Gipuzkoako Foru Aldundiak eta Eusko Jaurlaritzak erosi egin zuten eraikina. Erakunde horien arteko akordio baten ondoren, kultura-jardueretarako erabiltzea erabaki zuten eta propio sortutako erakunde berri baten egoitza bilakatu da: \"Donostiako Kultura Garaikidearen Nazioarteko Gunea\" da orain Tabakaleraren eginkizuna.\nTabakalera - Kultura Garaikidearen Nazioarteko Zentroa.\nTabakalera kultura garaikideari eskainitako espazioa da. Jarduera-programa zabala eskaintzen du eta, aldi berean, [ps://www.tabakalera.eu/eu/sortzaileen-gunea ekoizpen-zentroa] ere bada. Sorkuntza eta ikuspuntu kritikoa lantzen dituen hezkuntza-programa eta erakusketak uztartzen ditu Tabakalerak.\nHainbat erakunde eta proiektuk dute egoitza Tabakalera eraikinean. Donostiako Zinemaldia, Kutxa Fundazioa, Etxepare Institutua, Zineuskadi, ..., Horiez gain, ekimen txiki pribatuak ere badira bertan.\nProiektua garatu bitartean eta eraikina eraberritzeko lanak egin bitartean, Tabakalerak, erakusketak, zikloak, eztabaidak, ..., antolatu zituen hainbat eragilerekin elkarlanean.\n2007. urtean hasi zen Tabakalera bere programa garatzen. Urte horretan antolatu ziren, besteak beste, \"Free Electrons\" bideo-artelanen erakusketa eta \"Summer,\" Julian Schnabel, margolariaren erakusketa handia.\n2008an DAROS bildumako lanak erakutsi zituzten \"Ez da neutrala\" erakusketan eta Tabako-fabrikaren historia gogoratu zuten \"Egiatik\" proiektuarekin.\n2009an, \"Look Again\" bideo-artea oinarri duen erakusketa eta eraikina berritzeko aurkeztutako lanak ikusgai ipini zituen erakusketa izan ziren ikusgai. Gainera, Clermont-Ferrand film laburren nazioarteko jaialdiarekin elkarlanean LABO saila proiektatu zen Donostian bigarren urtez.\n2010ean hasi ziren eraikina eginkizun berrietara moldatzeko lanak.\n2015eko irailaren 11n ireki zituen ateak Tabakalera berrituak, kultura garaikidearen nazioarteko gune bilakatuta."}
{"id": "56235", "revid": "1962", "url": "https://eu.wikipedia.org/wiki?curid=56235", "title": "Qigong", "text": "Qigongak edo txi kungak \u2014txineraz \u6c23\u529f, pinyinez \"q\u00ecg\u014dng\"\u2014 Txinako medikuntza tradizionalari lotutako teknika multzoa, besteak beste, adimena, arnasketa eta ariketa fisikoa lantzen dutenak. Qigong-a, oro har, osasun orokorra mantentzeko helburuekin lantzen da, baina kasu batzuetan, batez ere Txinan, helburu terapeutiko zehatzekin agindu daiteke.\n\"Txi kung\" hitzek arnasketa lana esan nahi dute. Qigong-a gorputza geldirik edo mugimenduan landu daiteke eta aurrez zehaztutako ereduak aplikatuz edo ez (qigong espontaneoa).\nTxinan budismoarekin, konfuzianismoarekin eta borroka artearekin harremana du. Gobernu txinatarrak uste du txi kunga osasunerako ona dela, heziketa fisikoa egiten delako eta arnasa hartzen irakasten duelako. Beste batzuek pentsatzen dute arnasketa eta mugimenduak zerikusirik dutela unibertsoko izar eta planetekin."}
{"id": "56236", "revid": "512", "url": "https://eu.wikipedia.org/wiki?curid=56236", "title": "Erresuma Batuko geografia", "text": "Erresuma Batuko geografia bi zatitan bereizten da: inguru menditsua eta behe-lurra edo lur laua. Zati biak ibai bik bereizten dituzte: Exe ibaiaren ahoak hego-mendebaldean eta Tees ibaiarenak ipar-ekialdean.\nDatu orokorrak.\nMugak\nItsasertzea: 12.429 kilometroak.\nAgindupeko Itsasoa:\nGeografia fisikoa.\nErresuma Batuaren azalera osoa 244.820 kilometro koadrokoa da. Herrialdeak Britainiar uharteen gehiengoa okupatzen du, Britainia Handia uharte osoa barne, eta Irlandako uhartearen ipar-ekialdearen seiren bat. Inguruan dauden beste uharte batzuk ere herrialdearen parte dira. Ozeano Atlantikoa eta Ipar Itsasoaren artean dago eta hego-ekialdeko kosta Frantziako kostaldetik 22 kilometrora baino ez dago, Mantxako kanalak bereizten dituen bi puntu. 1993an Erresuma Batuaren %10 inguru basoz estalia zegoen, %46 belardiak ziren eta %25 nekazaritza lurrak. Greenwicheko Errege Behatokia da Greenwich meridianoa edo 0\u00ba meridianoa ezartzeko nazioartean onartutako lekua, 1884an Washington D. C.n erabaki zen bezala; hala ere, neurketa zehatzagoak egin dira eta meridianoa behatokitik 100 metrora dagoela ikusi da.\nErresuma Batua 49\u00ba eta 61\u00ba N latitudeen eta 9\u00ba W eta 2\u00ba E longitudeen artean dago. Ipar Irlandak 360 kilometroko lurreko muga du Irlandako Errepublikarekin. Erresuma Batuaren kostaldeak 17.820 kilometro neurtzen ditu. Europa kontinentalarekin lotzen da Eurotunelaren bidez, 38 kilometro itsaso azpian dituen 50 kilometroko tunela. Munduko itsaso azpiko tunelik luzeena da.\nIngalaterra Erresuma Batuaren %53 da lurraldeari dagokionez, 130.395 kilometro koadrorekin. Herrialdearen eremurik handiena lurralde lau eta baxua da, baina ipar-mendebaldean pixka bat menditsuagoa da, Tees-Exe lerroan, Lake District, Peninoak, Exmoor eta Dartmoor barne hartzen duen lerroa. Ibai nagusienak Tamesis, Severn ibaia eta Humber dira. Ingalaterrako mendirik altuena Scafell Pike da, 978 metrorekin, Lake Districten.\nEskozia lurraldearen heren bat da (%32), 78.772 kilometro koadrorekin. 800 uharte inguru ditu Eskoziak, batez ere bere mendebalde eta iparraldean; nabarmenak dira Hebridak, Orkadak eta Shetlandak. Eskozia da Erresuma Batuko naziorik menditsuena eta bere topografia Highlandeko Muga Failak markatzen du, haustura geologiko nabarmen bat Eskozia Arranetik mendebaldean Stonehavenera ekialdean gurutzatzen duena. Faila honek bi eremu ondo bereizten ditu; iparraldean Highlandsak daude, eta hegoaldean eta ekialdean Lowlandsak. Highlandsak menditsuagoak dira, baita malkartsuagoak ere; bertan daude Eskoziako mendi nagusiak, baita Ben Nevis ere, Britainiar Uharteetako punturik altuena 1.345 metrorekin. Lowlandeko eskualdeak, bereziki Clydeko fiordoaren eta Fortheko fiordoaren artekoa, Erdialdeko Lowland izenarekin ezagutzen dena, lauagoa da eta biztanle gehienak biltzen ditu; bertan daude Glasgow, hiririk populatuena eta Einburgo, hiruburua eta zentru politikoa. Hala ere, badaude mendiak lerro honen hegoaldean ere.\nGales lurraldearen %9 baino ez da, 20.779 kilometro koadrorekin. Menditsua da, baina Hegoaldeko Gales ez da Iparraldeko Gales eta Erdialdeko Gales bezain menditsua. Hego Galesen dauden ingurune industrial nagusienak, batez ere Cardiff, Swansee eta Newport, eta Hegoaldeko Galesko Haranak bere hegoaldean. Galesko mendirik altuenak Snowdonian daude, Yr Wyddfa barne, 1.085 metrorekin, Highlandsetatik kanpo dagoen Erresuma Batuko mendirik altuena. Galesek 2.704 kilometro kostalde ditu. Hainbat uharte ere baditu, handiena Anglesey (Ynys M\u00f4n) da, ipar-mendebaldean.\nIpar Irlandak, Britania Handitik Irlandako itsasoak eta Ipar kanalak bereizia, 14.160 kilometro koadro ditu eta muino txikiz betea dago. Neagh lakua dago bertan, 388 kilometro koadrorekin Britainiar Uharteetako lakurik handiena dena azaleraren arabera. Mendirik altuena Slieve Donard da, Mourne mendietan, 852 metrorekin.\nKlima.\nKlima orokorrean epela da, hego-mendebaldeko haizeek Ipar Atlantiko korrontea gailentzen dute, baita Golkoko Korrontea edo \"The Gulf Stream\" eraginaren menpe ere. Egun gehienetan lainotuta, britaniar eguraldia aldakorra da oso, azkar aldatu dezake egun eguzkitsu batetik hotza eta euria aritzera.\nLurrazala.\nBatez ere muino eta mendixkek osatzen dute iparraldean eta hego-mendebaldean, eta lautadek eki eta hego ekialdean.\nMuturrik beheena Fenland da (4 metro itsasoen azpian) eta altuena Ben Nevis mendia, 1.343 metroitsasoaren gainean.\nNatur-Baliabideak.\nErresuma batuak lau ekoeskualde ditu: Zeltar baso hostozabala, Ingalaterrako Lowlandseko pagadia, Ipar Atlantikoko baso heze nahastua eta Kaledoniar konifera basoa. 2019ko Basoen Integritate Indizean 1,65/10etik atera zuen, munduko 161. herrialdea 172tik.\nIkatza, petrolioa, gas naturala, eztainua, kareharria, burdina, gatza, buztina, beruna, oloa, garagarra, lupulua, patatak, erremolatxa, azukrea, tomateak eta garia.\nAbeltzaintza eta deribatuak: erdi, behi eta txerri-azienda, haragia, artilea, esnea eta gurina.\nIndustriak: burdingintza eta metalurgia, kimikoa, tresneri eta transformaziokoa, ehungintza eta elikagaigintza.\nHidrologia.\nLur ureztatua 1.080 kilometro karratu hartzen du (1993ko datuak). Ibairik luzeenak Severn, Tamesis, Trent, Great Ouse eta Wye dira, ordena honetan."}
{"id": "56237", "revid": "63274", "url": "https://eu.wikipedia.org/wiki?curid=56237", "title": "Izturitze eta Otsozelaiko harpeak", "text": "Izturitze eta Otsozelaiko harpeak Nafarroa Behereko haitzulo multzo bat dira; Izturitze eta Donamartiri udalerrien artean daude.\nK.a. 80.000tik 10.000ra urte arteko aroan gizakiak han bizi izan zirela uste dute adituek. Labar-pinturak utzi zituzten, eta tresna eta tamaina txikiko artelan ugari ere bai.\n1929an aurkitu zituzten, eta 1953an, monumentu historiko izendatu zituzten.\nAztarna paleolitikoak.\nNeanderthalgo gizakien arrastoak dira leizeetan dokumentaturiko zaharrenak, duela 80.000 urtekoak, duela 60.000 urtera bitartean luzatzen direlarik. Musteriar aroan neandertalekin batera, bertan haragijale handiak izan zirela ere frogatu da: lehoiak, hienak, otsoak eta, batez ere, leize-hartzak. \n1998an Christian Normand eta Alain Turq arkeologoek mamut gazte baten omoplatoa izan zitekeen hezurra aurkitu zuten. 2020. urtean datazio egokia egin eta duela 29.000 urtekoa dela ikusi zen. 2021ean indusketa berriak egin zituzten harpean eta izterrezurra edo besahezurra izan daitekeena eta bi hagin ere aurkitu zituzten. Uste denez leizetik kanpora ehizatu zen mamut gaztea eta hanka bat leizera eraman zuten talde osoak jateko\nPaleolito bukaerako aztarnategi biziki garrantzitsua da, batez ere Gela Handia deritzonean aurkitutako elementuengatik. Orotara, 300 artelan atzeman dira; tamaina txikiko artelanak, uharri edo animalien hezur zapalen gainean sortuak, bisonteak, zaldiak, felino haragijale handiak edota oreinak irudikatzen dituztenak. Musikarako ere balio dezaketen aztarnak ere aurkitu dira, tartean txirula zati bat, Izturitzeko Flauta.\nBost metroko altuerako habe bat ere bada, non hainbat belarjale, elur-orein, jatun eta arrain antzekoen irudikapenak dauden.\nIruditegia.\nLeizean aurkitutako aztarna paleolitiko batzuk:"}
{"id": "56238", "revid": "6327", "url": "https://eu.wikipedia.org/wiki?curid=56238", "title": "Sarako leize", "text": ""}
{"id": "56239", "revid": "12788", "url": "https://eu.wikipedia.org/wiki?curid=56239", "title": "Sarako leizeak", "text": "Sarako leizeak Lapurdin dauden kobazuloak dira. Zehazki, Sarako udalerriaren kanpoaldean daude, Xareta izeneko eskualdean inguru interesgarria osatuz Urdazubiko leize eta Zugarramurdikoekin batera. Sarrera ipar-ekialderuntz du, 15 metroko altuera eta 40 metroko zabalerarekin. Hiru galeria nagusiz osatuta dago: goian kokatzen den galeria fosil bat (iadanik ez baita urik pasatzen bertatik), galeria erdi-aktibo bat (2007koak bezalako uholdeak daudenean soilik jartzen da martxan) eta galeria aktibo bat (erreka eta galeriaren artean hain leku gutxi dago non ezinezkoa den gizaki bat bertatik sartzea). Leizea bisitarientzako atondua dago; hiru ordu laurden irauten duen bisita gidatu bat eskaintzen zaio ikusleari.\n1854an Napoleon III.a eta Eugenia de Montijo haren emazteari musikaldi aberats bat eskaini zitzaien Sarako Leizeetan.\n2007an kalteak jaso zituzten maiatzean jasandako uholdeak zirela-eta. Besteak beste, espeleologia eskolak erabiltzen zuen Leze Ttipia erabat erabilezina bilakatu zen.\nAntropologiari dagokionez.\nBetidanik izan dira ezagutuak, Goi Paleolitoan iadanik udako aterpe gisa erabilia izan baita. Castilla jaunak, kobazuloen lehen zaintzaileak, XX. mende hasieran bertan aurkitutako arrastoak (historiaurreko lanabesak, hezurrak...) gordetzeko ohitura hartu zuen eta bera izan zen leize-zuloak helburu turistiko batekin atondu zituen lehena. Jarraian, 1941ean Jose Miguel Barandiaran etnografo eta arkeologo handiak egindako ikerketei esker, eta baita zenbait urte beranduago Aranzadi Zientzia Elkarteak eta Normand jaunaren taldeak egindakoei esker ere, hainbat aurkikuntza egin ziren, besteak beste:\nGeologiari dagokionez.\nKareharrian osatutako haitzulo honen gainean lur buztintsu geruza bat kokatzen da. Buztin hau iragazgaitza izanki, karbonatazio prozesua oso lokala da eta oso espeleotema gutxi ditu galerietan. Honek beste kobazuloetan kaltzitak estaliko lituzkeen formazioak ikusteko aukera ematen du: sabaiko lapiazak, bi galeria batzen dituen arroila etb.\nSarako eta Zugarramurdiko leizeak lotuta daudela dioen kondaira bat badago ere, 1984an egindako ikerketa topografiko batek aurkakoa azpimarratzen du.\nEkologiari dagokionez.\nEuskal Herrian ikerketa bioespeleologikoan deskribatutako lehen espeziea Sarako leizeetan aurkitu zen: \"Trechus navaricus\" (Vuillefroy 1869).\nEuropako \"Live\" programari esker, 3 hilero kontatzen eta identifikatzen dira leizeetan aterpetzen diren saguzarrak. 13 espezie ezberdin aurkitu dira orain arte, eta gehienen egoera kinka larrian dagoenez, babestutako espezieak dira. Europa mendebaldeko saguzar hauek intsektu-jaleak dira; gauez ateratzen dira ahoarekin zein hegalekin ehizatzera eta egunez atseden hartzen dute. Haitzulotar, erdi-haitzulotar eta kanpotar espezieak daude (urte osoan zehar leize-zuloan bizi diren, urtearen zati bat leize-zuloan bizi diren eta leize-zuloan bizi ez diren espezieak hurrenez hurren):\n\"Ursus spelaeus\" edo leize-hartzaren hezur asko topatu dira bisitariei erakusten ez zaien gela batean, baita animali hauek igurtzien bidez lisatutako paretak ere."}
{"id": "56240", "revid": "6327", "url": "https://eu.wikipedia.org/wiki?curid=56240", "title": "Urdazubiko leize", "text": ""}
{"id": "56241", "revid": "219", "url": "https://eu.wikipedia.org/wiki?curid=56241", "title": "Zugarramurdiko leize", "text": ""}
{"id": "56242", "revid": "12788", "url": "https://eu.wikipedia.org/wiki?curid=56242", "title": "Ikaburuko leizeak", "text": "Ikaburuko leizeak, Urdazubiko leizeak ere deituak, Nafarroa Garaiko ipar-mendebaldean dauden haitzulo batzuk dira. Zehazki, Leorlaz auzoan daude, Urdazubiko erdigunetik 1,3 kilometrora. Urtxuma errekak sortu zituen, higaduraren higaduraz, orain dela 14.000 bat urte. Batik bat ezagunak dira beste garai batean handik pasatzen zuten kontrabandoagatik.\nLeize hauek urte osoan bisita daitezke, beti ere gidari espezializatuekin. Ibilbide batek (S.L NA-16 \"Lezeetako bidexka\") Xaretako haitzulo guztiak lotzen ditu: Urdazubikoak, Sarakoak eta Zugarramurdikoak.\n2015. urteaz geroztik, uztailean Ikaburuko leizearen eguna ospatzen da, familia guztiarentzako jarduera ugarirekin."}
{"id": "56243", "revid": "45871", "url": "https://eu.wikipedia.org/wiki?curid=56243", "title": "Zugarramurdiko leizeak", "text": "Zugarramurdiko leizeak edo \"Sorginen Leizeak\" Nafarroako ipar-mendebaldean dauden kobazuloak dira. Zehazki, Zugarramurdiko udalerriaren erdigunetik hurbil daude, Xareta izeneko eskualdean inguru interesgarria osatuz Sarako eta Urdazubiko leizeekin batera.\nLeizeez gain Zugarramurdiko Sorginen Museoa ere bisitatu daiteke, bata bertzearengandik hurbil baidaude.\nLeizeak.\nOlabidea edo \"Infernuko errekak\" sortu zituen, higaduraren higaduraz. Areto nagusia 100 metro luze, 20 m. zabal eta 30 m. garai da.\nHistoria.\nBatik bat ezagunak dira orain dela 400 bat urte Inkisizioak han bildutako hainbat pertsonen aurka egindako Zugarramurdiko sorginkeria prozesuagatik, sorgintzat hartuta erailda izan zirenak.\nEzaugarriak.\nLeize handiak alderik zabalenean 120 metroko zabalera du. \"Infernuko\" Errekak leizea erdi-erditik zeharkatzen du. Urteen joanean, leizea industen joan da erreka; dagoeneko hamabi metroko garaiera eman dio harpeari. Leize Handia hainbat tokitatik ikus daiteke, behetik edo goitik, eta goitik begiratzean koloredun argiek efektu bereziak sortzen dituzte harrietan. Leize Handiaren atarian, XVIII. mendeko kisu labeak ere hortxe dirau. Gose handiko garaietan, karea uzta gehiago ateratzeko oso erabilgarria izan zen herriko baserritarrentzat. Harpe hauetan aspaldiko hondakin arkeologikoak azaldu dira. Leize Handiaren barruan, beste bat zabaltzen da: Akelarre leizea. Izenaren jatorria kobazuloaren pare-parean dagoen zelaian dago, akerraren larrean, alegia. Hemen izan ohi ziren garai batean akelarreak; hor biltzen ziren sorginak.\nErrekaz aurreragoko arroila sakona \"Sorginen lezea\" deitzen dute."}
{"id": "56244", "revid": "512", "url": "https://eu.wikipedia.org/wiki?curid=56244", "title": "Santiago Rusi\u00f1ol", "text": "Santiago Rusi\u00f1ol i Prats (Bartzelona, 1861eko otsailaren 25a - Aranjuez, Madril, 1931ko ekainaren 13a) pintorea, idazlea eta aktore kataluniarra izan zen, Inpresionismoa eta Renaixen\u00e7a izeneko garaikoa. Oso egile emankorra dugu, izan ere 1.000 koadro inguru margotu eta ehundaka lan idatzi zituen, garaian.\nTomas Moragasen dizipulua izan zen. Parisa bidaiatu zuen 1889an, eta bertan Ramon Casasekin eta Zuloagarekin bizi izan zen, Montmartre auzoan.\nMorfinarekiko dependentzia garatu zuen."}
{"id": "56253", "revid": "555405", "url": "https://eu.wikipedia.org/wiki?curid=56253", "title": "Alderdien Legea", "text": ""}
{"id": "56259", "revid": "201", "url": "https://eu.wikipedia.org/wiki?curid=56259", "title": "Mundua", "text": ""}
{"id": "56265", "revid": "105290", "url": "https://eu.wikipedia.org/wiki?curid=56265", "title": "Nekazaritza industriala", "text": "Nekazaritza industriala, epe laburrean ahalik eta etekin ekonomiko handienak lortzera bideratutako nekazaritza sistema da. Etekinak handitzeko eta errendimenduak urtetik urtera mantentzeko, produktu bakar baten landaketa intentsiboa du oinarri, eta produkzioan azken berrikuntza teknikoak erabiltzen dira.\nNekazaritza sistema honek ezagutza tekniko zabal eta eguneratuak, eta kapital inbertsio handiak behar izaten ditu, kasu gehienetan enpresa agroindustrial handiek ematen dituztenak. Errendimenduak mantentzeko intsumo handiak behar dituen sistema izanik, esplotaziotik kanpo produzitutako produktu fitosanitario eta ongarri sintetikoekiko menpekotasuna du. Helburuak betetzeko nekazaritza industrialak produkzioa mekanizatzeko eta nekazal lanak espezializatzeko pauso handiak eman ditu.\nGaur egun agronegozio handiek banaketa eta merkatu beharren arabera diseinatzen dituzte nekazaritza esplotazioak. Nekazaritza mota hau nekazaritza intentsiboaren azken pausoa da, eta dituen ezaugarriengatik nekazal esplotazio txiki eta ertainak kanpo utzi ditu."}
{"id": "56267", "revid": "119247", "url": "https://eu.wikipedia.org/wiki?curid=56267", "title": "Nekazaritza intentsibo", "text": "Nekazaritza intentsiboa lan edo kapital (azpiegiturak, teknologia, ...) ekoizpen-faktoreak neurri handian, nekazal jarduera garatzen den lur-eremuen aldean, baliatzen dituen nekazal-jarduera bat da, nekazaritza estentsiboaren aurkakoa. Gehienetan, langile kopuru handiagoak eskatzen dituen nezakaritza mota bat da, ongarriak eta ekoizpena gehitzeko bestelako gai kimikoak erabili eta instalakuntza eta makineria konplexuak (negutegiak, adibidez) behar dituena, betiere ekoizpena maximotzeari begira. Horrela, nekazal jarduera intentsiboak jarduera estentsiboak baino lur eremu txikiagoa beharko du ekoizpen bera lortzeko, lan eta teknologiazko ekoizpen faktoreen erabilera intentsiboari esker."}
{"id": "56268", "revid": "336", "url": "https://eu.wikipedia.org/wiki?curid=56268", "title": "WiiConnect24", "text": "Wii bideokontsolaren internet bidezko 24 orduko doako zerbitzua da. Kontsolaren ezaugarri hau E3 2006 ferian aurkeztu zen lehendabiziko aldiz. Mugatuta, baina kontsolaren kaleratzearekin batera martxan hasi zen, honako ezaugarriak batzen dizkiolarik azken honi:\nAipamenak.\nNintendo-ren Europako leku ofiziala"}
{"id": "56270", "revid": "336", "url": "https://eu.wikipedia.org/wiki?curid=56270", "title": "Virtual Console (Wii)", "text": "\"Virtual Console\" edo Kontsola Birtuala Nintendo etxeko nahiz beste etxe batzuetako (besteak beste Sega) joko klasikoek osatzen dute, eta \"Wii denda kanal\"etik jaitsi ahal dira. Jokoen zerrenda etengabe eguneratzen eta handitzen doa. Hona hemen Europar Batasunean orain arte eskuragarri dauden jokoen zerrenda:"}
{"id": "56271", "revid": "137486", "url": "https://eu.wikipedia.org/wiki?curid=56271", "title": "Labar-artea", "text": "Labar-pintura, labar-artea, haitzuloetako pintura edo haitzulo pintura leizeetan egindako margoa da, normalean historiaurrean egindakoa. Batik bat, animalia basatiak irudikatzen dituzte margo hauek, zaldiak, oreinak eta zezenen familiakoak, ziur aski ehizarekin lotutako erritu funtzioarekin.\nMunduan ezagutzen ditugun labar-pinturarik zaharrenak Erdi Paleolitokoak dira, orain dela 40.000 bat urte egindakoak.\nMunduko adibideak.\nEuropan.\nOso ezagunak dira Lascauxen (Dordoina, Frantzia) eta Altamirako leizean (Kantabria, Espainia) topatutakoak. UNESCOk lehenengoa 1979an eta bigarrena 1985ean izendatu zituen.\nGurean, besteak beste, Santimami\u00f1en (Kortezubi), Altxerrin (Aia) eta Ekainen (Deba) badaude, 2008tik Gizateriaren Ondaretzat hartuak.\nAmerikan.\nPatagonia (Argentina) eta Uruguaiko labar-pinturak ezagunenetarikoak ditugu. \"Cueva de las Manos\" (\"Eskuen leizea\") Santa Cruzko probintzian (Argentina) kokatuta dago eta 1999an Gizateriaren Ondaretzat hartu zituzten hango margoak.\nAfrikan.\nHegoafrikan, Namibian, Somalian eta Saharan adibide nabarmenak dira, besteak beste.\nAsian.\nThailandia, Malaysia, Indonesia eta Indian badaude ere bai.\nOzeania.\nAustraliako Kakadu Parke Nazionalean adibide esanguratsuak topatu ditzakegu.\nLabar artea Euskal Herrian.\nEuskal Herrian ezaguna zen labar-artea ez da bereziki azaldu ia orain\u00adtsu arte. Baina, az\u00adken urteotan egin diren aur\u00adkikun\u00adtzak, gure herria, Paleolitoko artearen garran\u00adtziz\u00adko lekuan kokatua du..\nPinturak eta grabatuak.\nEuskal Herrian labar-artea fran\u00adko-kan\u00adtaurikoaren sailean koka\u00adtzen da. Historiaurreko gure pinturen aur\u00adkikun\u00adtzen aurretik, ezagunak ziren Fran\u00adtzia erdialdeko Dordo\u00f1an Lascauxekoak (1940) eta askoz lehenago Altamirakoak (1879). Lascauxekoak an\u00adtzinago\u00adkoak dira, hain zuen ere, Auri\u00f1aciense aldikoak, nolabaiteko giro epel garaikoak; Altamirakoak Madeleine aldikoak dira. Dirudienez, duela gutxi (1995) Fran\u00adtzia hegoaldean, Ard\u00e8che departamenduan, lehen mailako garran\u00adtzia duen beste aur\u00adkikun\u00adtza bat egina da hai\u00adtzulo batean, adituak iker\u00adtzen ari diren ehunka animalien irudiekin.\nGoi-Paleolitoan labar-artea, zeha\u00adtzago esanda, Madeleine aldian, pintura eta grabatu moduan azal\u00adtzen da.\nBa\u00adtzuetan, pinturak hai\u00adtzen erliebe naturalei egoki\u00adtzen zaiz\u00adkie eta beroiek iradokiak direla dirudite. Madeleineko ertilariak margo\u00adtzeko bel\u00adtza \u2013ikatz edo manganeso dioxidoa\u2013 zuria eta okrea \u2013hau horitik gorrira eta bioleta alderako aldagaiak dituena\u2013 erabiltzen du.\nEskualde ba\u00adtzuetan, denok ezagu\u00adtzen ditugun fauna-adieraz\u00adpenaz gain, gu\u00adtxi-asko geometrikoak diren forma bi\u00adtxiak azaldu dira \u2013makarroiak\u2013 marra makurrez eginiko trazuak, beha\u00adtzez eginak balira bezala; baita esku osoaren aztarnak ere, negatiboan, ia beti ez\u00adkerreko eskuarenak. Esan daiteke hor ditugula gure eskualdeko artearen lehen zizakadurak. Giza eskuaren silueta horiek kanpora azal\u00adtzeko modu bat dira, uniber\u00adtsoan izen ematekoak; jabegoa har\u00adtze modu bat, nolabait ere. Ez dezagun ahantz gertakari plastiko hori euskaraz\u00adko esku-bide hitzaren esanahiarekin bat datorrela.\nGero etorriko da an\u00adtzekotasun aur\u00adkikun\u00adtza mimesiaren harridura, zenbait milurteko beranduago Aristotelesek arte figuratiboaren iturri gisa aipatuko duena, alegia, \u201chonoko hau \u2013marrazturiko objektua\u2013 hura dela\u201d ziurta\u00adtzearen atsegina. Eta beranduago, edo agian aldi berean, zeinu abstraktua eta sinboloa azalduko dira.\nGure Paleolito aldiko artearen ondaretzat har dezakeguna gaibegiratu eta azaldu baino lehen egin di\u00adtzagun edozein historialariren berezko ohar ba\u00adtzuk. Ezer baino lehen, egin dezagun ohar hau, guri naturala iruditu dakiguken zerbait, hasierako gizonarengan kreazio ahalegin bi\u00adtxi eta goiztiar baten balioa duena: hiru dimen\u00adtsiotako objektuak horma baten bi dimen\u00adtsioen adieraz\u00adpenetara murriztea, alegia. Aipa dezagun gainera, eskala laburtuko erreprodukzio bat dela. Dirudienez Afrikako zenbait herri oraindik ez da iri\u00adtsi abstrakzio maila horretara.\nBeste abstrakzio bat li\u00adtzateke: margo bakar batez eginiko marraz\u00adkiena, eredu naturalak berezkoa duen margo aniztasuna ordez\u00adka\u00adtzen duena.\nPaleolitoko gizonak bereganaturiko abstrakzio horiek bul\u00adtzatu zituzten lehen ar\u00adkeologoak a prioriz\u00adko ideia bat botatzera, eskultura marraz\u00adkigin\u00adtza baino lehenagokoa dela pen\u00adtsa\u00adtzera, alegia; baina ideia horri ezin eu\u00adtsi izan zaio, historiaurreko azter\u00adketa objetiboaren aurrean.\nGainera, egiaztatu egiten da historiaurreko artean naturalismotik eskematiza\u00adtze sinbolikora pasa\u00adtzen dela, nahiz eta badiren bi margo motak elkarren ondoan bizi zireneko kasuak; baina hasieran naturalismoa da nagusi. Gai honi dagokionez, gogora dezagun Wilhem Worringerren tesia, XX. mende hasieran jada bere teoria eran\u00adtsiz baieztapen hau egin zuenekoa, alegia, \u201cbenetako arte-sormena ez dela abstrakzio eta geometrian baizik hasten\u201d. Bistan da Madeleineko artistak ez zuela irudiak eskor\u00adtzoan marrazteko eta beren bolumenak itxura\u00adtzeko zailtasunik.\nZalan\u00adtza handiagoak daude bere zen\u00adtzu konposatzaileari buruz. Denbora luzez uste izan da ez zuela horren ezagu\u00adtzarik. Baina aldarrikapen hau, bere horretan, arte historian konposaketa kon\u00adtzeptu horri ezin diogu eu\u00adtsi eman izan zaion zen\u00adtzu zorro\u00adtzera mugatuz baino; alegia, paisaiaz\u00adko hondoera guztiak, eta eszena posible guztiak erdiratu, uztaitu eta antola\u00adtzeko espazioko erreferen\u00adtzia txikienak alde batera uzten direnean. Eskuaren esparrua \u2013artistaren\u00adtzat, gorputz jarrera bat aldatu gabe iri\u00adtsi dezakeen espazioa\u2013 eta gainjarritako irudiak, kokapena, simetria eta perspektiba aztertu ondoren, Leroin-Gouhanek ohar hau ematen du, pintura edo grabatuan gaur egunera arte zoruko marraren adieraz\u00adpenik ez bazen ezagu\u00adtzen ere, Paleolitoko ertilariek \u201csarritan erabili izan dute beraren ordez\u00adko hormako pi\u00adtzadura edo erlai\u00adtzen bat. Leroi-Gourhanek baino askoz lehenago, salatu izan ditu Max Raphaelek \u201cPaleolitoko artea, espazioak, mugimenduak eta konposaketen arazoak aurrez aurre hel\u00adtzeko ezgai zen arte hasberritzat jo\u00adtzen zutenak\u201d.\nAldiz, oraindik orain, Paleolito aldiko geometriariak izena eman dionik ere izan da, beren marraz\u00adki eta margoetan zenbait trazatu erregula\u00adtzaileetan erabilera kon\u00adtzientea delako ustea dutela-eta: urrez\u00adko ebaketa bikoi\u00adtza, erro karratuaren proportzioa eta beste; dena dela, errealitatea begiz harrapa\u00adtzeko eta egitura plastikoetan berriro sor\u00adtzeko zuten ahalmen honen aurrean, Herbert K\u00fchnek ida\u00adtzi zuen bezala, \u201cmiresmenez, isilik gera\u00adtzen da ahoa\u201d.\nLabar-artea duten kobazuloak.\nPintura horien aur\u00adkikun\u00adtza duela gutxi egina bada ere, Euskal Herriko aztarnategietan historiaurreko gizonak utzi dituen labar-arte mul\u00adtzoak ugaritzen hasiak dira \u2013hamabi bat guztira\u2013 eta hauen artean, ba\u00adtzuk garran\u00adtzi handikotzat jo\u00adtzen dira.\nAur\u00adkikun\u00adtzako kronologia gu\u00adtxi gorabeherako bati jarraituko ga\u00adtzaiz\u00adkio, garran\u00adtzi txikienekoetatik abiatuta.\nAiz\u00adpitarte. Palelitikoko aztarnategi handi baten lehen aur\u00adkikun\u00adtza Errenteriako Aitzbitartekoa izan zen, herri mailan Landarbasoko kobazulo deritzonean. Zenbait mailatan sail\u00adkaturik, historiaurreko gizonaren arrastoak aur\u00adkitu dira denbora luzez bizi izandakoak eta langin\u00adtza ugarirenak: orriak, har\u00adtxabalak, zenbait eratako karrakagailuak, pun\u00adtzoiak eta abar; gu\u00adtxienez, Auri\u00f1aciense garaitik hasi eta Mesolitikora artekoak. Besteak beste, animalia-irudiz dekoraturiko hezur ba\u00adtzuen aur\u00adkikun\u00adtza harrigarriak azaldu diren, bertan diren bostetatik, III. hai\u00adtzuloa arakatuz hasi badira ere; IV. hai\u00adtzuloko aztarnategia izan da ondoen ikertu dena. Han aur\u00adkituak dira orein-burua grabaturiko plaketaren bat, makila zulodunen bat, haga\u00adtxo dekoratuak eta ebakiduraz eginiko animalia-irudiak dituzten zenbait hezur.\nLaperra Benta.\nKantabriako mugetatik gertu, Biz\u00adkaiko Karran\u00adtzan dago Laperra Bentako kobazuloan egin zen 1904an labar-artearen lehen aur\u00adkikun\u00adtza: irudi bat, kobazuloaren sarreran bertan. Bi urte beranduago, Breuilek beste lau irudi gehiago aur\u00adkitu zituen: buruzagirik gabeko hiru bisonte azefalo, hatz oso bat, zehaztasun gutxiko bobido bat eta lerro-segida ulertezin bat. Hai\u00adtzean halakoxe sakontasuna duen grabatu batez eginak daude. Grabatu hauen ezaugarri bereizgarria honetan da\u00adtza: kobazuloaren sarreran zeudela eta eguz\u00adkiaren argitan ikus daitez\u00adkeela. Gure herrian aur\u00adkitu ditugunen artean, zaharrenak eta Auri\u00f1aciense aldiari dagoz\u00adkionak dira. Apellanezi gertakari honek zera pen\u00adtsarazten dio, Paleolito aldi an\u00adtzinakoetan, Kantabriako artea, Euskal Herriko sartalderaino zetorrela, beste arte formula ba\u00adtzuk (piriniotarrak) hartu ahal izateko edo bere-bereak sor\u00adtzeko, Herria libre utziz.\nIsturi\u00adtze.\nLehen ere aipatu dugu Isturi\u00adtzeri kobazuloari buruz, arte higikorrean hain aberatsa bada ere, ez dela horrela labar-artean: bi zaldi eta bi elur-orein; horietako bati, isats mo\u00adtzeko eta egitura ederreko baina adardura desagertu zaien bi hausnar\u00adkariren gorpu\u00adtzak gainjarri zaiz\u00adkio. Beste maila beheragoko batean beste hiru zaldi eta interpreta\u00adtzerakoaan zalan\u00adtza sor\u00adtzen duten beste irudi ba\u00adtzuk agertu dira. Deigarria da haitz \u00adgaineko erliebe txikian eginak direla irudiak. Beren estiloz Erdi-Madeleine aldikoak dirudite, berrienaren muga aldekoak, alegia.\nHaristoi.\nIsturi\u00adtzeko kobazulotik oso gertu eta az\u00adpialdean dago Haristoiko kobazuloa, Otsozelaia ere esaten zaiona; han azalduak dira zaldia, bisontea, oreina eta hegazti buru bat. Erdi-Madeleine aldikoak dira.\nAlker\u00adki.\nNafarroako Urdazubin Alkerdi kobazuloko lehen hai\u00adtzetako pinturak Casteretek aur\u00adkitu zituen 1939an. Beranduago, J. M. Barandiaranek beste lau aur\u00adkitu zituen. Kobazuloko bi gunetan kokaturiko grabatu mul\u00adtzo bi dira. Bata, sarreraren aurrez aurre dago, 20 bat metrora. Bigarrena, berriz, beste horretatik 40 bat metrora, pasabide estu baten sakoneran. Besteak beste, gailen\u00adtzen dira osatu gabeko orein baten grabatua, eta bi bisonterenak, baina konkorra eta isats oso luzea nabarmenduak dituztenak, eta beharbada otso baten buruaren grabatua. Behe-Madeleine aldian koka\u00adtzen dira.\nEtxeberri.\nZuberoako Gamere-Zihigan, Etxeberriko-Karbian, Boucherrek 1950ean zenbait irudi aur\u00adkitu zituen, oso nekez igo zitekeen leku batean, sarreratik 200 bat metrora. Irudiak apur bat itsustuak daude; bel\u00adtzez eginak dira baina puntu eta orban okreak dituzte. Kobazuloaren bi aldetako hormetan, hamabi zaldi, bisonte pare bat, eta beste ahuntz pare bat ere zenbatu daitez\u00adke. Irudi ba\u00adtzuk buztin zuri gainean beha\u00adtzez eginak dirudite.\nOraindik ere igoera zailagoa duen tontor batean, beste bost zaldi eta beste baten trazuaz gain, ahuntz bat, bisonte bat eta zenbait tanto gorrizko mul\u00adtzoa aur\u00adkitu da. Leroi-Gourhanen ustez, bi animalia pareka\u00adtzea zaldia-bisontea eta beste hirugarren animalia baten \u2013hemen ahun\u00adtza\u2013 etenik gabeko gaiari buruz\u00adko bi mul\u00adtzo berdinen santutegi bat da. Antropologo ba\u00adtzuk, zenbait irudi Auri\u00f1aciense aldian koka\u00adtzen dituzte. Le\u00adroi-Gour\u00adhanek Erdi-Madeleine aldiraino atzera\u00adtzen ditu.\nGoikolau.\nBiz\u00adkaiko Berrituan, Goikolau kobazuloko irudiak J. M. Barandiaranek aur\u00adkitu zituen 1962an. Bost taldeetan banaturiko grabatu sail bat da. Ba\u00adtzuetan, biz\u00adkarra bata bestearen gainean jarria duten animalia-eskema osatugabeak dira; hainbesteko pila bata bestearen gainean jarririk, ez da erraza izaten zein animalia-espeziea den ezagu\u00adtzen, ahun\u00adtzen bat edo beste izan ezik. Aur\u00adki\u00adtzailearen beraren ustez, postpaleolitoan kokatu behar dira eta aztarnategiko zenbait mailetako hilobi izaerarekin lotu.\nSinhikole.\nBordeleeko espeolologo talde batek 1971eko abuztuan Sinhikoleko-Karbia kobazuloan labar-arte aztarnategi berri bat aur\u00adkitu zuen. Areto bakar bat da, luzeran 60 cm eta zabaleran 10 cm dituena, oso irudi gu\u00adtxikoa; baina, kalitate bikaineko zaldi bat eta bisonte bat azal\u00adtzen dira. Zaldia, ingurune bel\u00adtzez eta isats oso luzeaz margoturik. Barrutik, ilajearen eta buruaren margo\u00adtze bikoi\u00adtza gorriz egina da, begiaren\u00adtzat hu\u00adtsarte bat utzita. Bisontea, zaldiaren gainean kokaturik dagoena, osatu gabea da. Bere ile-zerra hai\u00adtzaren er\u00adtzak osa\u00adtzen du. Bi irudi horiek eskuinean, bisontearena dirudien osatu gabeko beste irudi bat dago. Zaldiaren aurrealdeko az\u00adpialdean, nekez uler daitez\u00adkeen trazu gorri ba\u00adtzuk ere badaude.\nArenaza. Arantzadi Elkarteko kideek, 1973ko neguan labar-artearen beste aztarnategi bat topatu zuten Galdameseko Arenaza kobazuloan. Irudiak, nekez igo daitekeen areto txiki batean daude. Gela erdiesferiko bat da, sarreraren ia bestaldeko muturrean kokaturik goraka doan luzapen bat dago, eta orein eme talde bat azal\u00adtzen da. Gu\u00adtxi zaindu delako-edo, oso egoera txarrean daude, hai\u00adtzak nozitu duen zarta\u00adtzearen ondorioz. Orein emeak, Kantabriako beste kobazuloetan erabilitakoaren an\u00adtzera, puntea\u00adtze teknikaz daude gorriz margotuak. Xehetasun honek eta oreinak nagusi izateak, badirudi Asturias eta San\u00adtander aldeko artearekin ahaidetasun gertuagokoren bat adierazten duela, Laperra Bentari buruz aipatu den bezala, ipar Pirinioetako artearekin baino. Beren estiloagatik badirudi irudi hauek an\u00adtzinako Madeleine aldikoen sailean atxiki behar direla.\nSantutegi handiak: Santimami\u00f1e, Al\u00adtxerri eta Ekain.\nSantimami\u00f1e.\nLabar-arte mul\u00adtzo handi bat aur\u00adkitu zen 1916an Kortezubiko Santimami\u00f1e kobazuloan. Ar\u00adkeologia ikuspegitik, Santimami\u00f1ek garran\u00adtzi izugarria du, maila guztiak eskain\u00adtzen baititu, an\u00adtzinako Auri\u00f1aziensetik hasi eta Behe-Inperiorainokoak.\nArte historialariaren\u00adtzat, benetako santutegia esaten dioguna da esparru garran\u00adtziz\u00adkoena: 20 bat metroko luzera du eta 4 edo 5 m-ko altura. Irudien talde nagusia areto txiki batean dago, normalean oso sarbide zailekoa izaten da eta honen aurretik aretoaurre bat dago, osatugabeko zenbait bisonte eta zaldiez gainera, marra sail bat ere ikus daiteke. Ia biribila den ganbara edo aretoaren inguruetan \u2013Leroi-Gourhanek biribilgune deitu zion\u2013 banaturik oraindik ere irudi-mul\u00adtzo gehiago daude.\nIrudiak eta beren kokamena. Bere ikusgarritasunagatik, taula bat nabarmen\u00adtzen da, oso argi eta garbi sei bisonte, zaldi bat, orein buru bat eta ulermen zailagoko beste trazu eta marra mul\u00adtzoa goza daitekeelarik. Zer adierazi nahi ote du behin eta berri zaldia eta bisontea pareka\u00adtzeak eta beste sei bisonteek \u2013hauetako ba\u00adtzuk zutikako jarreran jarririk\u2013 seiak erdi-erdian marrazturiko zaldi bakar batek inguruan dituela? \u2013galdegiten du gaur\u00adko ikusleak jakin-minez. Baina, eran\u00adtzunik gabeko galderak.\nBi mul\u00adtzo hauetaz gainera, kobazuloaren barruenean, sarreratik 150 m-ra, 1953tik 1962ra bitartean irudi berriak aur\u00adkitu dira; hauen artean, bisonte ba\u00adtzuk, zaldi bat eta ahuntz bat.\nGuztira, ia berrogeita hamarrera iristen dira animalia-irudiak. Espezierik ohikoena bisontea da.\nTeknika eta estiloa.\nHemen, Al\u00adtxerrin ez bezala, irudi gehienak pintatuak daude, eta itzal eta guzti ba\u00adtzuk. Irudi grabatuak oso gu\u00adtxi dira. Perfekzioan eta estiloan aldaketa suma\u00adtzen da baina ez da erraza hortik kronologia bat atera\u00adtzea.\nHenri Breuilek zioen itzalekin modelaturiko lau bisonteetatik hiruk beren lau hankak agerian zituztela, eta trazu soil bakar batez marraztuak berriz bi besterik ez. Era berean, Madeleine aldiko ezaugarri moduan denek beren adardura profilez erakusten badute ere, bedera\u00adtzik baino ez dituzte beren bi adarrak erakusten.\nTalde handiko bisonteen artean Ignazio Aldekoak ere desadostasun horiek ematen ditu: \u201cmarra-trazu soileko irudien ondoan, badira beste ba\u00adtzuk zenbait tokitan profilaren lodieraren biziago\u00adtzegatik-edo ia lauak direnak, gu\u00adtxi-asko bular, konkor, papar... tinten betelanagatik argi-ilun gehigarri bat plantea\u00adtzen dutenak. Zenbait aletan arte onekoa izan ohi da delako modelatzea\u201d.\nEsan daiteke, estilistikoki nahiko aurreratutzat hartu behar direla; ziur asko, Erdi-Madeleine aldi aldera gauzatuak. Benta Laperrakoen ondorengoak dira. Eta beren teknika eta ohi\u00adkotasunagatik Pirinioetako santutegiekin uztar daitez\u00adke.\nAl\u00adtxerri.\nGipuz\u00adkoan Aiako Al\u00adtxerri kobazuloak aditu guztiak harritu zituen 1962an, ustekabean aur\u00adkitu bai\u00adtzuten bertan Aran\u00adtzadi Zien\u00adtzia Elkarteko hiru kidek ordura arteko labar-arte aztarnategirik garran\u00adtziz\u00adkoena: ehun irudi baino gehiago eta oso espezie desberdinetakoak gainera, zaz\u00adpi mul\u00adtzotan banaturik.\nAur\u00adkikun\u00adtza deigarri honen txostena jasotzean, J. M. Barandiaranek irudi guztien deskribapena egin zuen, marraz\u00adki bikainak eran\u00adtsirik; ondorenean, Jesus Altunak eta Juan M\u00aa Apellanizek, argaz\u00adki-ekipamendu bikain batekin, azter\u00adketa osoago bat aur\u00adkeztu zuten, irudien iker\u00adketa kronologiko eta paleontologiako bat eginez.\nAdierazitako irudiak.\nLehendik aurkituak zeuden \u2013az\u00adken aur\u00adkikun\u00adtza hau baino lehenagotik\u2013 bisonteak dira nagusi, ia hogeita hamar bat ale guztira. Baina, badira elur\u00ad-oreinak, oreinak, zaldiak, uroak, ahun\u00adtzak, sarrioak, azeriak, arrainak, hegazti bat eta suge bat ere. Giza itxurako bi irudi ere ikusten dira. Horiez gainera, ulermen zaileko zeinu sail bat, halaber. Leroi-Gourhanek, lan hauen kalitate plastikoa azal\u00adtzeaz gainera, \u201cespainiar kobazuloetako elur-oreinaren garran\u00adtziaren lekukotasuna\u201d az\u00adpimarra\u00adtzen du.\nFormen berezitasuna.\nBi\u00adtxia da, irudia osatu gabea dagoelako, zein espezietakoak diren identifika\u00adtzeko zailak diren animalia ugari egotea ere: ba\u00adtzuetan, burua baino ez zaie agertzen; beste ba\u00adtzuetan, atzealdearen laurdena. Irudi ba\u00adtzuk bata bestearen gainean daude, adibidez, azeri bat gerora margoturiko elur-orein baten barruan azal\u00adtzen da; eta zenbait animalia azal\u00adtzen da 4,20 m bider 2,10 m zabalerako bisonte izugarriaren barruan. Gertakari hau lagungarri izan daiteke lanen kronologia zehazteko orduan.\nLehen aur\u00adkikun\u00adtza honen ondoren, Jesus Altunak beste bi bisonte aur\u00adkitu zituen kobazuloaren leizean: beraietan ikus daiteke, gorputz zati ba\u00adtzuk galduak badira ere, artistak animaliaren gorpu\u00adtzeko zatirik lodienean margo gorria erabil\u00adtzen zuela eta, margoa zenbait puntutan desagertu bada ere, marra gogor batek egoki zehazten duela bere silueta. Bestalde, beste lekuetan bezala, gorputz zati ba\u00adtzuk zehazteko hai\u00adtzaren koskak erabil\u00adtzen zirela ikus daiteke hemen.\nAl\u00adtxerriko berezitasunik nabariena da, garai bereko beste aztarnategiekin alderatuz gero, grabatuak pinturaren gain duen nagusitasuna \u2013ia erdiak dira; eta erliebearen barruan, teknika ugaritasun handia. Honek, ertilari bat baino gehiago izango zirela pen\u00adtsarazi die adituei.\nAnimalien anatomia marraz\u00adkietan, bere gorpuz\u00adkera berdin-berdina egitearen ahalegina an\u00adtzematen da, aldiz, beste batzuetan zenbait trazutan baizik ez da tema\u00adtzen, egun estilo espresionista esan dezakegunarekin. Zenbait gradutan azal\u00adtzen den estiloaren azpimarratze hori, bisonteen marraz\u00adkietan erabil\u00adtzen da batez ere, marradura trinko batez ilajea iradoki\u00adtzeko. Honetaz aparte, zabalerako marradura teknika erabil\u00adtzen da eta haren gainean margoturik animalia. Zabalerako marradura, gainean jarriko zaion animalia hobeto egoki\u00adtzeko erabiliko den haitz-oinarri soil bat baino gehiago izaten da askotan; izan ere, irudiaren modela\u00adtzea hobe\u00adtzeko eginkizuna baitu, gainera. Ignazio Barandiaranek eta A. Beltranek, eduki\u00adtze, ehiza\u00adtze edo sun\u00adtsitze zeinu\u00adtzat jo daitez\u00adkeela proposa\u00adtzen dute, zalan\u00adtza artean bada ere.\nEgiletasunak, estiloak eta kronologiak.\nAl\u00adtxerriri buruz egiten duen azter\u00adketa zorro\u00adtzean \u2013Apellanizek dio\u2013 grabatuetan, onarturiko teknika eta adieraz\u00adpen-moduaren bolada oso era berezian sentitzen da, Kantabriako an\u00adtzinako Madeleine aldiko graba\u00adtzaile eta \u201cmarra\u00adtzaileen\u201d aldetik. Al\u00adtxerriko formula ez dator bat beste inongo moduekin; horregatik pentsatzen da Euskal Herrian bertako talderen batenak direla, guztiz.\nGure ustez, XX. mendeko gizaki garen aldetik eta estetikako zein arte sormenez\u00adko ezagueraren berezitasunak eta \u201cartearen historiaurrearenak\u201d onar\u00adtzen dituen kultur oinordeko izanik, ezin ditugu duten balioaren neurrian estimatu gabe utzi santutegi handi honetako apainketan jardun ziren hainbat artista, edo hainbat esku, \u201cidentifika\u00adtzeko\u201d eta sailka\u00adtzeko Apellaniz maisuak egin dituen ahaleginak, eta haren ondorioei jarraikiz, ezta beste santutegiekiko ahaidetasunak bila\u00adtzen eta kronologikoki ordena\u00adtzen saiatu gabe utzi ere. Baina, era berean, labar-artearen ezagutza har\u00adtzeko, galderak egin behar dira ahalegin hauen eraginkortasunari buruz, betiere, talde izaeraz\u00adko adieraz\u00adpenak izanik, oso zorro\u00adtza zen kultur esparruaren arauek behartuta, gainera. Az\u00adken batean, ondorio orokor gisa, \u2013Apellanizek dio\u2013 \u201cleku desberdinetan lan egin duten bi giza talde desberdinek apaindua dela Al\u00adtxerriko kobazuloa. Banaka hartu diren guneen harmonia ikusita, badirudi taldeen arteko irudien desberdintasunak ez direla denboraren iragaite arazoak, maisu bakoi\u00adtzaren nahierazkoak baizik\u201d.\nAl\u00adtxerrin dagoen aztarnategia Solutre-Madeleine aldiari dagokiola dirudi, eta, ba\u00adtzuen ustez, irudiak An\u00adtzina eta Erdi-Madeleine aldian kokatu behar\u00adko lirateke; baina, haien estilistika astiro aztertu ondoren, Juan M Apellaniz zuhurragoa da eta Solutre aldia eta An\u00adtzinako Madeleine aldia kanpoan uztea eta \u201csail\u00adkapen tradizionaletako Madeleine aldiko IV.,V. eta VI.eko (H. Breuil) data\u00ad ziurragoa dela deri\u00adtzo.\nDena dela, Al\u00adtxerriko irudiek badute Santimami\u00f1ekoekin ahaidetasunik, eta beren estiloa iparraldeko labar-arte piriniotarrarekin gehiago uztar\u00adtzen da Asturias eta Santanderkoekin baino.\nArte adieraz\u00adpen hauen esanahiari buruz\u00adko zerbait sendoa esan nahiko genuke; baina, adituek honi buruz\u00adko isiltasuna gorde nahi dute zuhur\u00adki. Hala ere, honi dagokionez oso garran\u00adtziz\u00adko\u00ada da Jose Migel Barandiaranek 1964an iradoki eta azpimarratu zuena: Al\u00adtxerriko animalia-irudi gehienak ez daudela osatuak. Alegia,\u201dirudiak berak ez zirela ziur asko, zeinuak besterik, ikusiezinak ziren izakien ageriko formak: euskal mitologiak leizezuloetako biztanletzat har\u00adtzen zituen animaliak \u2013zaldiak, ahun\u00adtzak, zezenak\u201d.\nEkain.\nEuskal Herriko Paleolitoko labar-artearen aur\u00adkikun\u00adtzarik garran\u00adtziz\u00adkoena da Ekaingo kobazuloan 1969an azaldurikoa, Debako udalerrian dagokiolarik ere, Zestoatik gertu dagoena. Zulo estu batetik sartu eta arrastan joan behar izan zuten aur\u00adki\u00adtzaileek hogeiren bat metro, nabarmenki goraka egiten zuen barnebide batera iri\u00adtsi arte. Zutik jarrita, gero eta zabalagoa eta ederragoa zen kobazulo batetik igaro ahal izan zuten. Harridura gero etorri zen. Benetako santutegi bat zen, ugari ziren zaldiak mul\u00adtzoan eta beste irudi-sail luze bat marrazturik. Jarraian egin ziren indusketetan santutegi hartako ezagutza \u2013erlijio eta arte mailako al\u00adtxorra\u2013 harrigarriro areagotu zuten.\nIrudiak eta maisuak. Ekaingo irudiak bikainak dira. Multzo zoragarriak. Horma zati bat, zaldirik gehiena dituena, Leroi-Gourhanek \u201cKuaternario aldi osoko zaldi talderik bikainena\u201d dela aitortu du, inola ere, jada ezagunak ziren Altamira, Niaux eta Lascauxkoen edertasunaren bekai\u00adtzik izateko inolako arrazoirik gabeak. \u201cEkaingo irudiak, Niaux eta Altamirakoen garai berekoak izanik, gu\u00adtxi gorabehera, franko-kantauriar artearen aldi klasikoaren gailurretako bat azal\u00adtzen dute\u201d.\nEkainen, zaldia da erdigunean azaltzen dena. Badira 33 zaldi irudi, 10 bisonte, 4 ahun\u00adtza, 2 orein, 2 har\u00adtza eta 2 arrain. Ikonoz\u00adko gorputzak perfekzio bikaineko adieraz\u00adpenak dira, baliabide urriez eginak, bestalde. Irudietako ba\u00adtzuk koloreani\u00adtzekoak dira. Beren estiloz, Erdi- eta Goi-Madeleine aldikoak dirudite. Ez zaigu beharrez\u00adko irudi\u00adtzen Ekaingo irudi hauen egiturazko xehetasunak deskriba\u00adtzen eta azter\u00adtzen hastea, zeren eta ugari baitira mila hi\u00adtzek baino gehiago adierazten duten koloretan argitaratu diren argazkiak.\nJuan M Apellaniz ar\u00adkeologoa saiatu da, Al\u00adtxerriko bezala, Ekaingo santutegi honetan esku hartu zuten \u201cmaisu desberdinen\u201d iker\u00adketan. Horretarako hiru alderdi aztertu ditu: er\u00adtzak mar\u00adka\u00adtzeko modua, gorputz xehetasunak eta erabilitako teknika. Horrela iri\u00adtsi da lau \u201czaldi maisu\u201d, \u201cbisonte maisu\u201d bat eta \u201cahuntz eta arrain maisu\u201d bat bereiztera, eta guztietan \u201cbatasun tekniko bat\u201d badela ikusi du.\nProposaturiko galderak. Badira, adierazita dauden irudietan, beren kokamenean eta zenbait xehetasunetan azalera\u00adtzen diren hainbat galdera.\nEgin dezagun ohar bat, gerora mul\u00adtzo guzti honen interpretazio bat egiten saia\u00adtzeko nahi\u00adko datu ditugunean garran\u00adtziz\u00adkoa izango baitzaigu: kobazuloko leku garran\u00adtzitsu batean bi har\u00adtza ikus daitez\u00adke, hau da, zaldien hormaren zati handiaren eta kobazuloko az\u00adken muturrean aur\u00adki\u00adtzen denaren artean. Bietako bat azefaloa da; \u201cberaren esanahia oraindik ez da argitu \u2013dio Leroi-Gourhanek; baina, ga\u00adrran\u00adtziz\u00adkoa izango zen\u201d.\nBeste baldin\u00adtza bi\u00adtxietako bat zera da, alde batean eta bestean kokaturiko zaldi gehienak har\u00adtzak dauden aldera begira daudela. Asmo berezirik gabeko edozein marraz\u00adkilariren joera natural eta bat-batekoarekin kontrajarrian azal\u00adtzen den xehetasun hau, oso kontuan hartu beharrez\u00adkoa da pintura hauen esanahia aur\u00adkitzeko.\nAdierazitako espezieen bestelako tratamendu da Leroin-Gourhanek ohartarazi zuen beste berezitasun bat. Berak, \u201cgorpu\u00adtzen modela\u00adtzea \u2013bel\u00adtzez eta okrez eginikoa\u2013 eta bereiziki zaldien lepo eta burukoa, fintasunagatik nabarmen\u00adtzen dela esaten du. Aldiz, bisonteak oso estilo egokian moldatuak izanagatik \u2013Madeleine aldiko IV. eta IV. estiloa\u2013, zaldiekin alderatuz gero zabarragoak dirudite; guztien arteko bat besterik ez dago okrez margoturik, besteak ia profilaren trazu bel\u00adtz soilez mugatuak daude\u201d.\nPintura hauen zen\u00adtzua oraindik ere misterio\u00adtsuagoa egiten duen eta kontutan har\u00adtzeko beste xehetasun bat ehizatuaren eta adieraziaren artean alderan\u00adtziz\u00adko propor\u00adtzioa izatea da. Izan ere, aztarnategiko Madeleine maila beretan hezur aztarna ugarienak orein eta ahun\u00adtzenak dira. Kobazuloko hormetan gehien adierazten zutena da gu\u00adtxien ehiza\u00adtzen eta jaten zutena. \u201cEhizarako garaian Paleolitoko gizonaren gurariak eta ezagu\u00adtzen zituen animaliak irudika\u00adtzerakoan zituen interesak ez zetozen bat\u201d. Beste hau ere kontuan har\u00adtzekoa da: Ekaingo zaldi ba\u00adtzuk azagaiaz eta mutur kirtendunez zaurituak agertzen dira, interpretazio totemiko bat egitea zailduz.\nEkaingo irudien eta Etxeberriko-Karbia\u00adko lanen artean ahaidetasun bat ikusten dela ohartarazi nahi da, bai espezien itxuragatik, bai zaldi-espeziearen ugaritasunagatik. Baina Ekain\u00adgo irudien kalitatea hain da goragokoa non, alderatuz gero, santutegi honek \u201cermita batekin alderaturiko katedrala\u201d emango zukeen (J. Altuna)."}
{"id": "56272", "revid": "336", "url": "https://eu.wikipedia.org/wiki?curid=56272", "title": "Lascaux", "text": "Lascaux Montignac herrian eta Dordoinako departamenduan (Akitania, Frantzia) dauden leize ezagunen gunea da (zehazki, V\u00e9z\u00e8reko ibarraren ezker aldean), labar-pinturak barne hartzen dituena eta mundu osoko garrantzitsuenetakoa. Hori dela eta, \"Labar-pinturen Kapera Sixtinoa\" izena ere eman zaio. Margoak Goi Paleolitoko garaikoak dira, K.a. 18.000-15.000 urteen artean egindakoak. 1940an aurkitu zituzten eta UNESCOk munduko ondaretzat hartu zituen 1979an.\nLabar artea.\nLeizeetan 2.000 irudi inguru daude, horien artean 600 bat ondo zehaztutako animalienak direnak, gehienak zaldiak eta zezenak.\n1948tik 1963a arte publikoki irekita egon ziren arren, 15 urteko tarte horrek margoei kaltea ekarri zien; harez geroztik, bisitarientzat orokorrean itxita daude, baina 1983an, \"Lascaux II\" erreplika gunea turismorako zabaldu zen.\nHistoria.\nKobazuloa 1940ko irailaren 12an lau nerabek aurkitu zuten: Jacques Marsal-ek, Georges Agnel-ek, Simon Coencas-ek eta Marcel Ravidat-ek, azken haren \"Robot\" txakurraren bila ari zebiltzala. Garai hartan, Ravidatek zuhaitz erori batek eragindako zuloa aurkitu zuen. Bertara itzuli ondoren, hutsunea handitu eta Ravidat barrura lehena sartu zen: hondakinak zeharkatutakoan, barrunbe handi bat ikusi zuten. Geroago, barrualdea zeharkatuta, lehen gelara iritsi ziren, eta hormetako marrazkiak aurkitu.\nJendeari kobazulora sartzea erraztu zitzaion Bigarren Mundu Gerraren ostean. Hala ere, 1955 aldera, egunean kobazuloak jasotzen zituen 1200 bisitariek sortutako karbono dioxidoak marrazkiak kaltetu zituen. Hori zela eta, 1963an kobazuloa publikoari itxi zitzaion eta horrela harresien artea kontserbatu zen. Itxi ondoren, margolanak zaharberritu ziren.\nErreplika.\nLascaux haitzuloko bisitariei itxierak eragindako kalteak konpentsatzeko, agintari arduradunek Paleolitoko santutegi horren tamaina osoko kopia egitea aurreikusi zuten, Altamira kobazuloarekin gertatu zen bezala. 1980ko martxoan, \"R\u00e9gie d\u00e9partementale du Tourisme de la Dordogne\" (Dordoinako Turismo Zuzendaritza) arduratu zen lanaz. Aztarnategiaren bi sektore adierazgarrienak egitea erabaki zuen: Zezenen aretoa eta Ardatzeko zeharbidea. Lascaux II.ak 1983an ireki zituen ateak, Thot ere bisita zedin.\nFaximilea Montignaceko jatorrizko kobazulotik 200 m-ra dago eta hori ere lur azpiko egitura da. Jatorriaren barne-bolumen orokorraren arabera egokitzen den hormigoizko maskorra estaltzen du: IGNk kalkulatutako kurba isometrikoetatik sortu zen. 50 cm-ko zeharkako billeteen, juxtaposatutako eta tartearen profil zeharkakoen bidez zehaztu ziren.\nMetalezko armadura horretan alanbrezko sare batzuk kokatu ziren eta haien sareak nahiko meheak ziren kopiaren azala osatzen zuten hormigoia atxikitzeko.\nArrokaren ehundura ahalik eta zintzoen ergiteko, hainbat bikote estereofotografiko egin ziren, hainbat zimurtasun leheneratzen dituen modelatze fasea optimizatzen duen teknikaz. Azkenean, koloreztatzeko materialak aplikatu ziren, bai margoak, bai arrokaren gainazalaren itxura eta haren kokapena islatzen dituztenak. Hasieran eskuz hartutako oharrez osatutako papera zen, horman proiektzio baten bidez hobetu zena, eta bertan jatorrizko gunetik hartutako irudiak ageri dira.\nLascaux II-n azaldutako datuak transferitzeko protokolo hori aztarnategiko gainontzeko freskoen kopia guztiei aplikatu zitzaien ondoren: esate baterako, Putzuko eszenari, Behi Beltzaren panelari (bata besteari lotuta daude) eta Oreinaren frisoari. Pintura horiek Thonnac (Dordoina)ko \"Centre d'art pr\u00e9historique du Thot\" zentroan ikusgai daude."}
{"id": "56273", "revid": "336", "url": "https://eu.wikipedia.org/wiki?curid=56273", "title": "Nintendo Wi-Fi Connection", "text": "Nintendo Wi-Fi Connection Nintendo-k Nintendo DS portatila nahiz mahaigaineko Wii kontsolentzat daukan doako Internet konexioa da.\nIGN-ren GameSpy zerbitzari batean oinarritzen da zerbitzua, eta horri esker Nintendo-ren aipaturiko kontsolaren jabe den edozein erabiltzaileri interneterako sarbidea errazten zaio, fisikoki urruti dauden beste erabiltzaileen aurka aritzeko solasean, nahiz eduki berriak jaisteko, demoak, etab.. Ez dago zerbitzu hau erabiltzeko inolako kuotarik ordaindu beharrik."}
{"id": "56275", "revid": "59723", "url": "https://eu.wikipedia.org/wiki?curid=56275", "title": "Ekain (leizea)", "text": "Ekain Deban (Gipuzkoa) dagoen leizea da, Goi Paleolitokoa. Ezaguna da batez ere Madeleine aldikoak diren labar-pinturak direla-eta.\n1969ko ekainean topatu zituzten Rafael Rezabal eta Andoni Albizuri Azpeitiako \"Antxieta\" kultura taldekideek.\nBenetako leizeak ez daude bisitarientzat zabalik, baina Zestoan koben erreplikak daude; han, pinturen kopiak ikusgai daude.\n2008an UNESCOk kobazuloak Gizateriaren Ondaretzat izendatu zituzten, Santimami\u00f1e eta Altxerrirekin batera.\nGaleriak.\nLau galeria daude, gai banari eskainiak:\nEkainberri.\n2008ko irailean Zestoan bisitagai zabaldu zuten Ekainberri Zentroa, labar-pinturen kopiak eta kobazuloaren egitura bera barne hartzen dituena.\n2009ko ekainerako, Ekain Fundazioko idazkariak, Pilar Azurmendik aurreko urrian haitzuloaren erreplikak ateak ireki zituenetik, 31.000 mila bisitari bertatik igaro direla adierazi zuen.\nMarrazten zituzten animaliak jaten al zituzten?\nIkerketa osoak frogatu du labar-arteak ehiza ez zuela helburu, marraztutako faunak ez baitu loturarik leizetan aurkitutako hondakinekin. Zenbait haitzulotan, Ekainen hain zuzen ere, zaldi pinturak gai nagusia bada ere, ahuntza zen espezie ehizatuena.\nEkain, zaldiaren santutegia.\nAntza, Ekain zaldiei eskainitako santutegi bat izan zen. Denera, bertan ugaztun horren 34 marrazki aurkitu dira, bertako animalien errepresentazioen erdia osatzen dutenak, eta koloreei zein beste zenbait ezaugarriri dagokienez, hainbat itxuratakoak dira. Batzuek Przewalski zaldiak dirudite eta beste batzuek, tarpanak. Tarteko itxura duten zaldiak badira halaber. Andr\u00e9 Leroi-Gourhan arkeologoak \u201cKuaternarioko artearen zaldi multzorik perfektuena\u201d esanez definitu zituen Ekaingo labar pinturak.\nEkaingo harpeko gelarik zabalenean, forma bereziko harkaitz bat dago. \u201cSantutegira\u201d sartu orduko ikusten den lehen forma harkaitz horixe da eta zaldi baten buruaren itxura duela esan daiteke. Garai bateko gizakiek Ekain zaldiari eskainitako santutegitzat aukeratzeko arrazoia bide da hori.\nBarandiaranek berak bere lanetan labar-artea eta euskal mitologiaren zaldiaren inguruko zenbait sinesmenekin lotzen zituen."}
{"id": "56276", "revid": "219", "url": "https://eu.wikipedia.org/wiki?curid=56276", "title": "Gasna", "text": ""}
{"id": "56277", "revid": "201", "url": "https://eu.wikipedia.org/wiki?curid=56277", "title": "Hogeita hamar Urteko Gerra", "text": ""}
{"id": "56278", "revid": "63274", "url": "https://eu.wikipedia.org/wiki?curid=56278", "title": "Fenizia", "text": "Fenizia Mediterraneoaren ekialdeko kostaldearen eta Libanoko mendien arteko lur zatia zen. Bertan, zibilizazio oparoa egon zen K.a. II. milurtekotik aurrera. Inoiz ez zen batasun politikorik lortu herrialdean, baina hiri federazio oparoa eratu zuten. Hiri nagusiak Arados, Biblos, Sidon, Tiro, Akko (gaur egungo Akre), Arvad (Ruad), Berit (Beirut) eta Ugarit izan ziren.\nLurraldea hain txikia zenez, Mediterraneo itsasoan zehar merkataritzan jardun behar izan zuten. Euren kostako hainbat lekutan koloniak sortu zituzten, Gadirrekoa adibidez, Espainian, eta Kartagokoa, Tunisian. Han zirtzileriak, lurrinak, purpura eta anbar kolorez tindatutako oihalak saltzen zituzten. Trukean, metalak, larruak eta esklaboak erosten zituzten.\nFeniziar herriak, semitak, naturaren indarrak gurtzen zituen, Baal jainkoa eta Astarte jainkosagan gorpuztuta, eta haien ekarpen kulturalik handiena Alfabeto Fonetikoa asmatzea izan zen. Denborarekin, lurralde hori beste herri batzuek menperatu zuten, egiptoarrek, asiriarrek eta persiarrek, adibidez.\nBrontze Aro Amaieran bertan zeuden kanaandarren oinordekoak ziren.\nGeografia.\nMediterraneo itsasoaren ertzean zegoen Fenizia, Orontes ibaiaren, iparraldean, eta Karmel mendiaren edo Haifako badiaren hegoaldean, artean. Gaur egun, Israel, Siria, L\u00edbano eta Palestina agertzen dira eskualde horretan. Antzina, eskualde horri Canaan izena ere ematen zitzaion. \"pho\u00edniks\" izenetik, feniziarra izena sortu zen, K.a. XII. mendetik aurrera bere garatze mailarik gorena lortzen duten kostaldeko hirietako biztanleei aplikatzen zaiena, eta bide batez, haiek sortu zituzten kolonietakoak. \nIzendapena.\nFeniziarrek euren herria izendatzeko \ud802\udd0a\ud802\udd0d\ud802\udd0f\ud802\udd0d\ud802\udd09 (\"kena\u02bfani\", \u00abkanaandarrak) hitza erabiltzen zuten, edo \ud802\udd01\u200f\ud802\udd0d\u200f \ud802\udd0a\u200f\ud802\udd0d\u200f\ud802\udd0f\u200f\ud802\udd0d\u200f (\"bin kena\u02bfan\", \u00abKanaango seme-alabak\u00bb). Greziarrek \u03a6\u03bf\u03af\u03bd\u03b9\u03ba\u03b5\u03c2 izendatu zituzten (\"pho\u00ednikes\", \u00abgorriak, gorrindolak\u00bb), seguruenik, feniziarrek saltzen zituzten gorri eta gorrindola tindagaiak balio handikoak zirelako. Dena den, batzeun ustez, \"pho\u00edniks\" izena etimologia oker bat izan daiteke, \"p\u014dn\u012bm\" etnominotik eta \"P\u016bt\" herritar-izenetik eratorria. Izen horrek, zehatz mehatz Kanaango itsasertzeen zegoen eskualdea iznedatzeko erabiltzen zen. \"p\u014dn\u012bm\" hitzetik, latinezko \"poenus\" eta \"punicus\" (punikoa) eratorriko lirateke.\nHistoria.\nK.a. 3000. urte ingurutik aurrera azaltzen da Feniziar hiriak sortuko ziren kostaldea merkataritzari lotua. Egiptorekin eta Mesopotamiarekin harremanak zituen. Hiri askok osatzen zuten Fenizia, bakoitzak bere erregeak eta jainko-jainkosak zituztela, baina zibilizazio bakarra izaki, ordea.\nK.a. 2000. urte ingurutik aurrera Egiptoren eragina areagotu egin zen, eta bere mendean hartu zuen Egiptoko XVIII. dinastiak (K.a. XVI. mendea) eskualde osoa. Egiptoren mendean jarraitu zuen, egiptoarren eta hititen arteko borrokaren ondoren. \nItsasoko herrien erasoaren garaian (K.a. 1200), Feniziako hiri batzuk (Ugarit, Sidon, Tiro) suntsiturik geratu ziren, baina askatasun eta oparotasun garaia ekarri zuen horrek: hititen eta egiptoarren inperioak eta Mizenasko herriaren itsas indarra gainbehera hasi zirenean, feniziarrek gaina hartu zuten eta Mediterraneoko merkataririk handienak bilakatu: Gibraltarretik harantz zilar eta eztainu bila joan ziren Iberiako penintsulako meatzetara; murex gastropodoak bildu zuten Afrikan eta Egeo itsasoan \"murex\" tindagaia egiteko, gorrindola kolorea lortzen zuena eta balio handikoa zena; beira, eraikuntzarako zura (Libanoko zedroak) eta are esku-langile trebeak (Jerusalemgo tenpluaren eraikuntzan lan egin zuten) esportatu zituzten, eta koloniak sortu zituzten Txipren, Kretan, Sizilian, Maltan, Iberian (Gades - egungo Cadiz -) eta Afrikan (Utika, Hadrumeta, Leptis, Kartago). Tiro izan zen garai horretako hiri nagusia, eta Kartago sortu zuten kolonia garrantzitsuena, gerora, Erromatar Inperioarekin lehiatuko zena.\nK.a. IX. mendean, matxinadak ekarri zituen asiriarren nagusitasunak (Asurnazirpal II.aren eta haren ondorengoen erreinaldietan). Babiloniako erregeen erasoa etorri zen ondoren (Nabukodonosorrek Tiro setiatu zuen, K.a. 586-573 bitarteko urteetan) eta persiarrek hartu zuten K.a. 538an. Sidonek orduan Tirori gaina hartu zion. Medoen gerretan feniziarren gudarosteak gogor egin zuen persiarren alde. Ondorioz, Feniziako hiriek helenismoaren eragina jaso zuten. Alexandroren kanpainan, hiri guztiek hura onartu zuten, Tirok ezik (K.a. 332an hartu egin behar izan zuen). Lagidek eta seleukotarrek beraientzat hartu nahi izan zuten. Anarkia eta anaiarteko gudu sail baten ondoren, Armeniako Tigranoren mendean gelditu zen Fenizia (K.a. 83-69), eta azkenik Erromako Inperioko lur bihurtu (Siriako probintzia, K. o. 64).\nErlijioa.\nJatorriz, nekazaritzari lotutako kultura zen feniziarrena. Jainkoak leku garaietan edo hirietako tenpluetan gurtzen zituzten, hiri bakoitzak bere jainkoak zituela. Giza opariak eskaini ohi zitzaizkien batzuetan, erregeen lehen semeak batez ere, Kanaango ohituren antzera. Baina, oso aukera berezietan izan ezik, abere bat eskaintzen zen haurren ordez. Adonis, Astarte, Atargatis, Baal, Exmun, Hadad eta Melkart ziren jainko-jainkosa nagusiak.\nArtea.\nFeniziako arteak Mesopotamiako eta Egiptoko eragin handia izan zuen. Baina osagaien artean lortu zuten sintesian trebetasun bikaina erakusten du. Eskulturan Biblosko erraldoiak, estatua txikiak, behe-erliebeak gorde dira (Ugariteko estelak, Biblosko Ahiramen sarkofagoa).\nArkitekturan harria erabili zuten (ospe handia zuten feniziarrek eraikuntzan); hirigintza aurreratua zuten (ubideak, kaleak angelu zuzenez elkartzea), eta hilobi gangadunak egin zituzten."}
{"id": "56279", "revid": "201", "url": "https://eu.wikipedia.org/wiki?curid=56279", "title": "Arno", "text": ""}
{"id": "56280", "revid": "448", "url": "https://eu.wikipedia.org/wiki?curid=56280", "title": "Ahuntz", "text": "Ahuntza (emea) edo akerra (arra) (izen zientifikoa: \"Capra aegagrus hircus\") ugaztun hausnarkari bat da, Caprinae subfamiliakoa, \"Capra aegagrus\" basahuntzaren subespezie etxekotua. Kumeei, berriz, antxume, aume edo ahu\u00f1a deritze. Azienda xehetzat hartuta dago, ardiak eta txerriak bezala.\nGizakiak ahuntzengandik elikagaiak eskuratzen ditu: esnea eta haragia. Esnea zuzenean har dezake, edo esneki landu gisa (gazta, jogurta...).\nEtimologia.\nEmearen izena, aitzineuskaraz, \"*ha(n)-huntz\" berreraiki du Lakarrak (non *\"han\" 'animalia' eta \"huntz\" landare-izena ikusten dituen). Mitxelenak, \"Anuntzibai\" toponimoan oinarrituta, \"anuntz\" proposatu zuen.\nKumearen izenei dagokienez, \"antxume\" da hedatuena, eta \"ahuntz-ume\" du jatorrizko forma (Axularrek eta Etxeberri Sarakoak erabili zuten). Euskararen bazterretako hizkeretako aldaerek iradokitzen dute, ordea, \"ahuntz\"-en bukaerako \"-tz\" geroago gehitutako morfema dela (ikus halaber \"beltz\"):\nAzkueren arabera, esaterako, Erronkarin \"ai\u00f1e\"/\"a\" nahiz \"ai\u00f1ume\" erabiltzen ziren.\nMunduko aziendak.\nHauek dira gaur egun ahuntz gehien dituzten herrialdeak:\n\u00b7 Txina : 173.000.000.\n\u00b7 India : 124.500.000.\n\u00b7 Pakistan : 52.800.000.\n\u00b7 Sudan : 40.000.000.\n\u00b7 Bangladesh : 34.500.000.\n\u00b7 Nigeria : 27.000.000.\n\u00b7 Iran : 26.000.000.\n\u00b7 Indonesia : 12.450.000.\n\u00b7 Tanzania : 11.700.000.\n\u00b7 Kenia : 11.000.000.\nEuskal Herriko bertako ahuntz arrazak.\nEuskal Herrian bertako bi ahuntz arraza daude: ahuntz azpigorria eta piriniotar ahuntza. Haiez gain, kanpoko beste arrazetako etxeko ahuntzak daude ere esne eta haragitarako.\nAkerra.\nAkerra sarri agertzen da herri sinesmenetan, baita Euskal Mitologian ere, Akerbeltz izenarekin. Gainera, Euskal Herrian zein Pirinio guztian ohikoa izan da aker beltzak edukitzea artalde zein ukuiluetan gainontzeko abereak babesteko.\nKristauentzat, Deabru beraren berraragiztatzea da, eta apaizek sorgin eta aztiak jazarri dituzte Akelarreetan era guztietako gehiegikeria sexualak egitearen salaketapean. Egun zera uste da berriz, Akerbeltza antzinako jainko bat zela, abereen babeslea. Akerraren inguruko gurtza hau gainera Europako beste zenbait lekuetan ere eman da. Akerbeltz honen inguruko zenbait sinesmenek gaur egun arte iraun dute."}
{"id": "56281", "revid": "1659", "url": "https://eu.wikipedia.org/wiki?curid=56281", "title": "Herri barbaroen inbasioak Euskal Herrian", "text": "Herri barbaroen inbasioak Euskal Herrian ez ziren hain agerikoak izan, barbaroek konkistatu gabe zeharkatu zuten Euskal Herria. Baina Hispaniaren inbasioa, 409. urtetik aurrera, erromatarren agintaldiaren amaiera izan zen herriaren iparralde menditsuan. Horrela, lurraldearen zati horrek nolabaiteko \"independentzia\" lortu zuen, hegoaldeko populazio erromanizatuagoak, Hispaniako beste leku batzuetan bezala, Erromari leial jarraitu zuen bitartean harik eta germaniarrek okupatu arte.\n456. urtean, zazpi itsasontzitan zihoazen 400 herulok Bizkaiko golkoa eta Galiziako kostaldea eraso zuten.\nBisigodoak Iberiar penintsulan sartu zirenean, isolazioa handitu zen, hauek Kantauriko kostaldean interesik ez zutelako. Aldiz, Iru\u00f1a 472an okupatu zuten, baita Araba gehiena ere; Leovigildo erregeak Victoriaco sortu zuen 581. urtean.\nBerriro ere, Euskal Herria lerro batek banatuta geratu zen, isurialdeen banalerrotik hurbil. Iparrean, baserriko biztanleria eta seguruenik antolaketa ekonomiko, sozial, politiko eta erlijioso paganoari eutsi zion; berez \"Baskoi\" izena, erromatarrek Nafarroako herritarrei esateko erabiltzen zuten, bisigodo eta frankoek lurralde independente horretakoak izendatzeko erabili zuten, barduliar, karistiar eta autrigoi izenak galduz. Hegoaldean, oraindik hiri batzuek irauten zuten eta biztanleria, kristautua eta erromanizatua, erreinu bisigodoan sartu zen.\nBaskoien eta germaniarren arteko gerrak.\n581ean, baskoiek bai frankoei bai bisigodoei eraso zieten. Ordutik aurrera, gerrak bata bestearen atzetik etorri ziren Pirinioen alde bietan. Penintsulan, enfrentamenduak Bisigodoen Erresumaren amaiera arte iraun zuen eta baskoien eta bisigodoen arteko zazpi gerraren berri dago. Gerra horiek laburrak izan ziren: urtean aste gutxiko kanpaina bat baino ez zen izaten. Jatorria baskoien erasoak izaten ziren, biztanleria handitzean, gerrako irabazien bidez bizimodua ateratzeko bidea izan zuten eta.\nBaskoien isolazioak VIII. mende arte iraun zuen, euren zalduneria arina garaitua izan ostean.\nAldi erabakigarria.\nAldi horrek garrantzi handia dauka Euskal Herriaren historian, neurri handian bere berezitasunak orduan finkatu baitziren.\nErromatarren Inperioa galdu eta gero, Euskal Herrian erromatarren aurreko hizkuntza eta kulturari eustea ez zen apartekoa izan, Frantzia eta Espainiako beste leku batzuetan ere VI. mendean hizkuntza eta kultura indigenak iraun zutela ikusten baita. Baina fenomeno horrek VIII. mendean oraindik irauteak aparteko izaera eman zion, gaur egun arte datorrena.\nHerriaren iparraldean erromanizazioa ahulagoa izan zen eta, aske irautean, euskal biztanleek paganismoa gorde zuten. Bitartean, germaniar erreinuek menperatutako lurraldeetan kristautasuna erromanizazioaren herentzia gisa zabaldu zen eta, harekin, latina, Elizaren hizkuntza, sendotu zen.\nKristautzea geroago etorri zen eta harekin euskaldunak mendebaldeko kulturan sartu ziren, baina bestelako baldintzetan, euskara eta beste ezaugarri berezi batzuek irautea bideratu zuten eta."}
{"id": "56283", "revid": "151829", "url": "https://eu.wikipedia.org/wiki?curid=56283", "title": "Itziar", "text": "Itziar Debako (Gipuzkoa) udalerriko auzoa da, Andutz mendiaren ondoan dagoena. Herrigunean 408 biztanle bizi dira. Debatik 6 kilometrora dago kokatuta herrigunea.\nKaleak.\nHerri-gunean bertan honoko kaleak daude:\nHistoria.\nGipuzkoako herri zaharrenetakoa da Itziar. Historia aurreko aztarnategi guztiz garrantzitsuak aurkitu dira bertan (Urtiagako lezea). \"Tritium Tuboricum\" erromatarren garaiko herria omen zen, barduliarren eta karistiarren arteko mugan.\n1294. urtean, Antso IV.a Gaztelako erregearen garaian, \"Monreal\" izeneko hiri bat eraiki zen Itziarko lurretan. XIV. mendean, 1343. urtean, Itziarko hiria arrantza portutik urrunegi eta nekazaritzarako garaiegi zegoela eta, hiria Deba ibai ertzera aldatzeko erregutu zioten bertako biztanleek Gaztelako erregeari eta Debako auzo izan zen Itziar aurrerantzean.\nUdalerri egiteko asmoak agertu dituzte oraintsu, Itziarko zenbait biztanlek eta taldek, Itziar Herria Sortzen plataformaren bidez.\n2014ko urriaren 30ean jakin zenez, \u00abDebako udalbatzak Itziarko auzo udala eratzea onartu du. Ados zaude?\u00bb galdera egingo zuten azaroaren 30ean, Itziarko auzo udala osatuko zuen eremuan (Gipuzkoa). Ekinbidea onartu zuen Debako Udalak, ekaineko erabakia berresteko asmoz.\nAzaroaren 30ean, Itziarko bizilagunek auzo udal izan nahi zuten bozkatu zuten. Debako landa guneetako 500 inguru pertsonek ere iritzia emango zuten horren inguruan. Ere\u00f1ozuren ondoren, Itziar Gipuzkoako bigarren auzo udala izan zitekeen. Azkenik, %96 inguruk Itziar auzo udal izatearen alde egin zuten eta %72ko parte hartzea izan zen.\nHizkuntza.\nHizkuntza nagusia euskara da, gipuzkera; euskaldunak % 90 dira.\nOndarea.\nAipagarria da XVI. mendeko Andre Dona Mariaren eliza platereskoa (Itziarko Andre Mariaren santutegia). Itziarko santutegia erdigunean dago kokatuta, Herriko Plazan bertan. Itziarko Ama Birjinaren eguna, Koprai eguna, abuztuaren lehenengo igandean ospatzen da.\nElizaren ondoan, itsasoari begira, Jorge Oteiza eskultorearen \"Amatasuna\" izeneko eskultura dago. Altzairuzko eskultura hau 2001. urtekoa da eta haurdun dagoen emakume baten itxura du.\nHerri txikia izan arren, festa-giro politaren jabe da Itziar eta jende andana hurbiltzen da urtero."}
{"id": "56284", "revid": "56334", "url": "https://eu.wikipedia.org/wiki?curid=56284", "title": "Itxaspe", "text": "Itxaspe Debako udalerriaren kostaldean dagoen auzoa da, Itziarren ondoan kokatutakoa.\nGaur egun 113 biztanle ditu."}
{"id": "56285", "revid": "105290", "url": "https://eu.wikipedia.org/wiki?curid=56285", "title": "Egia (Deba)", "text": "Egia Debako udalerrian dagoen auzoa da, A-8ko tunel baten gainean.\nGaur egun 51 biztanle ditu."}
{"id": "56286", "revid": "1519", "url": "https://eu.wikipedia.org/wiki?curid=56286", "title": "Arriola (Deba)", "text": "Arriola Debako udalerrian dagoen baserri-auzoa da. 10 baserri ditu, horien artean Arrioaperla edo Saka deritzona, zezenketetarako ganadu-hazkuntzarekin lotua (Sakako markesa).\n21. mende hasierako errolda batean egun 36 biztanle zituen."}
{"id": "56287", "revid": "105290", "url": "https://eu.wikipedia.org/wiki?curid=56287", "title": "Madariaga (Deba)", "text": "Madariaga edo Mardari Debako udalerriaren hego eta barrualdean dagoen auzoa da.\nGaur egun 88 biztanle ditu."}
{"id": "56288", "revid": "512", "url": "https://eu.wikipedia.org/wiki?curid=56288", "title": "Endoia (Deba)", "text": "Endoia Debako udalerriaren eki eta barrualdean dagoen auzoa da, Izarraitz mendilerroaren iparraldean.\nGaur egun 34 biztanle ditu.\nUztapide.\nAuzo honetako \"Uztapide\" izeneko baserrian Manuel Olaizola (1909-1983) bertsolaria jaio zen, hain zuzen ere \"Uztapide\" ezizenaz ezaguna."}
{"id": "56289", "revid": "105290", "url": "https://eu.wikipedia.org/wiki?curid=56289", "title": "Arbiskoa", "text": "Arbiskoa Debako udalerrian dagoen auzoa da.\nGaur egun 64 biztanle ditu."}
{"id": "56290", "revid": "7847347", "url": "https://eu.wikipedia.org/wiki?curid=56290", "title": "Elorriaga (Deba)", "text": "Elorriaga edo Elorrixa Debako udalerriaren eki eta kostaldean dagoen auzoa da.\nGaur egun 80 biztanle ditu."}
{"id": "56291", "revid": "219", "url": "https://eu.wikipedia.org/wiki?curid=56291", "title": "Mungialde", "text": ""}
{"id": "56292", "revid": "9320510", "url": "https://eu.wikipedia.org/wiki?curid=56292", "title": "Aizarna", "text": "Aizarna Zestoako (Gipuzkoa) auzoa da. 2007ko urtarrilaren 1eko erroldan, 276 biztanle zituen.\nInguru naturala.\nGeografikoki, Aizarna jatorri karstikoko sakonune endorreiko txiki batean kokatuta dago, Hernio-Gazume (1078 m) mendizerraren iparrean, Urola ibaiaren beheibilgutik hurbil.\nAizarnako zenbait lur, Granada edo Altzolaras erreka aldeko arroila bereziki, Pagoetako natura parkean kokaturik daude. Aizarnan dago Pagoetako natur-parkearen, hagin populaziorik handiena, Euskal Herriko zein Iberiar Penintsula mailan, Ernio mendiaren populazioekin batera .\nHistoria.\nIdatzizko erreferentziarik zaharrena 1212koa da eta \"Aycarna\" moduan agertzen da. 1383 jaso zuen \"carta puebla\" agiria, Joan I.a Gaztelakoa erregeak emanda.\nXIV. mendean Aizarnatik Zestoa sortu zuten, orduan \"Santa Cruz de Cestona\" deitutakoa, Urola ibaiaren ertzetan. Denboran aurrera, herrigune nagusia bihurtu zen azken hau.\nXVIII. mendean errege bidea igotzen zen herrira, gaur egun GI-317 errepidea dena. 1821ean banandu zen auzoa Zestoatik, eta udaletxe propioa eduki zuen 2 urtez. Ordutik udalerri berean mantendu dira. 1860an burdinola eta irina egiteko errota zeuden, ekonomikoki oso garrantzitsuak izan zirenak auzorako."}
{"id": "56293", "revid": "119347", "url": "https://eu.wikipedia.org/wiki?curid=56293", "title": "Iraeta", "text": "Iraeta Zestoako auzoa da, Aizarnazabalerako bidean dagoena, Urola ibaiak sortutako meandro zabal eta emankor batean. 2007ko urtarrilaren 1eko erroldaren arabera, auzoak 173 biztanle ditu.\nIngurua.\nIraeta meandro zabal batean finkaturik dago (normalean Sabea izenez ezaguna), Gipuzkoan bakan gertatzen den gorabehera geografiko batean alegia, Urola ibaiak eragindakoa. Bertoko emankortasuna dela eta lautada hau laborantzako erabilerarako aprobetxatu da. Urolako urbazterretan landaredi autoktonoa aurki dezakegu, hots, haltzadia (haltza, lizarra), zenbait tokitan zurzuri eta alboen birpopulaketek ordezkatu badute ere. Ondoan, Ertxin mendia dago.\nHistoria.\nIraeta lehen aldiz XIV. mendean dokumetatu da. Egungo auzoari hasiera eman zion etxe feudalaren izena da Iraeta baina ez da jatorrizko leinu-etxea kontserbatu. Iraetako jauna Ahaide Nagusia izan zen eta Leinu gerretan parte hartu zuen; horregatik Gaztelako erregeak bere dorretxearen goialdea moztea agindu zuen. Bazen, bestetik, XIX. mendeko etxetzar bat, jauregi izana eta ibaiaz bestaldeko auzokoek Nagusikoa deitua; egun erorkinak bakarrik gelditzen dira. Aipatu behar da ere bai Santa Ines Baseliza, Euskal Herriko XVI. mendeko ohiko elizaren erreprodukzioa XVII. mendean eraikia.\nHistorikoki inguruak aldaketa historikoen arabera bere industria moldatu du. Burdinolak, fanderia, zementu egiteko instalazioak... Industria horien aztarna asko daude auzoan, asko eta asko, ikertu gabe. Auzoaren egiturak berak industria historia hori adierazten du.\nDemografia eta biztanleria.\nPoliki-poliki bizi lagunak galtzen joan da auzoa, nahiz eta azken urteetan errekuperazio bat ezagutu:"}
{"id": "56294", "revid": "512", "url": "https://eu.wikipedia.org/wiki?curid=56294", "title": "Arroa Goia", "text": "Arroa goia Zestoako auzoa da. 2007ko urtarrilaren 1eko erroldaren arabera, auzoak 266 biztanle ditu."}
{"id": "56295", "revid": "56334", "url": "https://eu.wikipedia.org/wiki?curid=56295", "title": "Arroa Behea", "text": "Arroa Behea edo Arroa Bekoa Zestoako (Gipuzkoa) auzoa da. Nahiz eta Zestoaren mugen barnean egon, Zumaia du herri hurbilena.\n2007ko urtarrilaren 1eko erroldaren arabera, auzoak 456 biztanle ditu."}
{"id": "56296", "revid": "56334", "url": "https://eu.wikipedia.org/wiki?curid=56296", "title": "Lasao", "text": "Lasao Zestoako auzoa da. Bere posta kodea 20740 da. Zestoa eta Azpeitia bidean topatu dezakegu, GI-631 errepidean.\nAuzoan bertan, Izan fundazioa (Gizakia helburu) topa dezakegu.\n2007ko urtarrilaren 1eko erroldaren arabera, auzoak 46 biztanle ditu."}
{"id": "56297", "revid": "512", "url": "https://eu.wikipedia.org/wiki?curid=56297", "title": "Iba\u00f1arrieta", "text": "Iba\u00f1arrieta Zestoako auzoa da."}
{"id": "56298", "revid": "105290", "url": "https://eu.wikipedia.org/wiki?curid=56298", "title": "Presalde", "text": "Presalde Zestoako auzoa da. A-8 autobidea bertatik igarotzen da."}
{"id": "56301", "revid": "512", "url": "https://eu.wikipedia.org/wiki?curid=56301", "title": "Zestoako bainuetxea", "text": "Zestoako bainuetxea Euskal Herriko zaharrena da, gaur egun ere berriztaturik martxan dagoena. 1804an inauguratu zuten izen bereko herrian, Gipuzkoan.\nBelle Epoque garaian"}
{"id": "56302", "revid": "219", "url": "https://eu.wikipedia.org/wiki?curid=56302", "title": "1983ko uholde", "text": ""}
{"id": "56305", "revid": "219", "url": "https://eu.wikipedia.org/wiki?curid=56305", "title": "Erdialdeko euskara", "text": ""}
{"id": "56306", "revid": "116477", "url": "https://eu.wikipedia.org/wiki?curid=56306", "title": "Gazta", "text": "Gazta elikagai solido bat da, esnearen gatzatua helduz lortzen dena esne-gazurra ezabatu ondoren. Bere barietate ezberdinak erabilitako esnearen jatorriaren, elaborazio metodoaren eta lortutako heldutasun mailaren araberakoak dira. Behi, ahuntz, ardi, bufalo, gamelu edo bestelako ugaztun hausnarkarien esne gatzatuaren bidez sor daiteke.\nBakterio onuragarriak esnea azidotzeaz arduratzen dira, eta gazta gehienen ehundura eta zaporea definitzerakoan ere zeregin garrantzitsua dute. Batzuek lizunak ere badituzte, bai kanpoko azalean, bai barrualdean.\nAntzinako greziarrentzat gazta \"jainkoen oparia\" zen. Ehunka gazta barietate daude. Euren estilo eta zapore ezberdinak bakterio eta lizun espezie ezberdinen erabileraren emaitza dira, esnegain mailaren araberakoak, ontze denboran izandako aldakuntzen arabera, jarraitutako tratamenduen arabera eta erabilitako espeziearen esnearen araberakoa. Beste faktore batzuk ganaduaren dieta eta agente zaporetsuen gehikuntza dira, hala nola belarrak, espeziak edo ketzearen ondorio. Esnea pasteurizatuta egon edo ez, zaporean ere eragin dezake.\nGazta batzuentzat esnea egosi egiten da, azidoak gehituz, ozpina edo limoi zukua kasu. Hala ere, gehienak maila txikiagoan azidotzen dira, gehitzen zaizkion bakterioei esker, esnearen azukreak azido laktiko bihurtzen baitituzte eta, horren ondoren, gatzagia gehitzen zaie, gatzatze prozesua osatzeko. Gatzagia, tradizioz, bularreko abereen urdailetik lortutako entzima bat da, baina, gaur egun, laborategian ere gertatzen dira ordezko mikrobiologikoak. \"Cynara\" karduen familiako hainbat espezietatik ere atera dituzte \"landare-gatzagiak\".\nIzena.\nBadirudi izenaren jatorria aitzineuskarako \"*gaztana\" dela; hortik, euskara batuko \"gazta\" izenaz gainera, beste hainbat forma sortu dira: \"gasna\" egungo zubereraz eta nafar-lapurteraz (antzina, \"gazna\"), \"gaztai\" mendebaleko, Urolaldeko eta Nafarroa Garaiko hainbat euskaratan, \"gaztae\" mendebaleko euskara batzuetan, eta abar.\nHistoria.\nGazta antzinako jakia da, bere jatorria historia idatzia baino lehenagokoa izan liteke. Bere fabrikazioa Europan zehar hedatu zen eta jada erromatar garaian sofistikatutako enpresa bihurtu zen. Erromaren eraginak behera egin zuenean, tokian tokiko elaborazio teknika ezberdinak sortu ziren. Aniztasun hori aro industrialaren hasieran iritsi zen gailurrera, eta neurri batean gainbehera joan da ordutik, mekanizazioaren eta faktore ekonomikoen ondorioz.\nAntzinako zibilizazioetan, gazta eskasia zegoen garaietarako gordetzen zen, eta bidaietarako elikagai egokitzat hartzen zen, garraiatzeko duen erraztasunagatik, kontserbazio onagatik eta koipe, proteina, kaltzio eta fosforo kopuru handiagatik estimatua delarik. Gazta arinagoa da, trinkoagoa, eta lortzen den produktua esnea baino denbora gehiagoz gordetzen da. Gazta ekoizleak eskualde ekoizle baten erdigunetik gertu ezar daitezke eta, horrela, esne freskoagoa, merkeagoa eta garraio kostu txikiagokoa izan dezakete. Produktua ondo kontserbatzeak prezioak altu direnean edo dirua behar dutenean bakarrik saltzeko aukera ematen die ekoizleei. Merkatu batzuek gazta zaharren truke gehiago ordaintzen dute, esne-ekoizpenarekin gertatzen denaren kontrara.\nPennsylvaniako Estatuko Unibertsitateko zientzialariek egindako ikerketa baten arabera, Dalmaziako (Kroazia) kostaldean aurkitu dituzte gazta bigunaren eta jogurtaren arrastoak, eta horiek dira gazta ekoizteko ebidentziarik zaharrenak, orain dela 7.200 urte ingurukoak.\nJatorria.\nGazta egitearen jatorriak eztabaidan daude, eta ezin dira zehaztasunez datatu, K. a. 8.000 eta K. a. 3.000 urte inguru daudela pentsatzen da. Ziurrenik esnea kontserbatzeko modu bat bezala sortu zen, gatza eta presioa aplikatuz, lehen aldiz fermentu bat erabili aurretik, agian animalien urdailetan egindako gaztek testura hobea eta sendoagoa zutela egiaztatzean. Gaztaren manufakturaren froga arkeologiko zaharrenak Antzinako Egiptoko hilobietako horma-irudietan aurkitu dira, K. a. 2300 inguruan datatuak. Lehen gazta hauek, ziur asko, zapore bizia izango zuten, eta biziki gazituta egongo ziren, feta gaztaren antzeko ehundura batekin.\nArdiak duela 12.000. urte inguru etxekotu zituzten, eta Antzinako Egipton behiak zaintzen zituzten, eta esnea lortzeko jezten ziren; beraz, logikoa da gazta ere egingo zutela pentsatzea. Esnea larruzko, zeramika porotsuko edo egurrezko ontzietan gordetzen zen, baina garbi mantentzea zaila zenez, esnea azkar hartzitzen zen. Hurrengo urratsa gatzagitik seruma edo esne-gazura ateratzea izan zen, gazta freskoren bat egiteko, gatzagirik gabekoa, zapore gogorrekoa eta garratza duena.\nEkialde Hurbiletik gaztaren manufakturako trebetasunak Europan sartu ziren, non klima hotzagoek kontserbaziorako gatz gutxiago behar zuten. Gatzak eta azidoak murriztearekin batera, bakterio eta lizunentzako giro aproposa bihurtu zen gazta, bere zapore bereizgarria emateaz arduratu zirenak.\nGazta motak esnearen arabera.\nBehi, ardi, ahuntz, bufalo, gamelu edo beste ugaztunen batzuen esnea erabiliz egin daitezke gaztak. Ohiturazkoa, artzainak berak egitea izan da.\nBehi gazta.\nGehien produzitzen den esnea da eta, beraz, munduan gazta gehien esne mota honekin egiten da. Behi esneak beste esneen aldean koipe gutxiagoa du, gazta krematsuagoak eta leunagoak egiteko erabiltzen da. Esne honekin, jeneralean, gazta freskoak edo samurrak egiten dira. Gazta onduak egin badaitezke ere, horiek normalean beste esne batzuetarako uzten dira edo beste esne batzuekin nahastu ondoren burutzen dira. Euskal Herriaren geografian arruntena ardiaren esnea erabiltzea bada ere, saltzen ez den eta soberan geratzen den behi esneaz ere gero eta gazta gehiago ekoizten da. Antzera lantzen dira, freskoa izan ezik, eta urte osoan egin badaitezke ere, udakoak izan ohi dira onenak, orduko belardiak ugari eta aberatsak baitira.\nArdi esnearekin egindako gaztak.\nArdi esneak behi gaztak baino koipe gehiago eta ur gutxiago du; beraz, bukaerako emaitza koipetsuagoa izaten da. Tenperatura epeletan, azalean ikusten den koipea ardi gaztaren bereizgarri bat da. Normalean, ardi gaztaren testura oso konpaktua izaten da. Gaztaren ontze denborak asko aldatzen du bere zapore eta usainean, zenbat eta zaharragoa, orduan eta zapore gogorragoak eta lurrin bereziagoak. Euskal Herrian, ardi gazta oso kalitate onekoa da; toki heze eta lehorretan ekoizten da. Gure herriko gaztarik garrantzitsuenak ardi esneaz egiten dira, baina jatorrizko izendapena dutenez gain, bestelakoak ere tradizio handikoak dira. Ezin dugu Lapurdiko Ahurti herrian dugun Belokeko Abadiako monjeek egiten duten gazta aipatu gabe utzi, oso ondua (sei hilabete), koipetsua (%60) eta tamaina handikoa (5 kg.), baina guztien gainetik bakarra bihurtzen duena azukre moduko zapore goxoa da. Zuberoakoa eta Behe Nafarroako edozein herritakoa, Idiazabalgoa, Gorbeiakoa, Urdu\u00f1akoa, Karrantzakoa, Aralarkoa, Entziakoa, Lea-Artibaikoa, Erronkarikoa, Ultzamakoa, Urbasakoa, Andiakoa, Lantzekoa, Oiartzungoa, Baztangoa, Bardeakoa...Euskal Herrian ardi esnearekin egindako gazta dugu errege. Normalean, bere horretan ogiarekin bakarrik jaten da eta gustuko dutenek ardo beltz on batekin. Birrinduta, pizzetan, pastarekin, entsaladan edo gratinatuta bikaina da.\nAhuntzaren esnearekin egindako gaztak..\nBehi eta ahuntzaren esneek koipe kopurua antzekoa dute, ahuntzarenak gehiago badu ere, eta zapore garratzagoko gaztak izaten dira. Ardi esnearekin konparatuz, ahuntz esneak koipe gutxiago du eta bere testura desberdina da. Gazta gazteetan testura krematsuagoa eta zaharragoetan berriz lehorragoa da. Ahuntz gaztak behi eta ardi gaztaren aldean, zapore azidoagoa du eta lurrin oso berezia. Ardi gaztak baino laktosa gutxiago duenez, urdailerako eta digeritzeko errazagoa da. Freskoa lehenago eta krematsuagoa beranduago agertzen baita. Zenbat eta onduago, orduan eta zapore indartsuagoa du. Ahuntz gazta jateko modurik egokiena bere horretan da; bestela, pizzak, pastak, entsaladak, plantxan... jan genezake. Gazta berotzean bigundu egiten da, baina ez behi gazta askoren antzera, horregatik plantxan edo labean asko erabiltzen da.\nBufaloaren esnearekin eginiko gazta. Mozzarella..\nMozzarella gazta produktu soila da, oinarrian hiru osagai baizik ez dituelako: bufalo-esnea, gatzagia eta gatza. Hala ere, gaur egun behi esnearekin egindakoa, Mozzarella izenarekin ere merkaturatzen da. Bufalo-esnearen ekoizpena urria denez, garestia gertatzen da, bufalo batek egunean bederatzi bat litro esne ematen ditu, behiaren herena, kasik. Mozzarella gazta onak hiru baldintza bete behar ditu: urtzea, luzatzea eta gainerretzean ongi erantzutea. Labean berotzean urtu egiten da, malgu bihurtzen da eta horri esker egin da preziatua gazta hau. Mozzarella gazta berria izaki, beti hotzean kontserbatu behar da. Mozzarella tradizionala ez industrializatua egiteko modua oso berezia da eta esku lana eskatzen du, gazta gatzagiarekin moztu ondoren, mamitutako zatiak moztu eta ur berotan sartzen dira, berotasun horrek, mami hau bildu eta pilota udare moduko bat sortuko du, oso tirantea, ondoren ur gazituetan sartzen da denbora batez. Era tradizionalean eta bufalo-esnez eginiko mozzarella gaztak behi-esnez eginikoak baino garestiagoak dira, gantz eta kaloria gehiago daukate. Gazta fresko moduan jaten da, entsalada (caprese entsalada), lasagna, kaneloi eta pizzen prestakuntzetan, ohiko osagai bilakatutakoan, aski kontsumo masiboko produktu bihurtu da.\nGazta mota desberdinak lortzeko faktoreak.\nGazta mota ugari daude, bakoitza ezaugarri organoleptiko (kolore, usain, forma, zapore, testura) propioekin. Baina zein faktorek ematen dizkio gaztari ezaugarri horiek?\nEsne mota\nMunduan behi, ardi, ahuntz, bufalo, edo gameluaren esnea dira gazta egiteko erabilienak. Bakoitzak bere ezaugarri eta osagai propioak ditu, esaterako, koipea, zaporea, usaina, mineralak... eta horiek gaztaren amaierako emaitza baldintzatuko dute.\nEsneari emandako bero tratamendua\nEsne gordina, pasteurizatua edo esterilizatua erabiltzeak esnean dauden mikroorganismo kopurua eta ezaugarri organoleptikoak aldatuko ditu eta beraz gaztaren bukaerako emaitzan ere eragina izango du.\nEsnea gazitzeko erabilitako osagaia\nEsnea koagulatzeko edo gatzatzeko erabilitako osagaiak, limoia, ozpina, gatzagi naturala, kimikoa, landare gatzagia..bakoitzak zapore, azidotasun maila, testura, kolore, usain bat edo beste emango dio bukaerako emaitzari.\nAzala egiteko erabilitako osagaiak\nBehin esnea gatzatu eta gazura kendu ondoren lortzen dugun lehen gazta freskoari aplikatzen dizkiogun osagai eta tratamenduak, gatz ura, espezieak, belar usaintsuak, bestelako ongailuak, ketzen ditugun edo ez...\nOntzeko erabilitako denborak eta tokiak\nGazta freskoa lortu eta azala egiteko emandako tratamendua eman ondoren, bakterio, lizun onuragarriak, esnea azidotzeaz arduratzen dira. Gazta gehienen bakterioak ehundura eta zaporea definitzerakoan ere zeregin garrantzitsua dute. Batzuek lizunak ere badituzte, bai kanpoko azalean, bai barrualdean. Ontzen emandako denborak eta tokiak prozesua baldintzatuko du.\nGaztaren ontze denboraren arabera mota desberdinak.\nGazta berria.\nOre biguneko gazta da, alegia, esne gazur kopuru handia eta ontze prozesurik ez duen gazta. Nagusiki denboraldi hasierako gazta izaten da. Burgosko gazta moduan ere ezagutzen da. Gazta mota honen ekoizpena sinplea da, esnea gatzatu eta mamitu ondoren, puskatu eta iragazi. Presioa eginez, soberan duen gazura kendu. Kontuz, presioak ez du gehiegizkoa izan behar eta gainera gazta berriak beti hezeak mantendu behar dira. (%-60-80ko urarekin), honek kontserbatzeko nahiz urrutira garraiatzeko oso zailak izatea dakar. Ez dira ontzen eta bere horretan jaten dira, fruituekin, azukre eta eztiarekin, entsaladetan...\nGazta ondua.\nOntzeko, gazta berria zahartzen utzi behar da. Prozesu horretan gazta lehortzen da eta kontserbatzeko teknikak eta osagaiak aplikatzen zaizkio, esate baterako, gatz ura edo ontzutzeko osagai desberdinak ematen zaizkio. Gazta bat ondua izan dadin denbora ez da beti bera izaten. Gazta ontzen den bitartean ohikoa da tarteka azala eskuilatu eta deformatu ez dadin buelta ematea. Prozesu hori dela eta, gaztaren testura gogortu eta lehortu egiten da eta zaporearen intentsitatea handitu. Pertsona batzuei zapore oso intentsuak gustatzen zaizkie eta beste batzuei leunagoak. Horregatik, erraza da gazta ondu beraren mota ezberdinak aurkitzea, adibidez, samurra, erdiondua, ondua eta zaharra.\nGazta samurra: 30 egun bitarteko ontze denbora dutenei esaten zaie.\nGazta erdiondu: 1 eta 3 hilabete tarteko ontze denbora dutenei esaten zaie\nGazta ondua: 3 eta 6 hilabete tarteko ontze denbora dutenei esaten zaie.\nGazta zaharra: 6 eta 9 hilabeteko tarteko ontze denbora dutenei.\nGazta oso zaharra: 9 hilabetetik gorako ontze denbora dutenei.\nGazta urdina.\nBehi, ardi eta ahuntz esneko gazta batzuek euren oreetan penicillium lizun haziak dituzte; batzuetan gehitu egiten zaizkie, eta horregatik, gaztari barrutik eta kanpotik urdin eta berde-grisaxka arteko lizun bereizgarriak sortzen zaizkio. Gazta urdinak erregulatutako tenperatura duten tokietan ontzen dira, soto edo leizeetan kasu. Batzuek jatorri izendapen babestua dute: Roquefort Stilton, Bleu des Causses, Valde\u00f3n, Gorgonzola... gaztak kasu. Gazta talde honen ezaugarri orokorren artean, garratza, eta pixka bat gazia den zaporea izatea da. Usaina orokorrean oso bizia da, mina izateraino. Normalean ogi txigortuan zabalduta jaten da. Saltsak, entsaladak eta pizzak laguntzeko ere erabiltzen da.\nGazta-krema.\nGazta berriari esne gaina nahastuta lortzen den gazta mota bat da. Normalki, gosari, askari eta aperitiboetan jaten da gazta mota hau, ogi txigortuan zabalduta. Azkenburuko ugari prestatzeko ere erabiltzen da. Nagusiki bere jatorrizko aurkezpenaz jaten da, baina beste hainbat gazta-krema mota ere badaude, light \n( kaloria murritzekoa) edota zaporea dutenak (baratxuria, tipula, xingarra, piper mina, gazta urdina, eta abar).\nGaztanbera.\nEsne industrian beste gaztak egiteko soberan geratzen diren gatz-urak ondo iragazi eta ateratzen den gaztanbera aprobetxatuz egiten da. Munduan zehar saltzen den gaztanbera edo ricota bezala saldua. Bigarren tratamendu batean, gatza gehitu eta lehortu, gazta fresko pikordun bihurtzen da. Gaztanbera ezagunak: Encella, Khoya, Mat\u00f3, Requeijao, requeson de trapo, Ricotta.\nMunduko gaztak.\nHauek ziren munduko ekoizle nagusiak 2004an (mila tonatan):"}
{"id": "56307", "revid": "65203", "url": "https://eu.wikipedia.org/wiki?curid=56307", "title": "Lituaniako historia", "text": "Lituaniako historia antzinako lituaniarrak (\"liths\") taldearekin hasten da. Tribu hau \"baltos\" edo \"aestiis\" deritzon talde baten adarra ziren, antzinako prusiar eta letoniarrekin batera. Baltikoko tribu hauek ia ez zeukaten harreman zuzenik Erromatar Inperioarekin, baina tratu komertzialak mantendu zituzten (Anbar Bidea izenekoaren bidez). Lituaniarrek azken hamar mendeetan zehar iraun duen estatua izan dute eta letoniarrek XX. mendean aldarrikatu zuten beren estatua; tribu prusiarrak, aldiz, Teutoniar Ordenak sakailatu zituzten XIII. mendean, eta XVIII. mendean desagertu ziren.\nLehen urteak.\nLituaniar aberriari (Litua) buruzko lehenengo erreferentziak Quedlinburgo monasterioaren urtekarietan agertzen dira. Lehena 1009ko otsailaren 14koa da.\nGaur egungo lituaniar lurraldea jatorriz XII. mendeko Erdi Aroko estatuarena da. Aditu gehienen ustez lehen lituaniar estatuaren sorrera Mindaugas koroatzea gertatzean izan zen, 1253ko ekainaren 6an. 1237an zaldun germaniarrek menderatu zituzten lituaniarrak, estoniarrekin batean, eta talde lituaniar guztiak bildu ziren Mindaugas buruzagiaren inguruan germaniarrei aurre egiteko.\n1241an, 1259an, 1275an eta 1277an Urrezko Hordaren mongolek erreinua inbaditu zuten.\nMindaugasen ondorengo batek, Gediminasek (1316-1341), osatu zuen Lituaniako Dukerri Handia eta, zaldun germaniarrak sartaldera uxatuaz gainera, guztiz zabaldu zuen bere lurraldea sortaldera (ia Moskuraino iritsi ziren, Bielorrusia osoa barne) eta hegoaldera (Itsaso Beltzeraino iritsi ziren, Kiev hiria eta Ukrainako sartaldea barne). Gediminasek Vilnius erresumako hiriburu egin zuen eta benetako estatu burujabea osatu zuen.\nLituaniako Dukerri Handia eta Polonia (1385/1569-1795).\n1385an, Ladislao II.a Poloniakoaren koroatzearen ostean, Poloniarekin elkartu zen. 1401ean Ladislaoren lehengusu Vytautasek Lituaniako Duke Handi izendatu zuen bere burua eta herrialde bien arteko lotura askatu zen. Baina bien kooperazioari esker, lituaniar eta poloniar armadek Teutondar Ordena menderatu zuten 1410ko Grunwaldgo guduan. Lituaniako printze handiak eta poloniar aliatuek berealdiko sarraskia egin zuten teutoi zaldunen artean gudu horretan eta hartan amaitu zen germaniarren nagusigoa Baltiko aldean (Thorneko hitzarmena, 1411). Hurrengo urteetan lituaniarren eta poloniarren arteko batasuna indartu zen, Jagellon dinastia lituaniarra buru zela.\nLituaniak eta Poloniak beren erakundeak gorde zituzten baina XV. mendearen bukaeratik aurrera elkarren arteko arazoak areagotu ziren. 1480an Ivan III.a Moskuko printze handiak Errusia guztietako errege izendatu zuen bere burua; Bielorrusiako alde handiena, ordea, Lituaniako lurraldearen barnean zegoen.\n1501ean, bestalde, hasi ziren lituaniarren eta poloniarren arteko tirabirak, erregeak nongoa behar zuen erabaki gabeko auzia baitzen, eta erne zirauten betiere teutoi zaldunek, garai batean nagusi izan ziren lurraldeetan berriro sartzeko prest.\n1568an, berriro Poloniari lotuta, Bi Nazioen Errepublika edo Polonia-Lituania mankomunitatea sortu zuen. Lotura hau dinastikoa baino ez zen, Lituaniak bere autogobernua mantendu baitzuen. 1569an desagertu zen Lituaniako Dukerri Handia, Poloniako erregearen manupean geratu baitzen Lituania (Lublingo ituna, 1569). Joan Sobieski III.a Polonia eta Lituaniako erregeak (1674-1696) garaipen handiak lortu zituen suediarren aurka, baina Errusiako erregearen aurrean amore eman behar izan zuen (Moskuko hitzarmena, 1686). Moskuko tsarraren mendean geratu zen Lituaniaren barnean zegoen Bielorrusia).\nErrusia, Lehen Errepublika eta SESB.\nXVIII. mendean zehar iraun zuen desintegrazio-prozesu baten ostean (Poloniaren zatiketak), 1795an Lituania ia osoa Errusiaren kontrolpean erori zen, Errusiako Katalina II.a erregina zela. Suwalki izeneko lurraldea, berriz, Prusiako erresumak hartu zuen. 1815ean Errusiako lurraldeen barnean geratu zen Suwalki ere. XIX. mendean, errusiarren aurkako bi matxinada handi egin ziren Lituanian (1830-1831 eta 1863-1864 urteetan) eta Lituaniako sentimendu abertzaleak indar handia hartu zuen, Maironis poeta eta Tumas-Vaizgantas eleberrigilea buru zirela. 1864-1905 urteetan errusiartze prozesua areagotu zen: errusiera zen hizkuntza bakarra hezkuntzan, lituanieraz errusiar alfabetoz baizik ezin zen idatzi eta elizkizun katolikoak debekatu ziren.\n1905ean Lituaniako lehen biltzarra osatu zen Vilniusen eta autonomia zabal bat eskatu zuten bertaratuek. Lehen Mundu Gerraren garaian, Lituaniaren alde handiena alemaniarrek hartu zuten eta 1915ean sartu ziren Vilniusen. 1917an Lituaniako bigarren biltzarra bildu zen eta Lituaniaren burujabetasuna eskatu zuen.\n1918ko otsailaren 16an, 1917ko Errusiar Iraultzaren ondoren, Errusiako Nikolas II.aren Inperiotik independentzia aldarrikatu zuen. Lehen sistema politikoa monarkia izan zen, Mindaugas II.a erregea buru zela, baina azaroan errepublika aldarrikatu zuten. 1919an Gudaroste Gorria sartu zen Vilniusen eta gobernu komunista ezarri zuen.\n1919ko apirilean Poloniako gudarostea sartu zen Lituanian, Pilsudski mariskalak Poloniaren barnean nahi baitzuen Lituania berria. Guda amaitu eta gero, Lituaniak bere lurraldearen %20a galdu zuen, Vilnius hiriburua tartean. Hiriburua aldi baterako Kaunasera mugitu zuten eta horrela jarraitu zuten 1940 arte. 1920an zehaztu zen Poloniaren eta Lituaniaren arteko muga. Aldi berean Moskuko gobernuaren eta Kaunasko gobernuaren arteko harremanak hasi ziren eta 1920ko azaroan izenpetu zuten Lituaniaren burujabetasuna. 1921. urtean onartu zen Lituania Nazioen Ligan, 1926an Lituaniak eta Sobiet Batasunak elkarri ez erasotzeko hitzarmena sinatu zuten eta 1934an elkarkidetzarako ituna hitzartu zuten Baltikoko herriek Alemania naziarekin, Baltikoko naziek bultzatuta. 1935ean \"Klaipeda\" talde naziko buruzagiak atxilo hartu zituzten Lituanian, baina 1938an naziak nagusitu ziren hauteskundeetan.\n1939an sartu ziren alemaniarrak Lituanian, eta errusiarrak 1940an, nazien eta sobietarren arteko hitzarmenaren ondoren. Alemaniarrek 1941ean okupatu zuten Lituania berriro eta eta 210.000 judu hil zituzten. 1944an sobietarren armada nagusitu zen. Lituaniar askok egin zuten ihes mendebaldeko herrietarantz. Sobietarrek Lituaniako Errepublika Sozialista Sobietarra eratu zuten Lituanian.\nGerra bukatu eta gero, berriro SESBen kide izatera itzuli zen, nahiz eta \"misko broliai\" lituaniar gerrillaren erresistentzia armatua 1954 arte. Sobietartzearen aurkako erresistentzia gogor zanpatu zuten agintariek, 1948-1949 urteetan bereziki, eta 400.000 pertsona inguru deportatu zituzten.\nBigarren errepublika.\n1985ean, Gorbatxovek abian jarritako perestroikarekin batera, lituaniarren aspaldiko independentismoa nabarmen berpiztu zen. SESBen zapalkuntza arintzearekin, sentimendu demokratikoak eta nazionalistak abaila bizian zabaldu ziren Lituaniako gizartean.\n1988an, perestroikaren aldeko Sajudis mugimendua sortu zen, Vytautas Landsbergis musikologoaren ekimenez, SESBen aurkako borroka luze bati ekin baitzion hark. 1990eko otsailaren 24ko lehen hauteskunde libreetan, Landsbergis hautatu zuten legebiltzarreko lehendakari. Artean sobietarrak han zirela aldarrikatu zuen Lituaniak independentzia, 1990eko martxoaren 11n. Urtebete geroago, 1991ko abuztuko Moskuko estatu-kolpearen ondoren, SESB desegin zenean, askatu ahal izan zen, azkenik, Lituania Errusiaren uztarpetik, urte hartako irailean aitortu baitzitzaion Moskutik, ofizialki, independentzia. Burujabetasun osoaren lehenengo urtean, nahiko lan izan zuen lituaniar gizarteak antolakuntza faltari eta gauzen eskasiari aurre egiten, betiere, Landsbergisen gidaritzapean.\nSESBen ondorengo lehen urte nahasi eta zalantzazko haietan, aginteak berehalaxe erretzen zuen agintean zegoen alderdia, eta 1992ko urriko legebiltzarrerako hauteskundeak Alderdi Laboristak (komunista ohiak) irabazi zituen. Alderdi horretako aitzindari eta Lituaniako alderdi komunistako idazkari nagusi ohi Algirdas Brazauskas aukeratu zuten Errepublikako lehendakari, 1993ko otsailaren 15ean. Laboristak pragmatikoak izan ziren eta ez zuten hausturarik sortu aurreko gobernuak eraman zuen politikarekiko. Lituania izan zen, Baltikoko hiru estatuen artean, errusiar gudarostetik lehenik libratu zena; 1993ko abuztuaren 31n atera ziren Lituaniako lurraldetik azkeneko errusiar soldaduak. Geroztik, ahalegin handiak egin zituen Lituaniako lehendakariak Poloniarekin harreman adiskidetsuak izateko, eta Bielorrusia eta Errusiarekin muga-harreman normalak ezartzeko. Nolanahi ere, inguruko herriekin ongi konpontzen saiatze horrek ez zuen eragotzi Europa mendebaldeko herrialdeekiko hurbiltzea (Europako Kontseiluarekin bat egin zuen, 1993ko maiatzaren 14an), eta Baltikoko estatuen arteko elkarlana sendotzea. Kanpo politikan izandako arrakastaren distira, halere, dezente itzali zen, barneko ekonomian eta politikan sobera ugaldu zen ustelkeriaren eraginez. Ekonomiaren arloan heldutasuna falta zen arren, atzerriko inbertsioak ez ziren eten eta sistema fiskalaren errentagarritasunak hobera egin zuen. Politikari dagokionez, chauvinismoak eta populismoak gora egin zuten, eta alderdi kontserbadore klasikoen gorakada ekarri zuen horrek hauteskundeetan. Bizi mailaren bilakaera positiboak, ekonomiaren dinamismoa erakusten duten hainbat faktorek (urteko %5eko hazkundea, eta %6ko langabezia tasa), eta Europar Batasunean sartzeko perspektibak iritzi publikoa etorkizunaren aurrean baikor agertzea eragin zuten.\n1996ko urriaren 20ko legebiltzarrerako hauteskundeak kontserbadoreek irabazi zituzten (Alderdi Kontserbadorea, Alderdi Kristau Demokrata, Zentroko Batasuna) eta agintea hartu zuten. Lehen ministro Gediminas Vagnoriusen politika zuhur eta arrazoizkoak eta ekonomiaren bilakaerak Europar Batasunetik eskatzen zaizkien epeetara hurbiltzera eraman zuten Lituania. Brazauskas lehendakariaren bost urteko agintaldia amaitu ondoren, 1998ko urtarrileko lehendakaritzarako hauteskundeak Valdas Adamkus (lituaniar jatorriko amerikarra) hautagai kontserbadoreak irabazi zituen, oso alde txikiagatik izan bazen ere.\n1999ko maiatzean lehen ministro Vagnoriusek dimititu egin zuen eta Adamkusek Rolandas Paksas kontserbadorea izendatu zuen haren posturako. 2000an hauteskundeak egin ziren eta bertan behera gelditu zen ordura arte eskuindarren eta ezkertiarren artean izandako txandaketa, zentroko koalizio bat osatu baitzen, Adamkusek sustatua. 2001ean Brazauskas lehendakari ohia izendatu zuten lehen ministro, baina hark ere dimisioa eman zuen 2006an, eta 2008an Andrius Kubiliusek hartu zuen haren kargua.\n2004ko martxoaren 29an Lituania Ipar Atlantikoko Itunaren Erakundearen kide bihurtu zen eta 2004 maiatzaren 1ean, Europar Batasunaren kide.\n2015eko urtarrilaren 1ean, Lituania euroguneko hemeretzigarren kidea bihurtu zen. Mario Draghi EBZko presidenteak herrialdea txalotu zuen \u00abgarai zailetan ohiz kanpoko neurriak\u00bb hartzeagatik diru batasunean sartzeko"}
{"id": "56312", "revid": "512", "url": "https://eu.wikipedia.org/wiki?curid=56312", "title": "Caso", "text": "Caso gaztelaniaz eta Casu asturieraz Asturiasko (Espainia) hego eta erdialdean dagoen udalerria edo \"conceyu\"a da, Nalongo eskualdean kokatutakoa.\nDemografia.\n1877an 5.624 biztanle eta 1940an oraindik 5.303 bazituen arren, bilakaera demografikoa negatiboa izan da ordutik hona, gaur egun 2.000 biztanlera ere ez iristen.\nParrokiak.\nBueres | Caliao | Campu Casu | Coballes | La Felguerina | Orll\u00e9 | Sobrecastiellu | Ta\u00f1es | Tarna | El Tozu\nEkonomia.\nMeatzaritzak garrantzi handia eduki du herrian eta eskualdean azken hamarkadetan, gaur egun gaztagintza jarduerarik garrantzitsuenetarikoa da.\nNatura Parkea.\nSobrescobiuko udalerriarekin batera Redeseko Natura Parkea osatzen du."}
{"id": "56313", "revid": "98220", "url": "https://eu.wikipedia.org/wiki?curid=56313", "title": "Laviana", "text": "Laviana gaztelaniaz eta Llaviana asturieraz Asturiasko (Espainia) erdialdean dagoen udalerria edo \"conceyu\"a da, Nalongo eskualdean kokatutakoa.\nParrokiak.\nBarredos | Carrio | El Condao | Entrialgo | Llor\u00edo | La Pola Llaviana | Tira\u00f1a | Tolivia | Villoria\nEkonomia.\nMeatzaritzak garrantzi handia eduki du herrian eta eskualdean azken hamarkadetan.\nInguru naturala.\nMendi nagusiak hauek ditugu:\nBestela, udalerria Redeseko Natura Parkearen atarian dago."}
{"id": "56315", "revid": "103793", "url": "https://eu.wikipedia.org/wiki?curid=56315", "title": "Samart\u00edn del Rei Aurelio", "text": "Samart\u00edn del Rei Aurelio Asturiasko (Espainia) erdialdean dagoen udalerria edo \"conceyu\"a da, Nalongo eskualdean kokatutakoa.\nDemografia.\n1842an 2.213 biztanle zituenetik 1960an oraindik 28.258 edukitzera iritsi zen arte goranzko bilakaera eduki izan zuen udalerriak. Hala ere, hortik gaur egun arte ia 10.000 biztanle galdu ditu.\nEkonomia.\nMeatzaritzak garrantzi handia eduki du herrian eta eskualdean azken hamarkadetan."}
{"id": "56316", "revid": "512", "url": "https://eu.wikipedia.org/wiki?curid=56316", "title": "Sobrescobio", "text": "Sobrescobio gaztelaniaz eta Sobrescobiu asturieraz Asturiasko (Espainia) erdialdean dagoen udalerria edo \"conceyu\"a da, Nalongo eskualdean kokatutakoa.\nNatura Parkea.\nCasoko udalerriarekin batera osatzen du Redeseko Natura Parkea."}
{"id": "56318", "revid": "219", "url": "https://eu.wikipedia.org/wiki?curid=56318", "title": "Sobrescobiu", "text": ""}
{"id": "56319", "revid": "119347", "url": "https://eu.wikipedia.org/wiki?curid=56319", "title": "Redesko Natura Parkea", "text": "Redesko Natura Parkea (gaztelaniaz eta ) Asturiasko hego-ekialdean kokaturik dago, Nal\u00f3ngo eskualdearen barruan. Izan ere, Nal\u00f3n ibaia parkearen barruan sortzen da eta eremu hau zeharkatzen du, Tanes eta Rioseco-ko urtegiak tartean daudelarik. Caso (308 km2) eta Sobrescobio (68 km2) udalerriak barne hartzen ditu guztira 377 km2-ko azalera daukalarik. Altuera baxuena ibarrean 400 metrokoa da, eta inguruko mendirik garaienak 1.900 eta 2.100 metroko altueran daude.\n\"Conceyu\" edo udalerri mugakideak hauek ditu: Iparraldean Pilo\u00f1a, ekialdean Ponga, mendebaldean Laviana, hego-mendebaldean Aller eta hego-ekialdean Acebedo (Le\u00f3n), Tarnako mendatetik komunikatuta dagoena.\n2001ean UNESCOk biosfera erreserba izendatu zuen, natura parkea 5 urte lehenago sortu eta gero.\nFlora.\nPagoek eta haritzek osatzen dituzte parkeko baso gehienak, 500 eta 1.700 metroko altueran. Bestela, nabarmentzekoak dira gorostiak, haginak eta iratzeak.\nFauna.\nHartzak eta otsoak bizi dira eremu honetan, bai eta sarrioak, oreinak, orkatzak, basurdeak eta igarabak ere. Hegaztien artean, basoilarrak, sai zuriak eta arrano beltzak nagusiak dira.\nOndarea.\nRiosecon, \"Corona de castro\" izeneko aztarna erromatarrak daude. Tanesen Colegiata de Santa Mar\u00eda (XVI. mendekoa) eta Santa Cruz la Real eliza (XVI. m.) Caleao auzoan. Egurraren eta madre\u00f1aren museoa bestela Veneroseko jauregi zaharrean dago kokatuta.\nInterpretazio zentroa Campu Casuko herrian dago kokatuta."}
{"id": "56320", "revid": "219", "url": "https://eu.wikipedia.org/wiki?curid=56320", "title": "Casu", "text": ""}
{"id": "56322", "revid": "105290", "url": "https://eu.wikipedia.org/wiki?curid=56322", "title": "Nal\u00f3n", "text": "Nal\u00f3n ibaia Iberiar penintsulako iparraldean dagoen erreka da, Asturiasko luzeena dena.\nCasoko mendietan sortua, probintzia zeharkatzen du ipar-mendebalderuntz eta Muros de Nalonen (Aviles) itsasoratzen da."}
{"id": "56325", "revid": "1545", "url": "https://eu.wikipedia.org/wiki?curid=56325", "title": "Madrilgo metropoli-eremua", "text": "Madrilgo metropoli-eremua Iberiar penintsularen erdialdean kokatuta dago, eta Madrilgo hiriaren inguruan zabaltzen da. Espainiako metropoli-eremu nagusia da, eta Europar Batasuneko hirugarrena, Londres eta Pariskoaren atzetik. 6.5 milioi biztanle inguru ditu, 4.609,7\u00a0km\u00b2-ko azalera duelarik.\nMadrilgo metropoli eremua bi gunetan banatu ohi da:"}
{"id": "56327", "revid": "119347", "url": "https://eu.wikipedia.org/wiki?curid=56327", "title": "Bitamina", "text": "Bitaminak organismo bizidunetan zenbait erreakzio metaboliko gerta daitezen behar-beharrezkoak diren sustantzia organikoak dira. Oso kopuru txikiak behar izaten diren arren, giza gorputzak sintetizatu ezin dituenez, ezinbesteko mantenugaiak dira, hau da, behar-beharrezkoa da elikagaien bidez sustantzia hauek jasotzea osasuntsu egoteko.\nGorputzean funtzio erregulatzailea betetzen dute bitaminek entzimen kofaktore lana eginez, koentzima gisa edo talde prostetiko gisa. Honela, bizidunen oinarrizko funtzioetan parte hartzen dute, metabolismoan, mineralen orekan, eta egitura eta ehunen kontserbazioan esaterako. Ez diote energiarik ematen organismoari eta egitura funtziorik ere ez dute betetzen.\nBitaminen eskasiak abitaminosi izeneko gaixotasun larriak eragin ditzake. Bestalde, zenbait bitamina behar baino gehiago hartzeak ere ondorio txarrak dakartza, hiperbitaminosia eraginez.\n1913an Casimir Funk poloniarrak bitaminak deskribatu zituen lehen aldiz.\nHistoria.\nBitaminen aurkikuntza, eta metabolismoan duten funtzioaren ezagutza, XX. mendeko aurkikuntza handienetakoa izan dela esan ohi da, nahiz eta bitaminen historiak eskorbuto eta beriberi eritasunekin zerikusia duen, neurri handi batean. Eskorbutoa gurutzadako soldaduen bidailagun izan zen XIII. mendetik aurrera, baita itsasgizonena ere, itsas zabalean bidaia luzeak egiten hasi zirenetik beretik; Joan Sebastian Elkano esaterako, eskorbutoak jota hil zen Ozeano Barera egin zuen bigarren bidaian.\nGizakiak fruiturik eta barazki freskorik jan gabe egonaldi luzeak egiten dituenean, arazo ugari sortzen dira C bitaminaren eskasia dela-eta, eta egoera horrek, azkenean, heriotza dakar.\nBeriberia eritasun arrunta zen japoniar itsasgizonen artean. Haien dieta azalik gabeko arrozean oinarritzen zen, alegia, tiamina (B) bitaminarik gabekoa zen (bitamina 12 hori laborearen azalean izaten da). Arrozaren azalarekin egindako botikaz sendatzen zen, hain zuzen, eritasun hura. Beraz, antzina ere bazekiten zenbait eritasun elikagaiekin sendatzen zirela, baina ez zuten haren zergatiaren berri.\nIzena.\nBitaminen izena tiaminatik dator, hura izan baitzen aurkitu zuten lehena (bitamina, bizitzeko ezinbestekoa den amina); dena dela, gaur egun jakin badakigu bitamina izenaz elkarren artean harremanik ez duten gai elkartu organikoen multzo bat izendatzen dela, eta dietan beharrezkoak direla, oso dosi txikietan bada ere, metabolismoak egoki lan egiteko eta osasuntsu egoteko. Beraz, hitz horrekin ez dira adierazten antzekoak diren gai elkartuak, baizik eta funtzio metaboliko antzekoak betetzen dituzten gaiak. Bitaminak, zenbaitetan, probitamina gisa hartzen dira janarietan, hau da, animalien metabolismoak ondoren bitamina bihurtzen dituen molekula gisa.\nBitaminak alfabetoko lehen letren bidez adierazten dira, edo bitamina horren eskasiak sortzen duen eritasunaren aipamena egiten duen izenaren bidez bestela. Askotan letra bera dute bitamina batek baino gehiagok, baina azpi-indize desberdina. Bitamina horiek antzeko ezaugarriak eta antzeko osaera dute, eta gai bakar bezala hartu ziren hasieran (adibidez, B multzoko bitaminak), baina sustantzia bat baino gehiago zirela egiaztatu zen gero.\nEzaugarriak.\nBitamina horietako asko koentzimak dira, hau da, entzimekin batera jarduten dute izaki bizidunen erreakzio kimikoak bizkortzeko. Beste bitamina asko koentzimen aitzindari dira, eta beste batzuek, berriz, goi mailako animalien funtzio espezializatuetan parte hartzen dute. Niazina (B multzoko bitamina), esate baterako, NAD +-aren (zelularen arnasketan eta beste prozesuetan ezinbestekoa den elektroi-garraiatzailea) osagaietako bat da.\nAnimalia guztiek ez dituzte bitamina berak behar, nahiz eta animalia eta landare gehienek bitamina berak behar dituzten metabolismoaren jardunerako. Bestalde, litekeena da animalia multzo guztiek behar izatea bitaminak, animalia zelulabakarretatik hasi eta zelulanitz konplexuetaraino. Tiamina, esaterako, garrantzizkoa da bai protozooentzat bai gizakientzat; C bitamina, adibidez, behar-beharrezkoa dute zenbait protozook, zenbait intsektuk eta zenbait hegaztik.\nBaina organismo batentzat oinarrizkoa den bitamina bat ez da nahitaez oinarrizkoa beste batentzat ere, bi arrazoirengatik: edo bigarren organismo hori gauza da bitamina berez sintetizatzeko, edo ez du bitamina horren beharrik. Beraz, izaki bizidun guztiek ez dituzte bitaminak kanpotik hartu behar: landareak gauza dira behar dituzten bitaminak sintetizatzeko; arratoiak eta hegaztiak gauza dira C bitamina sintetizatzeko, eta hausnarkariek B multzoko bitaminak sintetizatzen dituzte. Bitaminen azken iturria landareak eta bakterioak dira, eta elikagaien bidez lortzen dira, edo bestela, hesteetako bakterio sinbiotikoek sortzen dituzte hondakin gai gisa (k bita- 3 mina).\nBitaminaren egitura kimikoa askotarikoa da eta, oro har, oso konplexua. Bitamina liposolbagarri guztiak gai elkartu isoprenoideak dira; A bitamina esaterako, bi eratan azaltzen den diterpenoa da, A 1 eta A 2 ; K bitamina, berriz, K 1 , K 2 , K 3 eta K 4 bitaminek osatzen duten multzo bat da, eta D bitaminak hainbat esterol biltzen ditu (D 2 , D 3 , D 4 , D 5 eta D 6 bitaminak). B 12 bitamina da ezagutzen den egiturarik konplexuena.\nSailkapena.\nDisolbagarritasunaren arabera, bi mota bereizten dira: liposolugarriak eta hidrosolugarriak\nBitamina liposolugarriak.\nTerpenoak edo esteroideak dira, uretan ezin solba daitezke, baina bai lipidoen solbatzaileetan (gantzak); horregatik, gai horien ezaugarriak dituzte. Alegia, funtzio anitzekoak dira, ez dira koentzimak eta hainbat animaliaren funtzio fisiologiko berezietan eta hainbat jardunetan parte hartzen dute. Esate baterako, ornodunetan faktore koagulatzaile baten osakeran parte hartzen dute (K bitamina), edo kaltzioaren eta fosforoaren absortzioan (D bitamina), edo ikusmeneko pigmentu baten osaketan (A bitamina).\nElikagaien gantzetan daude, eta gorputzak era egokian xurga ditzan, beharrezkoa da pankreak eta behazun xixkuak beren lana ongi egitea. Gorputzean metatu daitezke.\nMota honetakoak dira:\nBitamina hidrosolugarriak.\nUretan disolbagarriak dira eta tratamentu termiko arinekin deusezta daitezke. Ez dira orokorrean gorputzean metatzen eta iraitz aparatuaren bidez kanporatzen dira.\nKoentzimak dira, edo horien aitzindari bestela; uretan urtzen dira. Mugikorrak dira, eta zabaltzeko ahalmen handia dute. Gehienek funtzio berberak betetzen dituzte edonon daudela ere. Faktore katalitikoak direnez gero, garrantzizko mailak osatzen dituzte edozein izaki bizidunen erreakzio biokimikoko kateetan. Horregatik, eta adibide gisa, energia sortzeko beharrezkoa da tiamina, azukreak aerobikoki oxidatzen diren guneetan.\nTalde honetakoak dira:\nElikadura: gehigitasuna eta urritasuna.\nBitaminak egunero hartu behar dira, guztiak eta dosi jakin batean; dosi horri \"eguneko gomendatutako kantitatea\" (EGK) esaten zaio.\nBitamina gutxi izateak (hipobitaminosia), edo batere ez izateak (abitaminosia), hainbat eritasun ekar ditzake. Baina, hala uste ez bada ere, bitamina gehiegi izateak edo hiperbitaminosiak, bereziki liposolbagarrien gehiegitasunak, kalteak sor ditzake osasunean. Soberan dauden bitamina hidrosolbagarriak, soberako C bitamina adibidez, gernuak kanporatzen ditu, baina A eta D bitamina liposolbagarri gehiegizkoak gorputzaren gantz biltegietan pilatzen dira, eta horren ondorioz, gorakoa, beherakoa, buruko mina, pisua gutxitzea, anorexia, etab. sortzen dira. Eta emakume haurdunek D bitamina gehiegi hartu izana eta umeak adimenez atzeratuak izatea lotura duten bi gertaera dira. Beraz, esan daiteke bai bitamina urritasunak, bai gehiegitasunak, osasunaren oreka galarazten dutela.\nHainbat gorabehera eta eztabaida badira ere, uste osoa dago dieta orekatuak eta askotarikoak bitamina behar guztiak asetzen dituela, bestelako osagarrien beharrik gabe; dena dela, gutxi dira beren eguneroko dietan behar adina barazki eta fruitu hartzen dituztenak.\nKontuan hartu behar da, bestalde, antibiotikoak hartzen direnean hesteetako bakterioek sintetizatzen dituzten bitaminen urritasuna gerta daitekeela, izan ere, antibiotikoek bakterioak deusezten baitituzte."}
{"id": "56328", "revid": "6327", "url": "https://eu.wikipedia.org/wiki?curid=56328", "title": "Redes", "text": ""}
{"id": "56332", "revid": "59723", "url": "https://eu.wikipedia.org/wiki?curid=56332", "title": "Wolfram", "text": "Wolframa edo tungstenoa elementu kimiko bat da, W ikurra eta 74 zenbaki atomikoa dituena. Taula periodikoan, trantsizio-metalen multzoan dago, 6. periodoan, eta 6. taldean. Berezko egoeran zilar zuri kolorea du, baina lohikeria duenean, gris kolorea hartzen du.\nMetal oso gogorra, xaflakorra eta moldakorra da, eta fusio-punturik handiena du (3683 \u00baK / 3410\u00a0\u00b0C). Horregatik, ohiz erabili izan da bonbillen barruko haria egiteko, baita erresistentzia elektrikoetan eta boligrafoen puntak egiteko ere.\nWolframa 1783ean bakartu zen lehen aldiz, Elhuyar anaien eskutik (Juan Jose Elhuyar eta Fausto Elhuyar), Bergarako orduko Euskalerriaren Adiskideen Elkartearen baitan.\nIzen bikoitza.\nMetal horren ezaugarri deigarrienetariko bat bi izen edukitzea da, alde batetik \"wolfram\", erabiliena eta zuzenena, taula periodikoan horrela baitago idatzita eta beste aldetik, \"tungsteno\", batez ere herrialde anglosaxoietan: horrek suedieraz \"harri astuna\" esan nahi du, horrela tungsteno izena beti egon da material zulaezinarekin lotuta.\nHain da ezezaguna izen-bikoiztasun hori, non askok ez dakiten material bera denik: dokumentazioak ezagutzera ematen du nola \"tungsteno\" hitza batzuek erabiltzen duten eta beste batzuek, \"wolfram\" hitza.\nManuel Ben\u00edtez injeniariak idatzi zuen \"\"Volframio, No tungsteno\" artikulutik aterata daude hitz hauek: \"Elementu honi wolfram izena emango diogu, lortzeko erabili dugun materiaren izena hartuta... izen hori tungsteno izena baino hobea da... harri astuna (tungstenoa) baino lehen wolfram minerala ezagutzen zelako\"\"\".\"\nEzaugarriak.\nKimikaren ikuspuntutik, wolframa nahiko geldoa da. Azido arruntek edo alkaliek ez diote erasotzen eta azido nitriko eta fluorhidriko nahasketa batekin erreakzionatzen du.\nUrtutako gatz oxidatzaileek sodio nitritoaren modukoak erraz erasotzen diote eta kloroak, bromoak, iodoak, karbono dioxidoak, karbono monoxidoak eta sufreak bakarrik tenperatura handietan erreakzionatzen dute wolframarekin.\nHistoria.\n1779an, Peter Woulfek Wolframita mineralaren ( (MnFe)WO4 ) lagin bat aztertzerakoan elementu berri bat eduki behar zuela iragarri zuen.\n1781ean Carl Wilhelm Scheele eta Torbern Bermanek aditzera eman zuten elementu berri bat aurkitu zezaketela azido tungstiko deritzon azidoa erreduzitzerakoan, scheelita mineraletik (CaWO4) lortutakoa.\nBaina 1783an izan zen Bergarako orduko Euskalerriaren Adiskideen Elkartearen baitan Wolframa bakartzea lehenengoz lortu zenean, Jose eta Fausto Elhuyar anaiei esker.\nWolframak historian zehar garrantzi handia izan du. Oro har, wolframak dituen ezaugarriak oso estimatuak izan dira guda garaietan, material gogor eta iraunkorren bila ibili direnean. Adibidez, badaude txostenak Bigarren Mundu Gerran Espainiako gobernuak Alemania naziari armamentuaren blindajea egiteko wolframa eman ziola esaten dutenak. Horren trukean Alemaniak 12 tona urre eta 4 tona opio eman zizkion Espainiari. Mineral hau Asturias eta Galiziako meatzetatik ateratzen zen. 1944. urteko maiatzean Espainia eta anglosaxoi herrialdeen artean akordio bat izenpetu zen Espainiatik Alemaniara egiten zen wolframio esportazioa gutxitzeko.\nGaur egun, wolframa, material estrategiko baten moduan dago kudeatuta herrialde askotan.\nKonposatuak.\nWolframaren konposatuen artean oxidazio egoerak daude +2 tik +6 ra, oxidazio egoera handienak iraunkorrenak izanda. Wolframaren kimika kromoarena edo molibdenoaren antzekoa da eta horrela azpitalde berean daude kokatuta taula periodikoan.\nElementu honen kimika urtsua konplikatua da, ioi konplexuak osatzeko joeragatik.\nLau oxido egonkorrak osatzen ditu eta beste bi karburo, beste konposatu garrantzitsuak dira, karboniloa, nitruroa, boruroa, fosfuroa, siliciuroa eta sulfuroa\nIsotopoak.\nWolfram naturala 5 isotopo egonkorren nahasketa da eta gainera beste 21 isotopo ezegonkor ditu.\nErabilera.\nBurdin nahasturek kontsumitzen dute lortzen den wolframaren 40%a. Burdina gehitzen zaionean wolframak bere gogortasuna hobetzen du, batez ere tenperatura handietan.\nTungsteno karburoak wolframaren 38%a kontsumitzen du eta diamantea ordezkatu du trokel eta zulaketa prozesu askotan. Material onenetarikoa da tresna gogorrak egiteko eta bere ezaugarriak tenperatura garaietan oso ondo mantentzen ditu.\nTungsteno metalikoa burdin harian, barran eta xafla itxuran bonbilletan eta elektronikan erabiltzen da.\nBeste erabilerak batzuk dira, pizketa bujietan, kontaktu elektrikoetan, ebaketa tresnetan, X izpiak erabiltzeko hodietako plaketan eta bolalumen puntetan.\nKaltzio eta magnesio wolframatoak hodi fluoreszenteak egiteko erabiltzen dira. Wolfram karburoa, 500\u00a0\u00b0Cko tenperaturan egonkorra dena, lubrifikatzaile lehor moduan erabiltzen da.\nTIG soldaduran elektrodo urtze ezina moduan dago tenperatura handietan duen ezaugarri bereziengatik.\nGaur egun abangoardian dauden teknologietan, adibidez plasma sortzeko egiten diren ikerketetan wolframa erabiltzen da altzairuzko harien ordez, prozesuan ematen diren tenperatura izugarriak hobeto jasaten baitute.\nUgaritasuna eta lorbidea.\nAurki daitezken wolfram mineralak scheelita eta wolframita dira. Lurrazalean daudenen elementuen artean 57. lekua du bere ugaritasunari begira eta ateratzeko, lehenengo eta behin sodio karbonatoarekin urtzen da sodio wolfranatoa lortuz (Na2WO4). Wolfranato hori urtsua da eta ur beroarekin eta azido klorhidrikoarekin nahastuta, azido wolframikoa lortzen da; hori, berriz, garbiketa- eta lehorketa prozesu natzuen ondoren WO3 bihurtzen da eta, azkenekoz, labe elektriko baten hidrogenoarekin erreduzitzen da. Lortzen den hauts fina berriz berotzen da molde batzuetan eta barra itxuran prentsatzen dira, mailukatzeko tenperatura handietan harikorra eta trinkoa egiteko.\nMinerala hurrengo lekuetan aurki dezakegu; Hego Korea, Portugal, Austria, Australia, Espainia, Argentina, Bolivia, Guatemala, Birmania, Txina, Malaysia, Thailandia, Ruanda, Tanzania, Uganda.\nHauek dira wolfram mineral gehien duten herrialdeak:\nGuztien batura: % 50,4.\n2020an, wolframa munduko 905. produkturik merkaturatuena izan zen. Wolfram esportatzaile nagusiak Txina ($ 248 milioi), Alemania ($ 125 milioi), Estatu Batuak ($ 98,3 milioi), Japonia ($ 80,3 milioi) eta Austria ($ 55 milioi) izan ziren. Inportatzaile nagusiak Estatu Batuak ($ 182 milioi), Alemania ($ 94,5 milioi), Japonia ($ 76,7 milioi), Austria ($ 64,9 milioi) eta Hego Korea ($ 51,8 milioi) izan ziren.\nOsasunean duen eragina.\nWolframa ezagutzen dugun biologikoki funtzionala den metalik astunena da, zenbait organismo biologikorentzat ezinbestekoa izanik. Bestalde, frogatua dago wolframak molibdeno eta kobrearen metabolismoa oztopatzen duela, honek zenbait bizidunetan arazo larriak sortzen dituelarik. Adibidez, akuriekin eginiko zenbait saiakeretan haiei jateko wolframa ematean kolikoak, mugimenduen koordinazio eza, dardarak eta pisu galera biziak garatu dituzte. Halaber, tungstato sodikoz kutsaturiko lurretan haziriko zizareek erreprodukzio ahalmena guztiz galtzen dutela ikusi da.\nGizakiei dagokienez, wolframarekiko exposizioak ondorengo eraginak sortzen ditu.\nIndustria arloan, elementuarekin lan egitean garbitasun arauak finkatu behar dira eta beti babes-ekipamendu egokia erabili. Gainera metalaren hautsak sute eta eztanda arriskua du.\nGauzak horrela, wolfram konposatu guztiak oso toxikotzat jotzen dira."}
{"id": "56335", "revid": "105290", "url": "https://eu.wikipedia.org/wiki?curid=56335", "title": "Nikaraguaren banaketa administratiboa", "text": "Nikaraguaren banaketa administratiboa 15 departamentu eta 2 eskualde autonomotan banatzen da. Hala ere errepublika bateratu bat da eta horregatik departamentuen balioa kudeaketa administratiborako baino ez da. 2 eskualde autonomoek Espainiaren ereduan dute oinarria."}
{"id": "56338", "revid": "6327", "url": "https://eu.wikipedia.org/wiki?curid=56338", "title": "EPELko Lau t\u00b4erdiko Txapelketa", "text": ""}
{"id": "56339", "revid": "6327", "url": "https://eu.wikipedia.org/wiki?curid=56339", "title": "EPELko Binakako Txapelketa", "text": ""}
{"id": "56340", "revid": "105290", "url": "https://eu.wikipedia.org/wiki?curid=56340", "title": "Jorrios", "text": "Jorrios Bizkaiko mendia da, Turtzioz eta Karrantza artean kokatua dagoena. 837 metro ditu eta ingurune karstiko garrantzitsua da."}
{"id": "56341", "revid": "336", "url": "https://eu.wikipedia.org/wiki?curid=56341", "title": "Aitzgorri", "text": ""}
{"id": "56342", "revid": "336", "url": "https://eu.wikipedia.org/wiki?curid=56342", "title": "Intolerance", "text": "Intolerance filma David Wark Griffith zinemagilearen lana da, 1916. urtean egina. Zinemaren historian berebiziko garrantzia izan du.\nArgumentua.\nEmakume batek sehaskan dagoen umea kulunkatzen duen artean, historiaren berrikuspen oso bat egiten du Griffithek. Justizia falta nabaria den lau egoera hartzen ditu:"}
{"id": "56343", "revid": "336", "url": "https://eu.wikipedia.org/wiki?curid=56343", "title": "Bretaina", "text": ""}
{"id": "56348", "revid": "6327", "url": "https://eu.wikipedia.org/wiki?curid=56348", "title": "Euskal mendiak", "text": ""}
{"id": "56349", "revid": "119347", "url": "https://eu.wikipedia.org/wiki?curid=56349", "title": "Boacoko departamendua", "text": "Boaco erdialdeko Nikaraguako departamendua da. 1938an sortu zen, Chontalesko departamendutik bereizita. 4.244 km\u00b2ko eremua du eta 2012an 174.682 biztanle zituen. Hiriburua Boaco da."}
{"id": "56352", "revid": "119347", "url": "https://eu.wikipedia.org/wiki?curid=56352", "title": "Carazoko departamendua", "text": "Carazo mendebaldeko Nikaraguako departamendua da. 1.081 km\u00b2ko eremua du eta 2012an 186.898 biztanle zituen. Hiriburua Jinotepe da.\nGeografia.\nOzeano Barearen ondoko eskualdearen erdialdean kokatuta dago, Managua hiriburuaren hegoaldean, Nikaraguako sumendien katearen ondoan; hala ere, eskualdeko sumendirik gabeko departamendu bakarra da. Azalerari dagokionez, departamendu txikienetakoa da. Itsas mailatik 700 metrotan dagoen goi lautada baten kokatzen denez, aski klima freskoa du.\nHondartza ederrengatik eta ia urte osoan zehar ospatzen diren festa erlijiosoengatik ezaguna da. Festarik garrantzitsuenak Santiago Apostoluaren Jinotepeko Zaindariarenak dira.\nHerriak.\nHiru hirigune nagusi ditu: Jinotepe, Diriamba eta San Marcos. Guztira 8 udalerri dira:"}
{"id": "56355", "revid": "201", "url": "https://eu.wikipedia.org/wiki?curid=56355", "title": "Iraitz aparatu", "text": ""}
{"id": "56356", "revid": "119347", "url": "https://eu.wikipedia.org/wiki?curid=56356", "title": "Navia ibaia", "text": "Navia ibaia Iberiar penintsulako iparraldean dagoen erreka da, tarte luzeena Asturiaskoa dena.\nOs Ancareseko eskualdean sortua, Lugoko probintziaren hego-ekialdean, hortik Narceako eskualdea eta Eo-Naviakoa zeharkatzen ditu iparralderantz, lurralde asturiarrean dagoeneko.\nAzkenean, Naviako udalerrian itsasoratzen da."}
{"id": "56359", "revid": "119347", "url": "https://eu.wikipedia.org/wiki?curid=56359", "title": "Chinandegako departamendua", "text": "Chinandega ipar-mendebaldeko Nikaraguako departamendua da. 4.822 km\u00b2ko eremua du eta 2012an 423.062 biztanle zituen. Hiriburua Chinandega da."}
{"id": "56360", "revid": "119347", "url": "https://eu.wikipedia.org/wiki?curid=56360", "title": "Chontalesko departamendua", "text": "Chontales erdialdeko Nikaraguako departamendua da. 6.481 km\u00b2ko eremua du eta 2012an 182.838 biztanle zituen. Hiriburua Juigalpa da."}
{"id": "56363", "revid": "336", "url": "https://eu.wikipedia.org/wiki?curid=56363", "title": "Chontaleseko departamendua", "text": ""}
{"id": "56366", "revid": "119347", "url": "https://eu.wikipedia.org/wiki?curid=56366", "title": "Estel\u00edko departamendua", "text": "Estel\u00ed ipar-mendebaldeko Nikaraguako departamendua da. 2.230 km\u00b2ko eremua du eta 2012an 220.703 biztanle zituen. Hiriburua Estel\u00ed da."}
{"id": "56367", "revid": "119347", "url": "https://eu.wikipedia.org/wiki?curid=56367", "title": "Granadako departamendua", "text": "Granada mendebaldeko Nikaraguako departamendua da. 929 km\u00b2ko eremua du eta 2012an 200.991 biztanle zituen. Hiriburua Granada da."}
{"id": "56368", "revid": "119347", "url": "https://eu.wikipedia.org/wiki?curid=56368", "title": "Jinotegako departamendua", "text": "Jinotega iparraldeko Nikaraguako departamendua da. 9.222 km\u00b2ko eremua du eta 2012an 417.372 biztanle zituen. Hiriburua Jinotega da."}
{"id": "56371", "revid": "119220", "url": "https://eu.wikipedia.org/wiki?curid=56371", "title": "Jinotega", "text": "Jinotega Nikaraguako ipar-erdialdeko udalerri eta hiri bat da, izen bereko departamentuko hiriburua. 2005ean 53.000 biztanle zituen."}
{"id": "56383", "revid": "56334", "url": "https://eu.wikipedia.org/wiki?curid=56383", "title": "A bitamina", "text": "A bitamina bitamina lipodisolbagarria da eta elikagaietan hainbat estruktura desberdin izan ditzake. Animalia jatorriko elikagaietan, erretinol izeneko alkohola da bitamina honen forma nagusia, baina erretinal aldehido bezala ere ager daiteke, eta baita azido erretinoiko bezala ere. Landareetatik eratorritako jakietan berriz A probitaminak daude, A bitaminaren aitzindariak alegia, konposatu karotenoideen familiakoak.\nEgitura kimikoa.\nDiterpenoen egitura du, hau da, lau isoprenoz osaturik dago eta katearen muturrean hidroxilo talde bat du, horregatik molekula anfipatikoa da.\nFuntzioak.\nIkusmena.\nErretinola begiko erretinako bi zelula motetan agertzen den arren (kono eta bastoietan), bastoietan betetzen duen funtzioari buruz ikerketa gehiago egin da orain artean.\nBastoien zereginetako bat, argi gutxi dagoenean ikusmena ahalbideratzea da. Zelula hauetan errodopsina izeneko proteina dago, eta bertan, erretinolak talde prostetiko bezala jokatzen du. Bastoi batera argia iristen denean, fotoi bat xurgatu eta erretinolaren konformazio espaziala aldatu egiten da, talde prostetikoa proteinatik bananduz. Honek nerbio-bulkada bat sorrarazten du, eta berau burmuinera iristen denean ikusi egiten dugu.\nImmunitatea.\nA bitamina immunitate-sistemak behar bezala funtzionatzeko beharrezkoa da. Azaleko eta mukosetako zelulak (arnasbideetakoak, txegoste-hodikoak eta gernu bideetakoak) infekzioen aurka babesten dute gorputza. Erretinola eta bere metabolitoak beharrezkoak dira zelula hauen osotasuna eta funtzioak mantentzeko. Gainera, erantzun immunean parte hartzen duten globulu zurien garapen eta bereizketan garrantzi handia dute.\nHazkuntza eta garapena.\nBai A bitaminaren eskasia eta baita gehiegi hartzeak ere, jaiotze-akatsak ekar ditzakete ondorio bezala. Erretinola eta azido erretinoikoa, beharrezkoak dira enbrioien garapenerako. Umekia garatzen ari denean, azido erretinoikoak gorputz adarren garapenean laguntzen du, eta baita bihotza, begiak eta belarriak eratzen ere. Gainera, azido honek hazkuntza hormona sortzeko genearen espresioa ere erregulatzen du.\nGlobulu gorrien ekoiztea.\nGlobulu gorrien ekoizpena erregulatzen du eta bitaminaren gabeziak burdinaren metabolismoan kalteak eragiten ditu.\nSorburuak.\nErretinola animalia jatorrikoa da eta batez ere arrainen gibelean, esnekietan eta arrautzetan dago.\nA bitaminaren aitzindari izan daitezkeen \"karotenoideak\" laranja, hori eta gorri koloreko barazkietan eta hosto berdeak dituztenetan aurki daitezke, hala nola, azenarioan, kalabazan, tomatean eta espinaketan.\nA bitaminaren gabezia.\nA bitaminaren gabeziak ikusmenaren akatsak sortzen ditu, xeroftalmia izeneko gaitza agertuz. Begi-kornea opakoa bihurtu eta konjuntiba lehortu egiten da. Tratatu ezean, xeroftalmiak itsutasuna eragiten du.\nGaitz honetaz gain, bitamina honen gabeziak epitelio-ehunetako infekzioak eta hazkuntzaren atzerapena eragiten ditu."}
{"id": "56390", "revid": "336", "url": "https://eu.wikipedia.org/wiki?curid=56390", "title": "FAO", "text": "FAO (ingelesez Food and Agriculture Organization, euskaraz \"Elikadura eta Nekazaritza Erakundea\") Nazio Batuen Erakundeko agentzia espezializatua da. Haren helburu garrantzitsuena nazioartean gosearen aurkako lana gidatzea da. FAOren baitan estatu guztiek parte hartzen dute, besteak beste, informazio eta ezagutza trukaketan eta herrialde azpigaratuetako nekazaritza hobetu eta eguneratzeko ahaleginetan. Horrez gainera, gaur egun beste hainbat alorretan ere lan egiten du, hala nola, elikadura segurtasunean, basogintzan, arrantzan, eta abarretan.\n1945eko urriaren 16an sortu zen Quebecen. FAOren bulego nagusiak Washingtonen egon ziren hasieran, baina 1951tik aurrera Erroman daude. 2006ko apirilean 190 kide zituen (189 estatu eta Europako Batasuna). FAOren goiburua latinezko \"fiat panis\" da; euskaraz \"egon bedi ogia\"."}
{"id": "56391", "revid": "105290", "url": "https://eu.wikipedia.org/wiki?curid=56391", "title": "Narcea", "text": "Narcea ibaia Iberiar penintsulako iparraldean dagoen erreka da, Asturiasko bigarren luzeena dena eta bigarren emaririk handiena daukana.\nNalon ibaian amaitzen du ibilbidea, Praviako udalerrian."}
{"id": "56393", "revid": "56334", "url": "https://eu.wikipedia.org/wiki?curid=56393", "title": "John Hume", "text": "John Hume (Derry, Ipar Irlanda, 1937ko urtarrilaren 18a - ibidem, 2020ko abuztuaren 3a) Ipar Irlandako politikaria, SDLP alderdiaren sortzailea eta 1998ko Bakearen Nobel Sariaren irabazlea izan zen Ipar Irlandako gatazkari irtenbide baketsu bat lortzeagatik. Parlamentuko kide eta Ipar Irlandako Biltzarraren kide izan zen Foyle-ko hauteskunde barrutiagatik. Ipar Irlandako historia politika berriaren figura izan zen, baita bakearen prozesuko arkitektoetakoa ere. Munduan bakearen inguruko hiru sari garrantzitsuenak irabazi dituen bakarra da : Bakearen Nobel Saria, Bakearengatiko Gandhi saria eta Martin Luther King saria.\nLehen urteak.\nHume gehiengo nazionalista irlandarra duen Derry hirian jaio zen, eta unibertsitate katolikoetan ikasi zuen, apaiz izateko bidea ere hartu zuen ere bai. Apaiz ikasketak bukatu ez zituen arren, Saint Patrick ikastetxean graduatu zen eta Derryra itzuli zen irakasle. 1960ko hamarkadan Eskubide Zibilen aldeko mugimenduan sartu zen. Bereziki Derryko arazoen aurrean jarrera aktiboa hartu zuen, unibertsitate propioaren alde eta bakezko martxak antolatu zituzten\nEkintza politikoak.\nBere eskubide zibilen aldeko kanpainari esker, 1969an Ipar Irlandako Asanbladako kide independente hautatu zuten. 1971ko urrian epaiketarik gabeko errepublikarren atxiloketen kontrako 48 orduko gose greban parte hartu zuen. 1974ko gobernu laburrean Merkataritza ministroa izan zen. Westminsterreko Legebiltzarrean parlamentario hautatu zuten 1983an.\n\"Social Democratic and Labour Party\" (\"Alderdi Sozialdemokrata eta Laborista\", SDLP) bultzatzaile eta sortzaileetakoa izan zen; 1979an Gerry Fitt alderdiaren lehen buruaren ordez SDLPko liderra bihurtu zen. Erresuma Batuko Gobernua eta Sinn F\u00e9inen (ezkerreko alderdi errepublikanoa) arteko isileko negoziazioetan inplikatua izan zen eta Irlandako alderdi nagusietako bat negoziatzeko batu zuen. Humek 1985eko \"akordio Anglo-Irlandarra\" bultzatu zuen baina bi aldeek (errepublikarrek zein unionistek) uko egin zioten bat egiteari. Hala ere Sinn F\u00e9inegaz negoziatzen jarraitu zuen, eta azkenean Hume-Adams elkarrizketa prozesuari esker IRAren indarkeriaren aldi baterako geldiunea lortu zuen 1994an, hurrengo urteetan garatuko zen bake prozesuaren ataria izango zena.\nNobel Saria.\n\u201cAnglo-Irlandar akordioa\u201d, \u201cHume-Adams prozesuan eta Ostiral Santuko Hitzarmenaren bitartez Irlandako gatazkari irtenbide baketsu bat lortzeko saiakeretan aritzeagatik, Norvegiako Parlamentukaren Nobel kontseiluak Bakearen Nobel Saria eman zion 1998an Humeri, David Trimble Ulster Unionist Party alderdi unionistako buruarekin batera.\nAzken urteak.\n2004an kargu politiko guztiak utzi zituen eta ordutik aurrera, bere emaztearen laguntzaz, Europako integrazioaren alde eta munduko pobreziaren aurka ari da lanean.\nEuskal Herrian bizi den gatazka konpontzen lagundu nahian idatzitako Bruselako Adierazpenaren sinatzaileen artean ere dago."}
{"id": "56394", "revid": "284", "url": "https://eu.wikipedia.org/wiki?curid=56394", "title": "Ostiral Santuko Akordio", "text": ""}
{"id": "56395", "revid": "2241", "url": "https://eu.wikipedia.org/wiki?curid=56395", "title": "M\u00e9rida (argipena)", "text": "Merida leku ezberdinen izena da:"}
{"id": "56396", "revid": "119347", "url": "https://eu.wikipedia.org/wiki?curid=56396", "title": "Leongo departamendua", "text": "Leon ipar-mendebaldeko Nikaraguako departamendua da. 5.107\u00a0km\u00b2ko eremua du eta 2012an 404.471 biztanle zituen. Hiriburua Leon da."}
{"id": "56397", "revid": "336", "url": "https://eu.wikipedia.org/wiki?curid=56397", "title": "Alicante", "text": ""}
{"id": "56398", "revid": "336", "url": "https://eu.wikipedia.org/wiki?curid=56398", "title": "Nazio Batuen Gutuna", "text": "Nazio Batuen Gutuna Nazio Batuen Erakundea sortzeko izenpetu zen ituna da. Estatuen arteko itun baten ondorioz sortu zenez, ezin da esan konstituzioa denik, ez baitu herriak berretsi.\n1945ean San Frantziskon egindako Konferentzian sinatu zuten garai hartan Nazio Batuen sistemako partaide ziren 50 estatuk (Poloniako ordezkaririk izan ez zenez, honek geroago izenpetu zuen). 1945eko urriaren 24an sartu zen indarrean, Nazio Batuen Segurtasun Kontseiluko bost kide iraunkorrek eta gainerako estatu gehienek berretsi ondoren.\nNazio Batuen Erakundeko estatu kide guztiek Gutun hau bete behar dute eta ezin dute beraren kontrako beste itunik izenpetu. Behin berretsi ondoren, gutun hau ez betetzeak NBEtik kanporatzea ekar diezaioke edozein estaturi, nahiz eta inoiz ez den neurri hau aplikatu. Gaur egun munduko estatu independente gehienek Gutun hau berretsita daukate; salbuespen esanguratsuena Aulki Santua da. Honek begirale iraunkorraren estatusa du eta NBEko zenbait agentzia eta taldetan parte hartzen duen arren ez da eskubide osoko kide.\nNBEren helburuak.\nGutuneko lehenengo artikuluan zehazten dira NBEren helburuak:"}
{"id": "56399", "revid": "284", "url": "https://eu.wikipedia.org/wiki?curid=56399", "title": "Nazio Batuen Segurtasun Kontseilu", "text": ""}
{"id": "56400", "revid": "105290", "url": "https://eu.wikipedia.org/wiki?curid=56400", "title": "Altzibar", "text": "Altzibar Oiartzungo (Gipuzkoa) auzoa da. 2007ko urtarrilaren 1eko erroldaren arabera, auzoak 1.430 biztanle ditu."}
{"id": "56401", "revid": "105290", "url": "https://eu.wikipedia.org/wiki?curid=56401", "title": "Arragua", "text": "Arragua Oiartzungo (Gipuzkoa) auzoa da. 2007ko urtarrilaren 1eko erroldaren arabera, auzoak 1.462 biztanle zituen. Errenteriako Lartzabal eta Fanderia auzoekin muga egiten du.\nGarraiobideei dagokienez, Arraguan Euskotreneko Oiartzungo geltokia dago. Halaber, auzoan AP-8 autobidearen 3. irteera dago, \"Oiartzun-Errenteria\" seinalea duena."}
{"id": "56402", "revid": "1491", "url": "https://eu.wikipedia.org/wiki?curid=56402", "title": "Ergoien (Oiartzun)", "text": "Ergoien Oiartzungo (Gipuzkoa) auzoa da. Ez da oso auzo handia, baina bertan kokatzen dira Oiartzungo baserri gehienak. 2007ko urtarrilaren 1eko erroldaren arabera, auzoak 908 biztanle ditu."}
{"id": "56403", "revid": "105290", "url": "https://eu.wikipedia.org/wiki?curid=56403", "title": "Elizalde (Oiartzun)", "text": "Elizalde Oiartzungo (Gipuzkoa) auzoa da, errealitatean udalerriaren herrigune moduan funtzionatzen duena. Bertan daude zerbitzu nagusiak, udaletxea, esaterako. Halaber, udalerriko herrigunerik populatuena da. 2007ko urtarrilaren 1eko erroldaren arabera, auzoak 3.583 biztanle zituen, udalerri osoan 9.800 pertsona baino gehiago bizi ziren bitartean."}
{"id": "56404", "revid": "105290", "url": "https://eu.wikipedia.org/wiki?curid=56404", "title": "Gurutze (Oiartzun)", "text": "Gurutze Oiartzungo (Gipuzkoa) auzoa da, batez ere baserriz osatutakoa. Oiartzungo herrigune nagusi den Elizaldetik Irunera doan bidean kokatua dago. Auzo honetan, ikuspegi historikotik, bi gune garrantzitsu daude kokaturik: batetik, Pikoketa, Espainiako gerra zibilean gertatutako pasadizo baten lekuko izandako baserria (gaur egun izen bera duen jatetxetik hurbil zegoena); bestetik, Arkaleko arkaitzak, Erdi Aroan altxatutako Beloaga gazteluaren kokalekua, zeinetik hormen aztarna batzuk baino gelditzen ez diren.\nKanpo estekak.\nArantzadi Zientzia Elkartearen Pikoketako gertakizunen (1936) inguruko txostenaren laburpena"}
{"id": "56405", "revid": "105290", "url": "https://eu.wikipedia.org/wiki?curid=56405", "title": "Iturriotz (Oiartzun)", "text": "Iturriotz Oiartzungo (Gipuzkoa) auzoa da. 2007ko urtarrilaren 1eko erroldaren arabera, auzoak 822 biztanle ditu."}
{"id": "56406", "revid": "119347", "url": "https://eu.wikipedia.org/wiki?curid=56406", "title": "Karrika (Oiartzun)", "text": "Karrika Oiartzungo (Gipuzkoa) auzo bat da.\nAuzotik GI-3631 errepidea igarotzen da, eta Karrikara ailegatzeko Artikutzara bideratzen duen seinalea jarraitu behar da. Errepide hori hartuta Sorondora eta Bianditzera iristen da.\nKarrikan Oroimenaren Basoa dago, bertan aurkitu baitzituzten 1936ko Gerra Zibilean fusilatutako hamabi lagunen gorpuak."}
{"id": "56407", "revid": "105290", "url": "https://eu.wikipedia.org/wiki?curid=56407", "title": "Ugaldetxo", "text": "Ugaldetxo Oiartzungo (Gipuzkoa) auzoa da. 2007ko urtarrilaren 1eko erroldaren arabera, auzoak 1.262 biztanle zituen."}
{"id": "56408", "revid": "119347", "url": "https://eu.wikipedia.org/wiki?curid=56408", "title": "La Encina", "text": "La Encina Salamancako probintzian (Gaztela eta Leon, Espainia) dagoen udalerria da. Probintziaren hiriburu den Salamancatik 100 kilometrora dago.\n2006an 142 biztanle zituen, horietatik 79 gizonak eta 63 emakumeak ziren. 30,77\u00a0km\u00b2ko azalera du eta 802 metroko garaieran kokatua dago.\nJaiak eta ospakizunak.\nHerriko jaiak Maiatzaren 19an eta Abuztuaren 18an dira."}
{"id": "56409", "revid": "512", "url": "https://eu.wikipedia.org/wiki?curid=56409", "title": "Mamoru Oshii", "text": "Mamoru Oshii, \u62bc\u4e95\u5b88 \"Oshii Mamoru\", (Tokio, Japonia, 1951ko abuztuaren 8-) anime film-zuzendari eta -idazle japoniarra da."}
{"id": "56413", "revid": "98220", "url": "https://eu.wikipedia.org/wiki?curid=56413", "title": "Torre Cerredo", "text": "Torre Cerredo edo La Torre Cerredu asturieraz Europako Mendietako tontorrik altuena da, 2.650 metrorekin.\nAsturias eta Leongo probintziaren artean dago kokatuta."}
{"id": "56414", "revid": "6327", "url": "https://eu.wikipedia.org/wiki?curid=56414", "title": "Europako Mendi", "text": ""}
{"id": "56419", "revid": "201", "url": "https://eu.wikipedia.org/wiki?curid=56419", "title": "Haurren Laguntzarako Nazio Batuen Fondoa", "text": ""}
{"id": "56420", "revid": "201", "url": "https://eu.wikipedia.org/wiki?curid=56420", "title": "Nazio Batuen Gutun", "text": ""}
{"id": "56421", "revid": "9323237", "url": "https://eu.wikipedia.org/wiki?curid=56421", "title": "Iturriotz", "text": "Iturriotz Euskal Herriko zenbait lekuren izena da:\nIturriotz euskal abizen bat ere bada:"}
{"id": "56433", "revid": "56334", "url": "https://eu.wikipedia.org/wiki?curid=56433", "title": "Jesus Atxa", "text": "Jesus Atxa Agirre (Aretxabaleta, Gipuzkoa, 1920ko maiatzaren 28a - 2007ko urriaren 24a) Bizkaiko eta Nafarroako ikastolen sortzailea izan zen.\nDozenaren bat ipuin euskaratu eta argitaratu zituen, Jon O\u00f1atibiarekin.\n2003an Eusko Ikaskuntzaren Manuel Lekuona Saria irabazi zuen.\nBizitza.\nHamalau urte bete arte herriko eskolan ikasi zuen. 14 urterekin Durangoko jesuitetara joan zen ikastera, eta han egon zen bi urtez. Gero, 1936an, gerra garaian, Belgikara joan zen, Jesuitetara. Jesuita artean egin zituen hurrengo zazpi urteak: zazpi hilabete Belgikan nobizio eta beste hamasei hilabete Caracasko nobiziatuan, bi urte Kolonbiako Santa Rosako Seminarioan, eta beste hiru urte Bogotako jesuiten Unibertsitatean, Filosofia eta Letrak ikasketak egiten. Pedagogia ikasketak ere eginak zituen. 1942. urtean, 23 urte zituela, Jesuitak utzi zituen eta Caracasera itzuli zen. Aldi batean, bere kabuz aritu izan zen lanean.\nCaracasko Eusko Etxean topo egin zuen Jon O\u00f1atibiarekin eta bere laguntzaile izan zen Argia aldizkarian. Caracasen izan zen bitartean, Eusko Etxeko abesbatzako partaidea izan zen.\n1945ean, Euskal Herrira itzuli zen: Elorrio eta Aretxabaleta artean igaro zuen urte pare bat edo, eta beste askoren artean Juan Luis Izagirre eta Lontxo Pe\u00f1a izan zituen adiskide; UDA izeneko elkartea sortu zuten eta Atxak futbolerako eta mendizaletasunerako barruan zeukan grinari ere irtenbidea eman zion. 1960an erabat murgildu zen Euskal Kultur eta ikastolen munduan. Bilbon, EDILI (Edici\u00f3n de Libros) erakunde euskaltzaleko zuzendari izan zen. Aretxabaletako ikastola sortu zuen, Sarasua eta Angel Gabilondorekin batera. Garai horretan, Bizkaiko Zeruko Argia aldizkariaren arduraduna izan zen.\nBestetik, Durangoko Euskal Liburu eta Disko Azokaren sorreran parte hartu zuen. Horren harira, beste hiri batzuetako kultur asteak eta egunak zirela medio, eratzen ziren liburu eta disko azoken antolatzailea izan zen, hala nola Eibarren, Arrasaten, Bergaran, Gasteizen, Iru\u00f1ean eta Zarautzen.\nBizkaiko lehendabiziko ikastolen bultzatzaile sutsua izan zen Jesus Atxa: Ondarroa, Ermua, Berriz, Olakueta, Zornotza, Galdakao, Durango eta Bilbo. Gipuzkoako herri batzuetan ere lan bera egin zuen eta Gipuzkoako Ikastolen Elkartea sortu aurretiko bileretan eta ekimenetan ere parte hartu zuen.\nLehendik Bizkaian izan zen bezala, gero ere Nafarroan, ikastolen munduan sortzaile, bultzatzaile eta irakasle izana da Jesus Atxa: 1970. urtean Iru\u00f1eko San Fermin ikastolako zuzendari izendatu zuten eta bertan ihardun zuen 1984 arte, alegia, jubilatu zen arte: \"Suertea eta ohorea niretzat -horrela esaten zuen berak- euskararen alde lan egin ahal izatea\". Bitarte horretan, gainera, herrietan sortzen ari ziren ikastolen suspertzaile izan zen: Etxarri-Aranatzen, Altsasun, Tafallan, Lizarran, Beran, Lesakan... Gurasoekin bilerak egitea eta irakasleak bilatzea, besteak beste, egiten zuen Atxak.\n1977an Nafarroako Ikastolen Elkarteko sorreran parte hartu zuen.\n1978an, Karlos Santamariaren gidaritzapean, Eusko Kontseilu Nagusian, Hezkuntza Sailean, hartu zuen parte.\n1990ean Nafarroako Ikastolen Historiarako Artxiboetako arduradun aukeratu zuten, Ikastolen Elkartearen babesean.\nOrain gutxi arte ordu batzuk ematen zituen Nafarroako Ikastolen Elkartearen egoitzan, \"geroari begira, Ikastolen Historiari dagozkion paper artean buru-belarri sartua, bide batez ikastola bakoitzaren historiatxo liburuak idatziz\". Izan ere, ikastola batzuetako historia laburpenak argitaratuak ditu.\nEuskaltzaindiak 1967ko abuztuaren 25ean euskaltzain urgazle izendatu zuen eta euskaltzain ohorezko, berriz, 1998ko apirilaren 24an.\n\"Zeruko Argia\" aldizkariaz gain, \"Txistulari\" eta \"Anaitasuna\" agerkarietan ere kolaborazioak argitaratu zituen. Iru\u00f1era joan baino lehen, haurrentzako hainbat pelikula euskarara bikoizten ere aritu zen, askotan Xabier Kintana euskaltzainarekin batera."}
{"id": "56436", "revid": "119347", "url": "https://eu.wikipedia.org/wiki?curid=56436", "title": "Lekeitio Marierrota Boleibol Kirol Elkartea", "text": "Lekeitio Marierrota Boleibol Kirol Elkartea 2005ean sortu zen kirol proiektuaren ondorioa da. Boleibola zabaltzeaz gain herrian neskek taldeko kirola egiteko aukera bezala planteatu genuen.\nGaur egun maila guztietan parte hartzen duten taldeak jolasten dute boleibolean ( jubenilak izan ezik ), txikienetatik hasi eta nagusienetararte. Benjamin eta Alebin mailetako neskatoek denboraldian zehar hilabetean behin prestatzen diren boleibol topaketetan parte hartzen dute.\nInfantil eta kadete mailetakoak ordea eskolar mailan jolasten dute bizkaiko beste taldeekin batera. Martxo inguruan kirol federatuko txapelketan ere parte hartzen dute.\nNagusien taldeak berriz \"Euskal lehenengo mailako \"B\" multzoan\" parte hartzen dute. Bertan euskal herriko taldeez gain kantabria eta Errioxako taldeek parte hartzen dute."}
{"id": "56437", "revid": "284", "url": "https://eu.wikipedia.org/wiki?curid=56437", "title": "Lehendakaria", "text": ""}
{"id": "56438", "revid": "512", "url": "https://eu.wikipedia.org/wiki?curid=56438", "title": "Espainiako 1978ko Konstituzioa", "text": "Espainiako 1978ko konstituzioa Espainiako legediko arau gorena da, Espainiako trantsizioaren fruiturik garrantzitsuena. Konstituzio horren bitartez, erregimen frankista monarkia parlamentario bihurtu zen, diktadura garaiko Erresuma Oinarrizko Legeak ordezkatuz.\nKonstituzioa 1978ko abenduaren 6ean onartu zen erreferendum bidez. Ondoren, abenduaren 27an, Joan Karlos I.a erregeak berretsi zuen eta azkenik indarrean jarri zen 1978ko abenduaren 29an Estatuko Aldizkari Ofizialean argitaratu zenean.\nHistoria.\n1975eko azaroaren 20an Franco jenerala hil ondoren, Joan Karlos I.a izendatu zuten Espainiako errege. 1976ko uztailean Adolfo Su\u00e1rez ekgobernua osatu zuen eta Erreforma Politikorako proposamen bat bidali zuen Espainiako Gorteetara. Proposamen hori lege bihurtu zen Gorteek onartu eta Espainiako herritarrek erreferendumean berretsi ondoren.\nErreforma Politikorako legeak ez zuen sistema demokratikoa ezarri, baina aldaketa horretarako bidea ireki zuen. Sistema juridiko frankistan txertatu zen baina oinarri desberdinak zituen: pertsonaren oinarrizko eskubideak bortxa ezinak zirela zioen (1. art.), ahalmen legegilea herri ordezkaritzaren eskumena zela agindu zuen (2. art.) eta ordezkaritza hori proportzioz eta modu demokratikoan jartzeko bidea zehaztu zuen.\nLege horren ondorioz, 1977ko ekainaren 15ean frankismo osteko lehen hauteskunde demokratikoak egin ziren Espainian. Hauteskunde hauetatik sortutako parlamentuari konstituzioa idazteko zeregina eman zitzaion. Horretarako berariaz batzorde berezi bat sortu zuten alderdi nagusienek (UCD, PSOE, AP, PCE eta talde katalanak). Batzorde honek onartutako proposamena Kongresuak eta Senatuak onartu zuten.\n1978ko abenduaren 6an egindako erreferendumean botoen %87ak baietza eman zion testuari. Erregeak izenpetu ondoren abenduaren 29an sartu zen indarrean.\nKonstituzio honek bi erreforma izan ditu, 1992an eta 2011n. Lehenengoa Maastrichteko Ituna bete ahal izateko onartu zen; 13.2 artikulua aldatu zen udal hauteskundeetan Europar Batasuneko herritarrek ere hautagai izateko eskubidea izan zezaten (espainiar nazionalitatea eskuratu beharrik gabe).\nBigarren aldaketa 2011ko abuztuan proposatu zuen Jos\u00e9 Luis Rodr\u00edguez Zapatero presidenteak, aurrekontu orokorretan egonkortasun printzipioa ezartzeko. 135. artikulua aldatu zen, PSOEko, PPko eta UPNko diputatu eta senatarien aldeko botoekin. Gainerako alderdiak aurka azaldu ziren, baina ez zuten lortu ganberaren bateko kideen %10en babesa erreferendum bat egiteko. Beste zenbait aldaketa mahai gainean daude: Koroaren oinordetzan gizonezkoen lehentasuna ezabatzea, Autonomia erkidegoak testuan bertan zerrendatzea, Europar Batasuneko kide izaera aipatzea, etab.\nEgitura.\nEspainiako konstituzioak hiru atal ditu: hitzaurrea, atal dogmatikoa eta atal organikoa. Lehenengo zatian (Hitzaurrea eta 1-55 artikuluak) konstituzioaren oinarrizko printzipioak eta herritarren eskubide eta betebeharrak zehazten dira. Bigarren zatian Estatuko erakundeen funtzionamendurako arauak ezartzen dira (56-127 art.), ekonomiako printzipioak aipatzen dira (128-136 art.), estatuaren lurralde antolaketa zehazten da (137-158 art.) eta Auzitegi Konstituzionalaren funtzionamendua eta Konstituzioaren balizko erreforma zehazten dira (159-169 art.).\nHitzaurrea.\nEnrique Tierno Galv\u00e1n politikari eta Madrilgo alkate ohia izan zen hitzaurrea idaztearen arduradun. Testuan balore demokratikoei, giza eskubideei eta Zuzenbide Estatuari egiten zaie aipamena.\nAtal dogmatikoa.\nAtal honetan Espainiar Estatuaren egitura politikoa eta lurralde banaketa zehazten duten printzipio konstituzionalak eta nortasun ikurrak zehazten dira; herritarren eskubide eta betebeharrak ere zehazten dira. Azkenik, gizarte politika eta ekonomiaren zuzentarauak barne hartzen ditu atal honek. Atal dogmatikoko atalak:\nAtal organikoa.\nEstatuaren egitura diseinatzen da. Montesquieuk diseinatu zuen botere banaketa hirutarra erabiltzen da Espainian: botere legegilea, botere betearazlea eta botere judiziala. Honakoak dira atalak:\nKonstituzioa honakoekin amaitzen da:"}
{"id": "56439", "revid": "119347", "url": "https://eu.wikipedia.org/wiki?curid=56439", "title": "Fi\u00f1ana", "text": "Fi\u00f1ana Almer\u00edako udalerria da. 2006an 2.422 biztanle zituen."}
{"id": "56440", "revid": "46380", "url": "https://eu.wikipedia.org/wiki?curid=56440", "title": "Konstituzio", "text": "Konstituzioa estatu independente baten arauak eta oinarriak zehazten dituen idatzia da. Bertan arautzen dira estatuko botere-antolaketa eta banaketa, oinarrizko eskubide eta betebeharrak eta politikarako oinarrizko prozedurak.\nEstatu horren antolaketa juridikoaren gailurra izan ohi da Konstituzioa, lege nagusietan nagusia. Berak zehazten du beste legeek bete behar dituzten oinarrizko prozedurak.\nEstatu baten ekintza politiko, sozial, ekonomiko, eta abar erregulatzen duen arau nagusia denez, idatzia izan ohi da. Bi zati nagusiz osatu ohi da: organikoa, botereen arteko harremanak erregulatzen dituena, eta dogmatikoa, herritarren eskubide eta betebeharrak finkatzen dituena.\nSarrera.\nKonstituzioa estatu baten arau juridiko gorena da. Batetik, estatu horrek bere boterea nola erabili eta antolatu behar duen arautzen duten arau- eta erakunde-multzoa zehazten du; bestetik, herritarren oinarrizko eskubide eta askatasunak bermatu eta ezagutzeko balio duen nahitaezko tresna da.\nKonstituzioaren historia gero eta formula juridiko sofistikatuagoen eta garatuagoen bilaketa da berez, honako bi agindu hauek betetzeko asmoz: estatuaren botereari mugak ezartzea, batetik, eta, bestetik, erabaki politikoetan gizabanakoen parte-hartzea bultzatzea, horretarako estatuaren legezko boterearen aurrean herritarrak defendatuko dituen hainbat tresna ezarriz. Konstituzio batek estatua kontrolatzeko erakundeak sortu, estatu horren antolaketa sistematizatu eta oinarrizko eskubideen bermeak ezartzen dituen neurrian, oinarrizko arau hori baliozkoa da zuzenbidezko estatu aniztun eta demokratikoa xedatzeko.\nKonstituzioa, legearen aldetik soilik begiratuta, ordenamendu baten arau-sistemaren muturrean dagoen hastapen-multzoa da, eta beste guztien iturri eta sorburu. Alabaina, lege hutsezko irizpide hori ez da nahikoa haren balioa neurtzeko; izan ere, baieztapen horrek gizarte-antolakuntza gauza jakina balitz bezala ematen du, gizarte-antolakuntza horren jatorria zein den argitu gabe. Egia bada ere estatuak bere subiranotasuna erabili ahal izateko mugak eta prozedurak legearen aldetik xedatzen dituen arau-multzoa dela Konstituzioa, ezin da bestalde ahaztu, legea eta politika, biak, daudela agindu horien jatorrian. Hori dela eta, beharrezkoa da Konstituzioaren alde \u201cformala\u201d, batetik, \u201cmamia\u201d, bestetik, bereiztea.\nFormaren aldetik konstituzio kontzeptuak deskripzio hutsari dagokio, eta antolaketa politikoa duen elkarte baten oinarrizko egitura juridikoa izendatzeko erabiltzen den izena da, hau da, elkarte horrek bere arauak adierazi eta jakinarazteko duen modua, zeina testu formal batean, gehienetan idatzia, jasotzen baita. Mamiari dagokionez, berriz, Konstituzioa sistema bakoitzaren funtzionamenduari eta horren barnean jokoan dauden indarrei dagokie, eta hala, zuzenbidearen eta politikaren arteko egokitasun-maila neur daiteke. Hala ulertuta, edozein estatuk du \u201ckonstituzioa\u201d, egiazko botere-faktoreak hartzen baitira kontuan eta ez araudiari dagozkionak soilik, \u201ckonstituzio-araubidea\u201d esapidea, berez, botereari mugak ezartzen dizkioten estatuetarako erabiltzen bada ere. Konstituzioaren mamiaren irizpide horrek hasierako egitasmoaren aurreikuspenen eta benetako jokabidearen artean bereizteko aukera ematen du. Ezaguna da, izan ere, arau mugigaitzen eta gizartearen aldakortasunaren arteko eten beharra. Zenbat eta konstituzioari eusten dioten indar politikoen jarduera gehiago errenditu hark ezarritako mugen barruan, orduan eta egiazkoagoa izango da konstituzio hori. Beste era batera esanda, konstituzio orok botere-harreman jakin batzuetan oinarrituriko sistema politikoa islatzen du, eta sistema hori bere xedapenen bitartez zilegitzen du. Hala bada, arau formalak Konstituzioa aztertzeko abiapuntu izan daitezke, baina estatua ezin da bere osotasunean ulertu arau horiek soilik kontuan izanik. Konstituzioari mamiaren aldetik begiratzeak bidea ematen du alde juridikoaren eta politikoaren arteko eta xedapen-multzoaren eta bere autonomiaren arteko aldea, eta indar politikoen arteko konpromiso-maila, neurtzeko.\nAzken batean, Konstituzioa tresna juridiko-politikoa da, botere publikoen arteko harremanak moldatzeko eta eskubideak aitortzeko teknika, baina, aldi berean, baita botere politikoen arteko orekaren adierazpen juridikoa ere.\nKonstituzio-ereduak.\nEredu arrazional\u2013arautzailea.\nKonstituzioaren inguruko teoriaren bilakaeran erabili izan diren eredu nagusiak azaltzeko, bereziki egokia da Garcia Pelayoren interpretazio-tipologia: Ikuspuntu horretatik begiratuta, Konstituzioa behin betiko (botere konstituziogilearen sormen-egintzaz) finkatutako arau-multzotzat hartzen da, eta hark zehazten ditu estatuaren organo eta egitekoak. Konstituzioa, bada, arau juridiko sistema batekin berdintzen du irizpide horrek, eta zuzenbidea berez arrazionala delako ustea du oinarri. Jakintzat ematen da Konstituzioa dela ordena jakin bat sortzen duena, eta hura dela botere- eta zilegiztze-iturri bakarra.\nFuntsean formalista hutsa den irizpide horren arabera, aurretik zehaztutako arau egokien bidez egitura daiteke estatua. Ikuspegi liberal klasikoaren iritziz, juridikoki adierazitako Konstituzioak soilik eskaintzen du behar adinako bermea edozein despotismo moduren aurrean.\nEredu historiko-tradizionala.\nAurreko irizpideari buruzko jarrera polemikoa du bigarren honek. Historikotasun mugigaitz batetik abiatuta, iraganeko ustezko balioak eta herriaren \u201cesentzia\u201d iraunkorrak goraipatzen ditu, eta Konstituzioa arrazoiketaren eta bermatze politiko subirano baten behin-behineko ekintza erabatekoaren emaitza izan daitekeela ukatzen du. Oinarrizko arauak mendetako bilakaera eta eraldatzearen ondorio dira, oharkabean bada ere askotarikoak diren zatikako egitate, ohitura eta usadioen ondorio, alegia.\nLiberalismo doktrinarioak, neurri batean behintzat irizpide horrekin bat eginik, zioen arrazoiaren zenbait elementuk parte har zezaketela konstituzioa osatzerakoan, bere aurretiazko mamia juridikoki gauzatzeko, ez, ordea, sortzeko. Ondorioz, kasu honetan uko egiten zaio botere konstituziogilearen eta botere eratuen arteko bereizketa egiteari, ez da onartzen botere horien artean bikoiztasunik dagoenik eta tradiziozko elementuetan oinarritzen da subiranotasuna.\nEredu soziologikoa.\nJoera honek formalismo juridikoa eta tradizionaltasun historikoa, biak, kritikatzen ditu, argudiatuz konstituzioa ez dela ez zuzenbidearen berezko gehientasun baten ondorio, ez eta urrutiko sustraien oihartzuna ere, gizarte jakin baten emaitza baizik.\nBeste hitz batzuetan esanda, konstituzioa ez da oinarritzen oroz gaineko araudi baten edota betiereko balio batzuen gainean, hain zuzen ere, gizarte jakin baten errealitatearen lehentasuna adierazten baitu. Ikuspuntu soziologikoak erregimen jakin bakoitzarekiko era askotako erantzunak onartzen ditu, noski, joera bakoitzaren irizpidearen arabera. Laburbilduz, zenbat eta adostasun handiagoa izan konstituzioak agintzen duenaren eta gizarte-egituraren artean, orduan eta egiazkoagoa izango da konstituzio hori, arazo konstituzionalak botereari dagozkionak izaten baitira gehienetan eta ez zuzenbideari dagozkionak.\nZuzenbide konstituzional klasikoak ikuspuntu positibista nagusi zela osatu zuen lehen konstituzio kontzeptua. Legearen subiranotasuna ez dator aurretiazko printzipio ideologiko edo historikoetatik, inongo agintek legez kanpo ezin jardun izate hutsetik baizik. Oinarrizko eskubideak berak ere ez dira \u201cberezko\u201d edo \u201cestatua baino lehenagoko\u201d moduan ulertzen, bere buruari mugak jartzeko prest dagoen estatuaren isla moduan baizik. Zuzenbide konstituzionalak zuzenbide positiboaz arduratu behar du, nahiz eta susmoa izan zuzenbide positibo hori ez dela lege-araudi soiletan agortzen. Ezinezkoa da, gainera, gizarte-bizitzarekiko loturarik gabeko irizpide abstraktu eta formalisten bidez ulertzea. Lehen Mundu Gerraren ondoren bereizi egin ziren eskolak, eta ikuspuntuak berritu zituzten, erregimen konstituzionalen egonkortasuna edo hondoratzea azaltzeko beharrezkoak ziren faktore soziologiko eta politikoak kontuan hartuz.\nEredu konstituzionalaren jatorria eta urratsak.\nKonstituzioak era askotara sortu izan dira herrialdeen arabera. Batzuetan, konstituzioa estatu berri baten jaiotzearekin batera sortzen da, Estatu Batuetan, Belgikan edota 1918az gero Europako erdialdeko estatu berrietan gertatu bezala; beste batzuetan, dagoeneko tradizio luzea duten estatuetan sortzen dira, erregimen politikoa aldatzen delako (Frantzian 1989. urtean, Iraultzaren ondorioz); zenbait estatuk, azkenik, indarrean dauden konstituzioak izan arren, oinarrizko testua aldatzea erabaki dezakete. Egituratze-erari dagokionez, gaur egungo konstituzioak emandako kartak (botere konstituziogile den aldetik Erregeak emanak), paktu doktrinarioak (subiranotasun partekatua) edota nazioaren edo/eta herriaren subiranotasunaren emaitza izan daitezke; azken horrek estatu federalek ordezkatzen duten lurralde-aldaera \u201dpaktista\u201d izan dezake\nKonstituzioaren aldeko mugimenduaren barnean, lau aldi bereiz daitezke. Aldi bakoitzak hainbat fase izan zituen:\n1. Europako eta Hego Ameriketako hainbat herrialdetan gertatutako iraultza liberalen ondorengo bultzada konstituzionala, zeinarekin batera botere-zatiketa, ordezkatze-printzipioa eta gizabanakoen eskubide zibil eta politikoen bermatzea etorri baitziren.\n2. Errestaurazioaren ondoren, XIX. mendearen erdialdetik aurrera gertatu zen konstituzioaren goraldi berria, 1830eko eta, batez ere, 1848ko iraultza liberal eta demokratikoen ondorioz.\n3. Lehen Mundu Gerrak eta Europako mapa politiko berriak eragindako mugimendu demokratizatzailea; Weimar-en konstituzio soziala izan zen eredu nagusia.\n4. Bigarren Mundu Gerraren ondoren izaera soziala (esku-hartzailea eta babeslea) duten konstituzio demokratiko berriak sortu ziren Europako mendebaldeko herrialdeetan, Frantziako, Italiako eta Alemaniako faxismoen demokraziaren aurkako esperientzien ondoren.\nKonstituzioen edukia.\nDoktrinaren tradizioaren arabera, bi alderdi handi eta berezik osatzen dute Konstituzioa: alde dogmatikoak eta alde organikoak.\nLehenak sistemaren printzipio orokorrak jasotzen ditu, eta batez ere, herritarren eskubide eta askatasunak, dagozkien bermeekin.\nBigarrenak botere publikoen antolaketaz eta erakundeen artean ezartzen den giltzadura-moduaz dihardu. Bi alderdiek sistema politikoaren oinarri eta helburuak xedatzen dituzte, boterea egituratzeko irizpideekin batera. Bien arteko harremana mendekotasunezkoa edota parekotasunezkoa izan daiteke, funtsezko balioak estatuaren antolaketari gailentzen zaizkion edota alderantziz gertatzen den kontuan izanik.\nBatzuetan, gainera, ideologia-kutsuko hitzaurre bat joan ohi da konstituzioaren sarrera gisa; gehienetan ez du behartze-indarrik izaten, hau da, ezin da Auzitegian zuzenean erabili. Azkenik, hainbat hipotesi bereziren berehalako ezartzea arautzen duten xedapen gehigarri eta iragankorren multzo batekin amaitzen dira konstituzioak.\nAlderdi dogmatikoak oinarrizko eskubide eta askatasunen zerrenda luze edo laburrak jasotzen ditu \u2013eta, batzuetan, baita herritarren betebeharrena ere\u2013, eraginkor eta galdagarri izan daitezen beharrezko diren bermeekin batera. Oinarrizko eskubideen ikusmolde iusnaturalistari edo positibistari buruzko eztabaidaz harago, estatuaren arbitrariotasunetik eremu horiek juridikoki eta politikoki babesteko sortu zen Konstituzioaren alde dogmatikoa. Eskubideak konstituzionalizatzeak, beren legezko erreserbak, beren babes-prozeduran oinarritutako tutoretza jurisdikzionalak eta herriaren defendatzailearengana jo ahal izateak biribiltzen dute sistema demokratikoaren berme den egitura.\nKonstituzioaren alde organikoak, bestalde, estatuko erakunde nagusien izaera eta osaketa, beren arteko harremanak, beren konpetentziak eta prozedura-arauak deskribatzen ditu. Gobernu-moduaz gainera, lurraldez lurralde boterea nola banatzen den, garrantzi berezia duen gaia da politikoki deszentralizatuta dauden estatuetan. Gehienetan, Konstituzioaren erreformari dagozkion xedapenak ere sartu ohi dira, oinarrizko testua aldatu nahi izanez gero, legez eta bakean egin ahal izan dadin. Historian zehar konstituzio askok alde organikoari zegozkion gaiak arautu zituzten soilik; batzuetan, eskubide-aldarrikapenak zituzten aldamenean, beste batzuetan gai horri buruz legedi arruntak zionera bidaltzen zuten, baina egoera horretan estatuak esku handiagoa zuen diskrezionaltasunerako eta baita arbitrariotasunerako ere.\nEgungo konstituzioen joera artikuluen eta gai arautuen kopurua zabaltzea da, estatu garaikidearen izaera soziala dela-eta.\nHala bada, sarritan aurkitu ohi dira gizarteari eta ekonomiari dagozkien aginduak, printzipio abstraktuen edota aspirazio orokorren itxuran. Halakoen botere konstituzionala orientagarri hutsa da, eta areagoko legezko garapena eskatzen dute beraz.\nGuztiarekin ere, printzipio sozio-ekonomiko horiek, zuzenean ezin eska daitezkeen arren, botere publikoek aldarrikatutako helburu programatikoen aurka joka dezaten eragozten dute, eta, nola edo hala, aipatutako helburuak bilatzera bultzatzen dute.\nBotere konstituziogilea.\nSubiranotasunaren teoria da (bere bi aldaeretan, bai nazio-subiranotasunari eta bai herri-subiranotasunari dagokionez) Frantziako iraultzak konstituzionalismoari egindako ekarpen nagusietako bat. Subiranotasunaren teoriaren arabera, nazioa edo herria da boterea bere esku duena. Botere horren erabilera ezin da zatitu, ezta alienatu ere, eta bozeramaile adituen bitartez, hau da, gehienen nahia interpreta dezaketen ordezkari politikoen bitartez gauzatzen da.\nSubiranotasunak botere konstituziogile bat badela aitortzen du, eta hala definituko litzateke: bitartekotzarik gabeko jatorrizko gizarte-boterea, erregimen berriak sortzeko duen ahalmenean parerik gabea, beti piztaraz daitekeenez iraunkorra, bateratua, zatiezina eta erabat subiranoa.\nZentzu zorrotzean hartuta, botere konstituziogile kontzeptua kolektibitate batek aurretiaz erabakitako prozedura formalekiko edota muga materialekiko loturarik gabe erregimen bat lehen aldiz ezarri edo errotik aldatzea erabakitzen duenerako gordetzen da. Zentzu horretan ez dira gauza bera jatorrizko botere konstituziogilea eta konstituzioaren erreformarako botere eratorria, azken hori, berak aldatu nahi duen, eta oraindik indarrean dagoen ordenamenduak baldintzatzen baitu, formalki besterik ez bada ere. Botere konstituziogileak ez du nahitaez gizarte-antolaketa jakin baten edota estatu-mota jakin baten sorrera ekarri behar, horiek aurretikoak baitira. Jarduera politikoaren arauak finkatuz eta erakunde-egitura jakin bat antolatuz, \u201ca posteriori\u201d forma ematea du egitekoa. Horregatik ez da botere hori estatu bat sortzearekin parekatu behar, oinarrizko arauaren aldarrikatzearekin baizik, aldarrikatze hori herritar guztiena den \u201cherri-subiranotasuna\u201d-ren erakusgarri gorena den neurrian, nahiz eta erabilera ordezkari politikoen esku egon.\nKonstituzioak egiteko prozedurak askotarikoak dira. Hasteko, bi modalitate bereiz daitezke, kanpokoa eta barnekoa. Lehenengo kasuan, estatu atzerritar batek burujabetasuna eskuratu berri duen beste estatu bati edo lurralde bati konstituzio-testu bat ezartzen dio, zenbait deskolonizazio-prozesutan gertatu izan den bezala. Bigarrena da, ordea, ohikoena. Hartan, subiranotasunari buruzko ikusmoldeak baldintzatzen ditu ezberdintasunak. Erregimen demokratikoetan, herriak parte hartzen du gehienetan, nahiz batzar eratzailea osatuko duen ordezkari-taldea libreki aukeratuz, nahiz erreferendumean zuzenean botoa emanez, nahiz bi formulak bateratuz. Nolanahi ere, konstituzioak egiteko prozedura konplexuak behar dira \u2013lege-egite arruntean ez bezalakoak\u2013, botere konstituziogilearen eta eratuaren arteko kontrakotasuna nabarmentzeko hain zuzen ere.\nEz da bidezkoa herri-batzar jakin batek hezurmamitzen duen botere konstituziogileak legea egiteko ahalmen arruntak bere barnean pilatzea; testu berria onartu bezain laster, beraren zeregina murriztu egiten da.\nBotere konstituziogileak beste muga batzuk ere baditu, nahiz Konstituzioaz kanpokoak, nahiz borondate politikoak erakarriak. Lehen kasuan, zuzenean baldintzatzen duten faktore politikoak daude (adibidez: Bigarren Mundu Gerraren ondoren Japoniako eta Alemaniako konstituzioek defentsa-gaietan dituzten murriztapenak) eta bigarrenean, konstituzioa aldatzeko partaideen esku-hartzea nahitaezkoa duten estatu federalen egoera bereziari buruz, politika-era honek tradizioz duen ikusmolde \u201cpaktista\u201d dela eta.\nKonstituzioaren erreforma.\nKonstituzio oro da indar politikoen eta gizarte-indarren arteko aldi baterako orekaren erakusgarri, eta idazten duten taldeak dira indar horien ordezkariak. Funtsean, gehienentzat onargarri den adostasunik handiena lortzea da helburua, konstituzio formala eta materiala elkarri ahalik eta gehien hurbiltzeko. Alabaina, begien bistakoa da konstituzioa idazteko orduan ezin direla aurrez ikusi etorkizunean izan ditzakeen garapen guztiak; ezinbestekoa da, beraz, ondorengo jarduera politikoak beragan eragina izatea. Horregatik da beharrezkoa konstituzioaren erreformarako mekanismoak arautzea. Egonkortasun politikoaren eta edozein ordenamenduk nahitaezko duen egokitzapenaren arteko oreka aurkitzean dago kakoa. Idatzizko konstituzio gehienak zurrunak dira, eta, ondorioz, aldatu ahal izateko barnean hartu behar du ohikoetatik ezberdinak diren organo eta prozeduren bitartez berrikusteko ahalmena. Konstituzioak erreformarako mekanismo bereziak izatea zurruntasun horren adierazgarri nabarmena da, eta, segurtasun juridikoaren printzipioan oinarrituta, sistemaren egitura aldatzeko ez baina, aitzitik, gordetzeko balio duen berme gehigarria. Aldi berean, mekanismo horiek mugak jartzen dizkiote \u201cbotere konstituziogileari\u201d, \u201cherri subiranoak\u201d klausula horien mendean jartzea onartzen baitu.\nKonstituzioen erreforma esplizitua da, aurreikusita dauden mekanismo juridikoak erabiltzen badira, eta inplizitua, \u201cisilpean\u201d egiten bada. Hasieran, konstituzioaren eta egiazko jarduera politikoaren arteko adostasunik eza handiegia izan ez dadin, komenigarria da arauak era malguan eta aurrerakorrean interpretatzea. Hala ere, ezerk ez luke eragotzi beharko, hala behar izanez gero, konstituzioaren forma osorik edo zati batean aldatzea. Konstituzioaren eraldatzea modu askotakoa izan daiteke: esplizituki mamitzen bada, aurreikusitako prozedurei jarraituz edota haiek alde batera utziz egin daiteke (kasu horretan, erregimenaren jarraitutasuna etengo litzateke), baina gehiagotan egiten dira egitezko aldaketak, arazo juridikoak badakartzate ere. Era berean, jarduera politikoan zenbait arau praktikan jartzeak konstituzioaren zenbait xedapen indargabetu ditzake; horrek esan nahi du ohiturak, eta, gutxiago, konbentzio konstituzionalek eragin handia izan dezaketela erregimen baten egiazko funtzionamenduan.\nAzkenik, begien bistakoa da horretarako eskua duten auzitegiek konstituzioaz egiten duten interpretazioa jatorrizko esanahiaren egokitzapena dela, forma aldatzen ez bada ere. Oso bestelakoa da egoera berezietan gertatzen den etenduragatiko aldaketa.\nErreformak konstituzioaren zati bat ken dezake, jatorrizko testuari elementu berriak erantsi (artikuluak aldatuz edota konstituzioari \u201caldaketa\u201d berriak gehituz) edota konstituzioa goitik behera aldatu (erreforma partziala edo erabatekoa). Parlamentuak har dezake bere gain erreforma egitea, mekanismo arrunten bidez (eredu malgua) edota hertsien bidez (eredu zurruna); baina organo berezi batek (batzar eratzaileak) edota herriak berak ere egin dezake zuzenean, erreferendumaren bidez, batzuetan aurreko bi irizpideetako batekin nahasian.\nArazoa da, mekanismo formalak oso konplexuak badira (gehiengo kualifikatu zabala edota indartua, bi alditako onespenak, parlamentua desegitea, erreferenduma) eta gehiengo politikoak erreforma egiteko erabaki sendoa hartua badu, konstituzioaz kanpoko bideak bilatuko direla erreforma hori gauzatzeko. Azkenik, konstituzioaren erreforma egiteko dauden mugen auzia aipatu behar da, nahiz denborazkoak izan, nahiz edukiari dagozkionak. Zenbait konstituziok itxaron-epeak ezartzen dituzte finkatzeko noiztik aurrera den zilegi erreforma egitea; horrek hasierako hitzarmen politiko jakin batzuk eta jaiotzen ari diren erregimenak sendotzeko balio du (1812ko Espainiako Konstituzioa).\nBadira beren aldiroko berrikusketara aurretiaz derrigortzen duten konstituzioak ere (Polonian, 1921ekoa), baina argi dago horrek politikarekin duela legearekin baino zerikusi handiagoa, batzuek erreforma asko izan baitituzte \u2013egoera politikoa egonkorra izan edo ez\u2013 eta beste batzuek, berriz, formaren aldetiko aldaketa handirik gabe iraun baitute.\nKonstituzioaren erreformarako beste formula batzuk dira: zenbait gai deskonstituzionalizatzea edota zatiren bat legearen bidez haustea. Bigarren kasuan, legea konstituzioarekin kontraesanean egon arren, eraginkortasun handiagoa izatera iristen da, nahiz eta benetako haustea ez adierazi zuzenean.\nBatzuetan, aurreikusita dago konstituzioaren etetea, zenbait gaitarako mekanismo bereziak aurreikusten badira (estatuko buruzagitza bezalako konstituzio-organoen lehen izendapen ohiz kanpokoak, parlamentuko ganberak, auzitegi konstituzionala edo antzekoak, eta baita nazioaz gaineko entitateei konpetentzia subiranoak uztea ere, Espainiako egungo Konstituzioak Europar Batasunerako sarrera errazteko egiten duen bezala). Laburbilduz, edozein konstituzio ez da gizarte-indarren arteko eta haren osaketan parte hartzen duten taldeen arteko konpromisoa besterik, eta batetik bestera konpromiso horren intentsitate-maila ezberdina izan daiteke.\nHasierako oreka asko aldatzen bada, horrek konstituzioaren erreforma ekarriko du modu batera edo bestera. Horregatik, zenbat eta errazagoa izan esparru politiko jakin batean aldaketa sozialak egitea, hau da konstituzioa berrikusteko beharrik gabe, orduan eta iraunkorragoa izango da konstituzio hori. Konstituzioa berraztertzeko era asko daude.\nKonstituzioa lege arrunten moduan alda daiteke (konstituzio malgua), edo prozedura berezien bidez bestela (konstituzio zurruna). Zurruna denean, ordea, mailak bereizten dira. Oro har, legebiltzarrari dagokio berrazterketa egitea; horretarako, hauteskunde bidez berretsi beharko da legebiltzarra edo berretsita egon beharko du (Belgika, Eskandinavia), edo gehiengo zabal baten bidez onartuko da testua. Sarritan, legegile arruntak egindako berrikuntzak erreferendum bidez onartu ondoren sartzen dira indarrean. Batzuetan, lan horretarako bereziki hautaturiko batzar bat osatu behar izaten da konstituzioa eratzeko. Orobat gerta daiteke herriak bakarrik egin ahal izana berrikuntzarik, adibidez Suitzan, non herriak, bera baita horretarako eskumena duena, konstituzioa atalez atal aztertzen baitu eta idazten baitu proiektu bat, gero sufragio unibertsalez onartu beharrekoa."}
{"id": "56441", "revid": "284", "url": "https://eu.wikipedia.org/wiki?curid=56441", "title": "Konstituzioa", "text": ""}
{"id": "56442", "revid": "119347", "url": "https://eu.wikipedia.org/wiki?curid=56442", "title": "V\u00e9lez-Blanco", "text": "V\u00e9lez-Blanco Almeriako udalerria da. 2006an 2.165 biztanle zituen."}
{"id": "56446", "revid": "119347", "url": "https://eu.wikipedia.org/wiki?curid=56446", "title": "Kulturen Forum Unibertsala 2004", "text": "Kulturen Forum Unibertsala 2004 (katalanez \"F\u00f2rum Universal de les Cultures 2004\") edota Bartzelonako Forum 2004a, Kulturen Forum Unibertsalaren lehenengo edizioa izan zen, 2004ko maiatzaren 9a eta irailaren 26a artean ospatu zena Bartzelonan. Ekitaldi hau antolatzeko ideia 1996.urtean sortu zen, orduan Bartzelonako alkatea zen Pasqual Maragallek ekitaldi erraldoi bat ospatzeko idea proposatu zuenean. 1997.urteko azaroan, UNESCOren 29.Batzar Nagusiak unanimitatez aprobatu zuen Bartzelonako Forum-aren proiektua. Aurrekontu osoa 324 milioikoa izan zen.\nBartzelonako Forum-a hiru ardatz nagusien inguruan ospatu zen: garapen jasangarria, bakea eta aniztasun kulturala. Gai hauek esposaketa, espektakulu, biltzar internazional eta aurkezpen bidez landu ziren. Horretarako, 30 hektareako lursail batean garatu ziren ekintzak, momentu zehatz honetarako eraikitakoa.\nEkitaldia luzatu zen 141 egunetan, 3.323.123 pertsona hurbildu ziren F\u00f2rum-a ezagutzera. Azkenengo egunetan jendetza ugari bildu arren, bisita-kopuru osoa aurreiritzitakoaren ezpitik kokatu da, 5 milio bisitari izango zirela kalkulatzen baitzuten antolatzaileek. F\u00f2rum-aren ekintza plan osoan, bai esparruaren barruan bai kanpoan, sei milio pertsonek hartu zuten parte.\nEsparrutik kanpo antolatutako ekintzarik garrantzitsuenak Carlinhos Brown abeslariaren Karnabala eta Itsas-festibala izan ziren.\nEkitaldiaren antolatzaileak.\nBartzelonako Udalak, Kataluniako Generalitateak, Espainiako Gobernuak eta UNESCOK antolatu zuten ekitaldia. F\u00f2rum-a ospatu ostean erakunde bat sortu zen, aurrean aipatutako lau entitateek osatuta, edifizioaren etorkizuneko funtzioak kudeatzeko asmoz.\nKonferentziak eta parte-hartzaileak.\n246 GKE-k parte hartu zuten, eta horien artean Save the Children, Manos Unidas eta Interm\u00f3n Oxfam dira nabarmenenak. Era berean, NBEaren nazioarteko organismoak, UNESCO, UNHCR edota Gurutze Gorriaren Nazioarteko Batzordea. Bidezko merkataritza eta bestelako proiektuak sustatzeko hartu zuten parte aipatutako erakundeek.\nBiltzarrak eta konferentziak 2.400 baino gehiago izan ziren, mundu osoko pertsonaia politikoak, kulturalak, espiritualak eta zientifikoak bildu zituena. Mikhail Gorbatxev, Luiz In\u00e1cio Lula da Silva, Angelina Jolie, Rigoberta Mench\u00fa, Carlos Fuentes, Jos\u00e9 Saramago, Salman Rushdie, Pedro Duque, Lionel Jospin, Romano Prodi, Val\u00e9ry Giscard d'Estaing, Frank Gehry edo Felipe Gonz\u00e1lez dira nabarmenenak.\nForuma bukatzean, gutun bat idatzi zen, non ekitaldi osoan zehar batutako ideia guztiak bildu ziren. Gutun horri Bartzelonako Deklarazioa deitu zitzaion, eta bertan hainbat konpromiso eta ideia ere batu ziren.\nHaste eta bukatze diskurtsoetan Espainiako errege Joan Karlos I.a eta Espainiako Gobernuko lehendakari Jose Luis Rodriguez Zapatero izan ziren, bai eta Kataluniako presidente Pasqual Maragall, Bartzelonako alkate Joan Clos eta bestelako pertsonaia batzuk ere.\nF\u00f2rum-aren esparrua.\nF\u00f2rum-aren esparrua Bes\u00f3s ibaiaren bokalearen ondoko lursoil batean kokatu zen, itsasoaren parean eta itsasertzeari irabazitako espazio batean, Bartzelona eta Sant Adri\u00e0 de Bes\u00f2s hirien arteko gune baten. Ekitaldirako espresuki eraiki zen esparru hau. Edifizio handiak eraiki ziren: Edifici F\u00f2rum eta Bartzelonako Nazioarteko Biltzar-gunea.\nEraikinen ondoan, 16 hektareako plaza erraldoi bat sortu zen, munduko bigarren plazarik handiena, hain zuzen ere. Hor ekitaldiaren ekintzen parterik handiena garatu ziren. Plaza horretan bertan panelez osatutako egitura handi bat sortu zen, energia xurgatzeko eta argindar iturri berreiztagarriak bultzatzeko.\nF\u00f2rum-aren esparruan, kirol-portu handi bat ere sortu zen, non erakusketa ugari, zirku-espektakulu eta kabaretan ospatu ziren. Era berean, jatetxe-gune eta jolasguneak ere antolatu ziren. Gune honetan, \"Xi'an-eko gudariak\" deituriko esposaketarik garrantzitsuena antolatu zen.\nOrainaldian, F\u00f2rum-aren esparruak ekintza kongresualak eta negozio-ekintzak uztartu nahi ditu, turismo eta aisiarako helburuak ere garrantzitsuak direlarik. Bestalde, askotan kalifikatu da gune hau hotza eta larregi handia dela. Hala ere, eraikin askok arkitektura-sari ugari jaso dituzte.\nF\u00f2rum-aren inguruko polemika.\nEkitaldia kontrobersia handikoa izan zen. Alde batetik, eraikuntza kostu handiak kritikatu ziren, 324 milioi eurokoak, hain zuzen ere; baita ekitaldiak ezkutatzen zituen helburu espekulatiboak ere(hori diote kritikoek). Bestalde, talde ekologista ugarik ekitaldia kritikatu zuten, honek kostaldean eragindako ingurugiro inpaktuagatik.\nSarreren prezio handia ere kritikatu zen. Sektore kritiko askok ere multinazionalen parte-hartzea kolokan jarri dute: Indra, arma-industriarekin duen loturagatik; Nestl\u00e9, hirugarren munduko umetxoentzat egiten duen esne-merkantilizazio handiagatik, eta ENDESA, Chileko indigenen lurretan burutzen duen presagatik."}
{"id": "56449", "revid": "201", "url": "https://eu.wikipedia.org/wiki?curid=56449", "title": "F\u00f2rum de les Cultures", "text": ""}
{"id": "56451", "revid": "201", "url": "https://eu.wikipedia.org/wiki?curid=56451", "title": "Lev Vigotsky", "text": ""}
{"id": "56464", "revid": "1545", "url": "https://eu.wikipedia.org/wiki?curid=56464", "title": "Ciudad Real", "text": "Ciudad Real Espainiako hiria da, izen bereko probintziako hiriburua. Gaztela-Mantxako autonomia erkidegoaren hegoaldean kokatuta dago, Guadiana eta Jabal\u00f3n ibaien artean dago. Administrazio eta merkataritza hiria da. Industria gutxi garatua dago. Apezpikutegia da.\nHistoria.\nAlfontso X.a Gaztelako erregeak sortu zuen 1225ean, eta Villa Real izena eman zion. 1420an hiri-agiria jaso zuen, Joan II.a Gaztela eta Leongo erregeak emana.\nOndarea.\nHarresi zaharren hondakinak, ateak (Toledoko atea, mudejar estilokoa, 1328. urtekoa), katedrala (XV-XVI. m.), Santiago eliza, udaletxea eta\u00a0 probintzia diputazioa dira aipagarriak."}
{"id": "56467", "revid": "46380", "url": "https://eu.wikipedia.org/wiki?curid=56467", "title": "Antoine-Jean Gros", "text": "Antoine-Jean Gros (Paris, 1771ko martxoaren 16a - Meudon, 1835eko ekainaren 25a) frantziar margolaria izan zen. Haren lanak estilo neoklasikoan ezar baditzakegu ere, agerikoak dira erromantizismorako ezaugarriak: indar eta espresibitatea bete-betea. Jacques-Louis David margolaria lagun eta maisu izan zuen Grosek.\nBizitza.\nAitak miniaturak margotu ohi zituen, eta txikitatik irakatsi zion seme Antoineri margotzen, sei urte besterik ez zituenetik. 1785ean Jacques-Louis Daviden pintura-estudioan ekingo dio trebatzeari, eskolan jarraitzeaz ostean.\nAitaren heriotzak Antoine-Jean bere kolkotik bizitzera bultzatu zuen, eta margogintza du irabazpide ordutik aurrera (1791). Parisko Arte Ederretako Eskolan (\"Ecole des Beaux Arts\") lan egiteko gomendioa jaso zuen eta han ibiliko da Konbentzio Nazionaleko partaideen erretratuak sortzen. Frantziako Iraultza aurrera doa etengabean eta 1793an Italiarako bidea hartuko du Grosek, Genoara joaz, aitaren langintza zen hura, miniaturak egitearena, bizibide hautatuz. Florentzia du bizileku sasoi batean eta Genoara bueltan Josephine Beauharnais ezagutuko du. Andre honen atzetik Milanera joango da eta haren senarrak, Napoleon Bonapartek, ondo jasoko du.\n1796ko azaroan armada frantziarrarekin egiten du bat Arcolatik hurbil, Bonapartek hango zubian hiru koloreko Frantziako bandera ezartzen zuen egunean bertan. Armadari lotuko zaio, eta Napoleonek berak armadako posta-zerbitzuko ikuskatzaile izendatu zuen. Eta horretan jardungo zuen sasoi batean. 1799an Genoako setiotik ihes egin eta Parisa jo zuen.\nDatozen hamar urteetan oso-osoan ekiten dio pintatzeari eta garai honetakoak dira ospea erakarriko dioten hainbat margolan. Esaterako \"Nazaretheko Bataila\" lanak (1802, egun Nanteseko Museoan) Frantziako Kontsulek eratutako saria irabazi zuen, baina artistak muzin egin zion. Hurren dator \"Les Pestif\u00e9r\u00e9s de Jaffa\" koadroa (Louvreko museoan), Napoleonek Jaffako etxe izurritsu hura bisitatu zuenekoa irudikatzen duena. Jarraian \"Aboukirko Bataila\" (1806, Versailles) eta \"Eylauko Bataila\" sortu zituen. 1808an Napoleonek baroi titulua eskaini zion. Grosen estiloa gero eta espresibitate handiagokoa da, indarra nonahitik dariola. Theodore Gericault eta Eugene Delacroix margolariengan Grosen eragina nabaria da hainbat adituren arabera.\n1810etik aurrera gainbehera ei dator Gros: \"Madril\" eta \"Napoleon Piramideen parean\" (Versailles) lanak sasoi honetakoak dira. Artean sortuko ditu hainbat lan txukun, baina oso aldian-aldian: St. Genevieve elizako kupulako pinturak osatzen 1811tik 1824ra arituko da beharrean. Nabarmentzekoak ere badira azken aldi honetan \"Madame d'Angoul\u00eameko ontziratzea\", \"Luis XVIII.aren abiatzea\" edota \"Herkules eta Diomedes\" margolanak.\n1835eko ekaineko 25ean bere buruaz beste egin zuen Grosek. Haren gorpua Sena ibaiertzean aurkitu zuten, eta kapela barruan zeraman ohar batek neke-neke eginda zegoela adierazten zuen, bizitzeaz aspertuta.\nAntoine-Jean Gros literaturan.\n\"Parmako Kartusia\" eleberrian Antoine-Jean Grosen gaineko pasadizoa sortu zuen Stendhalek:\nStendhal, \"La Chartreuse de Parme\", chapitre premier.\n2007an argitara emaniko euskarazko itzulpenean horrela irakur daiteke aipatu pasartea :\nStendhal, \"Parmako Kartusia\", \"Literatura Unibertsala Bilduma\", 131.zb. Alberdania-Elkar, 2007. 45-46. orr. Jon Mu\u00f1ozen itzulpena."}
{"id": "56468", "revid": "676", "url": "https://eu.wikipedia.org/wiki?curid=56468", "title": "Jakiunde", "text": "Jakiunde, Euskal Herriko Zientzia, Arte eta Letren Akademia, 2007ko urriaren 25ean eratu zen Donostian, Eusko Ikaskuntzaren ekimenez. Akademia Eusko Ikaskuntzaren barruan erakunde aholkulari gisa sortu bazen ere, 2009ko apirilean erakunde independiente modura eratu zen.\nJakiunde euskal gizartearentzako erreferentziazko foro bihurtzeko asmoz sortu zen. Erakunde eredugarria izan nahi du, bere osaeran eta jardunean, gidari gisa jarduteko gai dena, zorroztasun zientifikoarekin eta ezagutzarekin, eta bere ekintza eta aholkuekin egungo arazoei irtenbide egokiak aurkitzen laguntzeko helburua du.\nJakiunderen sorrerak Euskal Herriko hizkuntza eta kultura finkatzen diren lurralde-eremuan ezarritako unibertsitateen laguntza izan zuen: Deustuko Unibertsitatea (UD), Mondragon Unibertsitatea (MU), UNED, Nafarroako Unibertsitatea (UN), Nafarroako Unibertsitate Publikoa (UPNA), Euskal Herriko Unibertsitatea (UPV/EHU), Universit\u00e9 de Pau et des Pays de l 'Adour (UPPA). Zazpi unibertsitate horiekin bat egin du 2019an ESTIAk (\u00c9cole Sup\u00e9rieure des Technologies Industrielles). Unibertsitateetako errektoreak eta ESTIAko zuzendariak Akademiako kide osoak dira kargua duten bitartean.\nHasiera batean Donostiako Miramar jauregian egoitza izan ondoren, 2012ko azaroaren 13tik aurrera Jakiunde Akademiak bere egoitza ofiziala Bergarako Olaso dorrean du, baina administrazio-bulegoa Donostiako Prim kaleko 7an du.\nFuntzionamendua.\nBatzar Nagusia.\nBatzar Nagusia Jakiundeko gobernu-organo gorena da, eta urtean bitan biltzen da apirilean eta azaroan egiten diren osoko bilkuretan.\nLehendakaria.\nJakiundeko lehendakaria Batzarrak aukeratzen du. Pedro Miguel Etxenike fisikari ospetsua izan zen Jakiundeko bultzatzaile eta lehen presidentea, eta gaur egun ohorezko presidentea da.\nJakiundeko egungo presidentea Juan Ignacio P\u00e9rez Iglesias da, UPV/EHUko Fisiologiako katedraduna, eta karguan Jesus M. Ugalde UPV/EHUko Kimika Fisikoko katedradunaren lekua hartu du (2012-2020). Jakiundeko presidenteordea Iciar Astiasaran da, Nafarroako Unibertsitateko Nutrizio eta Bromatologia katedraduna (2020-gaur egun).\nJakiundeko kideak.\nJakiundek alor desberdinetako ospe handiko pertsonak biltzen ditu bere baitan. Akademiako kideak publikoki ezagunak dira oinarrizko zientzian, zientzia aplikatuetan eta giza zientzien hainbat diziplinatan egindako lanagatik, baita sorkuntza artistikoan eta letretan egindako lanagatik ere, eta elkarrekin lan egitearen alde egiten dute, etorkizuneko erronka berrien aurrean duten pertzepzioa gizarteari eskaintzeko. Estatuko eta nazioarteko sari ugarirekin sarituak, Akademiako kideen helburua elkarrekin hausnartzea eta ondorioak gizartearekin partekatzea da.\nJarduerak.\nHauek dira, besteak beste, Jakiunderen ohiko jardueretako batzuk:"}
{"id": "56471", "revid": "219", "url": "https://eu.wikipedia.org/wiki?curid=56471", "title": "Lutxana (Auzoa)", "text": ""}
{"id": "56473", "revid": "28807", "url": "https://eu.wikipedia.org/wiki?curid=56473", "title": "Llano (Barakaldo)", "text": ""}
{"id": "56474", "revid": "56334", "url": "https://eu.wikipedia.org/wiki?curid=56474", "title": "Arteagabeitia (auzoa)", "text": "Arteagabeitia Barakaldoko auzoa da, Arteagabeitia-Zuazo barrutia (6.a) osatzen duena Zuazo auzoarekin batera.\nEzaugarriak.\nArteagabeitia auzoa, Barakaldoko erdigunetik iparraldera dago, Lorategi Botanikoaren eta Beurko eta Santa Teresako auzoen artean. Etxebizitza eta dendak dira nagusi bertan, eta gune berdeak nahiko urriak dira."}
{"id": "56475", "revid": "56334", "url": "https://eu.wikipedia.org/wiki?curid=56475", "title": "Lutxana (auzoa)", "text": "Lutxana Barakaldoko auzoa da, izen bereko barrutia (8.a) osatzen duena Burtze\u00f1a eta Llanorekin batera. Bilboko itsasadarraren bestaldean Erandioko Lutxana auzoa dago.\nEkonomia.\nLutxanako auzoan La Uni\u00f3n Alavesa autobus konpainiaren egoitza nagusia dago."}
{"id": "56476", "revid": "219", "url": "https://eu.wikipedia.org/wiki?curid=56476", "title": "Errekartu", "text": ""}
{"id": "56477", "revid": "56334", "url": "https://eu.wikipedia.org/wiki?curid=56477", "title": "Errekaortu (auzoa)", "text": "Errekaortu Barakaldoko auzoa da, izen bereko barrutia (7.a) osatzen duena El Regato eta Kareagarekin batera.\nEzaugarriak.\nAuzoa Gurutzeta eta Kareagako auzoan artean dago, eta N-634 errepideak bitan banatzen du. Errepide honen mendebaldean, enpresa pabilioi zaharrak zeuden eta 2000. urtetik aurrera, eraitsi eta etxebizitza berriak eraiki zituen BBVAren higiezinen dibisioak. Idomek eginiko proiektua eraiki zen bertan hurrengo urteetan 2008. urtean lanak amaitu ziren."}
{"id": "56478", "revid": "9049168", "url": "https://eu.wikipedia.org/wiki?curid=56478", "title": "Errekatxo", "text": "Errekatxo (baita \"Mespelerreka\" ere) Barakaldoko auzoa da, Errekaortuko barrutia (7.a) osatzen duena Errekaortu (auzoa) eta Kareagarekin batera.\n2007ko urtarrilaren 1eko erroldaren arabera, auzoak 393 biztanle zituen."}
{"id": "56479", "revid": "56334", "url": "https://eu.wikipedia.org/wiki?curid=56479", "title": "Kareaga", "text": "Kareaga Barakaldoko auzoa da, Errekaortuko barrutia (7.a) osatzen duena Errekaortu (auzoa) eta El Regatorekin batera.\nEzaugarriak.\nBarakaldoko auzo gehienetan ez bezala, Kareagan enpresak eta merkatal-guneak dira nagusi, ez da ia biztanlerik bizi bertan. Max Center merkatal-gunea eraiki zenetik, hainbat enpresa eta denda ezarri dira bertan, kotxe saltzaileak, beilatokia eta abar.\n2007. urtean A-8 autobidearen gaineko zubia eraiki zen, Megapark eta Max Center merkatal-guneak elkartuz. Zubiak, kotxeentzako errei bana eta oinezkoentzako espaloiak dauzka."}
{"id": "56480", "revid": "284", "url": "https://eu.wikipedia.org/wiki?curid=56480", "title": "Cornwall", "text": ""}
{"id": "56485", "revid": "448", "url": "https://eu.wikipedia.org/wiki?curid=56485", "title": "Cuenca (argipena)", "text": "Cuenca toki hauen izena da:"}
{"id": "56487", "revid": "56334", "url": "https://eu.wikipedia.org/wiki?curid=56487", "title": "Zaballa (Barakaldo)", "text": "Zaballa Barakaldoko auzoa da, Zaballa-Zentroko barrutia (1.a) osatzen duena Zentroarekin batera.\nOndarea.\nUdalk euskaltegiaren eraikina, antzina, 1930eko hamarkadan alegia, Eusko Abertzale Ekintza alderdi politikoaren egoitza izandakoa."}
{"id": "56488", "revid": "56334", "url": "https://eu.wikipedia.org/wiki?curid=56488", "title": "Zentroa (Barakaldo)", "text": "Zentroa Barakaldoko auzoa da, Zaballa-Zentruako barrutia (1.a) osatzen duena Zaballarekin batera.\nEzaugarriak.\nBarakaldoko udalerriaren erdigunea Herriko Plazatik Bide Onera plazarako guneak osatzen du, bertan daude Barakaldoko udaletxea eta udal zerbitzu gehienak."}
{"id": "56489", "revid": "56334", "url": "https://eu.wikipedia.org/wiki?curid=56489", "title": "Beurko", "text": "Beurko Barakaldoko auzoa da, Bagatzako barrutia (4.a) osatzen duena Santa Teresarekin batera.\nEzaugarriak.\nBeurko, XX. mendean eraikitzen hasitako auzunea da. Etxe zaharrenak auzoaren behealdean kontserbatzen dira, Galindo ibaitik hurbil. Etxe zahar horien gainean, \"Beurko\" izeneko auzune berria eraiki zen 1950eko hamarkadan. Erabilitako material txarrak zirela eta, hamarkada batzuk beranduago, egitura arazo handiak izan zituzten etxebizitza eraikin horiek. Horrela, 2000ko hamarkadan ACR eta Larcovi eraikuntza enpresek auzokoekin adostutako proiektu batek ordezkatu zuen auzo zahar hura."}
{"id": "56490", "revid": "90523", "url": "https://eu.wikipedia.org/wiki?curid=56490", "title": "Santa Teresa", "text": "Santa Teresa zenbait santa katolikoren izena da:\nAldi berean, Santa Teresa Avilakoaren omenez izendatutako hainbat erakunde eta leku:"}
{"id": "56491", "revid": "56334", "url": "https://eu.wikipedia.org/wiki?curid=56491", "title": "Urban Galindo", "text": "Urban Galindo, lehen Desertu, Barakaldoko auzoa da, Lasesarre eta Larrearekin batera udalerriko 2. barrutia, Lasesarre-Urban Galindo alegia, osatzen duena.\nEzaugarriak.\nAuzoak Lasesarrerekin egiten du muga, bertan daude Barakaldoko hainbat azpiegitura, Goardia Zibilaren koartela, kiroldegi berria eta PCB enpresaren egoitza.\nAuzoa Adifen burdinbideak bitan banatzen du, eta bertan kokatzen da Renfeko Aldirien Desertu-Barakaldo geltokia."}
{"id": "56492", "revid": "56334", "url": "https://eu.wikipedia.org/wiki?curid=56492", "title": "Lasesarre", "text": "Lasesarre Barakaldoko auzoa da, Lasesarre-Urban Galindo barrutia (2.a) osatzen duena Urban Galindo eta Larrearekin batera.\nEzaugarriak.\nLasesarreko auzoa Adife burdinbideek bitan banatzen dute. Mendebaldean, auzo zaharra kokatzen da, 1950eko hamarkadatik aurrera eraikia. Ekialdean bestalde, 2000ko hamarkadan Europako Urban programaren bidez hiritartu eta proiektaturiko Barakaldoko udalaren zabalgune berria dago.\nFutbola.\nBertan kokaturik dugu Eduardo Arroyo arkitektoak diseinaturiko Lasesarreko futbol zelaia, Barakaldo CF taldearena. Zelaia 1922ko jatorrizko futbol zelaia ordezkatzeko eraiki zen eta 12.128 pertsonarentzako tokia dauka."}
{"id": "56493", "revid": "58701", "url": "https://eu.wikipedia.org/wiki?curid=56493", "title": "Cuenca (Espainia)", "text": "Cuenca Espainiako erdialdeko hiri bat da, izen bereko probintziako hiriburua, Gaztela-Mantxako autonomia erkidegoan kokatua, J\u00facar eta Hu\u00e9car ibaien bilgunean. 2006an 51.205 biztanle zituen, eta 954,2\u00a0km\u00b2 ditu.\nHistoria.\nMusulmanek sortu zuten hiria VIII. mende erdialdean. 1177. urtean Alfontso VIII.a Gaztelako erregeak konkistatu zuen. XVI. mendean garrantzia hartu zuen artilearen merkataritzari esker.\nOndarea.\nMultzo horretatik aparte, Cuencak oso ondare aberatsa du. Hauek dira eraikin batzuk:"}
{"id": "56495", "revid": "56334", "url": "https://eu.wikipedia.org/wiki?curid=56495", "title": "Larrea (Barakaldo)", "text": "Larrea Barakaldoko auzoa da, Lasesarre-Urban Galindo barrutia (2.a) osatzen duena Urban Galindo eta Lasesarre auzoekin batera.\nEzaugarriak.\nAuzoa Barakaldoko udalerriaren ekialdean dago, erdigunea eta Lasesarreko auzoen artean."}
{"id": "56496", "revid": "105290", "url": "https://eu.wikipedia.org/wiki?curid=56496", "title": "Akarregi", "text": "Akarregi Hernaniko (Gipuzkoa) auzoa da. 2007ko urtarrilaren 1eko erroldaren arabera, auzoak 403 biztanle ditu."}
{"id": "56497", "revid": "2048", "url": "https://eu.wikipedia.org/wiki?curid=56497", "title": "Antziola (Hernani)", "text": "Antziola Hernaniko (Gipuzkoa) auzoa da."}
{"id": "56498", "revid": "105290", "url": "https://eu.wikipedia.org/wiki?curid=56498", "title": "Elizatxo", "text": "Elizatxo Hernaniko (Gipuzkoa) auzoa da."}
{"id": "56499", "revid": "105290", "url": "https://eu.wikipedia.org/wiki?curid=56499", "title": "Epele", "text": "Epele Hernaniko (Gipuzkoa) auzoa da. 2007ko urtarrilaren 1eko erroldaren arabera, auzoak 117 biztanle ditu."}
{"id": "56500", "revid": "8946531", "url": "https://eu.wikipedia.org/wiki?curid=56500", "title": "Ere\u00f1otzu", "text": "Ere\u00f1otzu Hernaniko (Gipuzkoa) toki entitate txikia da. 2007ko urtarrilaren 1eko erroldaren arabera, auzoak 403 biztanle ditu. Hernani herritik 6\u00a0km-ra dago, Goizuetarako bidean. 400 pertsona inguru bizi dira bertan. Ere\u00f1otzuk herri txiki baten itxura du. XIX. mendean sortu zen Urumea ibaiaren ondoan, Ere\u00f1otzu baserriaren eta ermita baten inguruan.\n2010eko urriaren 7an Gipuzkoako Foru Aldundiak Foru Dekretu bidez, Ere\u00f1otzu \"toki entitate txiki\" eratu zuen, ordura arteko auzo maila kenduz. Erenotzuk, lau bokalez eta auzo-alkate batez osatutako auzo-batzarra du."}
{"id": "56501", "revid": "105290", "url": "https://eu.wikipedia.org/wiki?curid=56501", "title": "Etxeberri (Hernani)", "text": "Etxeberri Hernaniko (Gipuzkoa) auzoa da."}
{"id": "56502", "revid": "105290", "url": "https://eu.wikipedia.org/wiki?curid=56502", "title": "Florida (Hernani)", "text": "Florida Hernaniko (Gipuzkoa) auzoa da."}
{"id": "56503", "revid": "105290", "url": "https://eu.wikipedia.org/wiki?curid=56503", "title": "Galarreta (Hernani)", "text": "Galarreta Hernaniko (Gipuzkoa) auzoa da. 2007ko urtarrilaren 1eko erroldaren arabera, auzoak 2 biztanle ditu."}
{"id": "56504", "revid": "81544", "url": "https://eu.wikipedia.org/wiki?curid=56504", "title": "Jauregi (Hernani)", "text": "Jauregi Hernaniko (Gipuzkoa) auzoa da. 2007ko urtarrilaren 1eko erroldaren arabera, auzoak 399 biztanle ditu.\nChillida-Leku.\nBertako \"Zabalaga\" baserrian eta haren inguruan Chillida-Leku museoa zabaldu zuten, Eduardo Chillida eskultore donostiarraren lanen erakusgarri."}
{"id": "56505", "revid": "105290", "url": "https://eu.wikipedia.org/wiki?curid=56505", "title": "Karabel", "text": "Karabel Hernaniko (Gipuzkoa) auzo bat da."}
{"id": "56506", "revid": "105290", "url": "https://eu.wikipedia.org/wiki?curid=56506", "title": "Karobieta", "text": "Karobieta Hernaniko (Gipuzkoa) auzoa da."}
{"id": "56507", "revid": "105290", "url": "https://eu.wikipedia.org/wiki?curid=56507", "title": "Latsunbe", "text": "Latsunbe Hernaniko (Gipuzkoa) auzoa da."}
{"id": "56508", "revid": "105290", "url": "https://eu.wikipedia.org/wiki?curid=56508", "title": "Lizeaga", "text": "Lizeaga Hernaniko (Gipuzkoa) auzoa da."}
{"id": "56509", "revid": "105290", "url": "https://eu.wikipedia.org/wiki?curid=56509", "title": "Ma\u00f1e i Flaquer", "text": "Ma\u00f1e i Flaquer Hernaniko (Gipuzkoa) auzoa da."}
{"id": "56510", "revid": "105290", "url": "https://eu.wikipedia.org/wiki?curid=56510", "title": "Marieluts", "text": "Marieluts Hernaniko (Gipuzkoa) auzoa da."}
{"id": "56511", "revid": "105290", "url": "https://eu.wikipedia.org/wiki?curid=56511", "title": "Martindegi", "text": "Martindegi Hernaniko (Gipuzkoa) auzoa da. 2007ko urtarrilaren 1eko erroldaren arabera, auzoak 142 biztanle ditu."}
{"id": "56512", "revid": "137486", "url": "https://eu.wikipedia.org/wiki?curid=56512", "title": "Osinaga (Hernani)", "text": "Osinaga Hernaniko (Gipuzkoa) auzoa da, gehien bat sakabanaturiko baserriz osatua. 2007ko urtarrilaren 1eko erroldaren arabera, auzoak 211 biztanle zituen.\nOnddi mendiaren azpialdean kokaturik, guztira 55-65 bat baserri eta etxe daude bertan.\nHernaniko sagardotegi asko hantxe aurkitzen dira."}
{"id": "56513", "revid": "512", "url": "https://eu.wikipedia.org/wiki?curid=56513", "title": "Pagoaga", "text": "Pagoaga Hernaniko (Gipuzkoa) auzoa da. 2007ko urtarrilaren 1eko erroldaren arabera, auzoak 61 biztanle ditu."}
{"id": "56514", "revid": "105290", "url": "https://eu.wikipedia.org/wiki?curid=56514", "title": "Portu (Hernani)", "text": "Portu Hernaniko (Gipuzkoa) auzoa da."}
{"id": "56515", "revid": "105290", "url": "https://eu.wikipedia.org/wiki?curid=56515", "title": "Sagastialde", "text": "Sagastialde Hernaniko (Gipuzkoa) auzoa da."}
{"id": "56516", "revid": "105290", "url": "https://eu.wikipedia.org/wiki?curid=56516", "title": "Sagastialdeberri", "text": "Sagastialdeberri Hernaniko (Gipuzkoa) auzoa da."}
{"id": "56517", "revid": "105290", "url": "https://eu.wikipedia.org/wiki?curid=56517", "title": "Santa Barbara (Hernani)", "text": "Santa Barbara Hernaniko (Gipuzkoa) auzoa da. 2007ko urtarrilaren 1eko erroldaren arabera, auzoak 812 biztanle ditu. Agerreburu mendiaren oinetan dago eta han gailurrean dagoen Santa Barbara gotorlekua eta baselizatik hartzen du izena."}
{"id": "56518", "revid": "105290", "url": "https://eu.wikipedia.org/wiki?curid=56518", "title": "Sorgintxulo (Hernani)", "text": "Sorgintxulo Hernaniko (Gipuzkoa) auzoa da. 2007ko urtarrilaren 1eko erroldaren arabera, auzoak 247 biztanle ditu."}
{"id": "56519", "revid": "105290", "url": "https://eu.wikipedia.org/wiki?curid=56519", "title": "Ziku\u00f1aga", "text": "Ziku\u00f1aga Hernaniko (Gipuzkoa) auzoa da. 2007ko urtarrilaren 1eko erroldaren arabera, auzoak 742 biztanle ditu."}
{"id": "56520", "revid": "56334", "url": "https://eu.wikipedia.org/wiki?curid=56520", "title": "Gurutzeta (barrutia)", "text": "Gurutzeta Barakaldoko (Bizkaia) 9. barrutia da. Eustatek emandako datuen arabera barrutiak 12.718 biztanle zituen 2013. urtean, eta 1,454 kilometro koadroko azalera. Barakaldoko udalerriaren mendebaldean kokatzen da. Iparraldean Errekaortu-Kareaga barrutiarekin egiten du muga, eta hegoaldean Burtze\u00f1a auzoarekin. Barrutiak bi auzoz osatzen da Gurutzeta eta La Paz.\nAuzoak.\nGurutzeta eta La Paz auzoak oso desberdinak dira elkarrengandik, nahiz eta aldi berean eraiki ziren. 1950eko hamarkadatik aurrerako immigrazioak, ehunka pertsona erakarri zituen Barakaldora, bertako lantegietan lan egitera. Horrela, pertsona haientzako hainbat auzo berri egin ziren. Gurutzeta auzoa, izen bereko plazaren inguruan zabaltzen da, Gurutzetako Ospitalearen ondoan. La Pazeko auzoa berriz A-8 autobidearen mendebaldean hedatzen da, barrutiaren mendebaldean.\nLa Paz auzoan gune berdeak dira nagusi, etxebizitzak 12-13 pisutako dorreetan batu ziren, eta horrek plaza eta parke ugari eraikitzea posible egin zuen. Gurutzetak bien bitartean hirigintza tipikoagoa dauka, eta gune berdeak urriagoak dira. La Pazeko auzoaren ondoan, hiriko parkerik handiena dago, Gorostitzako parkea alegia."}
{"id": "56521", "revid": "56334", "url": "https://eu.wikipedia.org/wiki?curid=56521", "title": "La Paz (Barakaldo)", "text": "La Paz Barakaldoko auzoa da, Gurutzetako barrutia (9.a) osatzen duena izen bereko auzoarekin batera.\nEzaugarriak.\nAuzoa Gurutzeta, A-8 autobidea eta Errekaortuko auzoen artean dago, auzoa Barakaldoko auzorik berdeenetakoa da, izan ere, Gorostizako parkea mendebaldean kokatzen da. 2008. urtean osasun zentro berria eraiki zen, jatorrizkoaren ondoan eraikin berria altxatu zelarik."}
{"id": "56523", "revid": "23317", "url": "https://eu.wikipedia.org/wiki?curid=56523", "title": "Barakaldo CF", "text": "Barakaldo Club de Futbol izen bereko hiri bizkaitarraren futbol taldea nagusia da, 1988tik aurrera 2. B mailan jokatzen duena.\nHistoria.\nSorrera.\nBarakaldo CF 1917an sortu zen eta historian zehar hainbat izen izan ditu: \"Barakaldo F\u00fatbol Club\", \"Baracaldo Oriamendi\", \"Baracaldo Altos Hornos\", \"Baracaldo Club\" eta \"Barakaldo Club de F\u00fatbol\", eta kamiseta antzekoa izateagatik \"Pe\u00f1arol\" ezizena ere hartu du. 1918-19 denboraldian Eskualdeko txapelketako C mailan txapeldun geratu zen partida bakarra galdu gabe eta B mailara igo zen. 1919an Lasesarre zaharrean jokatzen hasi zen, baina itsasgora bizietan urak hartzen zuen eta 1922an Eskualeko A mailan zegoela Lasesarre estadioa inauguratu zuen. Inaugurazio partidan Athletic gonbidatu zuen eta bilbotarrek 3-1 irabazi zuten.\nBigarren mailan.\n1934an Bigarren mailan egin zuen debuta. Garai hartan bi multzo izaten ziren eta Barakaldo bere multzoko bosgarrena izan zen. Hurrengo urtean multzoko hirugarrena. Gerra Zibilaren erruz txapelketek hiru urtetako hutsunea izan zuten. 1939an Barakaldo Oriamendi izenarekin Generalisimoarn Koparen finalerdiak jokatu zituen baina Racing de Ferrolek kanporatu zuen. 1940an itzuli zen liga txapelketa eta Barakaldok 1961 arte bigarren mailan jarraitu zuen (1946an ezik).\nAipatzekoa da 1942-43 denboraldian Bizkaiko Labe Garaien (A.H.V.) babes ekonomikoa jaso zuen eta lehenengo hiru denboralditan janzkera aldatu zuen, kamiseta urdina eta praka zuriak hartuz. 1946an bere aurreko koloreak berreskuratu zituen baina AHV-ren armarria mantendu zuen.\n1949an urte bikaina izan zuen. Igotzeko asmotan zebilela Errealaren aurkako partida jokatu zuen. Ikusmina itzela izan zen eta futbol zelaia beteta zegoen, baina donostiarrek irabazi zuten eta Barakaldok azkenean 5. bukatu zuen liga. Urte horretan atzerriko bi talderen aurkako partidak jokatu zituen, Toulouse FC eta Le Havre Athletic talde frantsesen aurka hain zuzen ere.\n1952an gazteen taldea txapelduna izan zen Espainian, gerora garrantzitsuak izan ziren jokalariak zeuden bertan, Edu, Cholo, Urquiaga, Larburu, Manol\u00edn, Flores, Pe\u00f1a, Ocio, Alonso eta Gorostiza. 1954an ere bikain ibili zen igotzear izan baitzen. Bere multzoko bigarrena izan zen Alavesarengandik hiru puntutara eta ondoren igoera play-offean laugarren egin zuen.\nIgoerak eta jeitsierak.\n22 urte bigarren mailan egin ondoren 1961ean hirugarren mailara jeitsi zen (garai hartan ez zegoen Bigarren B mailarik). Hurrengo urteetan bigarren eta hirugarren mailetan aritu zen. Urterik onena 1977-78an izan zuen, laugarren gelditu baitzen, igo zen Celtarengandik bi puntu eskasera. Bigarren mailako azken urtea 1981a izan zuen.\nBigarren B mailan.\nOrdutik aurrera Bigarren B mailan jokatu izan du, 80. hamarkadan hirugarren mailan urte batzuk egin bazituen ere. 29 denboraldi egin ditu bertan, Estatu mailan gehien egin duenetakoa da, eta puntukako sailkapen historikoan Estatuko lehena da. Hiru aldiz gelditu da mailako txapeldun eta gehiagotan jokatu du igoera play-offa baina ez du berriz bigarren mailara igotzerik lortu. 1988an hirugarren mailan txapeldun izan eta bigarren mailara igo zenetik behin baino ez da hirugarren mailan egon baina 2011-12ko denboraldian.\nDatuak.\n2023-24 barne:\nEstadioa.\n2001ean Lasesarreko Estadio Berria inauguratu zuten, zelai zaharra (1922) ordezkatuz. 7.960 pertsonarentzat tokia dauka.\nLehen taldea.\nBarakaldo CF 2014-2015\nBarakaldo CF 2015-2016\nBarakaldo CF 2016-2017\nBarakaldo CF 2017-2018\nBarakaldo CF 2018-2019\nBarakaldo CF 2019-2020\nBarakaldo CF 2020-2021\nBarakaldo CF 2023-2024"}
{"id": "56525", "revid": "23317", "url": "https://eu.wikipedia.org/wiki?curid=56525", "title": "Espainiako futbol ligako bigarren B maila", "text": "Espainiako futbol ligako bigarren B maila 1977an abiatu zen futbol txapelketa da eta 2020-21 denboraldian amaitu zen. Espainiako futbol ligaren barruan hierarkiaren aldetik hirugarrena izan zen bigarren mailaren eta hirugarren mailaren arteko kategoria zuena.\nHistoria.\nAntolaketa.\n1987 arte bi multzotan jokatzen zuten taldeek, baina urte hartatik aurrera lau multzotan banaturik egon ziren, hogeina talderekin. \nIgoerak eta jeitsierak.\nMultzo bakoitzeko lau talde onenek Bigarren mailarako igoera play-offa jokatzen dute. Multzo bakoitzeko txapeldunek beren artean eta gainontzekoek hiru kanporaketa jokatzen dituzte. Txapeldunen arteko kanporaketan irabazle direnek igoera lortzen dute eta beren artean jokatzen dute Bigarren B mailaren titulua. Galtzaileak berriz besteen kanporaketatan sartzen dira. Kanporaketa horietatik beste bi talde igoko dira Bigarren mailara.\nMultzo bakoitzeko lau txarrenek maila galdu eta Hirugarren mailara jeisten dira. Azkenetik bosgarren gelditzen direnek kanporaketa jokatu behar dute maila mantentzeko.\nAmaiera.\n2019-2020 denboraldia 28. jardunaldia jokatu ondoren COVID-19 pandemiaren erruz etenda gelditu zen. Maiatzaren 6an erabaki zen liga ez berrekitea eta sailkapenak une horretan zeuden bezala uztea. Igoera promozioak jokatu ziren eta ez zen jeitsierarik izan. \nFutbol kategoriak birrantolatzea erabaki zen orduan. 2020-21 denboraldian 100 talde izan ziren 3. mailatik igotako taldeak gehitu zitzaikielako, eta horregatik bost talde eratu ziren. Bi fasetan jokatu zen eta 100 talde horietatik lauk bigarren mailara igotzea lortu zuten. Hurrengo 36 taldek eta Bigarren mailatik jeitsitako laurek maila berria osatu zuten 2021-22 denboraldirako, Lehen maila RFEF edo Espainiako Futbol Federazioaren Lehen maila, eta gainerakoek Bigarren maila RFEF, edo Espainiako Futbol Federazioaren Bigarren maila.\nUrtez urteko palmaresa.\nBi multzo (1978-1986).\nHona hemen urtez urte multzo bakoitzeko txapeldunak:\nMultzo bakarra (1986-1987).\n22 taldetako multzo bakarra osatu zen.\nLaburpena.\n2020-21 denboraldiko datuak barne.\nGaraipenak.\nMultzoetako garaipenak 2008 artean, ondoren txapeldunak.\nBeste talde euskaldun batzuen garaipenak:\nEuskal Herriko taldeak.\nDenboraldiak eta puntuak.\nHauek dira euskal talde bakoitzak bigarren B mailan egin dituen denboraldiak eta puntuak. 2019-20 denboraldiko datuak barne."}
{"id": "56527", "revid": "23317", "url": "https://eu.wikipedia.org/wiki?curid=56527", "title": "Espainiako futbol ligako hirugarren maila", "text": "Espainiako futbol ligako hirugarren maila txapelketa ez profesionala da, 1929an abiatutakoa eta 2021. urtean amaitu zena berrantolaketa baten ondorioz.\nHistoria.\n1929an sortu zen. Hasiera hartan 33 taldek jokatu zuten 8 taldetan banaturik eta txapeldunak Club Gij\u00f3n, Barakaldo CF, Atl\u00e9tico Aurora Pamplona, Patria Zaragoza, Club Deportivo Castell\u00f3n, Sporting Sagunto, F\u00fatbol Club Cartagena eta Recreativo de Huelva izan ziren. Hurrengo urteetan aldaketa handiak izan zituen, batzutan egon ere ez zen egin, baina 1943tik aurrera Espainiako hirugarren kategoria bihurtu zen arte. 1977-78 denboraldian ordea Bigarren B maila eratu zen eta hirugarren mailak kategoria bat galdu zuen, laugarrena bihurtuz. Eskualdeen arabera zatitu zen eta multzo gehiagotan banatu zen.\n1986an izan zen azken berrantolaketa eta 16 talde eratu ziren, guztira 364 futbol talde bertan banatu zirelarik. Laugarren multzoan Euskal Autonomia Erkidegoako taldeek jokatzen dute. Nafarroako Foru Erkidegoko taldeek berriz hamabosgarrenean. 2004-05 denboraldirarte Errioxako Autonomi Erkidegoko taldeek nafarrekin batera jokatzen zuten baina ordutik bi taldetan banatuta aritu dira. Aipatzekoa da SD Oyonesa (Araba) eta CD Vian\u00e9s (Nafarroa) taldeek errioxarrekin batera jokatzen dutela hamaseigarren multzoan gertutasun geografikoagatik.\nCOVID-19.\n2019-2020 denboraldia 28. jardunaldia jokatu ondoren COVID-19 pandemiaren erruz etenda gelditu zen. Maiatzaren 6an erabaki zen liga ez berrekitea eta sailkapenak une horretan zeuden bezala uztea. Multzo bakoitzeko aurreneko laurek igoera play-offak jokatu zituzten elkarren artean eta bakarra igo zen Bigarren B mailara. Ez zen jaitsierarik izan baina azpiko mailetatik taldeak igo ziren, IV taldean probintzia bakoitzeko bana eta XV multzoan Lehen Autonomikotik hiru. Horren ondorioz talde kopurua handitu egin da 2020-21 denboraldirako eta txapelketak egitura berezia hartu zuen. Bi fasetan jokatu zen. Lehenengo fasean 11 taldetako bi multzo osatu ziren. Bigarren fasean multzo bakoitzeko hiru talde onenek igoera fasea jokatu zuten eta azkenengo bostek jaitsiera fasea.\nBigarren B maila desagertu egin zen eta haren tokian bi maila berri sortu ziren, Lehen maila RFEF (Espainiako liga sisteman hirugarrena) eta Bigarren maila RFEF (Espainiako liga sisteman laugarrena). Honen ondorioz Hirugarren maila RFEF ere sortu zen, liga sisteman bosgarren kategoria izango zena.\nEuskal taldeak (1929-1986).\nHirugarren mailak hainbat antolaketa desberdin izan zituen urte guzti hauetan eta sarritan euskal taldeak multzo desberdinetan kokatuak izan ziren. Hauek dira euskal taldeek 1929-30 eta 1985-86 denboraldien artean izandako garaipenak:\nEuskal taldeak 1987tik aurrera.\nHona hemen 1986-87 denboralditik euskal taldeak aritu diren multzoetako irabazleak:\nEstatistikak (1929-30etik aurrera).\nGaraipenak.\n2019-20 denboraldiaren amaierako datuak.\nDenboraldiak.\n2018-19 denboraldiaren amaierako datuak."}
{"id": "56530", "revid": "12788", "url": "https://eu.wikipedia.org/wiki?curid=56530", "title": "Elkar (argitaletxea)", "text": "Euskal Liburu eta Kantuen Argitaldaria S.L. edo ELKAR S.A.R.L. Euskal Herriko argitaletxe bat da, Adunan egoitza duena. 1972an sortu zen Baionan. Helburu zehatz batekin sortu zen: garaiko euskal kultur egoeraren norabidea aldatzea. Euskarazko sorkuntza txikia zen, argitaratzeko zailtasunak handiak eta behar kulturala ere handia. Hutsune hori betetzeko sortu zen argitaletxea. Bi arlo nagusi landu ditu argitaletxeak: liburuak eta musika. Liburuei dagokienez bi alor nagusi bereizten dira: literatura eta ikasliburuak.\nElkar argitaletxea Elkar enpresa-taldearen kide da eta taldeko kide guztiak Elkar Fundazioaren baitan bildu ziren 1990eko hamarkadan.\nSorrera.\nSortzaileak Ipar Euskal Herriko 20 gazte izan ziren, 9 emakumezkoak eta 11 gizonezkoak, Manex Pagola izan zen ideiaren bultzatzaile nagusia Gexan Alfaroren laguntzarekin. Bazkide bakoitzak orduko 1.000 franko jarri zituen, garai hartako hilabete bateko soldata.\nElkar argitaletxearen sortzaileak, 1972an, hauek izan ziren:\n1987an Manex Pagolak eta Martxelin Arberbidek Elkar argitaletxean zituzten partaidetzak saldu egin zituzten, beste proiektu artistiko-kultural batzuek martxan jartzeko, beraien partaidetzak Antton Pocheluk eta Jeanne Hiriartek erosi zituzten.\n1974ean hasierako 20 kideei beste hogei batu zitzaizkien, 4 emakumezkoak eta 16 gizonezkoak. Denak ziren Hego Euskal Herrikoak, eta era horretara Elkar argitaletxeari nazio hedadura eman zioten. Bazkide berriek hasierakoek adinako ekarpena egin zuten. Honako hauek izan ziren 1974ko hogei kide berriak\nIparraldeko zein Hegoaldeko bazkideak beraien ideologia politikoan, kolore guzietakoak ziren, euskara eta euskal kulturaren beharrei erantzun baikor bat emateko bildu izan ziren. Ezberdintasun ideologiko hori, diferenteen artean kudeaketa bideratu beharra, Elkar argitaletxearentzat oso ekarpen ona izan zen, desberdinen artean lan egitea erakutsi ziolako eta elkarlanerako bideak ireki zizkiolako.\n1977an, Baionan eta Donostian.\nFranco hil ondorengo giroan, gerora Elkar Taldea izango zena liburu-dendak eta banaketa enpresak antolatzen hasi zenean, 1972tik Baionan martxan zegoen Elkar argitaletxeak Donostian ere egoitza hartu zuen. Ordutik izan ditu argitaletxeak bi egoitza.\nHanditzen joan den argitaletxea.\nElkar argitaletxearen ibilbidean hainbat argitalpen zigilu bildu dira argitalpen jardunera. Egun, lau zigilu nagusi biltzen ditu argitaletxeak: Elkar (liburuak eta musika), Ttarttalo, Txertoa eta Sua. \nEta horiekin batera, Ikaselkar, Ikastolekin elkarlanean, euskal curriculumaren garapenerako ikasmateriala argitaratzen duen argitaletxea.\nKultur proiektua.\nArgitaletxearen jarduna kultur proiektu gisara definitzen da. Batetik, bere jarduna argitaratze edo ekoizte\u00a0 hutsa baino haratago doalako; eta bestetik, azken helburua ez delako urtean liburu edo disko kopuru bat kaleratzea, helburua unean uneko auzi eta premiei erantzungo dien kultur edukiak eskaintzea da, ulertzen baita kultura ez dela entretenimendu hutsa edo entretenimendua soilik, kultura norbanako eta komunitate kritikoagoak, askeagoak, prestatuagoak, hobeak lortzeko giltza dela. \nKulturaren ulerkera horretatik, oinarri hauen gainean definitzen du argitaletxeak bere edizio/ekoizpen jarduna, bere kultur proiektua:\nKatalogo zabala osatu du eta osatzen ari da argitaletxea, ondoko datuek zehazten duten\u00a0eran. Katalogo bizian 2023an 4000 liburu eta 800 disko dauzka. Katalogo historikoan, aldiz, 1972tik 2022ra argitaratutako tituluak, 8.000 liburu eta 2.000 disko sartzen dira. Urtean 190 titulu berri argitaratzen ditu.\nArgitaletxearen parte hartzearekin plazaratu diren bekak.\nBeste erakunde batzuekin elkarlanean bost beka deialdi plazaratzen ditu Elkar argitaletxeak sormena sustatzeko. Hauek dira ekinbideak eta zein urtetan abiatu ziren:"}
{"id": "56540", "revid": "336", "url": "https://eu.wikipedia.org/wiki?curid=56540", "title": "Frantziako futbol liga", "text": "Frantziako futbol liga edo 2000. urtetik \"Ligue 1 Orange\" herrialde hartako futbol txapelketarik gorena eta profesionala da.\nHistoria.\n1932an abiatu zen, \"National\" izenarekin. 1933tik 2002 arte, ordea, \"Division 1\" izena eduki izan zuen. Aurrez ordea \"amateur\" mailako ligak jokatu ziren 1893an hasi eta 1929 arte. 2019-20 denboraldian COVID-19 pandemiaren erruz Liga bertan behera gelditu zen eta ez zitzaion berrekin lehiaketari, beraz 28. jardunaldiari partida bat falta zitzaiola zegoen salkapena hartu zen amaierako sailkapen gisa."}
{"id": "56542", "revid": "59723", "url": "https://eu.wikipedia.org/wiki?curid=56542", "title": "Susa", "text": "Susa Euskal Herriko argitaletxea da, Zarautz, Iru\u00f1ea eta Larrabetzun egoitza bana dituena. 1983an sortu zen.\n1988 eta 2017 urteen artean, Gorka Arrese izan zen argitaletxearen editorea. 2018tik, Leire Lopez Ziluagak du ardura hori.\nEgileak.\nBertan argitaratzen dituzten egileen artean Jon Alonso, I\u00f1igo Aranbarri, Amets Arzallus, Pako Aristi, Gotzon Barandiaran, Harkaitz Cano, Koldo Izagirre, Miren Agur Meabe, Xabier Montoia eta Juanjo Olasagarre daude, besteak beste.\nCC-BY-SA lizentziaduna.\nSusa argitaletxeko hainbat liburu CC-BY-SA lizentziarekin argitaratu dira. Lizentzia hori sormenezko lanak munduan zehar erraz partekatzeko lizentzia da. "}
{"id": "56543", "revid": "56334", "url": "https://eu.wikipedia.org/wiki?curid=56543", "title": "Erein", "text": "Erein Euskal Herriko argitaletxea da, Donostian egoitza duena. 1976ko abenduan sortu zen, Edorta Kortadi, Xabier Lete, Anjel Lertxundi, Jose Manuel Castells, Asentxio Ondartzabal, Julen Lizundia eta Jexuxmari Mujikaren eskutik. Hasierako helburua euskaraz argitaratzea zen baina argitaratutako lehenengo liburua Eugenio Ibarzabalen \"Di\u00e1logos en torno a las elecciones\" izango zen, Franco hil ondorengo hauteskunde garaian sortu baitzen argitaletxea eta gaiaren interesagatik. Jarraian argitaratu ziren Baleren Bakaikoaren \"Euskadiko dependentzia ekonomikoa\" (1977) eta Patxi Goenagaren \"Gramatika bideetan\" (1978)\nAipamen berezia merezi du Ipurbeltz, euskarazko komiki aldizkariak, 1977an sortua eta 2008arte iraun zuena.\nLiteratura alorreko argitalpen esanguratsuenen artean Bernardo Atxagaren \"Obabakoak\", Jon Miranderen Haur besoetakoa, Anjel Lertxundiren \"Aise eman zenidan eskua\" eta Ramon Saizarbitoriaren \"Hamaika pauso\" nabarmentzen dira.\nErein argitaletxea euskal kultura bultzatzeko eta garatzeko lanean ari den argitaletxea da. Alde horretatik, hiru ildo nagusitan dihardu:"}
{"id": "56544", "revid": "512", "url": "https://eu.wikipedia.org/wiki?curid=56544", "title": "Pamiela", "text": "Pamiela Etxea Euskal Herriko argitaletxea, Iru\u00f1ean egoitza duena. Euskeraz zein gazteleraz argitaratzen du.\nHistoria.\n1983ko ekainean Pamiela literatur aldizkariaren lehen alea agertu zen Iru\u00f1ean. \"Pamiela\" izena Pello Lizarraldek proposatu zuen eta aitonari entzundako euskal ipuin zaharretatik hartua da, pamielak \"sorginek baserrietako atarietan uzten zituzten kutxak omen ziren; inork irekiz gero, gaitz guztiak beraien gain eroriko zitzaizkien. Kutxa horiek urrutiratu behar zituzten, beste norbaiti salduz edota oparituz\".\nAldizkariko hasierako kolaboratzaileen artean Pablo Anto\u00f1ana zegoen, horrexegatik, bere eleberri \"Kronika txikia\" izan zen argitaletxeak plazaraturiko lehenbiziko liburuetako bat. Horrela sortu zen argitaletxea, Anto\u00f1anaren beste lan batzuk editatu zituena, bai eta gaztelaniazko zein euskarazko beste egile batzuenak ere.\n2010ean, Pamielak bazeuzkan dagoeneko mila bat liburu argitaratuta bi hizkuntzetan. Jorge Oteizak 2000n sortu zuen ordutik argitaletxe hau identifikatzen duen zigilua."}
{"id": "56545", "revid": "2048", "url": "https://eu.wikipedia.org/wiki?curid=56545", "title": "Txalaparta (argitaletxea)", "text": "Txalaparta Euskal Herriko argitaletxe bat da, 1988an sortua eta egoitza Tafallan duena (Nafarroa Garaia). Gaztelaniaz eta euskaraz argitaratzen dute batik bat, 30-40 liburu urtean: euskal literatura, beste herrietakoa, saiakera politikoa eta historikoa, kritika soziala, ezkerraren klasikoak, historia entziklopediak, besteak beste. Argitaletxearen ezaugarri nabarmenena bere harpidedun eta irakurle kopurua dira.\nOrain, Editoriales Independientes izenarekin, elkarlanean ari dira beste herrietako argitaletxeekin. Hala, Mexikoko ERA, Txileko LOM eta Uruguaiko Trilce argitaletxeekin batera argitalpen aniztasunaren alde ageri dira.\nArgitaletxeak Altafaylla kultura elkartea hartu zuen oinarritu bere sorreran, aldarrikapen kutsuko liburuei tartea eman eta zabaltzeko. Jose Mari Espartza izan du harrezkero sortzaile eta bultza-indar nagusia; haren esanetan, Txalapartak langile talde gaztea du, eta 1.300 liburuko funtsa. Argitaletxea abian jartzeko unean, \"Navarra 1936. De la esperanza al terror\" liburuak oihartzun handia hartu zuen.\n2023ko irailaren 22an, 35. urteurrena ospatu eta liburu-denda eta egoitza berria ireki zuten Iru\u00f1eko Kale Nagusian. Une horretan, Mikel Buldain zebilen argitaletxearen kudeatzaile, eta Garazi Arrula editore\nEgileak.\nTxalapartarekin lanak argitaratu dituzten egileen artean nabarmentzekoak dira Joseba Sarrionandia, Patxi Zabaleta, Edorta Jimenez, Manu Ortega, Laura Mintegi eta Jon Alonso, besteak beste."}
{"id": "56547", "revid": "119347", "url": "https://eu.wikipedia.org/wiki?curid=56547", "title": "Madrizko departamendua", "text": "Madriz Nikaraguako ipar-mendebaldeko departamendu bat da. 1.602 km\u00b2 ditu, eta 2012. urtean 158.020 biztanle zituen. Hiriburua Somoto da."}
{"id": "56548", "revid": "56334", "url": "https://eu.wikipedia.org/wiki?curid=56548", "title": "Managuako departamendua", "text": "Managua mendebaldeko Nikaraguako departamendua da. 3.672 km\u00b2ko eremua du eta 2012an 1.448.271 biztanle zituen. Hiriburua Managua da, herrialdeko hiriburua ere dena."}
{"id": "56550", "revid": "119220", "url": "https://eu.wikipedia.org/wiki?curid=56550", "title": "Carlos Fonseca", "text": "Carlos Fonseca Amador (1936ko ekainaren 23a - 1976ko azaroaren 8a), irakasle, politikari eta iraultzaile nikaraguarra. Askatasun Nazionalerako Fronte Sandinistaren (FSLN) sortzailea. Anastasio Somoza Debayleren diktaduraren aurka borrokatzen hil zuten. Handik hiru urtera FSLNa Managuan sartu zen iraultza bukatuz.\nGaztetik oso aktiboa izan zen eta Karl Marx eta Friederich Engels irakurri zituen. Historia liburu ugari ere irakurtzen zituen. 1959an Juventud Democrata Nicarag\u00fcense taldea sortu zuen, iniziatiba politikodun lehen gazte erakundeetako bat. Apirilaren 2an atxilotu eta Guatemalara deportatu zuten. Hondurasera igaro eta gerrillan sartu zen. Bertan tiro batek birika bat zulatu zion eta Habanara joan zen sendatzera. Ondoren Venezuelan Nikaraguako oposizioarekin harremanak egin eta \"Gutxiengo Programa\" sinatu zuen. Bertan atxilotu eta Mexikora eraman zuten. Nikaraguara bueltatu eta berriro ere atxilotu eta Guatemalara deportatu zuten, El Salvadorrera ihes egin, hortik Kubara eta berriro sartu zen Nikaraguan.\nGuzti honen ondoren \"Movimiento Nueva Nicaragua\" sortu zuen. Honen bilera batean Askatasun Nazionalerako Fronte Sandinista izena proposatu zuen sortzen ari zen talde armatuarentzat. Ikasle Frontea sortu zuen eta Hiri Gerrillan parte hartu zuen. Atxilotu zuten eta berriro ere Guatemalara deportatu eta El Petenen konfinatu zuten. Bertatik ihes egitea lortu zuen beste militante batzuen laguntzaz eta igerian Tapachulara joan zen, Mexikon.\n1968ko urtarrilaren 17an FSLNko buru militarra izendatu zuten. 15 puntuko manifestu bat egin zuen eta horrek asko indartu zuen gerrillaren izaera politikoa. Abuztuaren 31n Kosta Rikan atxilotu zuten eta saiakuntzak egon arren bere kideek ezin izan zuten askatu. Azkenean beste bahitu batzuekin trukea egin eta Kubara joan zen. Bertan idazle moduan jardun zuen ahalik eta 1975an berriro ere Nikaraguara sartu zen arte. Bertan mendiko gerrillan integratu eta 1976an hainbat manifestu idatzi zituen. Azaroaren 7an Zinica herrian egondako batailan hil zuten.\n1979an Managuako Iraultzaren Mauseloan lurperatu zuten, 100.000 pertsonen aurrean."}
{"id": "56556", "revid": "336", "url": "https://eu.wikipedia.org/wiki?curid=56556", "title": "Friederich Engels", "text": ""}
{"id": "56558", "revid": "58701", "url": "https://eu.wikipedia.org/wiki?curid=56558", "title": "Gregor Mendel", "text": "Gregor Johann Mendel (Heinzendorf, gaur egun Hyn\u010dice, 1822ko uztailaren 20a - Brno, 1884ko urtarrilaren 6a) austriar abade eta zientzialaria izan zen. Genetika modernoaren aita dela esan dezakegu; bere ikerketekin biologiaren atal honi oinarri sendoak jarri baitzizkion.\nOndoretasun-karaktereen transmisioak lege jakin batzuk betetzen zituela erakutsi zuen, ilarren landareekin egindako ikerketak baliatuta; gerora haren izena ezarri zitzaien lege horiei. Dena den, haren ekarpenak ez ziren XX. mendea hasi arte behar bezala ulertu eta onartu.\nBizitza.\nAustriako Heinzendorf herrian (gaur egun, Hyn\u010dice, Txekiar Errepublika) jaio zen eta bi egunen buruan Johann bataiatu zuten . Gurasoek baserri txiki bat zeukaten eta bere aitarekin ikasi omen zuen mentuak egiten eta fruitarbolak hazten. Haurtzaroan landarezain gisa lan egiteaz gain, erlezaintza ikasi zuen eta Olomouceko Filosofia Institutura joan zen gaztetan. 1843an fraide agustindar sartu zen; orduantxe hartu zuen \"aita Gregorio\" izena. Tomas Deuna abade-etxean bizi ondoren, Vienara igorri zuten irakasle ikasketekin segitzeko; bertan 1851n matematikan eta zientzietan lortu zuen doktoretza. 1854an Br\u00fcnneko Erret Eskolako irakasle laguntzaile izateko itzuli zen.\n1856an hasi zituen ikerketak monasterioko lorategian, unibertsitateko irakasleek eta monasterioko kideek bultzatuta. Horretarako ilarrak erabili zituen, \"Pisum sativuum\" espeziekoak hain zuzen. 1856 eta 1863 bitartean 29.000 landare landatu eta aztertutakoan arau orokor batzuk ondorioztatu zituen, herentziaren hiru legeak hain zuzen. Bere lanak Br\u00fcnngo Natura Ikerketarako Elkartearen bileretan aurkeztu zituen 1865ko otsailaren 8an eta martxoaren 8an; hurrengo urtean Elkartearen Aktetan argitara eman zen lana \"Hibridazio esperimentuak landareekin\" izenez (\"Versuche \u00fcber Pflanzenhybriden\") . Artikulua mamitsua eta zientifikoki primeran eraikia izan zen. Hala ere, dena delakoagatik, garai hartan bere lana ez zen aintzat hartu.\nIlarrekin ikerketa burututakoan, erleak erabili zituen Mendelek, baina, landereekin ez bezala, emaitzak ez ziren asetzeko modukoak izan. 1868an monasterioko buru izendatu zutenez geroztik bere postuko zereginei eutsi behar izan zien buru belarri. Bere bizitzan hainbat erakundetako kide izan zen.\nBr\u00fcnnen hil zen 1884ko urtarrilaren 6an nefritis kronikoak jota.\nMendelen ikerketak.\nBerez helburua gizakiaren kontsumorako hobeak izango ziren barietate eta espezieak lortzea zen. Belaunaldiz belaunaldi transmititzen ziren ezaugarrietan erregulartasunen bat bazegoela sumatu zuen monje austriarrak; hori frogatzeko esperimentu katea zehatza diseinatu eta burutu zuen. Halaber, matematika eta estatistika ezagutzak aplikatzen saiatu zen.\nKaraktere bakarrean desberdinak ziren bi ilar landare aukeratu zituen Mendelek bere ikerketak hasteko, hots, hazi horiak ematen zituen landare mota eta hazi berdeak ematen zituena. Gurutzatutakoan hazi horiak ematen zituzten landareak baino ez ziren atera. Bestelako karaktere bakarrean desberdintzen ziren ilar landare gehiagorekin errepikatu zituen gurutzatzeak, emaitza berbera lortuz, alegia, bi karaktereetako bat ateratzen zen lehendabiziko belaunaldian. Agertzen zen karaktereari gainartzailea deitu zion eta besteari azpirakorra. Bestela esanda, kolore horia berdearekiko gainartzailea zen.\nLehen belaunaldiko landareei autoernaltzeko era emanda lortu zuen bigarren belaunaldia. Hazi horiak eta berdeak ematen zituzten landareak atera zitzaizkion, baina 3:1 proportzioan, hots, 3 hazi horiekin eta bat berdeekin. Beste karaktereekin ere emaitza ez zen aldatzen. Esperientzia honetatik lehenengo eta bigarren legea ondorioztatu zituen.\nLege horiek bi karaktere edo gehiagotan bereizten ziren landareetan betetzen zirenetz egiaztatzen saiatu zen ondoren. Kasu honetan lehendabiziko belaunaldirako hazi horiak eta leunak zituzten landareak hautatu zituen batetik eta hazi berdeak eta zimurrak zituztenak bestetik. Gurutzatutakoan lortutako lehenengo belaunaldian karaktere gainartzaileak agertzen ziren (horiak eta leunak) baina ez azpirakorrak (berdeak eta zimurrak) Bigarren belaunaldian lortzen zuen proportzioa 9:3:3:1 zen, hau da, 9 landare hazi hori eta leunekin, 3 hori eta zimurrekin, beste 3 hazi berde eta leunekin eta bakarra hazi berde eta zimurrekin. Hemendik ondorioztatu zuen Mendelek bere hirugarren legea.\nZazpi ezaugarri edo karaktereri erreparatu zien:\nMendelen legeak.\nHorrela deituak Mendelen izenean, berak aurkitu baitzituen 1865ean. Autoreen arabera aldaketak dauden arren, maiz Mendelen ondoren definitutako kontzeptuak erabiltzen direlako besteak beste, honela formula daitezke labur-labur.\n1. legea.\nEzaugarri bakarrean desberdinak diren espezie bereko bi barietate gurutzatzen direnean, lehendabiziko belaunaldiko ondorengo guztiak ezaugarri edo karaktere horrekiko berdinak dira eta hibridoak gainera.\n2. legea.\nLehenengo belaunaldian sortutako hibridoak gurutzatutakoan, kontrako karaktereak bereizi egiten dira, eta ondorengoek fenotipo ezberdinak izaten dituzte.\n3. legea.\nKaraktere ez antagonikoei erreparatzen badiegu, bakoitza bere aldetik heredatzen da eta ondorengoei zoriz konbinatuta transmititzen zaizkie. Bestela esanda, karaktere bakoitza bere aldetik transmititzen da, aurreko bi legeak betez.\nMendelen lanaren aitorpena.\nXX. mendea hasi arte ez zen bere lana aitortu. 1900an berriz, bi ikerlarik elkarren berri izan gabe, Hugo de Vries nederlandarrak eta Carl Correns alemaniarrak hain zuzen, berraurkitu zituzten Mendelek formulaturiko legeak, bere ondorio berberetara iritsiz. Mendelen emaitzak erreplikatu egin ziren eta biologo askok onartu zuen teoria, fenomeno guztietan aplikagarria izan ez arren. Hala, kritikak jaso zituen, batez ere biometrikoen aldetik; ikuspegi honen ordezkaririk nagusienak Karl Pearson eta Weldon izan ziren. Iritzi honen kontra zeuden mendeliarrak izenekoak; hauen artean William Bateson zen garrantzitsuena . Eztabaida bizia izan zuten; zorroztasun matematikoaren alde batzuk, biologia hobeto ulertu nahian besteak. Azkenean, bi ikuspuntuak uztartu ziren, R.A. Fisher-en lana aipagarria izaki.\nBestalde, Mendelek \"elementu\" eta \"karaktere\"ez izendatu zituenak gaur egun \"gene\" hitzez ezagutzen ditugula, 1909an Wilhelm Ludvig Johannsen biologo daniarrak proposaturikoari jarraiki. Are, zehatzago hitz eginda fenotipo jakin baten gene arduradunen aldagai desberdinei \"alelo\" deritze. Hau honela, ilar berde eta horiak kolorearen ardura duten geneen alelo desberdinak dira.\nGenetikaren bilakaera handia izan da ordutik hona. Gaur egun badakigu salbuespenak badaudela eta beti ez direla Mendelen legeak betetzen, baina genetika zientzia izateko lehen urratsa izan zen bere ekarpena. Are, agustindar austriarra matematika ezagutzak biologiaren esparruan aplikatzen ere aitzindari izan zen."}
{"id": "56565", "revid": "119347", "url": "https://eu.wikipedia.org/wiki?curid=56565", "title": "Banda zabalera", "text": "Banda zabalera hertzetan neurtutako frekuentzia tartearen zabalera da, zeinean seinalearen potentziaren gehiengoa biltzen den. Fourierren analisiaren bidez kalkulatua izan daiteke, behin-behineko seinale bat erabiliz. Tarte honetan sartutako frekuentziek frekuentzia eraginkor izena ere hartzen dute.\nFiltro baten banda zabalera frekuentziek osatutako tartea da. Frekuentzia hauek beren atenuazioa 3dB edo gutxiagotan mantentzen dute filtrotik pasatzerakoan, betiere irudiko fc frekuentzia zentral muturrekoarekin konparatuz.\nFrekuentzia magnitude fisiko bat da, zeinak neurtzen duen seinale periodiko baten zikloa denbora unitateko zenbatetan errepikatzen den. Frekuentzia bakarreko seinale periodiko batek banda zabalera minimoa dauka. Eskuarki, seinale periodikoak hainbat frekuentziatan osagaiak baldin baditu, bere banda zabalera handiagoa da eta bere denborarekiko aldaketa bere frekuentziaren osagaien menpe dago.\nOrokorrean, sistema elektronikoek igortzen dituzten seinaleak, adibidez datu informatikoak, ahotsa, telebista seinaleak, eta abar... denboran zehar aldaketak jasaten dituzten seinaleak dira eta ez dira periodikoak, baina frekuentzia desberdinetako seinale periodikoen batura bezala har daitezke.\nOhiko erabilpenak.\nOhikoa da denbora unitate batean transmititu daitezkeen datu kopuruari \"banda zabalera digital\" deitzea. Adibide bat jartzearren, 256 kb/s dituen ADSL linea batek, teorikoki 256000 bit segundoko bidal ditzake. Hau benetan sistemak duen transferentzia tasa maximoa da, eta aldakorra izan daiteke banda zabalera analogikoaren, seinalearen potentziaren, linearen zarataren eta kanalaren kodifikazioaren arabera.\nBanda estu baten adibide garbia da konexio telefoniko batean burutzen dena eta banda zabal batena, DSL konexio batek burutzen duena. Konexio mota bakoitzak berezko banda zabalera analogikoa dauka, hala nola bere transferentzia tasa maximo bat. Banda zabalerak eta sareko saturazioak loturen kalitatean zuzenki eragiten dute.\nKanal bat pasatzen uzten duen frekuentzia tartea hertzetan adierazten da.\nBw = \u2206f = gbf (goi borne frekuentzia) \u2013 bbf (behe borne frekuentzia).\nBanda zabalera terminoa konputagailu baten bus batean datuak zenbateko abiaduran transferitzen diren jakiteko ere erabili ohi da, normalean byte segundoko (B/s), Megabyte segundoko (MB/s) edo Gigabyte segundoko (GB/s) unitateak erabiliz. Hau kalkulatzeko busaren frekuentzia (ziklo/segundo) biderkatuko dugu ziklo bakoitzeko transmitizen den byte kopuruarekin. Adibidez, 266 MHz-tan 64 biteko datuak transmititzen dituen bus batek 2,1 GB/s-ko banda zabalera izango du."}
{"id": "56574", "revid": "119347", "url": "https://eu.wikipedia.org/wiki?curid=56574", "title": "Euskalerriko Eskautak", "text": "Euskalerriko Eskautak irabazi asmorik gabeko elkartea da, astialdian egiten duena lan hezitzailearen bidez, eskaut metodologiaren bidez. Hego Euskal Herriko herri eta auzoen hobetzea du helburu, eratzen duten 40 taldeen eguneroko lanarekin. Euskalerriko Eskautek, 1959. urtetik hona, 8 eta 19 urte bitarteko haur eta gazteekin modu eraginkor eta erakargarri batean garatzen du bere lan hezitzailea. \nErrealitatearen irakurketa fededun batetik abiatuz, kide guztien partaidetzaren bidez, gizarte bidezkoago eta elkaraguntzaileago bat lortzea da erronka. Hirian, herrian, auzoan, eta batez ere naturan, eskaut taldearen egunerokoa jolasa, etengabeko aurkikuntza, norbere kudeaketa, taldeko bizitza, ospakizuna eta jaia da. Taldeko bizitzan barneturik, gurasoek ere parte hartzeko aukera duten, haur eta gazteentzako abentura da. Taldeko bizitzan barneturik, gurasoek ere parte hartzeko aukera duten, haur eta gazteentzako abentura da.\nHorretarako guztirako, Euskalerriko Eskautek pertsona arduratsuak ditu, eguneroko konpromisoa eta arduretatik abiatuz, taldean lan hezitzailea aurrera eramango duten begirale prestatuak, heziak eta tituludunak.\nEuskalerriko Eskautak elkartea \"Movimiento Scout Cat\u00f3lico\" Espainia osoko eskaut mugimenduaren barruan dago.\nEskaut mugimendua Euskal Herrian.\nEgun, eskaut mugimendua Euskal Herriko herrialde guztietan bizirik dago. Bizkaia da lurralderik indartsuena, eta Araba ahulena. Bizkaiko lurraldean, taldeak eskualdeka banatzen dira: Bilbo Erdia, Eskuinaldea, Ezkermeatzaldea eta Herri aldea. Esan daiteke Euskalerriko Eskautak krisi gorrian sartuta daudela, joera orokorren arabera taldeak desagertzen doazelako apurka-apurka. Beraz, horrek hausnarketa sakona eragin beharko luke elkartearen barnean eta etorkizunari begira neurri aurrerakoiagoak hartzea bideratu beharko luke era berean. Azken hamar urteetan ez da Bizkaian talde berririk sortu. Gipuzkoan ez dago talderik Euskalerriko Eskautak elkartearen barruan, bai ordea Euskal Eskaut Gia Elkartean eta bai askeak.\nGaur, hauek dira Euskalerriko Eskauten dauden taldeak: "}
{"id": "56577", "revid": "58701", "url": "https://eu.wikipedia.org/wiki?curid=56577", "title": "Florida (argipena)", "text": "Florida leku ezberdinen izena izan daiteke:"}
{"id": "56578", "revid": "103793", "url": "https://eu.wikipedia.org/wiki?curid=56578", "title": "Etxeberri (argipena)", "text": "Etxeberri oikonimo bat da (etxe izen bat), \u00abetxe berri\u00bb esan nahi duena. Gerora, euskal kulturan ohikoa denez, oikonimoa pertsonen deitura ere bihurtu da; bai eta bestelakoen izena ere. Hona hemen Euskal Wikipedian artikulua dutenen zerrenda:"}
{"id": "56583", "revid": "119347", "url": "https://eu.wikipedia.org/wiki?curid=56583", "title": "Itola baserria", "text": "Itola baserria Beasaingo baserria da. Gudugarreta auzoan dago, Salsamendi baserriaren mendebaldean. XVII. mendekoa da ezaguna zaigun lehenengo aipamena: Itola oinetxea aipatu zuen Lope Martinez de Isastik, bere liburuan.\nAsier Olazabal Uzkudunek (Historiako lizentziaduna) 2000. eta 2001. urteen artean Beasaingo ondareaz egindako inbentarioan jasota dago.\nBerezitasunak.\nBere garrantzia XVI. mendeko baserriei buruz dugun ezagutza urrian datza. Fatxadetan dituen bilbaduraren enara motako mihiztadurek adierazten dute baserria mende hartan eraiki zutela.\nEzaugarriak.\nOinplano laukizuzena duen eraikina, eskantzuetan zurezko zutabeak dituen harlangaitzezko hormaz egina.\nBi isurialdeko estalkia du, gailurra fatxada nagusiari elkarzut jarria dagoelarik.\nHiru solairu ditu. Bi eraikin desberdin dira nahiz eta elkar itsatsirik egon. Izan ere, hasiera bateko baserriari atzeko partean, mendebaldean, bi etxebizitzako eraikin berriago bat erantsi zaio.\nAurrealdeko fatxadan, ekialdekoan, erantsita zuen eraikin baten horma arrastoak ikus daitezke.\nSarrera nagusia iparraldean dago, zurezko dintela dauka eta hormigoizko blokez itsututa dago.\nLehenengo solairutik gora bertikalki, horizontalki eta zeharka jarritako habeez osatutako bilbadura baten aztarnak ikus daitezke. Zati pasiboa harlangaitzezkoa da une batzuetan baina leku gehienetan hormigoizko blokez ordezkatua izan da. Goiko zatia bertikalki jarritako oholeztadura batek estaltzen du nahiz eta ez den osorik kontserbatzen eta une batzuetan ate zahar batzuk jarri diren.\nFatxadak.\nIparraldeko fatxadan elkarren aldamenean dauden harlangaitzezko bi eraikin ditu itsatsita, estalkia baserriarenaren norabide bera jarraituz dagoelarik haren jarraian jarrita. Biek sarrera mendebaldetik dute, lehenengoak metalezko orri bakarreko ate tolesgarria dauka eta bigarrenak ez dauka hormarik alde honetan.\nMendebaldeko fatxadan, arestian esan bezala, egite berriagoa duen etxebizitza bat dauka erantsita, baina ez da bera bezain zabala. Hiru isurialde ditu eta eskantzuetan harlanduak dituen harlanduzkozko hormaz egina dago. Beheko solairuan harriak agerian daude, baina hortik gora karez zuriturik.\nHegoaldeko fatxadan zementuzko ertzak dituzten bi leiho eta erdi-puntuko arkuan eginiko sarrera bat ditu. Solairu bakoitzean hiruna leiho dauzka.\nMendebaldeko fatxadan solairu bakoitzean leiho bana dauka.\nIparraldeko fatxadan, guztia karez zurituan, hiruna leiho ditu solairu bakoitzean. Baserriaren mendebaldeko fatxadaren zati bat ikus daiteke etxebizitza berria estuagoa baita eta hemen, beheko solairuan zurezko ertzak dituen sarrera itsu bat dago eta goiko solairuan, zurezko ertzak dituen leiho bat.\nHegoaldeko fatxadaren mendebaldeko erpinean harlanduzko oinarria dauka metro bateko altueraraino eta hortik gora bertikalki, horizontalki eta zeharka jarritako habeetan oinarritutako bilbadura, fatxada osoan bezala. Ia guztia karez zuritua dagoen arren, zati pasiboa harlangaitzezkoa dela esan daiteke, une batzuetan adreiluzkoa eta beste batzuetan hormigoizko blokezkoa. Lehenengo solairuan zurezko ertzak dituzten hiru leiho ditu. Goiko zatian zati batzuetan zati pasiboa ate zaharrez eta oholez ordezkatua izan da, ekialdeko ertzean hiru bao laukizuzen ireki direlarik. Bi fatxadetako bilbaduraren zeharkako habeak enara motako mihiztadura bitartez daude josita zutabeei."}
{"id": "56587", "revid": "512", "url": "https://eu.wikipedia.org/wiki?curid=56587", "title": "Magnus efektua", "text": "Magnus efektua fluidoetan gorputz baten bere buruarekiko biraketak (errotazioak) ibilbidea aldatzeko daukan gaitasuna deskribatzen duen fenomenoari, eta bere azalpenari, deitzen zaio.\nFluido baten gertatutako errotazioak zurrunbiloak sortzen ditu. Adibide ikusgarri modura itsasontzi baten helizea aztertu daiteke, helizearen ardatzaren inguruan eta norantza berdinarekin zurrunbiloa sortu dela ikusiz. Edo errazago, likidodun edalontzi baten koilara batekin sor daiteke zurrunbilo hori. Fluidoen eta gorputzen ezaugarrien arabera (biskositatea, etab.) fluido geruza oso estu bat, geruza limitea, gorputzarekin batera higituko da; itsatsita egongo balitz bezala.\nHorretaz gain; gorputz hori fluidoan barrena higitzen bada, errotaziorik gabe gorputzarekin batera doan erreferentzi-sistemaren arabera fluidoa abiadura batekin korrontean zehar higitzen da. Aldi berean errotazioa gertatzen ari denez, gorputzaren aurpegi baten errotazioa fluidoaren higiduraren norantza berekoa izango da eta bestearena kontrako norantzakoa. Honek, azaldutako zurrunbiloan perturbazioak sortuko ditu eta ez da uniformea izango gorputzaren biraketa ardatzarekiko. Bernoulliren printzipioaren arabera fluidoaren barneko presioak abiaduraren karratuarekiko proportzionala den murrizpena jasaten du. Aurretik esan bezala, gorputzaren inguruan geruza limitea sortuko da, gorputzaren abiadura edukiko duena eta fluido korrontearekin nahastuko da; aurpegi baten korrontearen alde eta bestean kontra. Beraz, gorputzaren inguruan dagoen fluidoaren abiadura ez da berdina izango bi aurpegietan, ondorioz presio aldaketa egongo da gorputzaren bi aurpegitan; korrontearekiko eta errotazioarekiko perpendikularrak diren bi aurpegietan hain zuzen. Hau dela eta, indarra sortzen da horietariko aurpegi batetik bestera; gorputza azeleratuz eta traiektoria aldatuz.\nFenomeno hau Heinrich Gustav Magnus (Berlin, 1802ko maiatzaren 2 - Berlin, 1870eko apirilaren 4) fisikari eta kimikari alemaniarrak aztertu eta azaldu zuen 1853an lehenengo aldiz, eta honen heriotzaren ondoren bere abizenarekin izendatu zen fenomenoa. Hala ere, James Gleick kazetariak (Pulitzer saridunak) 2003an \"Isaac Newton\" biografian azaltzen zuen azken honek askoz lehenago (180 urte inguru) aztertu zuela tenis piloten higidura ikusi ondoren."}
{"id": "56590", "revid": "453", "url": "https://eu.wikipedia.org/wiki?curid=56590", "title": "MmHg", "text": ""}
{"id": "56593", "revid": "109565", "url": "https://eu.wikipedia.org/wiki?curid=56593", "title": "A\u00f1ua", "text": "A\u00f1ua Arabako herri bat da, Burgu udalerrikoa. 2007ko urtarrilaren 1eko erroldaren arabera, herriak 50 biztanle ditu.\nGarraioa.\nEskualdeko Garraioa sareak linea bat ditu herrian:"}
{"id": "56594", "revid": "109565", "url": "https://eu.wikipedia.org/wiki?curid=56594", "title": "Arbulu", "text": "Arbulu (ofizialki\" Arbulo / Arbulu\") Arabako herria da, Burguko udalerrikoa. 2007ko urtarrilaren 1eko erroldaren arabera, herriak 96 biztanle ditu\nGarraioa.\nAraba Bus sareko lineak zerbitzua ematen dio herri honi:\nGainera, Eskualdeko Garraioa sareak linea bat ditu herrian:"}
{"id": "56595", "revid": "109565", "url": "https://eu.wikipedia.org/wiki?curid=56595", "title": "Argomaiz", "text": "Argomaiz (azentua bigarren silaban) Arabako herria da, Burguko udalerrikoa. \"Argomaniz\" du izen ofiziala. 2007ko urtarrilaren 1eko erroldaren arabera, herriak 134 biztanle ditu.\nGarraioa.\nAraba Bus sareko lineak zerbitzua ematen dio herri honi:\nGainera, Eskualdeko Garraioa sareak linea bat ditu herrian:\nBestalde, La Burundesa autobus konpainiaren Sakanako herriak elkartzen dituen Gasteiz-Iru\u00f1ea lineak geltokia dauka herrian. Guztira hiru zerbitzu izaten dira norabide bakoitzean. Linearen ibilbidea honakoa da:"}
{"id": "56596", "revid": "109565", "url": "https://eu.wikipedia.org/wiki?curid=56596", "title": "Gazeta (Burgu)", "text": "Gazeta Arabako herria da, Burguko udalerrikoa. 2007ko urtarrilaren 1eko erroldaren arabera, herriak 53 biztanle ditu\nGarraioa.\nEskualdeko Garraioa sareak linea bat ditu herrian:"}
{"id": "56597", "revid": "103793", "url": "https://eu.wikipedia.org/wiki?curid=56597", "title": "Ixona", "text": "Ixona (ofizialki\" Hijona / Ixona\") Arabako erdi-ekialdeko herri bat da, Burgu udalerrikoa. 2007ko erroldan, 63 biztanle zituen. Gaur egungo hizkuntza nagusia gaztelania du, XIX. mendean galdu baitzen han euskara.\nGarraioa.\nAraba Bus sareko lineak zerbitzua ematen dio herri honi:\nGainera, Eskualdeko Garraioa sareak linea bat ditu herrian:"}
{"id": "56605", "revid": "512", "url": "https://eu.wikipedia.org/wiki?curid=56605", "title": "Aliud", "text": "Aliud Gaztela eta Leongo udalerria da, Soriako probintzian kokatuta dagoena. 2006. urtean 25 biztanle zituen eta 17,69\u00a0km\u00b2-ko azalera du. Bere dentsitatea 1,75 biztanle/km\u00b2-koa da."}
{"id": "56610", "revid": "90204", "url": "https://eu.wikipedia.org/wiki?curid=56610", "title": "Alemaniako historia", "text": "Alemaniako historia germaniar herriak lurralde horretara iristean hasten da.\nAntzinako germaniarrak.\nTribu germaniarren sorrera Brontze Aroan, edo, azken jota, erromatarren aurreko Burdin Aroan, gertatu zela onartzen da oro har. Eskandinaviako hegoaldetik eta Alemaniako iparraldetik, tribuek hegoaldera, ekialdera eta mendebaldera jo zuten K. a. I. mendean. Galiako zeltekin zein Ekialdeko Europako tribu iraniar, baltiko eta eslaboekin harremanetan sartzen. Ezer gutxi jakiten da aurreko historia germaniar honi buruz, Erromatar Inperioarekiko hartu-emanek, ikerketa etimologikoek edo arkeologiako aurkikuntzek diotena izan ezik.\nAugustoren agintaldian, Varo jeneral erromatarrak Germaniaren konkistari ekin zion, Germania Rhin ibaiaz harago zegoen lurraldea izanik. Garai hartan, tribu germaniarrak ezagun bilakatu ziren armada erromatarrentzat. K. o. 9an, Varo buru zuen armadak porrot itzela izan zuen Teutoburgeko Oihanean, Arminio buru germaniarraren aurka. Hala erromatarren aurreratzea galarazita, Rhin eta Danubio ibaiez harago dagoen egungo Alemania inperiotik kanpo geratu zen.\nK. o. 100erako, Tazitoren garaian, germaniar tribuak Rhin eta Danubioren ertzetan finkatzen hasi ziren, egungo Alemaniaren gehiena okupaturik. III. mendean mendebaldeko germaniar tribu handien sorrera gertatu zen: alamani, frankoak, saxoiak, frisiarrak, sikanbriarrak, turingiarrak... K. o. 260 inguruan, germaniarrek Erromatar Inperioko muga (\"limes\") gainditu zuten lehen aldiz, eta enperadoreen menpeko lurraldeetara sartu ziren.\nGermaniako Erromatar Inperio Santua (843\u20131806).\nGermaniako Erromatar Inperio Santua Europa erdialdeko zenbait herrialderen batasun politikoa izan zen, Erdi Arotik Aro Modernoaren bukaera arte iraun zuena. 962 urtean sortu zuten Verdungo Itunarekin.\nInperioaren sorrera.\nIparraldeko Italia, mendebaldeko germaniar guztiak (saxoiak eta bavariarrak barne) azpiratuta, Mendebaldeko Europan Karlos Handiaren nagusitasuna 800ean Erroman enperadore titulua jasotzeak egiaztatu zuen. Nolanahi ere, iloben arteko gatazkak zirela eta Inperioa banandurik amaitu zen, hala nola Verdungo Hitzarmenean.\nGermaniako Erromatar Inperio Santua frankoen ekialdeko erresumatik garatu zen. 919tik 936 arte, germaniar herriak (frankoak, saxoiak, suabiarrak eta bavariarrak) Heinrich Saxoniako dukearen aginpean batu ziren, zeinek errege titulua hartu zuen.\nOdon I.a Handiak 936an koroatu zuten Aachenen. Erregearen autoritatea apezpikuak eta abadeak Inperioko printze izendatuz areagotu zuen. 951n Adelheid Lonbardiako erreginarekin ezkondu zen, eta, hortaz, Italiako iparraldea bere aginpean geratu zen. Erresumarekiko kanpoko mehatxuak geldiarazi zituen 955ean hungariarrak mendean hartuz eta Elba eta Oder ibaien arteko eslaboak garaituz. Hori zela eta, Odon 962an Erroman, enperadore izendatu zuen Aita Santuak.\nGatazkak.\nInbestiduren auzia Erdi Aroko Europan botere erlijioso eta sekularren arteko gatazkarik garrantzitsuena izan zen. Elizako karguak nork, enperadoreak ala aita santuak, zuen izendatzeko ahalmena zela-eta hasi zen XI. mendean, Heinrich IV. eta Gregorio VII.aren artean. Anatematuta, Enperadorea Canossan 1077an Aita Santuaren aurrean makurtu zen. Azkenean, 1122an, behin behineko bakea iritsi zen Wormseko Itunari esker. Aita Santuen eta enperadoreen arteko gatazkek luzeago iraun zuten, harik eta Iparraldeko Italia guztiz alemaniarren eskutik at geratu zen arte.\nAuziak, 50 urtez gerra zibila eragin ondoren, enperadoreen boterea murriztu zuen, goiko noblezia eta elizgizonen mesedetarako. Epe luzean, enperadorearen boterearen murrizketak Alemania banandurik XIX. mendera arte ezarri zuen. Aita Santuari zegokionez, boterea handitu zuen.\nBeste gatazka bat Inperio barneko nagusitasunarengatik Hohenstaufen eta Welf (Guelfo bezala ere ezaguna) etxeen artekoa izan zen. Welf etxeko Bavaria eta Saxoniako dukea, Heinrich Harroa enperadoregai nabarmendua izan zen, baina bere boterearen eta joera oldarkorraren beldurrez, Hohestaufen leinuko Konrad III.a aukeratu zuten hauteslek.\nKonrad III.ak bi dukerriak kendu zizkion, baina Heinrich Lehoia semeak berreskuratu ahal izan zituen. Bavaria itzultzerakoan (1156) nolabaiteko konpromisoa hartu zuten bi alderdiek, Austria dukerri bereizia bihurtuta. Nolanahi ere, 1176an, Legnano batailaren ostean, Frederiko I.a Bizagorri enperadoreak berriro dukerriak kendu zizkion, lurralde zabal horiek jabetu nahi zuten beste printze germaniarren laguntzarekin. Frederick I.ak Aita Santuarekin bakea lortu zuen berriro 1177an Venezian.\nFrederick II.ak (1212-1250), halere, Italiako konkistari berrekin zion, Aita Santuaren kontrako gatazka berriz irekiz. Borroka horretan hiru aldiz jaso zuen anatema enperadoreak. Inperioan, botere zabalak eman zitzaizkien elizako botereei zein sekularrei, zeinek benetako estatu independienteen sorrera ekarri zuen. Frederick II.aren heriotzaren ostean, Hohenstaufen leinuak krisialdia ezagutu zuen, urte batzuetan enperadorerik ez baitzegoen Inperioan.\nOstsiedlung.\nGatazka politikoez gain, beste prozesu batzuk gertatzen ari ziren Alemanian aldi berean. Nagusienetakoa ekialderako hedapena izan zen.\nGoi Erdi Aroan, Europa osoan populazioa bizkor hazi zen. Oihanak eta padurak soro bihurtzeak, nahiz eta era masiboan gertatu, ezin izan zuen elikagai aski hornitu. \"Ostsiedlung\" prozesuan, alemaniarrak Elba eta Saale ibaiez bestaldean kokatu ziren, non eslaboak bizi ziren.\nXII. mendean hasi ziren alemaniarrak Bohemia, Silesia, Pomerania, Polonia edo Livonia gisako lurraldeetan era masiboan herriak eta hiriak eraikitzen, batik bat, Saxoniako autoritatea sorbiar eta wendiar zonaldeetan nagusitzean. Prusiar zaharreko konkista babesteko 1220ko hamarkadan gonbidaturik, Teutondar Ordenaren etorrerak Itsaso Baltikoko kokapenak areagotu zituen.\nHansa.\nXII. mendetik aurrera hiri berriak sortu ziren gaztelu, jauregi, monasterio edo gotorlekuen ondoan Inperioko lurralde osoan. Hirietan, askatasun eta eskubide bereziak jarri ziren indarrean, landetako populazioak jaun nobleen menpeko jarraitzen zuen bitartean. Partikularki, zenbait hiri Inperioko Hiri Aske bihurtu ziren. Horrek esan nahi zuen ez zeudela inolako jaunaren azpian, ez sekular ez erlijioso, baizik eta Enperadorea zuten buru bakarra.\nHiriak, oro har, ibilbide luzeko merkatari dirudunek kontrolatzen zituzten. Esku langileek gremioak osatzen zituzten, arautegi zorrotzen azpian, hirien gaineko kontrola bereganatu nahian. Ekialdeko eta iparraldeko salerosketak ugaldu ziren, L\u00fcbeck buru zuen Hansako Liga garatzen zen heinean.\nNolanahi ere, Hansan ez zeuden bakarrik Inperioaren azpiko hiria baturik, Herbehereetakoak, Norvegiakoak eta Ingalaterrakoak ere bazeuden. Batasun hori XIII. mendean sortu zen Kolonia eta beste 29 hiriren artean, amankomuneko interesak babesteko asmotan. Merkataritza-pribilejio andana jaso zituen batasun horrek, batik bat Ingalaterran, Flandrian eta Errusian ere.\nL\u00fcbeck eta Hamburg hiriek, 1241ean, Itsaso Baltiko eta Itsaso Beltzaren arteko ibilbide komertzialaren gaineko kontrola partekatzeko hitzarmena sinatu zuten. Bi hiri horiek, 1252an Flandriarekin ere salerosketarako itunak sinatu zituzten. Honela, Brugesek, Flandriako hiri nagusiak, Hansako garapenean parte hartze handia izan zuen. Geroago Londresekin ere hartu-eman komertzialak abian jarri zituzten. Bremen eta Danzig sartu ziren geroago, eta haien atzetik Westfaliako, Rhin aldeko, Herbehereetako, Prusiako, Lituaniako eta Estoniako beste hiri asko.\nFederazio hau, Hansa 1343an deituta, Danimarkari gerra egitera ausartu zen. Garaituta, Danimarkak kalteordainak ordaindu behar izan zituen, batasunaren ahalmen ekonomikoa handituz. Hurrengo urteetan, merkataritza gune berriak zabaldu zituen Iparraldeko Europan. Honela, nekazaritza eta nolabaiteko industria garatu ahal izan zituen, baita ubide eta errepideen eraiki ere.\nNolanahi ere, XV. mendearen amaieran batasunaren desintegrazio hasi zen. Europan estatu subiranoen garapenarekin, Amerikako aurkikuntzarekin eta Herbehereetako zein Ingalaterrako itsaso nagusitasunarekin bizkortu zen Hansaren gainbehera.\nErreforma Protestantea.\nXVI. menderako, Germaniako Erromatar Inperio Sainduan Eliza Katoliko politikeriak eta ustelkeriak nahigabea hedatu zuten. Jokabide maltzur horiek Martin Luther apaiz alemaniarrak salatu, eta, aldatzen saiatu zen. Wittenbergeko elizako atean, 1517an, indulgentzien kontrako tesiak iltzatu zituen, Erreformari hasiera emanez.\nLutherren tesiek Elizaren hierarkiaren oposizioa topatu zuten. Izan ere, 1521ean Karlos V.a buru zuen Wormseko Dietan Lutherren ideiak arbuiatu ziren era ofizialean. Edonola ere, Inperioan zehar Erreformako tesiak azkar eta luze zabaldu ziren. Haiei aurre egiteko, Loiolako Inaziok sortutako Jesusen Lagundiak, batik bat, bultzatu zuen Kontra-Erreforma Alemanian 1545etik aurrera. Erdialdeko zein Ipar-ekialdeko Alemania guztiz protestante zeuden jadanik, eta mendebaldeko zein hegoaldeko Alemaniak katoliko segi zuten.\nApaiz erreformatzaileen erretolikari eutsita, Suabia, Frankonia eta Turingiako nekazariak jaunen aurka matxinatu ziren 1524an. Hala ere, tokian tokiko printzeek altxamenduak menderatu ahal izan zituzten. Erreformatzaile eta Katolikoen arteko borrokek gehiago iraun zuten, aldiz. Katolikoen buru zen Karlos V. enperadoreak protestanteak 1546an garaitu zuen. Alabaina, 1555eko Augsburgeko Bakearen bidez, fede lutertarra onartu zen. Halaber, itunean, \"Cuius regio, eius religio\" printzipioaren azpian adierazi zen estatuko erlijioa gobernatzailearen erlijioa izatekoa zela.\nHogeita Hamar Urteko Gerra.\nKatoliko eta protestanteen arteko gatazkaren erpina Hogeita Hamar Urteko gerrarekin (1618-1648) etorri zen. Aldi berean, zio politikoak tartean ere bazeuden: Inperioko zenbait estatuk bere boterea handitu nahi zuten, eta enperadoreak batasun politikoa eta erlijiosoa lortu nahi zuen.\nBohemiako noblezia enperadorearen kontra matxinatzean hasi zen borroka, berehala Europa osora zabaldu zen arren. Espainiak enperadore katolikoaren alde egin zuen, eta Danimarkak, Suediak nahiz Richelieu kardinaleko Frantzia katolikoak ere (Habsburgotarren nagusitasunaren beldurrez) printze protestanteen alde. Alemania gerrako eszenatoki nagusia izan zenez, herrialdeko zonalde zabalak suntsiturik suertatu ziren, haren populazioaren heren bat gutxi gorabehera hil zen eta txirotasuna nagusitu zen nonahi.\nGerra 1648an amaitu zen Westfaliako Bakea sinatzerakoan. Enperadoreak Frantziaren eta Suediaren onurako lurraldeak galdu zituen. Herbehereek, \"de facto\" 80 urtez independiente egon ondoren, Inperio Saindua \"de jure\" utzi zuten. Enperadorearen boterea, honela, murriztu zen tokian tokiko printzearen mesedetan.\nPrusia.\nPrusia izan zen Westfaliako Bakeetan etekin handienetakoa atera zuen Inperioko estatua, Ekialdeko Pomerania eskuratu baitzuen. Baina estatu aski handia zen horren aurretik ere, 1618an Prusiako Dukerria eta Brandenburgeko Margraverria batu zirenetik, hain zuzen. Inperiotik kanpo lurraldeak ere bazituenez, 1701ean Prusia\"n\" Erregeko titulua (ez Prusia\"ko\" erregea, enperadorea ez eragoztearren) hartu zuen Frederiko I.ak.\nFrederiko Gilen I.arekin izugarrizko armada eraiki zuen Prusiak. Voltaireren hitzetan: \"Estatu gehienek armada dute, baina Prusian, berriz, armadak du estatua\". Suedia garaitutakoan, Pomeraniako gainerakoa eskuratu zuen Prusiak. Frederick II. Handiak Silesia konkistatu zuen Austriatik beratik hiru Silesiako gerretan (1740-1763). Prusiak, gainera, arrakastaz aurre egin ahal izan zion Zazpi Urteko Gerran, Austriak, Frantziak eta Errusiak osaturiko koalizioari. Orduz geroztik, Alemaniako politika Prusia eta Austriaren arteko lehiak (Alemaniako dualismo) markatu zuen 1866 arte.\nErrestaurazioa eta iraultza (1814\u20131871).\n1806 eta gero, Napoleondar Gerrak direla eta, Germaniako Erromatar Inperio Santuaren azken enperadorea abdikatu zuenean, Inperioen Estatu oiak hasi ziren Estatu alemaniar batu bat osatzearen bila.\nLurraldearen auzia nahiko korapilatsua zen: batzuk \"Alemania Handia\" sortzearen aldekoak ziren, Austriako alemaneraz aritzen zen lurraldeekin batera, eta besteek \"Alemania Txikia\" sortzearen aldekoak ziren, zerbait Inperio Estatu oiak batuz. Gainera, herria eta koroiaren botere banaketaz ere ados egotea ezinezkoa zen.\nAuzia Frantziako Lehen Inperioaren porrotaren ondorioz gauzatu zen. Napoleon, enperadorea, suntsitu zuten baina atzerriko menderaketa bukatzeak ez zuen 1815ko Konfederazio Germanikoaren barruan Alemania batua ekarri.\n1848ko martxoan, Iraultza hasi zen Alemanian. Antzinako auzia berriro piztu zen: derrigorrezkoa zen Alemaniaren lurraldea definitzea Alemania Estatu nazionala izateko. Lehendabiziko Parlamentuak, Frankfurten sortua, Estatu pangermaniko bat sortzea ezinezkoa zela ulertu zuen, Austria hor zegoen eta. Hori zela eta, \"Alemania Txikia\" sortzea erabaki zen, beti Prusiaren nagusitasunaren menpe.\nParlamentuak Prusiako erregeari, Alemaniako enperadorea, eskatu zion botere sakratuari uko egitea eta herriko borondatearen betetzaile izatea. 1849an erregeak errefusatu zuen proposamena eta alemaniarren batasuna ezin zen lortu.\nHortaz, Alemaniaren bateratzeari beste bide batetik (gerraren bitartez alegia) ekin behar izan zitzaion. 1860ko hamarkadan Otto von Bismarck kantzelariak Prusian Parlamentuaren aurkako eta exekutiboaren aldeko kanpaina burutu zuen. 1866an Zazpi Asteko Gudak \"Alemania Txikia\"ren alde auzia bukatu zuen.\nAlemaniar Inperioa (1871\u20131918).\nEstatua, harrezkero Alemania, 1871ko urtarrilaren 18an eratua, Alemaniar Inperioa izendatu zen Prusiaren hegemoniaren menpe (1870-1871 Franko-Prusiar Gudaren garaipena lortu eta gero). Horrela 1848ko Iraultzaren xedea lortu zuten: alemaniar batasuna.\n1918an Lehen Mundu Gerraren ondorioz, Inperio deuseztatu zenean, Alemania menderatu zuten lehenengo garaipenagatik ere. Wilhelm II.a enperadorea izateari uko eragin zioten eta \"Urriko Iraultza\" eta gero, Weimarko Errepublika hasi zen.\nWeimarko Errepublika (1919\u20131933).\nEzbehar ekonomikoa, 1919ko Versaillesko Itunaren baldintzek eta munduko Depresio Handiak eragina, partidu antidemokratikoen babesaren jatorri nagusienetariko bat izan zela uste dute. Gainera, gudan zehar, Alemaniako garaipen ziurraren ideia bakarra mantendu zen. Hori dela eta, erreza zen esatea, \"Dolchsto\u00dflegende\" teoriaren arabera, partidu demokratikoek (eta baita komunistak eta juduek ere) aberriari saldu zutela eta porrota eragin.\nHirugarren Reich-a (1933\u20131945).\n1932ko uztaila eta urriko hauteskundetan, Langileen Alemaniako Nazional-Sozialista Partiduak %37,3 eta %33,0 hurrenez hurren lortu zuen. Ezegonkortasun politikoa eta gobernu sendo bat osatzearen ezintasunak gobernuko presidenteari kantzelari (\"Pr\u00e4sidialkanzler\") hautarazi zuten, Parlamentuaren zeregina izan arren. 1933ko urtarrilaren 30an, NSDAPen presioaren ondorioz, presidenteak (Estatuko burua) Paul von Hindenburgek Adolf Hitler, NSDAPko liderra, hautatu zuen Gobernu burua. Hindenburg, Lehen Mundu Gerran zehar kantzelaria, hilaren ostean, bi karguak batu zuten eta Adolf Hitler Estatu eta Gobernua burua izan zen. Hau Alemania Nazi edo Hirugarren Reicharen hasiera deitu dute.\n\"Lebensraum\" edo (\"bizitzeko tokia\") lortzeko lurralde gertuak anexionatzearen Hitlerren politikak Bigarren Mundu Gerraren hasiera eragin zuen 1939ko irailaren 1ean, Polonia inbaditu zuenean. Hasiera batean, Alemania erraz lortu zituen garaipen militar handiak \"Blitzkrieg\" edo \"tximista guda\" taktikaren bitartez. Horrela Belgika, Herbehereak, Danimarka, Luxenburgo, Balkanak, Grezia eta Norvegia Europan, eta Tunisia eta Libia Ipar Afrikan menperatu zituen. Baina gero, porrotak hasi ziren: Ingalaterrako Batailan, RAFek Luftwaffe mendean hartu zuen (Australia, Kanada, Polonia, Frantzia, Finlandia eta abarren laguntzarekin). 1941ean Errusiako Kanpainan Alemaniako armada ez zen nahikoa hain lurralde zabala menderatzeko. Errusiako porrotak 1941ean (Moskura heldu eta Siberiatik ekarritako hornidurak moztea) eta 1942an (Kaspiar Itsasoaren petrolioa kontrolatzea), eta Ameriketako Estatu Batuak 1941eko abenduan gudan sartzeak gerra irauli zuen: aliatuek Alemania bonbardatu zuten 1945eko maiatzaren 8an erregimen nazi kapitulatu zen arte.\nGuda osoan zehar, Estatu alemanak inoiz hain zabal eta bihozgabe milioika pertsonen (juduak, ijitoak, homosexualak...) sarraskia antolatu eta burutu zuen bai Alemanian bai lurralde okupatuetan. Genozidio hori Holokausto edo Sho\u00e1 izena du.\nZatiketa eta bateratzea (1945-orain).\nAlemaniak bere lurraldearen zati handia galdu zuen, aliatuek okupatuta eta banatuta zuten 45 urtean zehar. Hamabost milioi alemaniarrak Reicheko jabetzetatik bota zituen. 1949an, mendebaldeko partean konstituzio berria onartu ondoren, Alemaniako Errepublika Federala (AEF) osatzen zuten. Urte batzuetan, bere jabetasuna lortuta, Europar Batasuna eta NATOren kidea izango zela. Ekialde partean, berriz, Alemaniako Errepublika Demokratikoa (AED) osatu zuten, Varsoviako Paktua eta Sobietar Blokearen kidea izango zela.\nHorrela banatuta, Alemania lau hamarkadetan zehar Gerra Hotza bizi zen. Berlin antzinako hiriburua bitan banatu zuten: ekialdeko Berlinek, sobietarren menpe, harresi bat eraiki zuen biztanleria mendebalde partera ez alde egiteko. Gertakari honek 1950eko hamarkadan biziagotu zen, Alemaniako Errepublika Federalaren ekonomia berreskuratu bitartean munduko aurrenetarikoaren bat izateko (Alemaniar Miraria). Gerra Hotzaren goineneko unean eta Alemaniako Errepublika Demokratikoa soldadutza 1962urterako berreskuratu nahi zuenean, 1961eko abuztuaren 13an Ekialdeko Berlin autoritateek sektore bien arteko trafikoa guztiz blokeatzea erabaki zuten, harresi gotortu baten bitartez.\nAlemaniako Errepublika Federala bere burua lehengo Alemaniaren oinordeko politikotzat hartzen zuelako (genozidio eta guda-krimenak barnean), kriminalen jazarpenak, hasieran epela, zirela eta, alemaniar belaunaldi berriei nazien garaian bere aita-amen jarrerak arbuioa eragin zioten. Hutsune horrek 1968 urtean ikasle matxinadak eragin zituen Alemania osoan. Gazte hauen izaera kritikoa eskolatik bertatik hasi zen, autoritarismo eta sasi-abertzalearen kontrako jarrerak erakusten, eta batez ere, eraso-guden galarazpen konstituzionala lotuta.\nAlemaniako Errepublika Demokratikoa, aldiz, bere burua antifaxista gudariek sortutako Estatu berritzat hartzen zuen. Hori zela eta, eta baita partidu bakarraren hegemonia dudatan ez jartzeko inoiz ez zuten egin hausnarketa sakonik guda garaian gertatukoari buruz. AEDko autokritika ezak gaur egun xenofobiarekin lotutako eraso gehienek Ekialdeko Alemanian izatea eragin du.\nBateratzea.\nBi Alemanien arteko liskar eta arazoak bukatuta, 1989ko azaroaren 9an Berlingo Harresia ireki zuten, Hungaria eta Txekoslovakiaren bitartez udako ihesaldi jendetsuen ostean. Alemania 1990eko urriaren 3an birbateratu zen, bere soberania osoa berreskuratuta, Bigarren Mundu Gerrako Estatu garaileen kontrol politiko eta militarra behin-betikoz bertan behera utzita.\n1990eko Alemaniaren bateratzeak mota guztietako ondorioak izan zituen: Nazio Batuen bake-inposaketaren operazioetan partaidetza batua, atzerritarren partizipazioari bizitza alemaniarran ikuspuntu kritiko berria, eta bateratzearen kostu ekonomiko handiak.\nAlemania Europar Batasunean.\nAlemania birbateratuak XIX. mendeko ohiturak mantentzen ditu: sufragio unibertsala eta Parlamentuko estruktura, \"Reichstag\" garaian garatua. Lurraldeko jarraitutasun ere mantendu du: Bi gehi Lau Akordioak, Alemania birbateratuaren hasierako nazioarteko akta, \"Alemania Txikia\"ren ideia berretsi du. Akordio honen bitartez, sobietar Armadak pixkanaka-pixkanaka ekialdeko Alemaniatik alde egingo du NATOk eskualdea errespetatzen duen bitartean eta ez du bere tropak hortxe kokatzen.\n1950 urtean, Robert Schumanek, alemaniar jatorrizko frantses ministroa, bere adierazpena bota zuenetik, herrialde bien arteko harremanak Europar Batasunaren motorra dira.\n2014ko abenduaren 3an, Alemaniak etorkinak kanporatzeko legea onartu zuena.\nAbenduaren 30ean, 3 eta 8 urteko bi ume hil ziren Alemanian, sute baten ondorioz. Etxebizitzan hamaika seme-alaba zituen 42 urteko emakumezko bat bizi zen.\n2015eko urtarrilaren 8an, Alemaniako erizain batek 30 gaixo inguru hil zituela adierazi zuen. 2003 eta 2005 bitartean Delmenhorst klinikan gertatu zen.\nUrtarrilaren 16an, Kahled Idris Bahray Dresdenen hilik topatu zuten errefuxiatu gaztea eraso xenofobo baten ondorioz hil zela jakin zen."}
{"id": "56611", "revid": "371", "url": "https://eu.wikipedia.org/wiki?curid=56611", "title": "Golkoa", "text": ""}
{"id": "56615", "revid": "371", "url": "https://eu.wikipedia.org/wiki?curid=56615", "title": "DDR", "text": ""}
{"id": "56619", "revid": "371", "url": "https://eu.wikipedia.org/wiki?curid=56619", "title": "Florida (Argipena)", "text": ""}
{"id": "56620", "revid": "105290", "url": "https://eu.wikipedia.org/wiki?curid=56620", "title": "Mozambikeren banaketa administratiboa", "text": "Mozambikeren banaketa administratiboa hamar probintziatan eta probintzia egoera duen hiriburu (\"cidade\") batean egiten da. Probintziak 129 barrutitan banatzen dira eta hauek era berean \"Postos Administrativos\" eta herrietan (\"Localidades\"). 1998tik aurrera, gainera, 33 udalerri (\"Municipios\") sortu dira bertan."}
{"id": "56621", "revid": "336", "url": "https://eu.wikipedia.org/wiki?curid=56621", "title": "Mozanbikeren banaketa administratiboa", "text": ""}
{"id": "56626", "revid": "105290", "url": "https://eu.wikipedia.org/wiki?curid=56626", "title": "Cabo Delgado probintzia", "text": "Cabo Delgado Mozambikeko 10 probintzietako bat da. Bere hirubura Pemba da. 2007ko zentsuan 1.688.203 biztanle zituen eta bere azalera 82.625 km2koa da."}
{"id": "56628", "revid": "105290", "url": "https://eu.wikipedia.org/wiki?curid=56628", "title": "Gaza probintzia", "text": "Gaza Mozanbikeko probintzia da. Bere hiriburua Xai-Xai da. 75.709 km\u00b2ko azalera du eta 1,3 milioi biztanle inguru 2002 datuen arabera.\nLurraldearen banaketa.\nBarrutiak.\nGaza ondorengo barrutietan banaturik dago:\nUdalerriak.\nGazako udalerriak honako hauek dira:"}
{"id": "56629", "revid": "105290", "url": "https://eu.wikipedia.org/wiki?curid=56629", "title": "Inhambane probintzia", "text": "Inhambane Mozambikeko 10 probintzietako bat da. Bere hiruburak ere Inhambane izena du. 2007ko zentsuan 1.616.503 biztanle zituen eta bere azalera 68.615 km2koa da."}
{"id": "56631", "revid": "105290", "url": "https://eu.wikipedia.org/wiki?curid=56631", "title": "Manica probintzia", "text": "Manica Mozambikeko 10 probintzietako bat da. Bere hirubura Chimoio da. 2002an gutxi gorabehera 1.2 milioi biztanle zituen eta bere azalera 68.661 km2koa da."}
{"id": "56632", "revid": "119347", "url": "https://eu.wikipedia.org/wiki?curid=56632", "title": "RIP (protokoloa)", "text": "Routing Information Protocol (RIP), euskaraz Bideratze Informazio Protokoloa, barneko bideratze protokolo edo IGP (Internal Gateway Protocol) bat da, orokorrean bideratzaileek erabilitakoa, nahiz eta konputagailu arruntetan ere erabil daitekeen, IP sareei buruz informazioa trukatzeko.\nProtokoloaren historia.\nRIP-en jatorria Xerox-en protokolo bat izan zen, GWINFO hain zuzen ere. Ondorengo bertsio bat routed moduan erazagutua izan zen eta Berkeley Standard Distribution (BSD) izan zen honen banaketaz arduratu zena, UNIX-en 1982an. RIP eboluzionatzen joan zen Internet bideratze protokolo bezala, eta beste protokolo batzuek RIP-en bertsio eraldatuak erabiltzen dituzte. Apple Talk Routing Table Maintenance Protocol (RTMP) eta Banyan VINES Routing Table Protocol (RTP) protokoloak adibidez RIP-en oinarrituta daude. RIP protokoloari egindako azken hobekuntza RIP 2 espezifikazioa da, zeinak RIP paketeetan informazio gehiago sartzea ahalbidetzen duen eta kautotze mekanismo sinple bat gehitzen dion.\nRIP.\nRIP bertsioak.\nUne honetan RIP protokoloaren hiru bertsio existitzen dira:\nIPX-entzat RIP bat ere existitzen da, zeinak akronimo bera erabiltzen duen, baina ez dago IP sareentzako RIP protokoloarekin zuzenki erlazionaturik.\nRIP-en funtzionamendua.\nRIP-ek UDP protokoloa erabiltzen du bere mezuak igortzeko, 520 portutik. Helburu sarerainoko ibilbiderik laburrena kalkulatzen du distantzien bektorearen algoritmoa erabiliz. Distantzia helburuko sarera iristeko pasa behar diren bideratzaile kopuruak adierazten du (jauziak).\nRIP-ek 120ko distantzia administratiboa dauka (distantzia administratiboak bideratze protokolo baten konfiantza gradua adierazten digu, adibidez, EIGRP-ek 90eko distantzia administratiboa dauka, honek esaten digu zenbat eta txikiagoa izan balio hau, erabilitako protokoloa hobea dela).\nRIP protokoloak ezin ditu zirkuitulaburrak edo ibilbide ziklikoak atzeman, hortaz sarearen tamaina 15era murriztu behar dugu hasiera batetik. Helburu sare baten metrikak 16 balioa hartzen duenean, infinitu bezala hartzen da eta helburua taulatik ezabatzen da (eskuraezina).\nHelburu baten metrika kalkulatzeko, bideratzaile bizilagun batek adierazi digun metrikari bizilagun horren gure posizioarekiko distantzia batuko diogu. Horretarako lehen aipatutako 15 jauziko murriztapena kontuan hartu behar dugu. Batura honen emaitza aurretik gordeta genuena baino txikiagoa bada soilik eguneratzen dira metrikak.\nIbilbideek 180 segundoko bizi-iraupena dute. Baldin eta denbora hau pasa eta gero ez bada ibilbide hau aktibo dagoela baieztatzen duen mezurik jaso, ibilbidea ezabatzen da. 180 segundo hauek 6 informazio trukatzeren baliokide dira.\nAbantaila eta desabantailak.\nBeste bideratze protokolo batzuekin konparatuz, RIP konfiguratzeko erraza suertatzen da. Gainera protokolo ireki bat da, fabrikatzaile askok jasandakoa. Beste alde batetik, desabantailak daude eta hauen artean aipagarrienetakoa jauzi kopurua bakarrik hartzen duela kontuan eta ez beste arlo garrantzitsu batzuk, loturen banda zabalera bezala. Adibide bat jartzearren, helbururaino 2 jauziko metrika badugu 64 kbps duen lotura batekin eta beste 3 jauziko metrika bat 2 Mbps-ko loturarekin, RIP protokoloak jauzi gutxieneko lotura hartzen du, nahiz eta hau motelagoa izan.\nRIP mezuak.\nRIP mezu motak.\nRIP mezuak bi motatakoak izan daitezke.\nEskaera: Duela gutxi abiatu den bideratzaile batek informazio eskaera egiten die bideratzaile bizilagunei.\nErantzuna: Bideratze taulen eguneraketak ekartzen dituzten mezuak. Hiru mota desberdin daude:\nRIP mezuen formatua.\nMezuek goiburuko bat dute, zeinak mezuaren mota zein den jakinarazten digun, hala nola RIP protokoloaren bertsioa eta gehienez 25 RIP sarrera, bakoitza 20 bytetakoa.\nRIPv1 sarrerek helburu sareko IP helbidea dakarte eta honi dagokion metrika.\nRIPv2 sarrerek helburu sareko IP helbidea barneratzen dute, hala nola bere maskara, hurrengo bideratzailea eta metrika. Kautotzea lehenengo RIP sarrera erabiltzen du."}
{"id": "56633", "revid": "535", "url": "https://eu.wikipedia.org/wiki?curid=56633", "title": "Wolframioa", "text": ""}
{"id": "56635", "revid": "371", "url": "https://eu.wikipedia.org/wiki?curid=56635", "title": "Gerben De Knegt", "text": ""}
{"id": "56637", "revid": "6327", "url": "https://eu.wikipedia.org/wiki?curid=56637", "title": "Europako hizkuntza gutxituak", "text": ""}
{"id": "56638", "revid": "119347", "url": "https://eu.wikipedia.org/wiki?curid=56638", "title": "Almaluez", "text": "Almaluez Soriako probintziako udalerria da. Soriatik, probintziako hiriburutik, 80 kilometrora dago. Udalerriak 158,31\u00a0km\u00b2ko azalera dauka, eta 2006ko erroldaren arabera 254 biztanle bizi ziren herrian."}
{"id": "56657", "revid": "6950", "url": "https://eu.wikipedia.org/wiki?curid=56657", "title": "Deun-ixendegi euzkotarra", "text": "Deun-ixendegi euzkotarra Sabin Aranak idatzi eta Luis Eleizaldek osatu eta 1910ean, Sabin Arana hil ondoren, argitaratu zuen euskal pertsona-izenen bilduma da. Lan hartako izen asko, 1897an Aranak argitara emandako \"Egutegi Bizkaitarra\" lanean ageri ziren. Eleizaldek ateratako izendegian, 960 ponte-izen ematen dira.\nHasieran Elizarekin arazoak izan baziren ere, kide jeltzaleak seme-alabak izen horiekin bataiatzen hasi ziren, eta pixkanaka arrakasta zabala izan zuten. Horietako izen batzuk ez dira ia inoiz erabili, baina beste asko egungo garaietara bizirik iritsi dira, 1970eko hamarkadatik aurrera argitaratutako izendegietan jaso izan baitira: \"Karmele\", \"Josune\", \"Nekane\", \"Kepa\", \"I\u00f1aki\" eta \"Julen\", besteren artean. Esan beharra dago baita euskal izen guztiak ez direla Sabin Aranak asmatutakoak, batzuek aspaldiko mendeetan dokumentatuak baitaude; nahiz eta egia izan abertzaletasunaren eta euskaltzaletasunaren gorraldiarekin berriz erabiltzen hasi. Halakoak dira \"Mikel\" eta \"Erlantz\" bezalako izenak.\nSabin Aranak, gainera, izen-deiturak emateko eredu guztiz berria asmatu zuen, alderdikideen ezaugarri moduan: Bi abizenak \"(e)ta\" batez lotuta idatzi behar ziren eta bigarrenari \"-tar\" atxiki, izena azken tokian jarriz: \"Arana ta Goiri'tar Sabin\". Sistema hau, Aranaren jarraitzaile askok gerraostean oraindik erabiltzen bazuten ere, denborarekin erabat desagertu zen.\nAzpiko ataletan Aranak asmatutako izenetako batzuk agertzen dira, alfabetikoki ordenaturik.\nLege fonetikoak.\nEgileen asmoa santu-izendegi guztia euskaratzea zen. Hori lortzeko, izenen jatorrizko formari euskararen lege fonetikoak ezarri zizkieten. Lege usteko horiek, hala ere, ez ziren inola ere bat heldu euskararen egiazko lege fonetikoekin, eta oso modu arbitrarioan aplikatzen ziren. Adibide moduan, honako hauexek:\nHorrez gain, izen batzuk esanahiari jarraituz euskaratu zituen, askotan, berak asmatutako neologismoak erabiliz: Ugutz/Ugutzne (\"Bautista\"), Gixane (\"Encarnaci\u00f3n\"), Aintza (\"Gloria\"), Irakusne (\"Epifan\u00eda\"), Bakarne (\"Soledad\"), eta beste."}
{"id": "56658", "revid": "9312069", "url": "https://eu.wikipedia.org/wiki?curid=56658", "title": "Higadura", "text": "Higadura lurrazaleko gaien karraskatze eta suntsitzea da (lurra, lokatza, arroka eta beste) agente geologikoen eraginpean. Etengabeko marruskatze-lana ibaiek, euri urek, haizeak, izotzak edo itsasoak eragiten dute, grabitazioa edo izaki biziek direla-eta. Kanpo eragile geologikoek (haizeak, glaziarrak, gainazaleko urak, itsasoak) aire zabalean dauden arrokei zatiak erauztea (askatzea) eta herrestan (arrastaka) eramatea da. Materialak jatorrizko lekutik kentzea, gastatzea, alegia. \nHigaduraren ondorioz askatutako harri puskak ez dira toki berean gelditzen, agente berak egiten duen mugimenduari esker lekualdatzen dira, hau da, garraiatu. Garraioa burutzen duten agenteak honako hauek dira: grabitatea, ibaiak, errekak eta uharrek daramaten ura, glaziarretako izotza, itsasoko ura eta haizea.\nAzkenik harri zati horiek malda edo agentearen abiadura txikitzen delako leku egonkorrago batera iristen direnean, bertan metatzen dira. Prozesu horri sedimentazioa edo jalkitzea deritzo.\nHigatutako mineralak, gehienetan uretan disolbaturik, gerora garraiatzea eragile indartsuenetako bat da lurrak sortzeko orduan, eta harri sedimentarioak eratzeko lehen urratsa izango genuke.\nBeraz, eragile geologiko motel baino indartsu hau erliebearen modelatzaile nagusienetako bat dugu. \nHigadura-eragileak.\nHainbat faktorek eragiten dute higaduran :\nUra.\nUra: meteorizazio naturalaren protagonista nagusia dugu. Urratzaile (uretan dabiltzan partikulen bidez) eta disolbatzaile gisa jokatzen du, disoluzioan eta gatzen metaketan parte hartzen du, eta erreakzio kimikoak sortzen ditu, bai hidrolisi bidez eta bai oxidazio bidez ere. Bestetik, mineralen arrakaletan barneratzen den urak, izoztean, palankarena egin eta harria hainbat puskatan leher dezake. Gainera, disolbatutako gaien garraio-modu nagusia da.\nHaizea.\nHaizea: haizeak partikula solidoak garraiatzen ditu esekipenean, eta horiek benetako liz-paper baten gisa jokatzen dute harrien gainazalaren gainean. Horretaz gain, zenbait gas atmosferikok, zenbait gas naturalek eta industria-jardueratik datozen beste batzuek kimikoki erreakzionatzen dute harrien mineralekin. Garraio-elementu gisa, haizea bigarren mailan dago urarekin alderatuz.\nKlima.\nKlima: uraren izoztearekin loturik, klimak higaduran parte hartzen du, batez ere tenperatura-aldaketa bortitzen bidez, harria disgregatu dezakeen dilatazio- eta kontrakzio-prozesu bat eragiten baitute horiek. Mekanismo higatzailea areagotu egiten da baldin eta harriaren mineralek tenperaturaren aurrean modu desberdin batez erreakzionatzen badute.\nGatzak.\nGatzak: urak garraiatutako gatz-substantziak, artesietan pilatzean, kristalizatzeko joera dute, eta prozesu kimiko honek izotzaren antzeko dilatazio bat eragiten du, eta ondorioak ere antzekoak dira.\nJarduera biologikoa.\nJarduera biologikoa: landareen sustraiak, harrien artesietatik barneratzen direla, higadura-elementu garrantzitsua dira landaretza handiko inguruetan. Animalien meteorizazio-eragina ez da hain garrantzitsua.\nGiza jarduera.\nGiza jarduera: gizakiaren obrak eta eraikuntzak, betidanik, higadura-eragile garrantzitsuak izan dira. Gaur egun, atmosferara botatzen diren gai kutsakorrek areagotu egin dute atmosferaren meteorizazio kimikorako gaitasuna. Horren adibide garbi bat \"harriaren gaitza\" deiturikoa dugu, hondamen garrantzitsuak eragiten baititu eraikinetan.\nHidrolisia.\nHidrolisia: uraren molekula deskonposatu egiten da eta bere atomoek erreakzionatu egiten dute harriek dituzten mineralekin, konposatu berriak eratuz.\nHigadura eta ingurumena.\nHigadura prozesu motel eta naturala da, etengabean gertatzen ari dena eta gure planetaren dinamika geologikoaren parte dena. Nolanahi ere, giza jardueraren edo klima aldaketen ondorioz zenbait eskualdetan higadura hori areagotu izana mehatxu larria da eragindako gune horien oreka ekologikoarentzat.\nLurraren higadura-erritmoa iraganean sekula iritsi ez den mailaraino iritsi da gaur egun. Horren arrazoi nagusia lurrazaleko hedadura handien baso-soiltzea da. Landare-geruza babesle hori desagertzen denean, higadura-eragileek indar handiagoz egiten dute beren lana, eta beren eragina guztiz hondatzailea izan daiteke. Izan ere, mundu osoko lurralde zabalak, antzina inguru emankorrak baziren ere, egun desertu bihurtzeko arriskuan daude, baldin eta larrialdiko neurriak hartzen ez badira.\nHorregatik Euskal Herrian neurri batzuk hartzen ari dira, esate baterako:\nIngurumen eta Lurralde Antolamendu Sailak Euskadiko Lurzoruen Higaduraren Mapa egin du. Lana 2005. urtean egin zen eta honako helburu hau dauka: Autonomia Erkidego osorako lurzoruen higadura neurtzeko kartografia egitea.\nHigadura kontrolatzeko programen funtsezko alderdietako bat gehiegizko higadura sor daitekeen leku eta garaien aurreikuspena da. Leku eta une jakin batean higaduraren ondorioz lurzorua galtzea faktore askoren menpe dago, eta faktore-multzo horri \"lurzoru-galeraren ekuazio unibertsal\" deitu zaio. Ekuazio hori gaur egun mundu osoan erabiltzen da higagarritasun-mapak egiteko.\nEuskal Autonomia Erkidegoko higaduraren mapak urak eragindako higadura laminarra ebaluatzen du. Higadura horren eragilea euri-ura da, eta lurzoruko partikulak astiro-astiro desagerrarazten ditu, baina eragina epe laburrean ez da agerikoa izango.\nEuri-ura hegaletatik dabilela, ur-jarioa sortzen da. Ur-emari horrek partikulak arrastaka daramatza eta poliki-poliki desagerrarazten ditu. Ur-jarioa puntu zehatz batean biltzen denean eta hortik aurrera ubide naturaletik doanean, higadura ez da laminarra izango.\nHigadura laminarra iragartzea eta zenbatekoa den jakitea oso inportantea da, horretaz ez baikara ohartzen higadura larria den arte. Lurzoruan eragina nabarmena denean, higadura handiagoa izan da eta horrek eragingo ditu gerora lubaki edo sakanak. Higadura laminarra iragartzeak prebentzio arloko politikak ezartzeko aukera ematen du. Hala, lurzoru baliabidea ez da galduko degradazioaren aztarnak agerikoak ez direnean."}
{"id": "56659", "revid": "201", "url": "https://eu.wikipedia.org/wiki?curid=56659", "title": "Erosio", "text": ""}
{"id": "56660", "revid": "105290", "url": "https://eu.wikipedia.org/wiki?curid=56660", "title": "Conceyu Astur", "text": "Conceyu Astur Llugoneseko (Asturias) Manuel \u00c1ngel Su\u00e1rez Alonso eta San F\u00e9lix elkarteko beste hainbat kidek 1989an sortutako alderdia da. Honen helburua Sieroko kontseilua udalerritik banatzea da, udalerriko besteen aldean dauzkan ezaugarri ezberdinak direla-eta.\n1991ko udal hauteskundeetan hiru zinegotzi lortu zituen, eta ordezkaritza mantendu zuen hurrengo hauteskundeetan Sieron. Udalerri mailako alderdia izan arren, hauteskunde autonomikoetan ere aurkeztu zen, emaitza urriak lortuz."}
{"id": "56662", "revid": "201", "url": "https://eu.wikipedia.org/wiki?curid=56662", "title": "Pirinio Behereak", "text": ""}
{"id": "56672", "revid": "512", "url": "https://eu.wikipedia.org/wiki?curid=56672", "title": "Linux oinarrizko komandoak", "text": "GNU/Linux sistema eragilean komando-lerroan lan egiteko jakin beharreko komandoen zerrenda da honakoa. Nahiz eta GNU/Linux sistema eragileko leiho sistemak erabiltzaile asko inguratu dituen, oraindik beharrezkoa da komando-lerroko interpretatzailea erabiltzea GNU/Linux-eko distribuzio bati ahalmen guztia ateratzeko.\nFitxategiak kudeatzeko utilitateak.\nTestuinguru honetan, fitxategiak kudeatzeak fitxategiak kopiatzea, lekuz aldatzea eta ezabatzea esan nahi du.\nmkdir (MaKe DIRectory) direktorioak sortzeko erabiltzen da.\nAukera bakarra aipatuko dugu: -p aukera, hain zuzen. Bi gauza egiten ditu:\ntouch Hasieran, touch komandoa ez zen fitxategiak sortzeko, baizik eta fitxategiak azkeneko aldiz ireki eta aldatu ziren data eta ordua eguneratzeko. Dena dela touch komandoak aipaturiko fitxategiak fitxategi huts gisa sortuko ditu lehendik ez bazeuden. \nAdibidea: touch file1 images/file2\nrm fitxategiak edo direktorioak ezabatu. rm komandoak (ReMove) DOSeko del eta deltree komandoen parekoa da.\nAukerak:\nmv (MoVe): Fitxategiak lekuz edo izenez aldatzea.\nHona aukera batzuk:\nAdibideak:\ncp (CoPy): Fitxategiak eta direktorioak kopiatzea.\ncp komandoak aukera ugari ditu. Hauek erabiltzen dira gehien :\nAdibideak :\nFitxategien atributuak aldatzea.\nHemen erakusten diren komandoak fitxategi baten jabea edo talde-jabea edo bere baimenak aldatzeko erabiltzen dira.\nchown, chgrp: Fitxategi baten edo batzuen jabea eta taldea aldatzea.\nchown komandoaren sintaxia (Change OWNer, jabea aldatu) honako hau da:\nHauek dira aukeretako batzuk:\nAdibideak:\nchgrp komandoak (Change GrouP, taldea aldatu) fitxategi baten (edo batzuen) talde-jabea aldatzeko aukera ematen dizu. Bere sintaxia:\nKomando honen aukerak chown komandoaren berdinak dira, eta oso antzera erabiltzen da.\nchmod: Fitxategi eta direktorioetako baimenak aldatzea.\nchmod komandoak (CHange MODe) oso sintaxi berezia dauka:\nbaina modu-aldaketa era askotan egin daitekeela du bereizgarri. Bi modutan zehatz daiteke:\nZenbaki-sistema bitarrean; 4 irakurtzeko baimenerako, 2 idazteko baimenerako eta 1 exekutatzeko baimenerako.\nAdierazpen bidez: hemen baimenak adierazteko komaz bereizitako adierazpen-sekuentzia erabiltzen da. Ondorioz, adierazpen batek forma hau hartzen du\n[kategoria] [+|-] &lt;baimenak&gt;. Kategoria hauetako bat edo gehiago izan daitezke:\nKategoriarik zehazten ez bada, aldaketak kategoria guztiei aplikatuko zaizkie. + ikurrak baimen bat ezartzen du, - ikurrak baimen hori kendu egiten du eta = ikurrak baimena berrezartzen du.\nAukerak:\nAdibidea:\nShell-aren englobatze-ereduak.\nAdidideak:\nBirbideratzeak eta kanalizazioak.\nZerbait gehiago prozesuei buruz\nUNIX-eko prozesu bakoitzak gutxienez hiru fitxategi-deskriptore irekitzen ditu: sarrera estandarra (0), irteera estandarra (1) eta errore estandarra (2).\nHiru deskriptore horiek prozesua hasteko erabili den terminalari lotuta egoten dira, eta sarrera teklatua izaten da. Birbideratzeen eta kanalizazioaren helburua deskriptore horiek birbideratzea da.\nAdibideak:\n1.5. Komando-lerroaren osatzea\nOsatzea oso funtzio erabilgarria da, eta shell moderno guztiek (baita bash-ek ere) badaukate. Bere helburua erabiltzaileari ahalik eta lan gutxien eginaraztea da.\nAdibidea:\nEman dezagun zure direktorio pertsonalak fitxategi_izen_luze_eta_idatzezina izeneko fitxategia daukala, eta fitxategi hori ikusi nahi duzula. Honako sekuentzia idatzi:\nAtzeko planoko prozesuak abiarazi eta kudeatzea: lanen kontrola.\nZiurrenik konturatuko zinen Terminal batetik komandoa sartzen duzunean, normalean itxaron egin behar duzula komandoak amaitzen duen arte shell-ak kontrola zuri itzul diezaizun. Horrek esan nahi du komandoa aurreko planotik bidali duzula. Hala ere, batzuetan hori ez da komenigarria izaten.\nEman dezagun, adibidez, direktorio handi bat beste direktorio batean errekurtsiboki kopiatu nahi duzula. Erroreei kasurik ez egitea ere erabaki duzu eta, beraz, errore-kanala /dev/null fitxategira birbideratzen duzu:\nHorrelako komando bat guztiz exekutatzeko hainbat minutu beharko dira. Beraz, bi aukera dituzu: lehenengoa bortxazkoa da, eta komandoa geldiaraztea da eta denbora duzunean berriro egitea esan nahi du. Hori egiteko, idatzi ctrl+c: ondorioz, prozesua amaitu egingo da.\nEman dezagun komandoa beste zerbait egiten ari zaren bitartean exekutatzea nahi duzula. Irtenbidea prozesua atzeko planoan kokatzea da. Hori egiteko:\nNahi baduzu, prozesu hori aurreko planora ekar dezakezu eta amaitu zain egon fg idatziz (ForeGround). Berriro ere atzeko planora eramateko, idatzi ctrl+z, bg sekuentzia.\nLan bat baino gehiago has ditzakezu horrela: komando bakoitzari lan-zenbaki bat eskeituko zaio, shell-aren jobs komandoak une horretako shell-ari loturiko lan guztien zerrenda bistaratzen du. Lan baten aurrean + ikurra agertzen denean, azken prozesua atzeko planoko ataza gisa hasi zela adierazten du. Lan jakin bat berriro aurreko planora ekartzeko, fg &lt;n&gt; komandoa idatz dezakezu; &lt;n&gt; lan-zenbakia izango da.\nfind: irizpide jakin batzuen arabera fitxategiak aurkitzea.\nDirektorio bat edo gehiago errekurtsiboki arakatzea eta direktorio horietan irizpide-multzo jakin batekin bat datozen fitxategiak aurkitzen ditu. Oso erabilgarria den arren, bere sintaxia nahiko iluna da, eta ohitutzeak lan pixkat ematen du.\nDirektoriorik zehazten ez baduzu, find-ek uneko direktorioa arakatuko du. Irizpiderik zehazten ez baduzu, \u201cegia\u201d izatearen baliokidetzat joko da, eta fitxategi guztiak aurkituko dira.\ngrep: Lokalizatu fitxategi barneko kateak.\nFitxategi batean edo gehiagotan argumentu gisa emandako eredu bat bilatzen du. Bere sintaxia:\nFitxategi bat baino gehiago aipatzen badira, emaitzean bistaratzen den eta bat datorren lerro bakoitzaren aurrean haien izena agertuko da.\nGehien erabiltzen diren aukerak:\nFitxategien edukia ikusi.\nFitxategiaren burua ikusteko, hau da, lehenengo lerroak soilik agerrarazteko: head komandoa erabiltzen da. Ezer zehazten ez bada, lehen 10 lerroak azalduko dira; baina lerro-kopurua zehaztu daiteke.\nFitxategiaren buztana edo bukaera ikusteko, hau da, azkeneko lerroak soilik agerrarazteko, tail komandoa.\nFitxategiaren edukia pantailaz pantaila ikusteko, more eta less komandoak ditugu. Unix munduan more da estandarra, baina Linux sisteman sortutako less programa malguagoa da atzera eta aurrera mugitzeko aukera ematen bai du.\nFitxategiaren eduki osoa ikusteko, eta baita zenbait fitxategi kateatzeko ere, cat komandoa. Kateatzetik dator bere izena eta horretarako erabiltzen da gehienetan, hainbat fitxategi kateatu bat bestearen atzetik, eta beste batean gorde fitxategi guztien bildura. Dena den, fitxategi bakarra aipatzen bada eta irteera birbideratzen ez bada, fitxategiaren edukia bistaratuko da pantailan.\nIragazkiak.\nsort\nAlfabetikoki ordenatzeko komandoa.\nAukerak:\nAdibideak:\nuniq\nErrepikatuta eta jarraian dauden lerroak ezabatzeko komandoa.\nAdibidea\nIkasleak izeneko fitxategi bat izanik:\nLaura Etxebeste:18urte:Donostia\nLaura Etxebeste:18 urte: Donostia\nIker Aldamiz:19 urte:Lasarte\nOskar Ariz:20 urte:Urnieta\nIker Aldamiz:18 urte:Lasarte\ntr\nKaraktereak ordezkatzeko komandoa.\nAdibideak:\ncut\nEremuak edo karaktereak mozteko komandoa.\nAukerak:\nAdibideak:\npaste\nCut komandoaren kontrakoa egiten du (informazioa itsatsi)\ncrontab: zure crontab fitxategiaren berri eman edo editatzea.\ncrontab komandoari esker komandoak denbora-tarte erregularretan exekuta ditzakezu eta, horrez gain, ez duzu saiorik hasi behar eta irteerako txostena bidaltzen zaizu. Denbora-tarteak minututan, ordutan, egunetan nahiz hilabetetan zehatz ditzakezu. Aukeren arabera, crontab komandoak era batera edo bestera jokatuko du:\nat: komandoa antolatu, baina behin bakarrik.\nGerta liteke egun jakin batean komando bat exekutatu nahi izatea, baina ez erregularki. Adibidez, gaur arratsaldeko 5:30etan adibide.txt izeneko fitxategia ezabatu nahi duzu:\nDenbora modu askotara zehatz dezakezu:\n \nbzip2 eta gzip: datuak konprimitzeko programak.\nHasieran, bzip2 gzip ordezteko sortu zen. Bere konprimitze-mailak normalean hobeak izaten dira, baina, bestalde, memoria gehiago okupatzen du. gzip erabiltzen jarraitzeko arrazoia da oraindik bzip2 baino hedatuago dagoela. Bi komandoek antzeko sintaxia dute:\nBi programek aukera ugari dituzte:\nDemagun zure irudien artxiboa beste norbaiti bidali nahi diozula, baina lagun horrek bzip2 ez daukala, gzip besterik ez. Ez duzu zertan artxiboa deskonprimitu eta berriro konprimitu, nahikoa konprimitzea eta irteera artxibo berrira birbideratzea:\ntar: Tape Archiver (zinta-artxibadorea).\nSintaxia:\nHona hemen aukeren zerrenda:"}
{"id": "56673", "revid": "2048", "url": "https://eu.wikipedia.org/wiki?curid=56673", "title": "Spyware", "text": "Spyware ordenagailutik informazio pertsonala internetetik transmititzen duen softwarea da, erabiltzaileak jakin edo onespena eman gabe. Software mota hau ez dute antibirus programek detektatzen eta horregatik behar dira SpyBoot motako softwareak.\n\"Cookie\"-en eragina.\nInterneteko orrialde askok, erabiltzaileak identifikatzeko, euren disko gogorretan testu fitxategi txiki bat gordetzen dute. Publizitate enpresek erabiltzailearen ordenagailuan cookie-ak gordetzen dituzte euren nabigatzailean \"banner\" bat kargatzen den aldioro. Cookie horrek GUID (\"Globally Unique Identifier\") bat baldin badauka, enpresak erabiltzaileak bisitatzen dituen eta bere banner-ak dituzten orrialde guztiak ezagutu ditzake.\nGehienetan espioi softwarea beste programa bat instalatzerakoan sartzen da. Erabiltzailearen lizentzian pribatutasunari buruzko erreferentziaren bat egoten da, baino beti hizki txikietan, erabiltzaile gehienek irakurri gabe hori onartzeko.\nSpyBot.\nSpyBot-ek adibidez espioi softwarea detektatzen du, eta aurkitu ondoren ezabatu. Hau antibirusek egiten ez duten eragiketa bat da."}
{"id": "56674", "revid": "512", "url": "https://eu.wikipedia.org/wiki?curid=56674", "title": "Ram\u00f3n Mercader", "text": "Jaume Ramon Mercader del R\u00edo \u2014Ram\u00f3n Mercader izen-deiturez ezaguna\u2014 (Bartzelona, Katalunia, 1913ko otsailaren 7a - Habana, Kuba, 1978ko urriaren 19a) PSUC alderdi politikoko militantea izan zen. Leon Trotski hil zuelako famatu zen.\nEspainiako Gerra Zibilean parte hartu zuen, bere amak Sobietar Batasuneko zerbitzu sekretuentzat lan egiteko kontratatu zuen arte. Troskistengana hurbildu zen Parisen, NKVD agentziak Trotski hiltzeko zeregina eman zion arte.\n\"Frank Jacson\" ezizenarekin heldu zen Mexikora 1939. urtean; eta 1940ko abuztuaren 20an eraso zion Trotskiri, Trotskiren etxean bertan, piolet bat erabiliz. Leon Trotskiren zaintzaileek kolpeka hantxe hil nahi izan zuten Mercader, baina Trotskik (larri zauritua) geldiarazi zituen. Biharamunean hil zen Trotski, ospitalean egin zioten ebakuntzak ezin izan baitzion Mercaderrek buruan eragindako zauri larria oneratu.\nMexikoko agintariek atxilotuta, hogei urteko kartzela zigorra ezarri zioten, hilketagatik. 1953. urtean bere benetako izaera ezagutu zen; 1960ko maiatzaren 6an kartzelatik irten zen; Kubara joan zen lehendabizi, eta Sobietar Batasunean heroiaren domina eman zioten. Geroztik, aldizka Sobietar Batasunean eta aldizka Kuban bizi izan zen, harik eta 1978an Habanan hil zen arte, minbiziak jota. Moskuko Kuntsevo barrutiko hilerrian dago lurperatuta, \u00abRam\u00f3n Ivanovitx L\u00f3pez\u00bb (\u0420\u0430\u043c\u043e\u043d \u0418\u0432\u0430\u043d\u043e\u0432\u0438\u0447 \u041b\u043e\u043f\u0435\u0441) izen-deiturekin."}
{"id": "56683", "revid": "56334", "url": "https://eu.wikipedia.org/wiki?curid=56683", "title": "Cristina Fern\u00e1ndez", "text": "Cristina Elisabet Fern\u00e1ndez de Kirchner (La Plata, Buenos Airesko probintzia, 1953ko otsailaren 19), maiz Cristina Kirchner deitua, argentinar abokatu eta politikaria da. 2007-2015 bitartean Argentinako presidentea izan zen.\nBizitza.\n2003ko maiatzaren 25ean, Argentinako lehen dama bihurtu zen, N\u00e9stor Kirchner senarra Argentinako presidente aukeratua izan baitzen. Hurrengo legealdirako hauteskundeetan, 2007ko urriaren 28an, bere burua presidentegai aurkeztu zuen \"Frente para la Victoria\" (\u00abGaraipenerako Frontea\u00bb) alderdiarekin eta irabazi egin zituen. Ondorioz, 2007ko abenduaren 10an karguaz jabetu zenean, Argentinako lehen emakume presidente bihurtu zen.\n2011ko hauteskunde orokorretan aise gailendu zen, botoen %53,8 eskuratuz; Hermes Binnerren bigarren indar politikoak (FAP) %17 besterik ez zuen lortu. Garaipen nabarmen horreekin aurreko agintaldian baino botere gehiago izan zuen, guztira 130 eserleku Kongresuan eta 24 Senatuan. Krisi ekonomiko latz baten ondoren, Argentina azken urteetan bizitzen ari zen hazkundea izan zen Fernandezen arrakastaren gakoa.\nAlarguna da, 2010eko urriaren 27an senarra hil zitzaionetik."}
{"id": "56684", "revid": "499", "url": "https://eu.wikipedia.org/wiki?curid=56684", "title": "Cristina Fernandez Kirchner", "text": ""}
{"id": "56685", "revid": "499", "url": "https://eu.wikipedia.org/wiki?curid=56685", "title": "Cristina Fernandez de Kirchner", "text": ""}
{"id": "56687", "revid": "562984", "url": "https://eu.wikipedia.org/wiki?curid=56687", "title": "Aztiri", "text": ""}
{"id": "56695", "revid": "96586", "url": "https://eu.wikipedia.org/wiki?curid=56695", "title": "Neon", "text": "Neona elementu kimiko bat da, Ne ikurra eta 10 zenbaki atomikoa dituena. Gas nobleen taldeko bigarrena da, helioaren (He) ondoren. Nahiz eta Unibertsoan oso ugaria izan, Lurrean oso urria da: airean aztarna gisa ageri da. Gas noble kolorge eta inertea da baldintza estandarretan. Distira gorrixka berezia igortzen du huts-hodietan eta neonezko lanparetan. Merkataritza-erabilerarako, airetik erauzten da.\nHistoria.\nNeona (grezieraz \u03bd\u03ad\u03bf\u03c2 \"neos\", hau da, berria\")\" William Ramsay eta Morris Travers zientzialariek aurkitu zuten 1898an Londresen (Ingalaterra), aire likidoaren destilatze zatikatua baliatuz, baina tenperatura berdina izan gabe.\nEzaugarri nagusiak.\nNeona bigarren gas noblerik arinena da, distira laranja gorrixka igortzen du huts-hodietan, eta helio likidoaren hozte-ahalmena baino 40 aldiz handiagoa eta hidrogeno likidoarena baino 3 aldiz handiagoa dauka (bolumenaren funtzioan). Aplikazio askotan helioa baino hoztaile merkeagoa da. Gas arraro guztien artetik, neonaren plasmak argi-deskarga indartsuena dauka elektrizitate-tentsio eta -korronte normaletan.\nHamar protoi eta elektroirekin, gas noble orok bezalaxe, zortzikotearen legea edo araua betetzen du eta beraz, inguruko ez-metal zein metalek elektroiak irabazi edo galtzen dituzte (hurrenez hurren) bere egitura lortzeko. Taula periodikoaren bigarren periodoan kokatuta, gainerako taldekideek baino erradio atomiko txikiagoa dauka (38 pm), aipatutako periodoko elementuek duten geruza kopuru berdina du, baina protoi kopuru handiagoarekin, hala, nukleoko partikula azpiatomikoek indar gehiagorekin erakartzen dituzte elektroiak, erradioa txikituz. Ionizazio-potentzialari dagokionean, egun aurkitu diren elementu guztien artetik handienetakoa du, zehazki, helioaren atzetik, handiena. Hau azaltzeko protoi eta geruza kopurura jo behar dugu, izan ere, neonak protoi kopuru handia du dituen geruzentzako, horregatik, partikula azpiatomiko positiboek indar handiarekin erakartzen dituzte negatiboak. Edozein modu erabilita ere, beste atomo batek neonaren elektroiak askatzea lortuz gero, energia kopuru izugarria irtengo zen. Afinitate elektroniko negatiboa du (-29kJ/mol), gainerako gas noble guztiek bezala, ez baitu beste elementuen atomoak bereganatzeko joerarik, hala, menderatzen baditu ere, ez du energiarik askatuko. Elektronegatibotasunarekin antzeko zerbait gertatzen da, neonak (egoera neutroan) loturarik eratzen ez duenez, propietate periodiko hau nulua du, gainerako gas geldoek bezala.\nErabilerak.\nNeonak, gas egoeran dagoenean, igortzen duen argi laranja-gorrixka sarritan iragarkien munduan erabiltzen da, adibidez, kaleko publizitate-panelak argitzeko. Kontutan eduki behar dugu gaur egun, neonezko hodi izenarekin ezagutzen diren zenbait tutu ez direla gas horrekin eginak, baizik eta beste hainbat gas ezberdinen nahasketarekin. Neonak baditu beste hainbat erabilera, jarraian zerrendatu dira batzuk:\nNeona biosferan.\nNeonak, beste elementu guztiek bezala, eragina du biosferan eta hau osatzen duten izaki bizidun zein ingurune guztietan.\nGizakiengan duen eragina.\nGizakiei dagokienez, arnasketaren bidez gorputzak elementua bereganatu dezake, nahigabe. Hau oso arriskutsua izan daiteke, giro-tenperaturan gas egoeran dagoen elementu hau berehalakoan zabaldu daitekeelako airean, gune itxietan pertsonak itotzeraino. Likido egoeran badago, berarekin kontaktuan dagoen gorputzeko atal oro izozten du. Itzul gaitezen gas egoeran dagoenean sor ditzakeen egoera larrietara; erakundeek gas itogarritzat dute, zorabioak, goragalea, gorakoa, konortea galtzea eta heriotza ekar dezakeelako. Ildo beretik, gas honek badu ezaugarri bitxi bat: arnasketaren bidez bereganatzean sortzen dituen sintometako bat jarrera aldaketa handiak izan daitezke, honek, kaltetutako pertsonak bere burua salbatzea oztopatzen du, batzuetan ez baitu ikusten arrisku bizian dagoela. Gas hilgarri honek, oxigeno oso gutxiko eremuetan, segundo batzuetan eragiten du heriotza, aurretik abisurik eman gabe.\nGainerako gas itogarriekin gertatzen den bezala, neonak sortzen duen itolarria kaltetuak arnasten duen airean dagoen oxigenoaren presio partzialaren araberakoa da. Neona hiltzaile isila dela esan dezakegu, sintoma bereizgarriren bat azaldu aurretik, aireko oxigenoaren ehunekoa %75era jatsi baitezake. Aipatutako sintoma bereizgarriak hurrenak izan daitezke: arnasketa bizkorra, airearekiko \"gosea\", giharren koordinazioa makaldu edo zapuztea, pentsamenduak zein erreflexuak moteltzea eta sentsazio oro apaltzea. Horretaz gain, bat-bateko nekea azaltzen da, norbanakoa itotzen ari dela adierazten duen seinale garbia. Norbanakoa itotzear dagoenean, goragalea, gorakoa, konortea galtzea, konbultsioak eta koma sakona agertzen dira, hurrenez hurren, heriotzaren aurretik.\nIngurumenean duen eragina.\nNeona ez da batere ohikoa atmosferan eta oso kopuru baxuetan ageri da. Hau hala izanik, ez da toxikotzat hartzen eta kimikoki gas geldoa da. Elementu honek ingurumenean eragin dituen kalteei dagokienez, gaur arte, ez da bat bera ere erregistratu.\nUgaritasuna.\nNeona propano gasaren baitan egon ohi da. Lurraren atmosferak milioi zatiko 18 ditu eta honen airearen azpiberoketaren bidez eskuratu daiteke neona, betiere, ondoren, gasetik eratorria izan den likidoa kristalizatzen bada. Gas noble hau, masari dagokionean, unibertsoko bosgarren ugariena da, hidrogeno, helio, oxigeno eta karbonoaren atzetik. Atmosferan ordea, oso kopuru murritzetan baino ezin dugu aurkitu, gure planetaren lurrazalean bezala, 0,005eko proportzioan dago eta.\nGaur egun jakina da neona izar masiboetan sintetizatzen dela, hauek beraien bizitzaren azkenetako faseetan daudenean, hau da, erraldoi edo supererraldoi gorriak direnean. Bizitzaren aldi horretan, karbonoa eta oxigenoa fusionatzen dituzte, hala, magnesioa eta neona eskuratzeko. Bestalde, Wolf-Rayet motako izarrek eta izar urdin distiratsuek ere ekoizten dute.\nIsotopoak.\nGoiko taulan ikusten den bezala, neonak hiru isotopo egonkor ditu: 20Ne, el 21Ne eta 22Ne. Hala ere, baditu beste hamasei erradioisotopo, denak ere 16Ne-tik 34Ne-ra bitartean daudenak. Isotopo ezegonkor hauetatik gehien irauten duena 24Ne-a da, 3,38 minutu irauten baititu. Gainerakoek minutu batetik beherako desintegrazio periodoak dituzte eta hauetatik askok, segundo batetik beherakoak. Denetan ezegonkorrena 16Ne-a da, bere desintegrazio periodoa 9x10-12 segundokoa baita, hau da, segundo bat bederatzi bilioi zatitan banatuko bagenu, horietako batek ordezkatuko lukeen denbora baino ez litzake egongo.\nIsotopo egonkorrei dagokienean, ugariena 20Ne-a da, naturan dagoen neonaren %90etik gora ordezkatzen baitu. Bigarren postuan jarriko genuke 22Ne-a, %9-tik gorako ugaritasunarekin eta azkenik, 21Ne-a %0,27ko ugaritasunarekin."}
{"id": "56697", "revid": "46380", "url": "https://eu.wikipedia.org/wiki?curid=56697", "title": "Las Hurdes, tierra sin pan", "text": "Las Hurdes, tierra sin pan Luis Bu\u00f1uelek Extremadurako (Espainia) Hurdes inguruan eginiko dokumentalaren izena da.\nMaisu lan honek 27 minutuko iraupena dauka, 1932. urteko udaberrian grabatuta: apirilaren 23tik maiatzaren 22ra.\nHasiera batean ahotsik gabekoa zen; baina 1935. urtean Parisen dagoen Espainiar Enbaxadaren diruarekin, off ahots batekin frantsesez sonorizatu zuten.\nGregorio Mara\u00f1\u00f3n medikuaren lanetan oinarritu zen, eskualde hartako pobrezia eta bizimodu latza dokumentatzeko; dokumental etnografiko bezala, argi adierazten du \"hurdanoen\" arazorik handiena pobrezia eta janariaren urritasuna direla."}
{"id": "56699", "revid": "336", "url": "https://eu.wikipedia.org/wiki?curid=56699", "title": "YouTube", "text": "Youtube interneten bidez bideo digitalak partekatzeko aukera ematen duen webgunea da.\nPayPal enpresan aritutako Chad Hurley, Steve Chen eta Jawed Karim langileek 2005. urteko otsailean sortu zuten, baina Google enpresa haren jabe da, 2006ko urriaren 10ean 1.650 milioi dolarretan erosi zuenetik.\nYouTubek Adobe Flash formatua erabiltzen du bere edukia eskaintzeko. Bideoak bertan jartzea oso erraza denez, Video Googleren antzera, fama handia du. YouTuberen barruan mota askotako bideoak aurki daitezke. Nahiz eta copyright duten bideoak jartzeko arauak egon, telebistako saioak, filmak, musika bideoak eta bestelako materiala daude. YouTubeko bideoetarako loturak blog eta web orri pertsonaletan jar daitezke, APIak erabiliz.\nFundazioa (2005).\nChad Hurley, Steve Chen eta Jawed Karim dira Youtuberen sortzaileak, Paypal-en lanean ari zirela sortu zuten. Paypalen lan egiteko, Hurleyek Pennsylvaniako Indiana unibertsitatean diseinua ikasi zuen. Chenek eta Karimek ikerketa bat egin zuten batera Illinois unibertsitatean. YouTuberen hasierako egoitza San Mateon izan zen, Kalifornian, pizzeria eta japoniar jatetxe baten gainean.\n\u201cYouTube.com\u201d domeinuaren izena 2005eko otsailaren 14an aktibatu, eta 2005 apirilaren 23an bideoak kargatzeko aukera sartu zuten. Lehenengo YouTube bideoa \u201cMe at the zoo\u201d izenarekin ezagutzen da, 2005eko apirilaren 23an kargatu zena. Bideo horren sortzailea Jawed Karim da eta San Diegoko Zooan grabatua da.\nHasiera batean YouTube garaje batean egindako bulego bat zen, baina 2005eko azaroan, Sequoia Capital konpainiak 3.000 milioi dolar inbertitu zituen eta Roelof Botha (enpresako bazkidea eta PayPal-eko zuzendari nagusia) YouTubeko zuzendaritza batzordean sartu zen. 2006ko apirilean, Sequoia eta Artis Capital Management enpresak 8 milioi euro inbertitu zituen, lehenengo hilabetetan hazkunde nabarmena izan zuen eta.\nHazkundea (2006).\n2006ko udan, YouTube munduko Web azkarrenetarikoa zen, 65.000 bideo baino gehiago zituela. Guneko bideoek uztailean eguneko 100 milioi bisita zituzten bataz beste. Webguneak hilean 20 milioi bisitari izan ditu bataz beste Nielsen / NetRatings arabera; bisitarien artean %44\u00a0emakumezkoak ziren eta %56 gizonezkoak. 12 eta 17 urte bitarteko adineko taldea zen nagusi. Hitwise.com webgunearen arabera,\u00a0YouTubek Erresuma Batuko bideo merkatuaren %64a lortu zuen.\n2006ko ekainean NBC-rekin marketin eta publizitatearekin lankidetzan sartu zen YouTube.\nGooglelek erosi (2006).\n2006ko urriaren 9an iragarri zuten Googlelek konpainia erosiko zuela 1.65 milioi dolarrengatik. Google eta YouTuberen arteko akordioa hiru hitzarmenen bitartez egin zen, komunikabide-enpresekin batera, copyright-urratzen auziak saihesteko ahaleginean. YouTubek era independentean jarduten du Googlelen, bere fundatzaileekin eta 68 langileekin batera.\nHedabidearen inpaktua.\nYouTubek inpaktu handia izan du gizartean; horren froga da 2006ko azaroan \"Time\" aldizkariak 'Person of the Year' izendatu izana. Saria, urte horretako asmakizunik garrantzitsuena izateagatik jaso zuen. Hortik aurrera, hedabidearen ospea gero eta altuagoa izan da, ataria sareko ezagun eta erabilienetakoa bihurtuz. \"PC World\" aldizkariak ere, bederatzigarren postua eman zion Top 10 produktuen artean.\nEra askotako fenomenoen zabaltzerako erabiltzen da Youtube. Musikaren multinazional handiek promoziorako baliatzen dute, adibidez. Artistek ez ezik, politikariek ere baliatu izan dute herrialde askotan zentsuratua izan den hedabidea -Txina, Saudi Arabia, Tailandia zein Alemania eta Erresuma Batuan-. Hauteskunde-kanpainetan, politikarien erdigunea bilakatzen da eztabaida eta diskurtsoetarako. Horren adibide da Citizen Tube, non politikariek bere proposamenak eta iruzkinak adierazten dituzten bideo-blogetan. Modu berdintsuan, Europako Batzordeak espazio bat abiarazi du YouTuberen barruan herritarrekin komunikatzeko.\nYoutuben hizkuntza hautatzea posiblea den arren, bideorik ikusienak eta joerak agertzeko orduan herrialdeka sailkatzen da ataria eta, beraz, errazagoa da mundu mailako datuak ezagutzea haren inpaktua neurtzeko.\nHedapen jarraitua (2007-2013).\nKalkukuen arabera, 2007an, YouTubek Internetek 2000. urtean kontsumitu zuen beste banda zabala kontsumitu zuen.\n2007an sortu ziren YouTube Sariak. Hauetan aurreko urteko plataformako bideo onenak saritzen dira, erabiltzaileen aitorpenen arabera erabakiak.\nYoutubek politikari eta herritarren arteko distantziak txikiagotzeko ekarpena ere egin du. 2007an, adibidez, Ameriketako Estatu Batuetako presidentetzarako hauteskunde debateetan, herritarrek hautagaientzako galderak bidali zitzaketen Youtuben bidez.\n2008ko azaroan, YouTube-k MGM, Lions Gate Entertainment eta CBS-rekin hitzarmena egin zuen. Akordio honen arabera, konpainia hauek filmak eta telesailetako kapituluak Youtubera osorik gehitzeko aukera izango zuten, iragarkiz lagundurik, AEBtako ikusleentzako eskuragarri egongo zen \"Ikuskizunak\" atalean. Akordio hau Hulu eta antzerako webguneekin lehia sortzeko mugimendu gisa ulertu zen, hauek NBC, Fox eta Disney-ren edukiak baitzituzten.\nYouTubek Peabody Saria jaso zuen 2008an.\n2009ko hasieran, YouTube-k \u201cwww.youtube-nocookie.com\u201d domeinua erregistratu zuen Ameriketako Estatu Batuetako gobernu federalen webguneetan txertatutako bideoetarako. Urte bereko azaroan, YouTube-k \"Ikuskizunak\" izeneko bertsio bat abiarazi zuen Erresuma Batuko ikusleentzat eskuragarri zegoena eta 60 bat lagun baino gehiagoko 4.000 ikuskizun baino gehiago eskaintzen zituena.\n2010eko urtarrilean, YouTubek lineako filmen alokairurako zerbitzu bat aurkeztu zuen, gaur egun ere aktibo mantentzen dena, AEBetan, Kanadan eta Erresuma Batuan dauden erabiltzaileentzat bakarrik. Zerbitzuak 6.000 film baino gehiago eskaintzen ditu. 2010eko martxoan, YouTube-k hainbat eduki zuzenean erreproduzitu zituen, besteak beste, Indian Premier League-ko edukia. YouTube-ren arabera, hau da lehen mailako kirol-ekitaldi garrantzitsuena.\n2010eko martxoaren 31n, YouTube-k diseinu berria jarri zuen abian, interfazea erraztu eta erabiltzaileek webgunean denbora gehiago pasatzeko helburuarekin. Google-ren produktuen kudeatzaile zen Shiva Rajaraman-ek iruzkindu zuen: \"Unean uste izan genuen atzera pausua zela eta ezabatu behar genuela.\" 2010eko maiatzean, Youtubeko bideoak egunean bi mila milioi aldiz ikusten ziren. Kopuru honek gorantz egin zuen, 2011ko maiatzean hiru mila milioitara eta 2012ko urtarrilean lau mila milioitara iritsiz.\n2010eko maiatzean, merkatu ikerketarako comScore enpresak argitaratutako datuen arabera, YouTube Ameriketako Estatu Batuetan online bidezko hornitzaile nagusiena bilakatu zen. 2010eko urrian, Hurleyk iragarri zuen YouTube-ko zuzendari nagusi kargua utzi eta aholkulari gisa arituko zela; konpainiaren zuzendari postua Salar Kamangar-en esku geratu zen.\nJames Zern YouTubeko software ingeniariak 2011ko apirilean azaldu zuen webguneak zituen ikustaldien %99a bideoen %30etik zetorrela.\n2012an YouTubek azaldu zuen minutuero gutxi gorabehera 60 ordu bideo igotzen zirela eta hauen hiru laurdenak Ameriketako Estatu Batuetatik kanpo zetozela.\n2010etik gaur egunera arte Alexak, webgune bisitatuen zerrendan hirugarren postuan kokatzen du YouTube, Facebook eta Googleren atzetik.\n2012. urtean AEBetako hauteskunde eztabaidako mahai ingurua zuzenean eskaini zuen YouTubek, ABC News-ekin kidetu behar izan zen proiektu hau aurrera eramateko. Abenduaren 4an bere berdiseinua eta maketazio berria kaleratu zuen, mugikorretako App-en antzekoa izateko. Abenduaren 21ean Hego Koreago PSY abeslariaren Gangma Style abestiaren bideoklipa 1 mila milioi ikustaldi lortu zituen lehenengo bideoa bihurtu zen.\nInternazionalizazioa.\n2007ko ekainaren 19an Googleko kontseilari Eric E. Schmidt-ek hedabidearen lokalizazio sistema berria argitaratu zuen. Orduz geroztik, interfazea AEBetan eta 42 herrietako bertsioetan dago erabilgarri. Ingelesa lehenetsitako hizkuntza bezala egon arren, 76 hizkuntza daude guztira.\u00a0 IP helbidean oinarrituz Youtuberen interfazea zein hizkuntzatan jarri iradokitzen dio erabiltzaileari. Hala ere, bideo batzuk ez daude ikusgai guztiontzat egile-eskubide edo herri batzuetan jasaten dituzten murrizketengatik. Eduki desegokia sartzeagatik ere bideoak blokeatzen ditu.\nGuztira, gutxienez 24 herrialdek blokeatu izan dute YouTube iraganean (Saudi Arabia, Banglad\u00e9s, Txinako Herri Errepublika, Pakistan, Thailandia, Turkia\u2026). Erresuma Batuan eta Alemanian adibidez, YouTube-ra igotzen ziren bideo musikal guztiak blokeatzea erabaki zuten egile-eskubideen elkarteekin arazoak ez izateko. Ipar Korean aldiz, ez dago sarbiderik interneterako zentsura erabatekoa delako.\nYouTuberen berezitasunak.\nBideoen bilaketaren inguruan.\nTagei esker, bideoak errazago bila daitezke. Hala ere, YouTubeko bideoetan bakarrik oinarritzen da.\nGoogle konpainiak erosi zuenez, Google Videoko bilaketetan YouTubeko bideoak ere aurki daitezke.\n2007ko ekainean hizkuntza askotara itzuli zenez, nazioartekotasunerako pauso esanguratsua eman zuen.\nCopyright.\nYouTubeko bideo askok jabetza-eskubidea dutenez, baten bat jabearen baimenik gabe igoz gero, ezabatu eginen da, jabeak halaxe eskatuta; halaber, bideoa jarri zuenaren kontua itxi eginen da.\nYouTubek eskaintzen dituen aukerak.\nBideoak ikusi.\nYouTubek ematen dituen aukeretako bat bideoak ikustea da. Hartarako, \u201cSearch\u201d atalean bilatu nahi dena adierazi behar da eta ondoren, botoia sakatu. Ondoren, eskaerarekin bat datorren bideo sorta bat agertuko da. Bilatu nahi dena aukeratutakoan, haren estekan klik egin behar da, ikusteko. Ezer agertzen ez bada, berriz bilatu beharko da.\nBideoak sarean jarri.\nYouTubek, bideoak ikusteaz aparte, norberarenak ere sarean jartzeko aukera eskaintzen du. Horretarako, lehenik web-orrialdean izena eman behar da, \u201cSign Up\u201d atalean: han eskatzen diren datuak betetakoan, \u201cLog In\u201d atalean sartu eta erabiltzaile-izena eta pasahitza idatzi behar dira.\nOrrialdearen goiko aldean \u201cHello\u201d + erabiltzailearen_izena agertzeak erabiltzailea ondo konektatuta dagoela adierazten du. Beraz, bideoak igotzen has gaitezke. Jarraian, \u201cUpload Videos\u201d atalean sartu behar da eta datuok gehitu:\nAzkenik, aurreko pauso guztiak egindakoan, \u201cContinue\u201d (\"Segi\") botoia sakatu behar da.\nOndoren, bideoa non dagoen gordeta adieraziko da:\nBideoak jaitsi.\nBideoak deskargatzea beste aukeretako bat da. Bertan, URL helbidea da garrantzitsuena. Hartarako, bideoaren ondoan dagoen datu-sortan agertzen den URL helbidea jasoko dugu. Jarraian, bideoak jaisteko aukera ematen duten web-orriren batera joateko aukera dago, sarean asko baitaude. Zein erabiltzen den, web-orrialde bakoitzak eskatzen dituen pausoak bete behar dira.\nBeste aukera batzuk.\nYouTubek eskaintzen dituen aukera erabilienak aurrekoak izan arren, beste batzuk ere badaude:\nHorrelako beste zenbait aukera aurki daitezke. Labur ikusteko, My Account atalera joan eta bertan ikusi ahal izango dira.\nBestelako informazioa.\nHainbat hizkuntzaz erabiltzeko aukera.\nYouTubek 54 hizkuntzaz erabiltzeko aukera ematen du, euskara barne.\nYouTuberen antzeko alternatibak.\nYouTubez gain, beste gune batzuek aukera berak eskaintzen dituzte:"}
{"id": "56701", "revid": "1624", "url": "https://eu.wikipedia.org/wiki?curid=56701", "title": "Youtube", "text": ""}
{"id": "56708", "revid": "1491", "url": "https://eu.wikipedia.org/wiki?curid=56708", "title": "Be\u00f1at Sarasola", "text": "Be\u00f1at Sarasola (Donostia, Gipuzkoa, 1984ko maiatzaren 14a) idazlea, literaturako kritikaria eta irakaslea da. Euskaraz bi poema-liburu argitaratu ditu eta Philip Rothen \"Nemesis\" liburua euskaratu du (Meettokek argitaratua). 2023an, Euskal Herriko Unibertsitateko (EHU) Antropologia, Hezkuntza eta Filosofia Fakultateko irakaslea da.\nIkasketak.\nFilosofia Ikasi zuen Euskal Herriko Unibertsitatean, 2006an bukatu zuen. Geroago, bigarren karrera bat egin zuen, Bartzelonako Unibertsitatean Literatur Teoria eta Literatura Konparatuan lizentziatu zen 2008an. Geroago doktore-tesia ere aurkeztu zuen 2014an Bartzelonan Robert Caner-Liese irakaslearekin. \nDoktoregoko Sari Berezia eskuratu zuen tesian bigarren modernismoa aztertu zuen, Modernitatearen dialektika eta postmodernitate estetikoa Frankfurteko eskolatik 2014ra arte (\"\"El segundo modernismo. La dial\u00e9ctica de la modernidad y la posmodernidad est\u00e9tica desde la escuela de Frankfurt hasta la actualidad \", Bigarren modernismoa. Modernitatearen dialektika eta postmodernitate estetikoa Frankfurteko eskolatik gaur egunera arte\"). Modernitateari eta postmodernitate estetikoari buruzko eztabaida XX. mendeko 70eko eta 80ko hamarkadetan izan zen bereziki. Modernitatearen amaiera eta postmodernitatearen hasiera bezala ezagutu zen. Hala ere, XXI. mendearen lehen urteetan modernitate eta modernismo estetikoari buruzko interesa piztu zen berriro. Tesian Sarasolak sakon aztertzen zuen modernitatearen eta postmodernitate estetikoaren arteko dialektika, Frankfurteko Eskolaren teoria estetikotik azken teoria estetikoetara, eta defendatzen zuen 2014an modernismo berri batean bizi zela, bigarren modernismo batean.\nSamuel Beckett Fundazioan eta New Yorkeko Columbiako Unibertsitatean (NYC) egin zituen ikerketak geroago. \nIdazlea.\nEremulauak web gunean hasi zen lehen literatur testuak argitaratzen eta 2007ko apirilean publikatu zuen Susarekin bere estreinako lana, \"Kaxa huts bat\" poesia liburua. \nBi poema liburu argitaratu ditu, Kaxa huts bat (Susa, 2007) eta Alea (Susa, 2009), eta 2013an literatur ikerketarako Santiago Onaindia beka eskuratu zuen. Beka horren emaitza izan zen 2015ean argitaratutako Bainaren belaunaldia: Ustela, Pott, eta Oh! Euzkadi liburua. Berriki, bere estreinako nobela argitaratu du, Deklaratzekorik ez (Susa, 2019).\nItzulpengintzaren arloan, Philip Roth-en Nemesis nobela ekarri zuen euskarara 2011n Meettok argitaletxearen eskutik.\nHainbat literatur jaialditan parte hartu du, hala nola, Eako Poesia egunak, Bilboko Gutun Zuria, Eslobeniako Pranger eta Bartzelonako Literaldia jaialdietan.\nLiteratura-kritikaria.\n\"Berria\" egunkarirako literatur kritikak egiten dihardu gaur egun. 2008ko otsailaren 4tik 2009ko apirilaren 6ra \"Hitz egiteko modu bat\" bloga idatzi zuen. Argia aldizkariko kolaboratzailea era bada.\nBe\u00f1at Sarasolak zuzendu eta aurkeztu zuen ETB 1 kanaleko \"Sautrela\" literaturari buruzko telebista-saioa. Urtebetez eutsi zion ardura horri, 2016ko irailetik Sautrelako azken emankizunera arte, 2017ko urrira arte. Guztira lau urtez lan egin zuen ETBko Sautrelan gidoilari eta zuzendari gisa.\nSusa argitaletxearen Munduko Poesia Kaierak bildumako editorea ere bada."}
{"id": "56709", "revid": "95298", "url": "https://eu.wikipedia.org/wiki?curid=56709", "title": "Antonio Amundarain", "text": "Antonio Amundarain Garmendia (Elduain, Gipuzkoa, 1885eko apirilaren 26 - Madril, 1954ko apirilaren 19) antzerkigile eta idazlea izan zen.\n\"Sales\" izeneko baserrian jaio zen."}
{"id": "56712", "revid": "56334", "url": "https://eu.wikipedia.org/wiki?curid=56712", "title": "Euskal Herriko naturagune babestuak", "text": "Euskal Herriko naturagune babestuak izendatzeko eta zaintzeko prozedurak lurralde eta estatu bakoitzeko araudi eta legeetan ezarrita daude, hots, ez dira berdinak Euskal Herri osoan.\nIpar Euskal Herria.\nPirinio Atlantikoetako prefekturak zenbait toki ditu sailkatuak Europar Batasuneko Natura 2000 sarearen barruan, eta ondorengo hauek Euskal Herrian daude:\nNafarroa Garaia.\nNafarroa Garaian naturagune babestuen sare bat dago, hainbat esparruz osatua.\nErreserba integralak.\nHiru dira, eta guztira 487 hektarea dituzte:\nNatura erreserbak.\n38 dira, eta guztira 9.171 hektarea dituzte.\nNatura lekuneak.\n28 dira, eta guztira 931 hektarea dituzte.\nHegaztien babesgune bereziak.\n13 dira, eta guztira 71.805 hektarea dituzte.\nBasa fauna babesteko eremuak.\n14 dira, eta guztira 2.815 hektarea dituzte.\nNatura parkeak.\nNafarroako Foru Erkidegoko administrazioan, \"parke naturalak\" deritzete, eta PN siglarekin adierazi ohi dira euskarazko administrazio dokumentazioan. Hiru dira:\nBesterik.\nEra bateko edo besteko babesa dute, halaber, ondoren aipatuko ditugun beste izendapenetako edozein duten hainbat eremuk. Parentesi artean, euskarazko administrazio dokumentazioan dituzten siglak.\nEuskal Autonomia Erkidegoa.\nEuskal Autonomia Erkidegoan Natura Babesteko Legea (16/1994 Legea, ekainaren 30ekoa) dago indarrean eta honek hiru motako esparruak izendatzen ditu: Natura parkeak, biotopo babestuak eta zuhaitz bereziak. Horiez gain, Urdaibaiko Biosferaren Erreserbak lege propio baten bidez du ziurtatua babesa.\nNatura parkeak.\nLegeak honako parke naturalak ditu izendatuak:\nBiotopo babestuak.\nOinarrizko legerian natur erreserba, natur monumentu edota paisaia babestu izena hartu duten natur espazioak dira. Bost eremuk jaso dute izendapen hau.\nZuhaitz apartekoak.\nZuhaitz bakoitzaren berezitasunak kontuan izanda, Euskal Autonomia Erkidegoan izendatuta dauden zuhaitz apartekoak 25 dira.\nUrdaibaiko Biosferaren Erreserba.\nUrdaibaiko Biosfera-Gebenaldea Babestu eta Antolatzeari buruzko uztailaren 6ko 5/1989 Legeak ezarri zuen natura-gune babestu hau. Biosfera-Gebenaldea edo Biosferaren Erreserba (sarriago) erabili izan da administrazio dokumentazioan euskaraz eremu hau izendatzeko.\nBesterik.\nBadira beste era bateko babesa duten inguruneak, Lau Haizeta parkea esaterako.\nHezeguneak.\nBabes berezia merezi dute, biodibertsitate aberatsa daukatelako hainbat hezegunek.\nUne honetan bost dira modu batez edo bestez babestutako zonaldeak:\nOraindik babes garbirik ez duten zonaldeak:\nBabes inguru hauek legalki figura hauen bitartez daude babestuta:"}
{"id": "56713", "revid": "9413828", "url": "https://eu.wikipedia.org/wiki?curid=56713", "title": "Nagore Aranburu", "text": "Nagore Aranburu (Azpeitia, Gipuzkoa, 1976) gipuzkoar aktore eta gidoilaria da.\nUrte batzuetan Zurriola Antzerki Eskolako irakaslea izan zen.\nBiografia.\nGaztetatik hasi zen antzerkian lanean, Antxieta Antzerki Taldean, 12 urterekin parte hartu zuen lehen aldiz antzezlan batean. Harrezkero, interpretazio munduan aritu da arlo guztietan: telebistan, zineman eta batik bat antzerkian. 1999an Euskal Aktoreen Batasunak emandako Aktore Berri Onenaren saria jaso zuen.\nTelebistako programa ugaritako gidoiak idatzi ditu: \"Wazemank\", \"Sorginen laratza,\" \"Brinkola\" edota \"Martin\". Wazemank-en egindako lanagatik Telebistako Argia saria jaso zuen 2007an, Mikel Pagadizabalekin batera.\nEuskal Herritik kanpo, bere lanik ezagunena \"Loreak\" filma da, Espainiako Zinema Akademiak Ingelesa ez den hizkuntza batean egindako film onenaren Oscar Sarirako hautagai izendatua. Halaber, 2014an Tokioko Latin Beat jaialdiko Emakumezko Aktore Onenaren saria irabazi zuen film horretan egindako lanagatik."}
{"id": "56716", "revid": "56334", "url": "https://eu.wikipedia.org/wiki?curid=56716", "title": "Michelle Bachelet", "text": "Ver\u00f3nica Michelle Bachelet Jeria (Txileko Santiago, Txile, 1951ko irailaren 29- ) mediku pediatra eta politikari txiletarra da. Txileko Alderdi Sozialistaren kide dela, bere burua presidentegai aurkeztu zuen eta 2006ko martxoaren 11ko Txileko hauteskundeak irabazi zituen. Ondorioz, 2006-2010 legealdirako presidentea da. Presidente postua lortu zuen lehen emakumea izan zen. Presidente izan baino lehen, Osasun ministroa izan zen 2000 eta 2002 artean, Ricardo Lagosen gobernuarekin, eta ondoren, 2002 eta 2004 artean Defentsa ministroa izan zen."}
{"id": "56717", "revid": "336", "url": "https://eu.wikipedia.org/wiki?curid=56717", "title": "Joomla!", "text": "Joomla! edukiak kudeatzeko sistema (EKS) bat da. Kode irekikoa da, PHP programazio lengoaia erabiltzen du eta GPL lizentziapean dago. MySQL datu-baseak kudeatzeko sistema erabiliz, Internet eta intranet-etan nahi den informazioa publikatzeko aukera ematen du. Bestalde, beste hainbat ezaugarri ere baditu Joomla!-k: orriak cachean gorde errendimendu hobea lortzeko, web indexazioa, RSS, orrialdeak inprimatzeko aukera, flash-ak notiziekin, blog-ak, foroak, inkestak, ordutegiak, web guneetan bilaketak, lengoaiaren internazionalizioa. Kudeatzeko sistema honen izenak bere esanahia badu, \u201cdenok batera\u201d , hain zuzen ere.\n2005eko Irailaren 16an argitaratu zen Joomla!-ren lehen bertsioa (Joomla! 1.0.0). Bertsio hau Mambo 4.5.2.3 bertsioaren hobekuntza izan zen, seguritate eta erroreen kontrako arloetan hainbat aldaketa izanik. Orain, Joomla! 1.5b bertsioa dugu, berau GPL eta PHP 5 lengoaiarekin sortua.\nHistoria.\nJoomla, Mambo sistemaren hobekuntza bat da. Garai horretan, Miro Australia korporazioaren ardurapean zegoen Mambo marka. Joomla 2005eko Abuztuaren 17an sortu zen. Miro korporazioak irabazi asmorik gabeko erakunde bat sortu zuen, proiektua eratzeko eta auzigaia babesteko asmoz. Garapen taldeak erreklamatu zituen fundazioko egituraren klausula asko, Mamboren zuzendaritza taldeak aurrez egindako akordioak izan ziren. Hauek ez zuten erabaki hori hartzeko eskubide nahikorik eta kode irekiko balore nagusiak hausten dituzten klausulak barneratzen zituen. Garapen taldeak \"OpenSourceMatters\" izeneko Web gunea sortu zuen, erabiltzaileei, garatzaileei, Web diseinatzaileei eta elkarteei informazioa banatu ahal izateko. Une horretan, Andrew Eddie liderrak, \u201cMasterChief\u201d bezala ezagutuak, komunitateari zuzendutako eskutitz bat idatzi zuen. Hau \"mamboserver.com\" foro publikoan agertu zen iragarkien atalean. Hurrengo egunean, 1000 pertsonek bisitatu zuten \"opensourcematters.org\" web gunea, garapen taldeak eginiko lana eskertzeko asmoz. Gehiegizko trafikoaren ondorioz, web guneak zerbitzuz kanpoko abisu bat jaso zuen. Ezusteko hau \"newsforge.com, eweek.com\", eta \"ZDnet.com\"-en agertu zen. Honi erantzuna emateko asmotan Miro-ko Meter Lamont CEO-k artikulu bat idatzi zuen, \"The Mambo Open Source Controversy - 20 Questions with Miro u que\u201d, hain zuzen ere.\nGarapena.\nJoomla, GPL ebazpenen taldean egokituko genuke, software libre produktu bat da. Bere helburuak garatzeko, komunikazio modu desberdinak erabiltzen ditu: IRC bidezko bilkurak, foroak, korreoa, wiki-ak eta blog-ak. Edukiak kudeatzeko sistema honek bazarrak ezarritako pausoak jarraitzen ditu, proiektuan parte hartzen dutenen beharrak lortzeko asmoz.\nOrganizazio estruktura.\nJoomla-ren administrazioaren gestioa \"Core Team\" taldearen esku dago. Talde hau profil askotariko pertsonak osatzen dute baina talde bakar bat bezala funtzionatzen dute Joomla! proiektua aurrera eramateko. Talde hau 2005-an sortu zen Joomla!-rekin batera. Bere zeregina ez da EKS-aren garapen, baizik eta Joomla!-ren estruktura funtzionalaz eta organizazioaz arduratzea.\nJoomla!-ren barnean beste talde batzuk parte hartzen dute, hauek \"Core Team\" eta Joomla! komunitatearen artean daude. Talde hauek Joomla! proiektuaren arlo ezberdinetan lan egiten dute eta komunitatearen eta talde printzipalaren arteko lotura osatzen dute. Talde bakoitzean bozeramaile bat aukeratzen da talde nagusiari hartutako erabakiez eta sortutako kezkaz berri emateko.\nIndustria erlazionatua.\nOpen Souce Matters Inc (OSM)\" Joomla! proiektuaren arlo legala eta finantzarioaz arduratzen da. OSM-a New York-en sortu zen eta Joomla! eta sortu daitezkeen proiektu berrietan boluntarioen parte hartze intelektual zein finantzarioa posible izatea posiblea egiten du, proiektuari estaldura legala emanez.\nEgungo egoera.\nBeste hainbat proiektuk bezala, Joomla!k bi bertsio mantentzen ditu, bata Beta deritzona eta bestea egonkorra. Bertsio egonkorra erabiltzaileentzako egokiena da, erroreak topatu ahal konpontzen direlako; ez ditu ordea azken funtzionaltasunak barneratzen. Beta bertsioak, berriz, azkenen funtzionaltasunak dakartza, erabiltzaile aurreratu eta garatzaileek erabiltzeko.\nJoomla!ren azkenen bertsio egonkorra \"Joomla! 1.5.15\" da, 2009ko azaroaren 5ean argitaratua. Normalean gomendagarria da azkenengo bertsioa erabiltzea, aurreko bertsioek dauzkaten erroreak saihesteko.\nJoomlaren etorkizunari begira.\nJoomlaren bertsio berriei begira ondorengo galderak ari dira egiten bere garatzaileak:\nGaldera hauen denen planteaketa 2007ko Urrian Londresen egiteko asmoa dago, Linux munduari buruz egingo den hitzaldian.\nBertsioak.\nOndorengo bertsioak izan dira eskuragarri gaurko egunera arte:\nJasan ditzakeen plataformak.\nPlataforma guztietan, erabili ahal izateko datu base bat sortu behar da MySQL-en zeinetan erabiltzaile bat sortuko den (dagozkion baimenekin). Hau egin ondoren, lehengo sustrai gunera joan behar da nabigatzailearen bitartez. Berton instalazioaren amaieraraino lagunduko digun laguntzaile bat aurki daiteke.\nGehigarriak.\nOsagaiak.\nOsagaiak Joomla!ko eduki-elementu edo aplikazioak dira. Normalean eduki nagusiaren erdiko atalean agertzen dira. Joomla!ren oinarrizko paketean, \u201ccore elements\u201d deritzona, lehenetsita ondorengo osagaiak datoz instalatuta: Banner (Iragarkiak), Contact (Kontaktuak), News Feeds(RSS jarioak), Polls (Inkestak) eta Web Links (Estekak web orrietara).\nJoomla!ri osagai gehiago gehitzeko Interneteko guneren batetik deskargatu eta instalatzearekin nahikoa da. Joomla!ren webgune ofizialaren Gehigarriak, luzapenak atalean orain arte garatu diren osagai gehienak aurki daitezke.\nModuluak.\nModuluak joomla!-ren gaitasunak handitzen dituzte funtzionalitate berriez hornitzen. Moduluak txantiloiak onartzen duen edozein lekutan argitaratuak izan daitezkeen edukiko elementu txikiak dira. Joomla!-ko oinarrizko paketean defektuz hurrengoko osagaiak egon daitezke instalatuta: Main Menu (Menu nagusia), Top Menu (Goiko Menua), \"Template Chooser\" (Txantiloi aukeraketa), \"Polls\" (Inkestak), Hit Counter (Bisita Kontagailua), News Feeds(Rss sindikazioa),\u2026 Orrialde ofizialeko Extensions atalean orain arte garatu diren Modulu gehienak aurkituko ditugu.\nPlugin-ak.\nPlugin bat, edukia pantailaratu baino lehen hau intertzeptatzen eta eraldatzen duen atazetara zuzendutako funtzio txikia da. Joomla!-k bere oinarrizko pakete zenbait plugin eskaintzen ditu, hauetako batzuk hurrengoak dira: WYSIWYG edukin editoreak, bilatzaileak... Orrialde ofizialeko Extensions atalean orain arte garatu diren manbot gehienak aurkituko ditugu.\nJoomla 1.0 adarrean pluginei manbot izena hartzen zuten.\nTxantiloiak.\n Txantiloiak edo plantilak: Txantiloiak dira gure webguneari itxura emango diona. Hauek definitzen dute web gunearen parte publikoa edukiko duen itxura. Txantiloiak ere moduluak edo osagaiak non ipini ditzakegun adieraziko digute\nJoomla euskaraz.\nGaur egun zenbait lan egin dituzte EKS hau gure hizkuntzara itzultzeko, orrialde honetan Joomla! plataformaren euskarazko itzulpen-proiektua aurkitu dezakegu.\nJoomla!ren inguruan komunitate euskaldun sendo bat aurki dezakegu. Itzultzaileak, garatzaileak zein Joomla! sistemako jarraitzaileak aurkitu ahal ditugu sarean. Guzti hauek Joomla!Kafea-n batu ziren. Bertan hurrengo erabakiak hartu ziren:"}
{"id": "56718", "revid": "16654", "url": "https://eu.wikipedia.org/wiki?curid=56718", "title": "Jose Luis Mendilibar", "text": "Jose Luis Mendilibar Etxebarria (Zaldibar, Bizkaia, 1961eko martxoaren 14a) futbolari ohia eta futbol entrenatzailea da."}
{"id": "56720", "revid": "336", "url": "https://eu.wikipedia.org/wiki?curid=56720", "title": "Varsoviako Ituna", "text": "Adiskidetasun, Lankidetza eta Elkar Laguntzaren Ituna, edo Varsoviako Ituna, 1955ean Ekialdeko Europako herrialdeek sinatutako Kooperazio militar ituna zen. Sobietar Errepublika Sozialisten Batasunak diseinatuta, helburu nagusia Ipar Atlantikoko Itunaren Erakundeari (1949an osatu zen) kontra egitea zuen, batez ere, Alemaniako Errepublika Federalak, 1954ko Parisko Akordioei esker, bere armada berrantolatu ahal izan zuenean.\nEsparrua.\nVarsoviako Itunaren esparrua Ekialdeko Europako estatu sozialistak ziren, Jugoslavia izan ezik (itzal handia izan arren), hots, Albania, Bulgaria, Txekoslobakia, Hungaria, Polonia, Alemaniako Errepublika Demokratikoa, Errumania eta Sobietar Errepublika Sozialisten Batasuna. 1962 arte, Txina behatzaile gisa egon zen. 1955ko maiatzaren 14an Varsovian sinatu zuten eta Nikita Khrustxev SESBeko Alderdi Komunistaren Lehen Idazkaria bere lehenengo presidentea izan zen.\nEkialdeko Blokeko estatuek tratatua sinatu aurretik Sobietar Batasunarekin harreman militar estua mantentzen zuten. Haren armadak askatasunaren aldeko ekina egin zuen Bigarren Mundu Gerran zehar, estatubatuar eta britainiar indarrek, Jaltako Batzarrean adostutakoari jarraituz, Mendebaldeko Alemanian, mendebaldeko Austrian, Belgikan, Italian, Frantzian eta Grezian egin zuten era berean.\nSESBak blokean zuen eragin sakona, desafio gisa hartu zuten beste aliatuek, komunismoa mehatxu larria baitzen garaiko Europako errejimen politiko eta ekonomikoarentzat. Bi orbita arteko polarizazioak Gerra Hotzean amaitu zuen: AEBek betiko isolatze militarra utzi eta Ipar Atlantikoko Itunaren Erakundea sustatu zuten eta, gerra piztu ez bazen ere, arazoa garrantzitsua izan zen 45 urtez, 1991n ezerezean geratu arte.\nAntolaketa.\nVarsoviako Ituneko kideek, Ipar Atlantikoko Itunaren Erakundeak erabilitako tankerako baldintzetan, elkarlana adostu zuten bakea mantentzeko xedean, erakundearen berehalako ekina balizko eraso baten aurrean (3. artikulua), elkarrenganako babesa kideetako batek erasoa jasango balu (4. artukulua) eta Estatu Nagusi baten ezarpena eginahal nazionalak koordinatzeko (5. artikulua).\nGuztira hamaika artikuluz osatuta, Itunak ez zion kideen gobernuko erregimenari zuzeneko aipamenik egiten \u2014\"Estatu guztientzat\" irekia zela adierazten zuen, beraien onarpenean gainontzeko izenpetzaile guztien adostasuna egotearen baldintza bakarra ezarriz (9. artikulua)\u2014 eta 20 urte berriztagarrien iraunaldia ezartzen zuen, baita estatu kide bakoitzarentzat hori baliogabetzeko askatasuna ere. Lau aletan sinatua izan zen, errusieraz, alemanez, txekieraz eta polonieraz.\nUrtero biltzen zen estatu kideetako gobernuburuez osatutako Batzorde Politikoa, urteko politika eta helburuak zehazteko xedean eta, negoziazio gehienetan, defentsa ministroak, indar armatuen buruzagiak eta Estatu Nagusiko kideak bertaratzen ziren. Batzorde politikoaz gain, Varsoviako Itunak bazuen Aholkularitza Militarreko Batzordea, Batzorde tekniko eta ikerlaria, Defentsa Idazkarien Kontseilua eta Estatu Nagusi bat ere baziren. Iv\u00e1n Step\u00e1novich K\u00f3nev izan zen bere lehenengo komandante-burua.\nPotentzia militarrak 6.200.000 soldadu, 65.000 tanke, 2.000 ontzi eta 15.000 borroka hegazkin zituen eskuratzeko moduan eta baita estatu kideek instalatuta zituzten misil nuklearrak ere. Bake garaian, berriz, herrialdetik kanpo destinaturiko indarrak bakarrik egoten ziren bere pean.\nHistoria.\nVarsoviako Ituna Bigarren Mundu Gerra ondoren sortu zen, mendebaldeko eta ekialdeko blokeen arteko lehiaren ondorio. Haren mugek Rooseveltek, Churchillek eta Stalinek 1943 eta 1945. urteetan izandako goi-bileratan adostutako lerroekin egiten zuten bat. Alemaniar eta austriar lurrekin zalantzarik bazegoen, lehena bananduz eta bigarrenetik indarrak erretiratuz konpondu zuten arazoa.\nAsian ere bazegoen lehia eta, SESBn erabateko gustua ez bazen bete ere, nolabaiteko konponbidea izan zen Txinako Herri Errepublikaren aldarrikapena (Txina behatzaile izan zen 1968an SESBekin hautsi zuen arte) eta AEBk Japonian eginiko okupazioa. Hala ere, baldintzak ez ziren behar hainbat argi jarri eta berehala piztu ziren arazoak.\nEstatubatuarren antzera, sobietar estrategiaren helburu nagusia bere eraginpean zegoen lurraldea ziurtatzea zen horrek aurkariarekin gatazka irekiak sortu gabe eta horregatik ekintza militarrak maila apalean mantendu zituzten muga barnean ere.\n1948an, Tito mariskalaren Jugoslavia eta Moskuren arteko harremanak zailtzen joan ziren eta Txina eta Sobietar Batasunaren artean tirabira diplomatikoak larritu egin ziren Koreako Gerrarekin. Egia esan, bi potentzien atzerriko politikak krisi ekonomikoei probetxu ateratzeko ahaleginetan\nmurgilduta zeuden. AEBk Marshall Plana garatu eta NATO sortu zuten eta Ekialdeko Blokeen estatuetan mugimendu komunistek demokrazia parlamentarioak eraiki nahi zituzten\nGobernu estalinistak ez zituen Jaltako akordioek ezarritako mugak errebisatu nahi; AEBk arma kopuru ikaragarria zuten eta gerran hasi eta gaur egun arte jarraitu du Europa eta Asiako base militarretan gordetzen. SESBk ezin zion hari aurre egin eta karrera armamentistikoari ekin zion, teknologia militarrean gero eta inbertsio handiagoak eginez, baina ez gizonetan. Finlandia berak \u2014Alderdi Komunista zen gobernuaren muina\u2014 Armada Gorria Porkkalako base militarretik irtetea eskatu zuen eta baita lortu ere.\nFinlandiako egoera politikoari eta Titok Jugoslavian zuen lidergo gogorrari esker, estatu hauek ez ziren Itunean sartu, baina beste herrialde batzuetan, egoera ez zen erraza izan. Hungarian, alderdi komunistaren barnean ezegonkortasuna zabaldu zen; ikasleek sobietarrek Pozna\u0144en eragindako kalteengatik egin zuten protesta eta J\u00f3zsef Dud\u00e1s ultranazionalistaren altxamendua Itunaren indarrez zapalduak izan ziren.\nVarsoviako Ituna SESBek Europako ekialdeko estatuak kontrolatu ahal izateko tresna besterik ez zela esan ohi da. Zenbait kasutan, horrela izan zen eta Ituna utzi nahi zuen herrialdea militarki zapaldua izan zen. Hungariako 1956ko Iraultza izan zen horietako bat: urte horretako urrian, Armada Gorria Hungarian sartu eta bi astetan altxamendu antikomunista zapaldu zuen berehala.\nVarsoviako Ituneko indarrak bere kideetako batzuen aurka ere joan ziren; esate baterako, 1968an Pragako Udaberrian; Txekoslovakia inbaditu zuten gobernua egiten ari zen erreformak bertan behera uzteko xedean, SESBn iritziz, sozialismoarekin bukatzeko baitziren. \"Br\u00e9zhnev Doktrina\" deiturikoak, SESBaren atzerriko politika militarra ezartzen zuen eta horrela zioen:\nAlbaniak 1961ean utzi zuen aliantza, txinatarrak eta sobietarrak banandu zirenean, babesa lehenengoei eman baitzien.\nNATO eta Varsoviako Itunaren artean ez zen arma bidezko enfrentamendurik izan, baina Gerra Hotzak 35 urtez iraun zuen. 1988ko abenduan, une horretan SESBeko buruzagi Mikhail Gorbatxovek \"Sinatra Doktrina\" iragarri zuen, \"Br\u00e9zhnev Doktrina\" alboan utziz eta Ekialdeko Europa osatzen zuten herrialdeei nahi zutena egiten utziz.\nItunaren amaiera.\nSinatra Doktrinak 1989az geroztik Ekialdeko Europa astindu zuten aldaketen azkartzea ekarri zuen. Ekialdeko gobernu berriak aurrekoak baino gutxiago ziren Varsoviako Itunaren aldeko eta, 1991ko urtarrilean, Txekoslovakia, Hungaria eta Poloniak urte horretako uztailaren 1ean erretiratuko zirela adierazi zuten. Otsailean Bulgaria erretiratu zenean, Ituna bertan behera geratu zen. SESBak onartu eta Pragan ofizializatu zen 1991ko uztailaren 1ean.\n1999ko martxoaren 12an, Txekiar Errepublika, Hungaria eta Poloniak, Varsoviako Ituneko kide zaharrek, Ipar Atlantikoko Itunaren Erakundearekin bat egin zuten. Bulgaria, Estonia, Letonia, Lituania, Errumania, Eslovakia eta Esloveniak 2004ko martxoan egin zuten gauza bera eta Albaniak, berriz, 2009ko apirilean."}
{"id": "56723", "revid": "105290", "url": "https://eu.wikipedia.org/wiki?curid=56723", "title": "Subsidentzia", "text": "Subsidentzia geologia eta ingeniaritzan lurrazalaren beherazko mugimenduari esaten zaio. Subsidentzia da meatzaritzako arazorik handienetariko bat."}
{"id": "56725", "revid": "119347", "url": "https://eu.wikipedia.org/wiki?curid=56725", "title": "Erresonantzia magnetiko bidezko irudigintza", "text": "Erresonantzia magnetiko bidezko irudigintza (ingelesez \"Magnetic Resonance Imaging\", MRI) prozedura ez-inbaditzaile bat da, eta erresonantzia magnetiko nuklear deritzon fenomenoa darabil objektu baten barnealdea aztertzeko. Medikuntza irudigintza alorrean erabiltzen da batik bat, ehunen aldaketa fisiologiko nahiz patologikoak ikertzeko. Horrez gain, MRI teknikak badu beste erabilpenik ere, harkaitzek hidrokarburoekiko duten iragazkortasunaren kuantifikazioan edota laborantzako nahiz zur industriako produktuen kalitate-ezaugarrien neurketarako azterketa medio ez-suntsitzailetzat kasu.\nMRI teknika ez da kimikan erabilitako NMR (\"Nuclear Magnetic Resonance\") espektroskopiarekin nahastu behar, biak ala biak printzipio berean (erresonantzia magnetiko nuklearrean) oinarrituta egon arren. Izan ere, MRIa materiaren atomoen nukleoen seinaleari aplikatutako NMR azterketa sorta bat baita. Oro har, uretan aurkitzen diren hidrogeno atomoen berezitasunak erabiltzen dituzte batak zein besteak, baina MRI metodoak informazio espaziala eskuratzea helburu duen bitartean, NMRak espektroskopiak molekulei buruzko informazio kimikoa lortzea du helburutzat. Hortaz, azterketa mota bat zein bestea egiteko, oinarrizko ekipamendu berdina erabiltzen da.\nMedikuntzan erabilitako MRI eskanerren eremu magnetikoaren intentsitatea 0.1 eta 3 Tesla (T) bitartean egon ohi da normalean. Hala ere, 21.1 Teslara arteko makinak ere egitea ahalbidetzen du egungo teknologiak (900 MHzetan dabiltzan unitateen kasuan; ikusi koefiziente giromagnetikoa eta Larmorren frekuentzia). Tesla bakoitzeko makinaren kostua milioi bat dolar (USD) garestitzen da gutxi gora-behera, eta mantenuak hainbat ehunka milaka dolarreko kostu gehigarria du urteko.\nMRIaren historia.\nMRIa NMR fenomenoan oinarritzen da, atomoen momentu magnetikoaren eta kanpo eremu magnetiko baten arteko erresonantzia fenomenoan alegia. Fenomeno hau Felix Bloch eta Edward Mills Purcellek deskribatu zuten 1946an eta lan honengatik 1952an Nobel Saria jaso zuten. 70. hamarkadaren hasieran burutu ziren garapen eta aplikazio teknologikoek, RMN espektroskopiak batik bat, gerora agertuko ziren tekniken oinarriak jarri zituzten. Horrela Raymond Vahan Damadianek 1969an RMNa medikuntzan aplikatzea proposatu zuen eta tumoreen detekzioa ahalbidetzen zuela frogatu zuen.\n1973an Paul Lauterburrek aurrerapauso garrantzitsua burutu zuen: tomodentsitometrian erabilitako irudien berreraikuntza metodoez baliatu zen RMNan oinarritutako irudi sekuentzia bat lortzeko. Horretarako \"\u201cgradienteen\u201d\" printzipioa erabili zuen eta objektu baten bi dimentsioko \"\u201calegiazko ebakidurak\u201d\" eskuratzen zirela eman zuen aditzera. Garai bertsuan baina independenteki, Peter Mansfieldek helburu bera lortzeko beste metodo bat proposatu zuen.\nHurrengo urteetan teknologiak informatika eta elektronika arloetan burututako garapen azkarrak kalkulu numeriko konplexuak era azkar batean egitea posible bihurtu zuen. Horrela 1975an Richard Ernstek MRI seinalearen faseko informazioa aztertzeko Fourierren transformatua erabiltzea proposatu zuen. Bestela, 1982an klinikoki hasi ziren erabiltzen.\nMRIaren berrikuntza prozesuan oinarrizkoa izan zen beste aurrerapauso bat Seiji Ogawak eman zuen geroago Linus Pauling eta Charles Coryellen lanak berreskuratzean. Oxigenotan aberatsa den odolak eta oxigenotan txiroa denak MRI seinale ezberdina igortzen dute eta horretaz baliatu ziren 1992an ariketa baten aurrean garunak zer-nolako erantzuna duen erakusten zuten irudiak lortzeko. Seiji Ogawak, John Belliveauk eta Pierre Bandettinik ikus-kitzikaduren aurrean burmuineko lobulu okzipitalean odolaren jarioak gora egiten duela frogatu zuten. Modu honetan MRI funtzionalaren oinarriak ezarri ziren, zeinak neurozientzia kognitiboen alorrean berebiziko garrantzia duen.\nIzendapena.\nMRI teknika erresonantzia magnetiko nuklearraren fenomenoaren behaketaren ondotik sortu zen. Hasiera batean, NMRI laburdura (\"Nuclear MRI\", MRI nuklearra) erabiltzen zen MRIa izendatzeko. \u201cNuklear\u201d hitzak gizartean erradiazio ionizatzaileekin duen lotura medio \u2013eta honek MRI azterketa bat jasan behar duenarengan sor lezakeen aurriritzi eta urduritasuna dela-eta\u2013, hitza baztertzea erabaki zen. Hala ere, MRIak erradiazio ionikorik erabiltzen ez duela aipatu behar da.\nPaul Lauterburrek \"\u201czeugmatografia\u201d\" (\"NMR zeugmatography\") terminoa ere erabili zuen hastapenetan irudigintza metodo hau izendatzeko. Zeugmatografiak grekoz \"\u201cbatzeko erabiltzen den hura\u201d\" esan nahi du. Lauterburrek, antza, halako paralelismo bat egin nahi izan zuen hitzaren eta MRIan irudi bat sortzeko eremu magnetiko estatikoaren eta aldakorraren artean beharrezkoa den elkarrekintzaren artean. Hala ere, izendapen horrek ez zuen batasun zientifikoaren artean arrakasta gehiegirik lortu.\nMRIaren printzipioa eta teknologia.\nErresonantzia magnetiko bidezko irudigintzak atomoen propietate magnetikoetan du funtsa. Zehazki, atomoen nukleoetan eremu magnetiko batek eta irrati maiztasun uhinek duten eraginaren behaketak egiten du posiblea irudiak eskuratzea.\nAtomoen espazio kokapena oinarrizko eremu magnetikoari norabide jakin batzuetan gradienteak aplikatuz lortzen da. Izan ere, atomoen erlaxapen prozesua aldatzen dute gradienteek, eta Fourier Transformatu Azkarretan (\"Fast Fourier Transform\", FFT) oinarritutako seinale-tratamendu algoritmoak erabiliz aldaketak espazioan zein puntutan gertatu diren ezagutzen da.\nMRIaren printzipioa.\nGorputzaren biologia eta atomoak.\nMedikuntza arlora zuzenduz gero, kitzikatutako hidrogeno nukleoak uretan eta lipidoetan dituzten erlaxapen propietateetan du oinarria MRIak. Gogora dezagun giza gorputzaren %65-90 ura (H2O) dela eta lipidoen presentzia ere garrantzitsua dela gorputzean. Hidrogenoaren proportzio handi horretaz baliatzen da MRIa: hidrogeno atomoen seinalea erabiltzen da elementu anatomikoen irudiak lortzeko.\nLehendabizi azter dezagun atomoaren eredua. Atomo baten nukleoa protoi eta neutroi (edo nukleoi) deritzen oinarrizko partikulez osatuta dago. Oinarrizko partikula hauek beraien zentrotik igarotzen den eta \"\u201cspin\u201d\" deritzon ardatz baten inguruan indibidualki errotatzen dute, talde-mugimendu konplexu bat sortuz.\nBere ardatzaren inguruan mugimendu errotazional bat deskribatzen duen partikula batek bere errotazio-ardatzarekiko lerrokatutako \"\u201cmomentu zinetiko\u201d\", \"\u201cmomentu angeluar\u201d\" edo spin bat (formula_1) induzitzen du. Protoiak positiboki kargatuta daude elektrikoki; eta bere buruaren inguruan jiraka dabilen karga batek \"\u201cmomentu magnetiko\u201d\" deritzon eremu magnetiko bat sortzen du. Neutroiek ere, elektrikoki neutroak izan arren, momentu magnetiko bat daukate, beraien osagai diren eta \"\u201cquark\u201d\" deritzen partikulak errotazioan dirautelako.\nPropietate magnetiko indartsuenak dituzten, eta beraz, MRI metodorako interesik handiena duten atomoak hidrogenoa (1H), karbono 13 isotopoa (13C), fluorra (19F), fosforoa (31P) eta sodioa (23Na) dira. Hala ere, hidrogenoa da horien artean gaur egun irudigintzan paper garrantzitsu bat jokatzen duen bakarra. Hidrogeno nukleoa protoi bakarraz osatuta dago eta konbentzioz protoiak 1/2 spina duela esaten da.\nErresonantzia magnetikoa.\nErresonantzia magnetiko nuklearra eremu magnetiko biren eraginpean dagoen substantzia baten nukleoen propietate magnetikoen aldaketak aztertzean datza. Eremuetako bat bata estatikoa eta intentsitate altukoa (formula_2) da eta bestea irrati-maiztasunen (RF, \"RadioFrequency\") sortutako eremu aldakorra (formula_3) da.\nBarnealdea irudikatu nahi den gorputza formula_2 eremu magnetiko uniforme baten eraginpean jartzen bada, aplikatutako eremu magnetikoarekiko lerrokatu egingo dira zero-ezberdina den spin totala duten atomo nukleoen spinak. Hidrogeno atomoen nukleoak, ondorioz, eremu magnetikoarekiko lerrokatu egingo dira. Baina protoi guztiak ez dira noranzko berdinean lerrokatzen: paraleloki (eremuaren noranzko berean) lerrokatuko dira batzuk eta antiparaleloki (eremuaren aurkako noranzkoan) beste batzuk. Horrela formula_2ren noranzkoan lerrokatutako populazio paralelo bat eta haren noranzkoan kontra lerrokatutako beste antiparalelo bat sortzen dira. Gainera formula_2ren inguruan prezesio angelu batez errotatuko dute protoi guztiek.\nErresonantzia magnetikoa ikuspuntu biren arabera azter daiteke:\nEredu klasikoa.\nMekanika klasikoaren bidez erresonantzia magnetikoan geratzen den \"\u201cprezesio bikoitz\u201d\" deritzon fenomenoa azaltzea da. Prezesio bikoitzak erresonantziaren momentuan RF energia aplikatzean sortzen den eremu magnetikoaren orientazio aldaketa azaltzen du. Kanpo-eremu magnetiko baten faltan, egitura baten protoiek ausazko banaketa dute espazioan,\nberaien guztirako bektore magnetiko mikroskopikoen batura nulua delarik: ez dago eremu magnetiko bektore makroskopikorik (formula_7 = 0).\nIntentsitate jakin bateko kanpo-eremu magnetiko bat aplikatzean ostera, benetan perfektuki berarekiko lerrokatuta egotera heldu gabe, honen norabidean lerrokatzen saiatzen dira. Beraz, protoiek formula_2ren inguruan errotazio mugimendu bat du bere zakilarekin deskribatzen dute, Larmorren ekuazioak finkatzen duen maiztasun angeluar batez (\u201cprezesio\u201d fenomenoa):\nOrduan protoi bakoitzak espazioan itxura konikoa duen bolumen bat deskribatzen du formula_2ren inguruan, ziba batek lurraren gainean egiten duen bezala. Egia esateko protoiak bere grabitate zentroan erpinak lotzen dituzten kono bi deskribatzen ditu.\nParaleloki lerrokatutako protoiek egoera energetiko maila baxua izaten dute eta antiparaleloki lerrokatutakoek egoera energetiko maila altua.\nParaleloki eta antiparaleloki dauden protoien kopuruak, oso antzekoak izan arren, ez dira guztiz berdinak: paraleloak antiparaleloak baino gehiago dira. Diferentzia (formula_2 = 0.5 T balio duen eremu magnetiko baten kasuan eta 37\u00a0\u00b0Cko ingurune tenperaturan 1,000,0002 protoi hidrogenotan paraleloak 500,002 dira) hau apenas hautemangarria den arren, irudien eraketarako sobera da nahikoa. Izan ere, bolumen txiki batean dagoen nukleo kopuru eskergaren ondorioz, eremu magnetikoaren aldaketa hautematea posible egiten du beraien diferentzien baturak.\nZenbakizko oreka hori desegiten duten protoi paraleloak formula_7 magnetizazio bektore makroskopiko baten iturburu dira. Orekan, formula_2k zehaztutako formula_17 ardatzarekiko lerrokatuta eta bere inguruan prezesio angelu batekin errotatzen dago formula_7. Fenomeno honek luzetarako formula_19 osagai berri baten sorrera dakar, luzetarako magnetizazio bektorea. Orekan, bektore hau formula_20 deitzen da. Protoien prezesioa ez da koherentea, hots, T une jakin batean ardatz guztien norabidea ez da berdina; protoiak desfasatuta daude. Ondorioz, formula_21 osagai erresultantea nulua da. Eremu magnetiko nagusia zenbat eta handiagoa izan eta zenbat eta protoiak ugariagoak izan, formula_20 orduan eta handiagoa da.\nPuntu honetan, oraindik, ezinezkoa da formula_7 magnetizazio bektore makroskopikoa neurtzea: formula_2ren norabide eta zentzu berean egotean, bere seinalea azken honek hautemanezin egiten du. Hortaz, neurtzeko gai izateko, formula_2 eremu magnetiko nagusitik diskriminatzea beharrezkoa izango da, irrati frekuentzi bidez sortuko den formula_3 eremu magnetiko aldakorra formula_27 planoan aplikatu (formula_2rekiko perpendikularra beraz) eta angelua aldatzera behartuz.\nformula_3 eremua formula_30 ardatzaren norabidean eta formula_27 planoan aplikatzen da. Irrati frekuentziek egoera egonkorrean dagoen sistemari energia txertatu ahal izateko, beraien maiztasuna Larmorren frekuentziaren berdina izan beharko da, formula_32 alegia. Sistema biak erresonantzian egon behar dute.\nBigarren eremu magnetiko hau aplikatzean (formula_7k formula_2ren inguruan formula_35 maiztasun angeluarraz errotatzen du eta, hortaz gain, (formula_3 eremuaren inguruan formula_37 maiztasunaz errotatzen hasten da.\nMomentu honetan, bada, protoien gainean 3 maiztasun angeluar aplikatzen dira:\nIrudigintzan, RF uhinak mstako (milisegundotako) iraupena duen denbora tarteez aplikatzen dira, formula_7k bere angelua 90\u00ba edo 180\u00ba soilik aldatzeko nahikoa den denboraz alegia. Kitzikapena 90\u00bakoa ala 180\u00bakoa dela esaten da.\n90\u00bako kitzikapenaren kasuan:\n180\u00bako kitzikapenaren kasuan:\nKitzikapenaren iraupena formula_7ren aldaratze angeluaren proportzionala da. T kitzikapenaren periodoa izanik \u2013RF uhinak formula_7ren inguruan 360\u00ba aurreratzeko behar duen denbora\u2013, T/4 balio beharko du kitzikapenak 90\u00bako aldaratzea lortzeko eta T/2 180\u00bakoa lortzeko.\nKitzikapena bukatzean formula_7 bere oreka egoerara bueltatuko da, formula_2ren inguruan prezesio fenomenoa deskribatuz eta formula_69 zeharkako osagaiaren balioa oso azkar gutxituz, berriz ere nulua izan arte. Fenomeno honi \"\u201cerlaxapena\u201d\" deitzen zaio. Luzetarako eta zeharkako erlaxapenak desberdintzen dira, formula_19 eta formula_21 magnetizazio motei dagozkienak eta mekanismo ezberdinek sortuak direnak.\nErlaxapen hauek azaltzeko mekanika kuantikora joa beharra dago.\nMekanika kuantikoaren eredua.\nAipatu bezala, eremu magnetiko baten eraginpean dagoen protoi batek spinaren orientazio bi baino ezin ditzake izan, paraleloa eta antiparaleloa. Protoiak, konbentzioz, 1/2 balio duen spina dauka.\nBoltzmannen estatistikoek definitutako banaketen arabera, konfigurazio bakoitzari \u2013paralelo eta antiparalelo\u2013 energia maila bi egokitzen zaizkie:\nNon h, Plancken konstantea den.\nDiferentzia energetikoa formula_74 formula_2rekiko zuzenki proportzionala da (formula_76). MRIak diferentzia hau profitatzen du. Lehen ikusi bezala, formula_7 bektorearen balioa ezin da ezagutu berau formula_2 eremuaren norabide eta noranzko berean dagoen bitartean; beste eremu magnetiko bat aplikatu beharra dago askatu ahal izateko.\nProtoi bat formula_79 energi maila izatetik formula_80 energi maila izatera \u2013eta alderantziz\u2013 pasa daiteke formula_81ren berdina den energia duen irrati maiztasun uhin bat erabiliz gero. Mailen arteko aldaketa horrek formula_7ren orientazioa aldaraziko du. Uhinaren energia bere maiztasunarekiko zuzenki proportzionala denez, formula_83 bete dadin formula_84 bete beharko da.\nRF uhinak iraupen laburrez aplikatzen direnez, denbora tarte oso laburretan ematen dira egoera energetiko maila altutik baxurako eta alderantziko trantsizioak. Egoera energetikoz aldatzean, protoiek beraien orientazioa trukatu egiten dute, paralelotik antiparalelora eta alderantziz.\nHorrela, populazio paralelo eta antiparaleloen arteko oreka hausten duten protoien erdia \u2013bakarra 1,000,002 protoi zituen goiko adibidean\u2013 egoera antiparalelora igarotzean, energia maila altua duten protoien kopurua eta baxua dutenena berdindu egiten da. 90\u00bako kitzikapen batean horixe gertatzen da; 180\u00bako kitzikapen batean ordea, oreka hausten duten protoi guztiak igarotzen dira antiparalelora. Azken kasuak formula_19 luzetarako osagaiaren aldaketa azaltzen du.\nformula_21 zeharkako osagairen agerpena protoien fasearen behaketak azaltzen du. Arestian aipatu legez, eremu magnetiko baten dauden protoien spinak desfasatuta daude. Protoiek, irrati frekuentzien eraginpean beraien orientazioa aldatzen dutenean, aitzitik, fasean jartzen dira eta ondorioz formula_21 zeharkako osagai makroskopikoa agertzen da.\nIrudien eraketa.\nAztergai den objektuaren voxelen (ingeleseko \"volume element\" bolumen elementuen; alegia pixelaren 3 dimentsioko baliokideen) balioak lortze asmoz, gradiente magnetiko ortogonalak aplikatzen dira. Normalean gradiente hauek gaixoaren 3 ardatz nagusien (formula_88, formula_89 eta formula_90) arabera antolatzen dira. Planoak izendatzeko irudigintza medikoan erabiltzen den nomenklatura honakoa da: \"\u201cebakidura axialak\u201d\" gorputza burutik hanketara banatzen du; \"\u201cebakidura koronalak\u201d\" gorputzaren aurrealdea eta atzealdea banatzen ditu eta \"\u201cebakidura sagitalak\u201d\", azkenik, esker-eskuin banatzen du gorputza. Hala ere, MRI teknika plano hau ez den batetik abiatuta, orientazioa edozein izanda ere, irudia berreraikitzeko gai da.\nKodifikazio espaziala seinalearen fasean sartzen duen eremu magnetiko gradientea aplikatuz lortzen da. Dimentsio bakarrean, posizioarekiko lineala den fase bat gradiente magnetiko baten presentzian bildutako datuetatik lortu daiteke. Hiru dimentsiotan (3Dn), eremu magnetiko baten presentzian aurrez definitutako banda zabaleradun RF pultsu bat aplikatzen zaion plano bat ebaki batek definituko du, kodifikazio espaziala dimentsio bitara (2Dra) murrizten delarik horrela. Kodetze espaziala 3Dtan aplika daiteke orduan mozketarik aukeratzen ez bada, eta 2Dtan bat aukeratzen bada. Espazioari buruzko informazioa daramaten seinaleen faseak beraz 2D edo 3Dtako matrize batean gordetzen dira. Informazio honek irudi objektuaren maiztasun espazialak irudikatzen ditu. Maiztasunaren domeinuan dagoen informazioa espazioaren eremura eramateko Fourier Transformatu Diskretua (DFT, \"Discrete Fourier Transform\") aplikatzea baino ez da geratzen. Izan ere, erreminta matematiko honek maiztasunaren eta denboraren/espazioaren domeinuak erlazionatzen baititu.\nNormalean mm baten inguruko bereizmen espazialak lortu ohi dituzte ohizko MRI aparatuek, baina ikerkuntzan 1 formula_91mra arteko zehaztasuna erabiltzea nahiko arrunta da.\nK-espazioaren formalismoa.\n1983an Ljunggrenek eta Tweigek k-espazioaren formalismoa sartu zuten. Formalismo honek garrantzi aparta izan zuen MRI teknika ezberdinen ezaugarri komunak deskribatzerakoan. formula_92 eremu magnetiko lineal gradiente baten menpean spinak aske errotatzearen ondorioz sortutako formula_93 MR seinale demodulatua formula_94 spinaren dentsitate efektiboaren Fourierren transformatuaren (\"Fourier Transform\", FT) berdina zela frogatu zuten:\nformula_95\nnon\nformula_96\nHots, denborak aurrera egin hala k-espaziotan seinaleak ibilbide bat deskribatzen du,\nzeinaren abiadura bektorea aplikatutako eremu magnetikoaren gradiente bektorearen\nproportzionala dela. \"\u201cSpinaren dentsitate eraginkor\u201d\" izenaz, formula_97 prestakuntza, formula_98 gainbehera,\neremuaren homogeneotasun ezari, fluxuari, barreiapenari zor zaion desfasea eta orokorrean\nzeharkako magnetizazioarengan eragina duten beste edozein faktorek zuzendutako ro(formula_99)\nspinaren benetako dentsitatea adierazi nahi da.\nK-espazioen oinarrizko formulaziotik abiatu eta lortutako laginei Fourierren alderantzizko transformatua (\"Inverse Fourier Transform\", IFT) aplikatuz formula_100 irudi bat berreraikitzen dela ondorioztatzen da:\nformula_101\nformula_99 eta formula_103 aldagai bektoreak Fourierren transformatuarekiko konjokatuak direnez, Nyquisten Teorema aplikatu daiteke k-espazioko mailaren balioak duen eragina modelatzeko. Izan ere, \u201cirudiaren ikuste eremua\u201d deritzona (era egokian lagintzeko objektuan egon daitekeen maiztasunik altuena) balio horren funtzio da, eta k parametro laginduaren balio maximoak erresoluzio espaziala zehazten du, alegia:\nformula_104\n\"Oharra: FOV, irudiaren ikuste eremua da, Filed of View.\"\nErlazio hau era independentean aplikatzen zaie formula_88, formula_89, eta formula_90 ardatzei.\nMRI eskanerren teknologia.\nMRI eskaner baten hiru osagai nagusiak eremu magnetiko estatiko bat sortzeko imana, RF igorle/hartzaile bat eta eremu magnetikoaren gradienteak sortzen dituzten harilak.\nImana.\nImana MRI aparatu baten zatirik handi eta garestiena da. Gainerako osagaiak honen inguruan jartzen dira. Bere itxura zilindrikoa izan ohi da eta behin gainerako osagaiak eta estalkiak jarrita, diametroan 60 bat zentimetro eta luzeran 1.60 metro dituen tunel baten pareko zuloa uzten du erdian. Hala ere, gaur egun \u201cC\u201d itxuradunak nahiz kutxa itxurako eskaner irekiak ere badaude.\nIman nagusiaren eremuaren intentsitatearen besteko garrantzia du bere zehaztasunak. Isozentroan, hau da, imanaren zentroan, eremu lerroen zuzentasunak ia erabatekoa izan behar du. Propietate hau homogeneotasun izenez ezagutzen da. Eremu magnetikoaren intentsitatea, MRIaren ezaugarri nagusiena, bertan neurtzen da. Eremu lerroen homogeneotasunik eza eremu magnetikoaren intentsitatearen aldaketen ondorio da. Aldaketa hauek ezin dute gainditu milioiko 3 zatitako (3 PPM, \"parts per million\") proportzioa MRIak ondo funtziona dezan. Hiru intentsitate mailaren arabera sailkatzen dira:\n\"Oharra: 1.5 T Lurraren eremu magnetikoaren aldean 30,000 aldiz da indartsuagoa.\"'\nImanaren berezko ezaugarrien arabera, MRIan 3 mota erabili izan dira:\nElektroiman supereroale gehienen harila helio likidotan murgilduta egoten da, 1,650-1,800 litro ingurutan, \"\u201cCryostat\u201d\" izeneko mugalde itxi baten barruan. Isolamendu termikoaz hornituta egon arren, ingurune tenperaturak helioa lurrundu egiten du pixkanaka-pixkanaka, eta beraz, makina hauek periodikoki helio osagarriz bete behar izaten dira. Orokorrean \"\u201cCrycooler\u201d\" edo \"\u201cColdhead\u201d\" deritzon mekanismo baten bitartez lurrun bihurtutako helioaren zati bat berriz likido egoerara eramatea lortzen da, berriz fluxuan sarraraziz.\nEremu magnetikoaren intentsitateak irudiaren kalitatean eragin zuzena dauka. Eremu magnetiko handi batek seinale-zarata erlazio (CNR edo SNR, \"Signal-to-Noise Ratio\") handi (on) bat dakar eta beraz irudiaren zehaztasun handiagoa edota eskaneatze-abiadura altuagoak eskaintzen dituzte. Halako tamainako eremuek iman garestiagoak eta mantenu kostu altuagoak eskatzen dituzte oredea. Azken aldian, gainera, segurtasun kezkak agertu dira beraien inguruan. 1.0-1.5 T bitarteko eremu intentsitateak konpromezu egokia izan ohi dira kostuaren eta errendimenduaren artean aplikazio medikoetan. Erabilpen berezi batzuetarako ordea (burmuineko irudietarako esaterako), gutxienez 3.0 Tko intentsitatea izaten da desiragarria.\nRF sistema.\nRF transmisio sistema RF sintetizatzaile batez, potentzia anplifikatzaile batez eta haril eroale batez osatuta dago. Sistema eskanerraren gorputzean egoten da. Igorlearen potentzia aldakorra da, baina aukera handiko eskanerren puntako irteera potentzia 35 kWetara irits daiteke, kW 1eko batez besteko potentzia jasanez. Hartzailea harilaz, aurre-anplifikatzaile batez eta seinale prozesamendurako sistema batez osatuta dago. Igorle eta hartzaile lanak betetzeko haril bakarra erabiltzea posiblea den arren, bolumen txikiak aztertzeko hauetara egokitutako haril independenteak erabiltzeak irudiaren kalitatea hobetzea dakar. Beraien erresonantzia maiztasuna eremu magnetikoaren eraginpeko protoien prezesio maiztasunarekin bat dator:\nformula_108\nnon formula_109 = prezesio frekuentzia\nformula_12 = erlazio giromagnetikoa\nformula_111 = Eremu magnetiko nagusiaren intentsitatea\nFormula horrek, hidrogenoaren kasurako eta formula_112ren balioen arabera, lan maiztasun hauek ematen ditu:\nErabilitako antena edo harilak 3 irizpideren arabera sailkatzen dira:\nHain zuzen ere, MRI tekniketan azken aurrerakuntzetako bat elementu aniztun fase haril array aurreratuak izan dira. Hauen bidez, datuak paraleloki jaso daitezke kanal ezberdinen bitartez. \"\u201cIrudigintza paraleloa\u201d\" deitu izan den teknika honek irudi eskuratze eskema bereziak darabiltza, haril elementuen sentikortasuna kontutan hartzen dutenak eta modu horretan irudiak denbora laburragoan berreraikitzea posible egiten dutenak. Alabaina, teknika honen abiadura altuak seinale-zarata erlazioaren murrizpena ekartzeaz gain, alegiazko bazter-efektu ez desiragarriak sar ditzake objektuaren berreraikuntza prozesuan. Teknika honi buruzko azterlan xehatu bat hemen aurki daiteke: \nGradienteak.\nGradiente magnetiko kontrolagarriak eskanerraren formula_88, formula_89 eta formula_90 ardatzen arabera zuzendutako hiru haril ortogonalek sortzen dituzte. Potentzia anplifikatzaile sofistikatuek elikatutako eta beraien eremuen intentsitate eta norabidea azkar eta zehazki aldatzen uzten duten elektroiman erresistiboak izaten dira. Gradiente sistema arruntak 20 mT/m eta 100 mT/m bitarteko gradienteak sortzeko gai izaten dira (hots, 1.5 Tko iman batean, formula_90 ardatzean puntako gradientea lortzeko eremua aplikatzen denean 1.45 Tko eta 1.55 Tko balioak aurki ditzakegu 1 m aldenduta dauden puntu banatan). Gradiente magnetikoek zehazten dituzte irudia berreraikitzeko planoak \u2013gradiente ortogonalak era askean konbina daitezkeenez, edozein plano aukera daiteke.\nEskaneatze-abiadura gradiente sistemaren errendimenduaren funtzioa da: gradiente handiagoek irudien berreraikitze azkarragoa edo bereizmen altuagoa ahalbidetzen dute. Era berean, gradientearen aldaketan azkartasun handiagoa baimentzen duten sistemek berreraikitze denboraren murriztapena suposatzen dute. Gradiente sistemak giza gorputzeko nerbioen kitzikapenean izan dezakeen elkarrekintzaren inguruko kezkek eta ezjakintasunak sistemaren errendimendua teknologiak baimentzen duenarenaren azpitik egotera behartzen du gaur egun.\nEremu magnetikoen blindajea.\nMRIa dagoen aretoa kanpo eremuen nahasmenduetatik babesteko eta barneko eremu magnetikoa ez ateratzeko, isolamendu sistema batez hornituta egoten da MRIa.\nImanak sortutako eremu magnetikoa mugatzeko aukera bi daude:\nRF sistema, aldiz, Faradayren kaiola batez babestuta egoten da.\nHorretaz gain, aretoa bera ere Faradayren kaiola batez babestuta egoten da.\nMRIaren erabilera.\nMRI azterketa bat nola burutzen den.\nErresonantzia magnetiko bidezko froga laburrenek 5 minutu eta ordu laurdena bitartean irauten dute; azterketa sakonagoek ordu erdi eta ordu betea, eta hortik gora, behar izaten dute. Momentuan irudiak jaso eta bistaratzen diren aretotik kristal batez bananduta dagoen espazioan egoten dira MRI makina eta, beraz, gaixoa. Pijama edo etxe-jantzi batekin jantzita egoten da, bere arropak eta aldean zeramatzan objektu guztiak (bereziki metalezkoak edota eremu elektromagnetikoak sortzen dituztenak \u2013telefono mugikorra kasu) kanpoan utzita. Azterketak ez dio inolako minik sortzen; aipatutako koordenatu sistemako plano axialean higikorra den ohe baten etzanda egoten da. Eremu magnetiko aldakorra aplikatzen den bitartean eta atomoak erlaxapen egoerara bueltatzen diren denbora tarteetan gaixoari ez mugitzea eskatzen zaio \u2013arnasarik ez hartzea barne\u2013, irudietan desiragarriak ez diren efektuak ekiditeko. Gaixoak halako azterketa bat burutzean gogaikarri aurki dezakeena itxialdi sentsazioa da, gorputza diametroan 60 bat zentimetro besterik ez duen zulo zilindriko baten barnean egoten baita; MRI makinaz inguratuta alegia. Pertsona klaustrofobikoengan sentipen oso deserosoa izatera hel daiteke. Bestalde RF pultsuak igortzen direnean makinak sortutako zarata ere gogaikarria izan ohi da. Sentipen hauek gutxitu eta gaixoa lasaitzeko, makina maneiatzen duten teknikari eta medikuek prozesua hurbiletik jarraitu eta behatzen dute. Gainera mikro eta bozgorailu sistema baten bidez noranzko bietan komunikazioa une oro mantentzen da.\nKontraste bidezko biziagotzea.\nMedikuntza azterketa arruntenetan T1 eta T2 pisuez haztatutako irudi sekuentziak erabiltzen dira. Alabaina, ez dituzte beti behar bezala erakusten ezaugarri anatomiko edo patologikoak. Arazo hau gainditzeko irudi tratamendu teknika aurreratuak erabili daitezke (hala nola, gantza kentzen dutenak), edota kimikaz lagundutako irudigintza. Beste aukera intereseko eremuak agerian uzteko kontraste agente baten administrazioa da.\nT1,T2 eta T2* haztapenak.\nMRI irudigintzaren kontraste agenteen erabilera ulertu ahal izateko RF kitzikapenaren ondotik datorren oreka egoerara daraman erlaxapen prozesuaren denbora konstanteei buruzko gogoeta egitea komeni da. Energia maila altuan dauden nukleoak erlaxatu eta berriz lerrokatzen direnean askatzen duten energia beraiek dauden materialari buruzko informazioa lortzeko neurtzen da. formula_117 osagaiaren balioaren berreskurapen prozesuari \u2013eremu magnetikoarekin lerrokadura berriz lortzeari azken finean\u2013 \"\u201cluzetarako erlaxapena\u201d\" deritzo eta ehunaren nukleoen portzentaje jakin bat birlerrokatzeko behar den denborari T1 denbora (\"Time 1\") deritzo. Bere balioa segundoaren ingurukoa da. Bestalde, formula_69 zeharkako osagaiaren balioaren desagerpen prozesuarekin lotutako erlaxapen denbora konstantea T2 (\"Time 2\") denbora izenaz ezagutzen da eta 100 mstik beherako balioa izan ohi du.\nBeraz, MRI irudien lorpenerako aldagaiak aldatuz erabiltzaileak irudiaren haztapena alda dezake, hots gorputz baten ehun ezberdinen baten T1 eta T2 denboren arteko ezberdintasunak agerian utz ditzake. Izan ere, ehunek T1 eta T2 denbora ezberdinak baitituzte.\nT1 ezberdina duten ehunen kasurako, RF estimulazioa errepikapen denbora (TR, \"\u201cTime of repetition\u201d\") oso laburrez aplikatzen badugu, ehun batzuen atomoek ez dute oreka egoerara itzultzeko astirik izango, eta bai berriz beste ehun batzuenek. Beraien energia maila aztertuz ehunak ezberdinak direla ondorioztatuko da. Kitzikapen biren artean utzitako denbora-tartea da errepikapen denbora.\nBerriz, T2 ezberdina duten ehunen kasurako oihartzun denbora (TE, \"\u201cTime of echo\u201d\") luze bat itxaron ondoren aplikatzen bada RF estimulazioa, energia modu ezberdinean ahultzen dela hauteman ahalko da. RF seinalearen igorpen eta jasotzearen artean igarotako denbora-tartea da TE.\nHaztapen bat edo bestea lortzeko TR eta TE parametroen balio tarteak ondokoak dira:\nT2 teknikaren aldaera zorrotz baina garrantzitsu bat T2* deritzona da. T2k \"\u201cspin echo\u201d\" teknika darabil, zeinetan eremu magnetiko lokalaren homogeneotasun eza orekatzeko spinak birzuzentzen diren. T2*a ordea birzuzentze gabe burutzen da. Ezaugarri honek irudiaren zehaztasunean sortutako galeraren ordainetan sentikortasun handiagoa eskaintzen du erlaxapen prozesuarekiko. T2* ereduaren aplikaziorik ezagunena MRI funtzionala (\"functional MRI\", fMRI) da. Bertan prozesu fisiologikoak behatzea posible egiten da, espazioaren banaketari buruzko argitasunaz gaindi. Bestalde, T2* prozedurak, perfusio prozesuetan burmuineko odol-hodietako jarioa (CBF, \"Cerebral Boold Flow\") edota burmuineko odol-bolumena (CBV, \"Cerebral Blood Volume\") kuantifikatzeko aukera eskaintzen du.\nIrudietan kontrastea nabaritzeko \u2013gaixoak hartutako eragileek efektua indartu baino ez dute egiten\u2013, bada, berauen eskuratzean seinalearen parametro jakin batzuei T1, T2 edo T2* pisuak aplikatzearen ondorioz edo erlaxapen denbora nulua baimenduaz kontrolatzen da. Burmuinean, esaterako, T1 pisua aplikatzean (\"\u201chaztapen anatomikoa\u201d\") materia zuriaren nerbio konexioak zuriz, materia grisaren neurona multzoak grisez eta garunaren eta bizkarrezur-muinaren jariakin beltzez agertzen ditu. Hiru ehun mota hauen kontrastea elkartrukatzeko T2 (\u201cehunen aldeko haztapena\u201d) eta T2* haztapen motak erabil daitezke.\nKontraste eragile kimikoak.\nGaixoari hartzeko ematen zaizkion kontraste agenteak anitzak izan daitezke: ura bera ere erabil daiteke, edan ondoren urdaila eta heste meharraren irudiak zehaztasun nahikoaz lortzen baitira adibidez. Haatik, propietate magnetiko berezidun substantziak erabiltzea da kasurik usuena. Normalean kontraste agente paramagnetiko bat (gadolinio konplexu bat sarritan) ematen zaio gaixoari. Gadolinioaren aurrean sentikorrak ehunak eta fluidoak argitasun biziz agertzen dira T1 teknikaz haztatutako irudietan. Odol-hodiak antzemateko metodo eraginkorra suertatzen da hau: tumoreek, esaterako, odol-hodi ugari garatzen dituztenez, minbiziaren detekziorako teknika egokia da, edota burmuinean bihotzekoa jasan duen eremua \u2013odol falta egongo delako bertan\u2013 zein den jakiteko balio du. Azken aldian ordea gadolinioa darabilten kontraste agenteen toxikotasunaren inguruko kezka zabaldu dira.\nOraindik denboran gertuago baina, kontraste agente superparamagnetikoak (altzairu oxidozko nanopartikulak) agertu dira. Eragile hauek T2* motako irudietan oso ilun agertzen dira eta ondorioz agentea pilatzen duten ehunak aztertzeko baliagarria da (gibeleko ehun osasuntsuek esaterako metatu egiten dute, baina ez bertako ehun gaitzek, zauriek edo tumoreek esaterako). Aho-bidez hartzea ere batzuetan komenigarria izan daiteke iraitz aparatua aztertzeko.\nAgente diamagnetikoen erabilera ere aztertu izan da, baina ez da horrenbeste zabaldu.\nAplikazioa.\nMedikuntza munduan, MRI irudigintza kaltetutako ehunak (tumoredunak esaterako) osasuntsuetatik bereizteko erabili ohi da. Bere abantailetako bat gaixoarengan, geroago ikusiko diren kasuetan salbu, kalterik eragite eza da. Eremu magnetiko indartsuak eta RF espektroko erradiazio ez-ionizatzaileak darabiltza.CTak eta ohizko X-izpi bidezko azterketek darabilten energiak, aldiz, erradiazio ionizatzaile baten igorpena suposatzen du. Dosi handietan gaitzez aurresan daitezkeen ondorio kaltegarriak izan ditzakete azken modalitate hauek. Haurdunaldiak dirauen bitartean, adibidez, emakumeek halako azterketak ez egitea gomendatu ohi da segurtasun neurri modura.\nCT teknikak MRIak baino erresoluzio espazial handiagoa eskaintzen du, alegia, elkarrengandik oso gertu dauden puntu bi desberdintzeko ahalmen hobea. Aitzitik, erresoluzio espazial berdinerako, MRIak kontraste erresoluzio hobea eskaintzen du: kontraste ezberdindun egiturak zehatzago hautematen dira.\nTE oihartzun denborarekin eta TR errepikapen denborarekin jolastuz lehen aipatutako T1, T2 eta T2* ezaugarridun irudiak lortuko dira MRIan. T2 haztapendun azterketetan, esaterako, gantza, [[ur]a] eta [[jariakin|fluidoak]] dituzten [[ehun (biologia)|ehunak]] argiago ikusten dira. Kaltetutako ehunek edemak (likido pilaketak) eragin ohi dituzte. Horregatik T2 modalitatea erabili ohi da kaltetutako ehunen behaketa burutzeko. T2 modalitatearen ezaugarriak hobetu egin daitezke oraindik RF pultsu gehigarriak gaineratu eta gradiente magnetikoekin operazio gehigarriak eginez. Horrela FLAIR deritzon modalitatea sorrarazten\nda, zeinetan aske mugitzen den ura ilun baina edema jasaten ari diren ehunak argi mantentzen diren. Burmuineko lesioak aztertzeko hobesten da teknika hau.\nOhizko MRI azterketa batean parametro ezberdinak ezarri eta 5-20 irudi-sekuentzia bitartean hartzen dira, ehunei buruz komeni den informazio guztia lortze asmoz. Informazio hau medikuak interpretatzen du azkenik.\nEgokiespenak.\nMRIak, oinarrian, gantzen eta uraren (eta beraz edemen eta handituen) irudikapen on bat lortzea ahalbidetzen du, erresoluzio eta kontraste onekin. Beraz, [[gantz]] eta uretan aberatsak diren ehun, organo eta egiturak ikusteko egokitutako tresna da. Aitzitik, protoietan txiroak diren ehunak \u2013[[tendoi]] eta [[hezur]]rak kasu\u2013 nekez ikusten dira behar besteko kalitatez MRIan. MRIa honako egitura anatomikoak aztertzeko hobesten da:\n[[Fitxategi:Beating Heart axial.gif|thumb|Gizaki baten bentrikuluak ikusteko egindako MRI azterketa. Ebaki axialen sekuentziak [[bihotz]]aren taupadak erakusten dit]]\nMRI eskaner bereziak.\nBarreiapen edo Difusio MRIa.\nBarreiapen edo difusio bidezko MRIak ehun biologikoetan ur molekulen barreiapena neurtzen du. [[Medio isotropiko]] batean, hots norabide guztietan propietate berdinak dituen\nmedio batean, ur molekulak ausazko ibilbideak deskribatuz mugitzen dira, [[Browndar higidura|mugimendu Browniarra]] deritzonaren legeen arabera eta mugimendu totala zero delarik. Ehun biologikoetan berriz, ur molekulen barreiapen hori [[anisotropiko]]ki gerta daiteke, eta beraz, mugimendua norabide jakin batzuetan bakarrik azaltzea suerta daiteke. Voxel batean partikulak norabide jakin baten mugitzen direla jakinez gero, ehun horretako [[zuntz]]ak norabide horrekiko lerrokatuta daudela ondoriozta daiteke. Adibidez, neurona batean dagoen molekula bat [[neurona]]ren [[axoi]]aren [[myelin mintz]]a zeharkatuz baino axoiaren beraren norabidean higituko da ziurrenik. Hori dela eta molekula neurona zuntzaren norabidean desplazatuko dela dakigu.\nTentsore bidezko Barreiapen Irudigintza (DTI, \"Diffusion Tensor Imaging\") deritzon teknika garatu berriak barreiapena norabide anitzetan neurtzea ahalbidetzen du. Era berean, voxel bakoitzaren ezaugarri anisotropikoak norabideen funtzioan kuantifikatzea ere errazten du. Abantaila hauek ikerlariei burmuineko eremu ezberdinen arteko loturak aztertzeko aukera ematen diete.\nBarreiapen MRIaren beste aplikazio bat arestian aipatutako Haztatutako Barreiapen Irudigintza (DWI, \"Diffusion Weighted Imaging\" inglesez) da. DWIak burmuineko infartuen eragin eta ondorioak ebaluatzeko erreminta aproposak dira. Izan ere, halako gertaera baten ondotik DWI metodoaz seinalearen galera handiagoak detekta daitezke. Hala ere, ezaugarri bereizgarri horiek arazoa gertatu eta denbora motz batera (30 minutu baino gutxiagora) bitartean baino ez diraute.\nAzkenik, Barreiapen MRIaren bidez zeluletatik at gertatzen diren ur barreiapenak hautematea posiblea izan daitekeela ere aipatu izan da. Horrek MRI irudigintza funtzionala burutzeko gai ere badela frogatuko luke; haatik, saiakerek oraindik ez dute teoria hori oraindik guztiz egiaztatzerik lortu.\nErresonantzia Magnetiko bidezko Angiografia.\n[[Fitxategi:Angio_MR.jpg|thumb|200px|eskuinera|Gizaki baten lepoaren eta buruaren Erresonantzia Magnetiko bidezko [[Angiografia]]]]\nErresonantzia Magnetiko bidezko [[Angiografia]] (MRA, \"Magnetic Resonance Angiography\" ingelesez) bereziki arteriak behatzeko erabilitako modalitatea da. Arterien ez-ohizko estutzeak ([[estenosi]]ak) edota ez-ohizko zabaltzeak ([[aneurisma]]k) detektatzea ahalbidetzen du. MRA irudigintzaren funtsezko aplikazioak [[lepo]]ko eta [[garun]]eko arterien, nahiz [[gorputz-enbor]]rak mugatutako aorta zatiaren, nahiz giltzurrun arterien nahiz zangoetako arterietako egiturak nabarmentzea dira. Mota honetako irudiak lortzeko kontraste eragile paramagnetikoen enplegua hobesten da maiz. Hala ere, badira prozesamenduan oinarritutako beste teknika batzuk; jarioaren araberako biziagotzea bat aipatzearren. Berton, plano batean jasotzen den seinalea, bertara berriki desplazatu den odolaren ondorio da.\nAzkenik, Zain Erresonantzia Magnetikoa (MRV, \"Magnetic Resonance Venography\") zainen egiturak lortzeko erabilitako MRAren teknika baliokidea dela aipa daiteke.\nErresonantzia Magnetiko bidezko Espektroskopia.\nErresonantzia Magnetiko bidezko Espektroskopiak (MRS, \"Magnetic Resonance Spectroscopy\" edo \"MRS Imaging\", MRSI, ingelesez) MRIak eskaintzen duen informazio espaziala eta NMR Erresonantzia Magnetiko Nuklearrak eskaintzen duen maiztasun domeinuko informazio aberastasuna uztartzen ditu. MRIa lagin edo organismo baten eremu zehatz baten ikerketa burutzeko egokia izan arren, haren izaera kimiko edo fisikoa aztertzeko ez da aproposegia. Eremuaren eta inguruko eremuaren arteko ezberdintasuna agerian uztea du funtzio nagusitzat alegia MRIak. Beraz, MRSak eremu horri buruzko maiztasun ezaugarriak, eta ondorioz kimikoak, hornitzen ditu aurrekoez gain.\nMRI funtzionala.\n[[Fitxategi:Functional magnetic resonance imaging.jpg|thumb|ezkerrera|fMRI irudi honek gizaki baten burmuinean kitzikapen baten aurrean aktibatutako eskualdeak erakusten ditu]] MRI funtzionalak (fMRI, \"functional MRI\") garuneko jarduera neurologikoaren ondoriozko seinale aldaketak jasotzen ditu. Eredu honetan garuna erresoluzio baxuan baina maiztasun edo abiadura altuan (segundoko 2-3 aldiz normalean) eskaneatzen da. Neuronen aktibitatean ematen diren gorabeherek T2* haztapenaren bitartez hauteman daitezkeen aldaketak eragiten dituzte MR seinalearengan. Mekanismo hau odoleko oxigenoaren mailaren menpeko (\"blood-oxygen-level dependent\", BOLD) efektua deitzen da. Izan ere, jarduera neurologikoak gora egiten duenean oxigeno eskaera ere hazi egiten da burmuinean; horren aurrean [[zirkulazio-aparatu]]ak oxigenoa garraiatzen duten hemoglobinen proportzioa hutsik doazenen aurrean hazi egiten du. Oxigenorik ez daraman [[hemoglobina]]k MR seinalea ahuldu egiten duenez, seinalearen intentsitatea hazi egiten da aipatutako erreakzioaren eraginez. Garuneko zain egituren 3Dtako irudiak ere sortzeko erabiltzen da fMRIa.\n[[Neurozientzia]] ikerketetan erabilpenik hedatuena duen metodoa BOLD seinale bidezkoa delarik ere, MR irudigintzaren malgutasunak beste ezaugarri eta fenomeno batzuen bidezko azterketak ere ahalbidetzen ditu. Arterien spinen sailkapenari (ASL, \"Arterial Spin Labeling\"), CBF garuneko odol fluxuari edota CBV garuneko odol bolumenari erreparatzen dioten teknikak aipa daitezke horien artean. CBV metodoa proba fasean dago gaur egun; kontraste agenteak darabiltza eta BOLDaren aldean sentikortasun handiagoa eskaintzen du. CBF prozedurak BOLD seinalearen aldean sentikortasun galera suposatu arren informazio kuantitatibo zabalagoa eskaintzen du.\nGaur egun, fMRIa asko jorratzen ari den ikerkuntza gaia da, garunaren portaeraren ulermenerako duen erabilgarritasuna dela-eta.\nMRI interbentzionala.\n[[Zauri txikiko kirurgia]] ebakuntza edo interbentzioetan (gaixoarengan zauri eta ondoriorik gutxien dakartenen kirurgi prozeduretan alegia) MRIak gida lagungarritzat duen erabilpenari men egiten dio.\nErradiazio terapien simulazioa.\nEhun bigunak irudikatzeko MRIak duen aparteko ahalmenari esker, [[tumore]]ek gorputzean duten kokapen zehatza aditzera emateko erabiltzen hasi da. Erradiazio tratamendua aplikatu aurretik, plangintza bat burutzen da gaixoari MRI azterketa bat eginaz. [[Erradioterapia]] aplikatuko zaion posizio berdinean kokatzen da gaixoa eta MRIaren bidez tumoreak duen bolumen, kokapen eta orientazioa lortzen dira. Informazio horrekin gaixoaren azalean erreferentzia puntu batzuk ezarri eta tratamenduaren unean erradioterapia tumorera zehaztasun zuzentzea egokitzea lortzen da.\nDentsitate Irudigintza.\nBertatik bertarako dentsitate irudigintzak (\"Current Density Imaging\", CDI) aztergai den gorputzaren dentsitatea lortzea bilatzen du irudietako fase informazioaz baliatuz. [[Eremu elektriko]] batek bere inguruan eremu magnetiko bat sortzen duela oinarrizko printzipioa da [[elektromagnetika]]n; eremu magnetiko hauek [[dipolo elektriko]]en fasea aldatzen dute ordainetan irudi sekuentzia batean zehar. Gorputzaren berezko [[intentsitate elektriko|korronte elektrikoetatik]] abiatuta ez da lortu ordea gaur arte dentsitate irudirik.\nErresonantzi Magnetiko bidez gidatutako Ultrasoinua.\nMRgUS (\"Magnetic Resonance guided UltraSound\") deritzon metodoan MR bidez gidatutako US izpi-sorta ehun bati zuzentzen zaio, jasotako energiaren ondorioz ehuna 65\u00a0\u00b0C tik gora berotu eta bere deuseztapena eraginez. Modu honetan kaltetutako ehunen ablazio zehatza lortzen da. MRIak eskaintzen duen helburu-ehunaren 3Dko irudikapena profitatuz [[ultrasoinu]]en energia zehatz-mehatz zuzentzen zaio. Gainera, MR irudiak informazio termikoa [[denbora erreal (argipena)|denbora errealean]] eskaintzeko gai direnez, nahi den ehunaren ablazio termikoa eragiteko behar besteko tenperatura lortzea ziurtatzen da, ultrasoinuen energiaren parametroak doituz.\nIrudigintza nukleoaniztuna.\nBizidunen ehunetan kantitate handitan ageri delako erabiltzen da hidrogeno nukleoa MRIan. Zero ezberdina den spin netoa duen edozein nukleo erabil daiteke ordea, potentzialki, MRI aplikazio batean: helio-3, karbono-13, oxigeno-17, sodio-23, fosforo-31 eta xenon-129 [[isotopo]]ak bakan batzuk aipatzearren. 23Na eta 31P elementuak gorputzean berez daude kantitate esanguratsuetan eta beraz hautagai egokiak dira; 3He eta 129Xe isotopo [[gas]]eosoak lehenengo [[hiperpolarizatu]] eta gero arnastu egin behar dira beraien [[dentsitate nuklear]]ra kalitate oneko seinale bat emateko baxuegia baita; 17O eta 13C likido eran (17O ura eta 13C [[glukosa]] adibidez) barneratu ditzake gorputzak.\nIrudigintza nukleoaniztuna gaur egun ikerkuntza fasean dagoen teknika da. Aplikazio potentzialen artean fMRIa eta 1H MRIan ondo bereizten ez diren ehunen ([[birika]]k eta [[hezur]]rak bereziki) bistarapen hobea lortzea daude. Hiperpolarizatu eta ondoren arnasean hartutako 33He nukleoak birikietako [[lurraren atmosfera|airearen]] banaketa ezagutzeko erabil daitezke; 13Cdun zainarteko soluzioak edota hiperpolarizatu eta egonkortutako 129Xe nukleoak [[angiografia]] eta perfusio irudigintzan erabili izan dira; 31P, azkenik, hezurren dentsitate eta egiturari buruzko informazioa nahiz garunaren irudi funtzionalak lortzeko erabil daiteke.\nMRI teknika esperimentalak.\nEgungo ikerkuntza ildoen eskutik MRI teknologia berriak agertu doaz, hala nola, Magnetizazio Transferentzia bidezko MRIa (MT-MRI, \"Magnetization Transfer MRI\"), Barreiapen Tentsore MRIa (DT-MRI, Diffusion Tensor MRI), Protoi bidezko MR Espektroskopia edota berriki argitara atera den Dendrimer-pontentziazio bidezko MRIa.\nSegurtasuna.\nMRI irudigintzak kezka eta duda ugari sortzen ditu segurtasun gaiei dagokienez. Horren intentsitate altuko eremu magnetikoen eta RF maiztasunetako pultsuen erabilpenak murriztapenak ekartzen ditu zenbait kasutan:\nAtentzioa, lehendabizi, pacemakerrek deitzen duten arren, badaude beste zenbait protesi MRIaren eraginpean jartzeko debekatuen artean. Batzuk aipatzearren Vagnus motako nerbio kitzikatzaileak, [[desfibriladore]] txertagarriak, begizta itxiko bihotzeko aktibitatearen neurgailuak, [[intsulina]] ponpak, txerto [[koklear]]rak, burmuinaren kitzikatzaileak, etab. Halako dispositiboak daramatzaten gizabanakoek azterketa baten aurretik ahalik eta informazio zabalena eskaini behar dute (fabrikatzailea, modeloa, serie zenbakia eta txertatze data). Eragozpen hauek gainditzeko, txertoak babestuko lituzkeen [[nano-egitura]]] aztertzen dihardute zientzialariek. Egitura hauek txertoa irrati frekuentzientzat ikusezin bihurtuko lukete, MRI azterketak egitea baimenduz.\nKanpo gorputz [[ferromagnetiko]]ek edota txerto [[metaliko]]ek (kirurgia-protesiek edo [[aneurisma-sareta|aneurisma-saretek]] kasu) ere arrisku potentzial bat suposatzen dute. Eremu magnetikoek eta irrati frekuentziek objektu horiekin elkarrekinean arazo ugari ager daitezke: protesia dagoen lekuan mina eremua magnetikoa aldatzean, RF eremuek induzitutako [[ber]]oak eragindako kalteak edota dispositiboen funtzionamenduan arazoak.\nOndorio hauek bereziki kaltegarriak dira [[begi]]etan, txertatutako objekturik badago bertan. MRI zentro askok egitez, MRI azterketaren beraren aurretik, [[X izpi|X-izpi]] bidezko azterketa bat burutu ohi du begien orbitetan metalezko objekturik dagoen ala ez jakiteko. Adibidez, metalarekin kontaktuan lanean dabilen jendeak begietan metal izpiak edukitzea nahiko arrunta da. Istripu batek ere eragin dezake metal hautsa begietan atxikitzea.\nBere [[eroankortasun]] eskasagatik eta izaera ez-ferromagnetikoagatik [[titanio]]a eta [[aleazio]] eratorriak epe luzerako protesietarako eta irudi bidez lagundutako ebakuntzetarako material egokiak dira. Gainera, beste material batzuekin alderatuta, seinalearen desbiderapenak txikiagoak dira titaniozko gorputzaren inguruan eta horien ondorioz irudietan agertzen diren hutsuneek ere tamaina txikiagoa dute.\nKontraste-eragileak.\n[[Zainarte]]ko kontraste agenterik erabilienak [[gadolinio]]z osatutako soluzioak dira. Orokorrean, [[CT]] edo [[X izpi|X-izpi]] bidezko azterketetan erabilitako iodo kontraste soluzioen aldean osasunerako seguruagoak direla frogatu da. Aurkako erreakzioak arraroak dira: estatistikek kasuen %0.03-0.1ean agertzen direla diote. Aipatzekoa da gadoliniozko kontraste agenteek [[giltzurrun]]etan toxikotasun mailak eragiten ditueneko kasuak oso urriak direla, [[iodo]]ak sortutakoekin alderatuz. Horregatik kontrastedun CT bat jasan ezin duten pertsonen organoak aztertzeko irtenbideetako bat MRIa da.\nHaatik, [[dialisi]]a behar duten pertsonengan aurkako erreakzio berri bat deskribatu da duela gutxi. Oraindik gertaera bien artean kausa-efektu erlazio zuzenik aurkitu ez den arren, EE.BB.etan halako gaixoei gadolinioa beste aukerarik ez dagoenean soilik ematea eta MRI azterketaren ondoren eragilea ahalik eta azkarren gorputzetik ezabatzeko dialisia egitea gomendatzen dira. Europan arrisku potentzialen araberako kontraste eragileen sailkapen bat argitaratu izan da. \nHaurdunaldia.\nOraindik ez da frogatu ahal izan MRIak [[umeki|fetuan]] eragin kaltegarririk izan dezakeenetz. Fetua bereziki sentikorra den erradiazio ionizatzaileen gabeziaren ondotik, MRIak aparteko mugarik inposatzen ez duela pentsa daiteke. Baina egungo medikuntza jokabideek haurdun dauden emakumeek MRI azterketak derrigorrezkoa denean soilik egitearen alde egiten dute. Bereziki, [[haurdunaldi]]aren lehenengo hiruhilekoan debekua aski zorrotza izaten da, epe horretan gertatzen baita organoen sorrera. MRIak ehunetan eragindako [[tenperatura]] igoeraren eta zarata akustikoaren aurrean fetuak izan lezakeen sentikortasunak ere zer pentsa dakarkie medikuei. Horrez gain, kontraste agenteen erabilpenak ere fetuarengan ondorioak ekar ditzakeela uste da, gadolinioz osatutako konposatu kimikoak umetokia zeharkatu eta fetuaren [[odoljario]]an sartzen direla jakina baita.\nZalantzak zalantza, CTaren erradiazio ionizatzailerik izan ez eta [[ultrasoinu]]ek (\"Ultrasound\", US) baino diagnosi informazio zabalagoa eskaintzeko gai denez, [[sortzetiko akats]]en diagnosi eta jarraipenerako MRIaren erabilpena hedatuz doa. Haurra amaren sabelean bertan dagoela bizia salbatzeko derrigorrez egin beharreko [[kirurgia-ebakuntza|kirurgia-ebakuntzetan]] ere, gida lanetarako, kontrasterik gabeko MRIa hobesten da.\nKlaustrofobia eta egonezina.\nMRI eskanerren berezko diseinua dela-eta desatsegina eta gaitza gerta liteke bertan luzaroan irautea. Bistaratu nahi den gorputz atalak imanaren zentroan egon behar du, imanaren itxura zirkularrak erdian utzitako tunel edo espazio hutsean alegia.\nAzterketaren iraupena medio, [[klaustrofobia]] arindun pertsonei ere askotan ezinezkoa gertatzen zaie MRI eskanerrean horren luzaroan sartuta egotea.\nHalako egoera deserosoak ekiditeko asmoz, zenbait neurri hartu ohi dira MRI bidezko froga bat egin aurretik eta beronek dirauen bitartean:\nHala ere, urte batzuetatik hona eraztun itxurarik jada ez duten MRI eskaner irekiak ekoiztu dira, \u201cC\u201d itxura dutenak nahiz bestelakoak, espazio txiki baten barnean harrapatuta egotearen sentsazioa desagertzea posible egiten dutelarik. \u201cC\u201d itxurakoen kasuan, ohizko eskanerrek baino higikortasun handiagoa eskaintzen dute. Gainera, gida-laguntza behar deneko ebakuntza kirurgikoetan ohizko MRIak erabiltzea ezinezkoa gertatzen da ez baitago gaixoarengan eragiteko modurik (espazio librerik); \u201cC\u201d itxurako eskanerrak erabili behar dira. Gerta liteke baita, pertsona bat gizenegia izateagatik, berarekin eskaner irekia erabili behar izatea.\nEskaner hauek, ordea, ez dute ohizkoen adinako bereizmenik eskaintzen, eremu magnetiko baxuagoetan lan egiten baitute.\nJaioberrien eta haurren kasuan, lasaigarri kimikoa jaso dutelarik burutu ohi proba, geldi geratzeko agindua ulertzeko gai ez direlako edota nekez betetzen dutelako, beraiengan normala den legez.\nMR praktikarako erreferentzia dokumentuak.\nMRI probekin lotutako segurtasun gaiak lantzen dituen zenbait idazki dago. Horien artean American College of Radiology EE.BB.etako Erradiologia Institutuak 2002an argitaratu eta 2004an birmoldatutako \u201cWhite Paper on MR Safey\u201d eta \u201cACR Guidance Document for Safe MR Practices\u201d izenaz 2007an kaleratu dituenak nabarmentzen dira.\nGorputz-Eragileen Zuzentarau Europarra.\n[[Europako Batzordea]]ren Gorputz-Eragileen Zuzentarauan [[Eremu Elektromagnetiko]]ei (EEM) dagokien atala [[Europar Batasuna|Europar Batasuneko]] legediaren artikulutzat onartua izan da erabakitze organo europarretan. 2008rako, Europar Batasuneko estatu-kide bakoitzak bere legedian sartu beharko du aipatutako zuzentarau multzoa.\nEremu elektromagnetiko indartsuen eraginpean lan egiten duten langileek jasan ditzaketen intentsitate maximoak finkatzeko ezarri ziren lege hauek. Osasunerako potentzialki kaltegarriak diren ondorioak saihestea du helburutzat lege multzoak. Ezein momentutan gainditzea komeni ez den eremuen intentsitateak zehazten dira bertan. Norbait muga horiek gainditzen dituen lan-baldintzetan lan egitera behartzen duen gizabanakoak epaitegietan erantzukizun latzei aurre egin diezaieke.\nEEMen arloko Europar Batasunaren legedia nazioarteko agentziek adostutako araudietan oinarrituta dago. Arau multzoa MRIaren kasuan bereziki zorrotza da: eremu magnetostatikoarentzat, RF sistemarentzat eta gradienteentzat atal bananduak ditu. Alabaina, oraindik ez dago mugez gaindiko MRI saio edo saio segiden ondorio kaltegarriei buruzko datu esanguratsurik.\nHasiera batean eremu magnetostatikoaren intentsitateari 2 Tko muga jarri bazitzaion ere, balio horrek ez zuen denbora asko iraun, teknologiak erraz gainditu zuelako eta hortik gorako eremuen osasunerako balizko kalteen froga irmoen gabeziagatik. Hala ere, azken aldian eremu elektromagnetikoen ondoriozko osasun kalteen inguruan sortu den kezkak legeak berraztertzera eraman ditu erakunde ugari, hala nola gai honetan Europako Batzordearen aholkulari den ICNRP (\"International Commission on Non-Ionizing Radiation Protection\") batzordea. Baimendutako balioetan aldaketak ekar litzake honek, eta ondorioz, MRIen kasuan, instalazio kopuruaren murrizketa eta kontrol zorrotzagoak. Hala ere, MR irudien erresoluzioa \u2013eta beraz, kalitatea\u2013 eremu magnetikoarekiko zuzenki proportzionala denez, ondo oinarritutako justifikaziorik ezean zaila izango da aldaketak sartzea.\nEuropako Batzordeak eta batasuneko herrialdeetako gobernu agentzia independenteek, MRI probek osasunean \u2013probak pairatzen dituztenen nahiz egiten dituztenen osasunean\u2013 dituzten eraginak baloratzeko asmoz, lan-talde bat osatu dute berriki.\nBeste irudigintza modalitate batzuekiko konparaketa.\nMRIa eta CTa.\n[[Konputagailu bidezko Tomografia]] (CT, \"Computed Tomography\" ingelesez) irudiak lortzeko X-izpiak darabiltzan eskaner bat da. X-izpiak [[erradiazio ionizatzaile]] mota bat dira. Hori dela eta [[atomo-zenbaki|zenbaki atomiko]] aski altua duten elementuez osatutako ehunak, hezurrak eta kaltziodun egiturak aztertzeko tresna baliotsua da \u2013zenbaki atomiko ezberdindun elementuek era ezberdinean ahultzen baitituzte izpiak. MRIak RF seinale ez-ionizatzaileak darabiltza irudiak lortzeko eta kaltzifikatu gabeko ehunak behatzeko egokiagoa da. CT azterketak burutzeko kontraste eragileak erabiltzea ere posiblea da, baldin eta inguruko haragia edo ehunak baino zenbaki atomiko altuagodun agenteak ([[iodo]]a eta [[bario]]a kasurako) erabiltzen badira. MRIarentzat propietate [[paramagnetismo|paramagnetikoak]] dituzten eragileak erabiltzen dira, [[gadolinio]]a adibidez.\nBai CT zein MRIa ehunen bi [[dimentsio]]ko zeharkako ebaki asko sortzeko gai dira eta baita horietatik abiatuz, irudi prozesamendua erabiliz, hiru dimentsioko [[bolumen]]ak sortzeko gai ere. CTak ehunen informazio espaziala eskuratzeko X-izpien [[atenuazio]]a soilik erabiltzen duen bitartean, MRIak propietate zerrenda luze eta konplexuago bat darabil kontraste hori lortzeko.\nMRIak zeharkako irudiak edozein planotan sor ditzake, baita [[plano zeihar]]retan ere; CTak [[plano axial]]ean (ardatzaren norabidearekiko perpendikularrean) baino ezin zituen jaso irudiak hasiera batean. Hori dela eta CAT (\"Computed Axial Tomogrpahy\") zeritzen mota horretako eskanerrei. Egungo CT makinak aldiz, informazioa edozein planotan berreraikitzeko gai dira. [[Minbizi]]aren hautemate eta identifikazio lanetarako MRI eskanerren erabilpena hobesten da.\nCT makinak askoz ere merkeagoak, azkarragoak eta errazago eskuragarriak izanik eta gaixoarengan aurreiritzi edo urduritasun gutxiago sortzeak bere alde jokatzen dute. MRI motako azterketak ordea egokiagoak dira gaixoak epe motzean azterketa hainbat aldiz errepikatu beharra badu, ez baitu berau partikula ionizatzaileen mendean jartzen.\n2003ko Nobel Saria.\nMRI teknikak bere sorreratik egunotara arte izan duen garrantzi eta aplikazioa aintzatetsi asmoz, 2003ko [[Medikuntzako Nobel Saria]] jaso zuten \u201cerresonantzi magnetiko bidezko irudigintzan egindako aurkikuntzengatik\u201d [[Urbana-Champaign]] [[Illinoisko Unibertsitate]]ko [[Paul Lauterbur]] eta [[Nottinghameko Unibertsitate]]ko [[Sir Peter Mansfield]] jaunek. [[Nobel Sariak|Nobel Saria]] banatu zuen urte horretako batzordeak Lauterburri 2Dko irudien erregistro azkarra posible egin zuen kokapen espazialari buruzko informazioa lortzeko eremu magnetikoaren gradienteak erabiltzeko ekimena aitortu zion; epaimahaiaren arabera, Sir Peter Mansfielden ekarpenak fenomenoaren modelatze matematikoa eta gradienteen erabilpena eraginkorra egiteko teknikak proposatzea izan ziren.\nEztabaida.\n2003ko [[Medikuntzako Nobel Saria]] gogor kritikatu zuen [[Raymond Vahan Damadian]] zientzialari estatubatuarrak, MRIa berak asmatu zuen teknika zela argudiatuz. Bere esanetan, Paul Lauterbur eta Sir Peter Mansfieldek teknologia hobetu baino ez zuten egin. Bere alde sortutako plataformak protesta sonatuak egin zituen EE.BB.etako zenbait egunkari eta hedabidetan. Ohitura duen bezala, Nobel Sariak banatzen dituen [[Karolinska Institutet]] erakunde suediarrak eztabaidari buruzko adierazpenak egiteari uko egin zion.\nBeste alde batzuetatik ere agertu ziren MRIaren hastapenak asmatu izana aldarrikatzen zuten pertsonak: [[Herman Carr]] fisikari amerikarrak MRIa asmatu zenerako eremu gradienteak dimentsio bakarreko irudigintzan aspaldi erabiltzen hasia zela bera adierazi zuen Physics Today aldizkariari zuzendutako eskutitz batean.\nKanpo estekak.\n[[Kategoria:Teknologia]]\n[[Kategoria:Erresonantzia magnetiko nuklearra]]"}
{"id": "56737", "revid": "336", "url": "https://eu.wikipedia.org/wiki?curid=56737", "title": "Marissa Mayer", "text": "Marissa Ann Mayer (Wausau, Wisconsin, Ameriketako Estatu Batuak, 1975eko maiatzaren 30a) Yahoo! enpresako lehendakaria eta zuzendari nagusia da. Lehenago, Google enpresako exekutiboa eta bozeramailea izan zen.\nBizitza.\nSistema Sinbolikoetako zientziazko lizentzia lortu zuen 1997an, eta 1999an Informatikako zientziazko unibertsitate masterra, biak Stanfordeko Unibertsitatean.\n1999an Googlen sartu zen: lehendabiziko emakumea izan zen, eta lehenengo 20 langileetako bat. Google enpresako Bilaketen eta Erabiltzaileen Esperientziako lehendakariorde bilakaturik, bera arduratzen zen Googleren produktuak merkaturatzeko prest dauden ikusteaz. Googleren aurpegi publikoetako bat bihurtu zen, eta elkarrizketak eta mintzaldiak emateaz arduratu zen.\n2012ko uztailaren 16an, Marissa Mayer Yahoo! enpresako lehendakari eta zuzendari nagusi izendatu zuten."}
{"id": "56740", "revid": "201", "url": "https://eu.wikipedia.org/wiki?curid=56740", "title": "Tungstenoa", "text": ""}
{"id": "56741", "revid": "512", "url": "https://eu.wikipedia.org/wiki?curid=56741", "title": "Enzo Ferrari", "text": "Enzo Anselmo Giuseppe Maria Ferrari (Modena, Italia, 1898ko otsailaren 18 - Modena, Italia, 1988ko abuztuaren 14) 1 Formulako \"Scuderia Ferrari\" taldearen eta ondoren, Ferrari automobil markaren sortzailea izan zen.\nBiografia.\nBere aita hil zenean, ikasketak alde batera utzi eta Modenako suhiltzaileen tailerrean lan egiten hasi zen. Lehen Mundu Gerran zerbitzatu ondoren, 1918an, proba-pilotu lana aurkitu zuen Turinen. Ondoren, Milanera joan zen \"Construzioni Meccaniche Nazionali\" enpresako proba-pilotu eta pilotu ofiziala bezala aritzeko. 1919an debutatu zuen Parma-Berceto lasterketan.\n1920an, Alfa Romeo taldera joan zen. Han proba-pilotu bezala hasi zen eta denborak aurrera egin ahala pilotu ofiziala eta salmenta laguntzaile bezala lan egin zuen. Azkenik, Lehiaketa Ataleko Zuzendaria izan zen. 1939ko azarora arte egon zen Alfa Romeon.\n1929an Scuderia Ferrari sortu zuen Modenan, lasterketarako talde bat osatu nahiean, Alfa Romeorekin lan egiten zuen bitartean. 1940an, Ferrarik Alfa Romeorekin zituen lotura guztiak hautsi eta \"Auto Avio Construzioni Ferrari\" enpresa independentea bihurtu zen. 1943an, Italia Bigarren Mundu Gerran sartua zegoela, Ferrari lantegia Modenatik Maranellora eraman zuen. Han makina bereziak egiten hasi zen. 1944an lantegia bonbardatu zuten, baina 1946an berreraikia izan zen. Berreraikitze urtean, lehenengo Ferrari autoaren diseinaketa eta eraikitzea hasi zen.\n1960an, Ferrarik FIATekin bat egin zuen, eta 1969an, FIAT Ferrariko akzio-gehiengoduna bilakatu zen akzioen %50-a izanik.\nFerrari Enzo autoa.\nFerrari Enzoa 2002-2005 urteen artean ateratako superauto bat da, italiako Ferrari auto fabrikatzaileak egindakoa. Hasieran, 349 unitateko mugatutako ekoizpen batean pentsatu zen, baina azkenean 400 unitate ekoiztu ziren.\nNahiz eta modelo honi Ferrari Enzo bezala izena eman ohi izan, izen erreala Enzo Ferrari da, markako fundatzailearen omenez. Horrela, autoaren izen osoa Enzo Ferrari da. Ibilgailu honetarako lehen izena FX zen, hau dela eta bere \"anaiarik zaharrena\" FXX deitzen da. Deitzen dio ere F60 Ferrari, F50 Ferrari-aren jarraipena denez gero.\nPilotoen-aukeraketa.\n\"Il Commendatore\", Scuderia-ko fanatikoen artean ezagutzen den bezala, pertsonalki arduratzen zen bere ezkutaritzarako korrika egingo luketen pilotuak aukeratzeaz.Bere aukera gogoangarrienetako batek 1977a aurkitu zuen, Niki Lauda-rekiko erlazioak bere une txarrenean zeudenean. Ferrari-k ordezkapena bilatzen zuen larrialdiarekin, eta Enzo-k erabaki zuen Gilles Villeneuve ezezagunagatik, nahiz eta munduko txapelketa bat inoiz ez irabazi, Enzo-ko eta pilotu Formula 1eko gogoratuenen batengan pilotu gogokoen bihurtuko litzatekeenagatik."}
{"id": "56743", "revid": "336", "url": "https://eu.wikipedia.org/wiki?curid=56743", "title": "Kurdistango Langileen Alderdia", "text": "Kurdistango Langileen Alderdia (kurdueraz \"Partiya Karker\u00ean Kurdistan\", PKK) 1978an Turkian sortutako alderdi politiko ilegal armatua da, Konfederalismo Demokratikoa duena helburu. Haren adar armatuak Herri Defentsa Indarrak du izena. PKKren presidentea Abdullah \u00d6calan da, eta biziarteko kartzela-zigorrera kondenatua dago Turkian, terrorismo eta separatismo delituak leporatzen diotela.\nHistoria.\nJatorria.\nTurkiako kurduen askapen mugimenduak 60ko hamarkadan eman zen erradikalizazioan du bere jatorria. 1960an Turkiako ejerzituko ofizial batzuek, \"Kemalista progresistak\", estatu-kolpea eman zuten eta soldata minimoa, greba eskubidea eta elkartze eskubidea besteak beste onartuko zituen konstituzioa ezarri zen. Testuinguru horretan, sindikalista eta intelektual progresista batzuek TIP alderdia sortu zuten, estatuan ordurarte jazartuak ziren ideia sozialistak birsartu zuen alderdi erreformista. Turkiako langile klasearen artean lotura askorik ez izan arren, kurduen artean babes nabaria lortu zuena.\nTIPeko kide kurduek, kurduen problematika konkretuaren inguruan eztabaidatzen hasi ziren eta honen ondorio bezala sortu zen DDKO erakundea.\nEra berean Turkia osoan ezker borrokalari baten hazkuntza ematen ari zen, ikasle mugimenduak, sindikatu borrokalariak... Egoera horretan, iraultza kubatarrak eta maoismoaren influentziak oso eraginda, Turkiako lehen talde armatua sortu ziren, orokorrean Turkia neokolonia bat bezala ikusten zutenak eta lehentasun bezala estatu mailako iraultza \"nazional-demokratikoa\" egitea zutenak.\nTestuinguru honek ekarri zuen PKKren sorrera. DDKOko kide zen Abdullah \u00d6calan eta beste gazte kurdu batzuk, aipatutako erradikalizazioak eragindakoak, ez zuten bere burua orduko ezein taldetan ikusten. Batetik, kritikoak ziren ezker turko erradikalarekin. Izan ere, mugimendu honetako askok kurduen jazarpena ukatzen zuten eta onartzen zutenen artean batzuek, bigarren mailakoa lehentasuntzat zuten, iraultza \"nazional-demokratikoaren\" osteko aferatzat. Bestetik, Ba\u015f\u00fbr edo Hegoaldeko Kurdistanen Mustafa Barzanik gidatutako nazionalismo kurdu tradizionalak gidatutako gerrilak porrot egin zuen 1975ean Iraken aurka. Guzti honek \u00d6calan eta bere taldea hausnarketa batera eraman zuen, kurduen borroka ezin zuen ez turkiar ezkerrak ez nazionalismo kurdu tradizionalak gidatu.\n1975ean talde honek agitazio kanpaina bat hasi zuen Iraultzaile Kurduak izenpean.\nSorrera.\nIraultzaile Kurduak taldea sortu eta urte gutxitara babes nabaria zuen lurralde kurduko hainbat hiritan. 1978an izenez aldatzea erabaki eta PKK sortu zen. PKK erresistentzia-erakundea kurduen eskubideak babesteko sortu zen 1978ko azaroaren 27an Fis herrian, Abdullah \u00d6calan ikaslearen ekimenez. Sozialismo iraultzailea eta abertzaletasun kurdua dira erakundearen jatorrizko ezaugarriak. 1984tik aurrera talde paramilitar gisa antolatu zen, eta Turkiako estatuaren eta militarren aurkako eraso armatuak egiten hasi zen, bai Turkian bertan, bai Turkiatik kanpo ere (Frantzia, Belgika, Irak). Hasieran, Siriaren eta Palestinaren laguntza izan zuen.\n1984 eta 1997 bitartean 26.000 pertsona baino gehiago hil ziren Turkiako segurtasun indarren eta kurduen arteko borroketan. Borroka gehienak Turkiako hego-ekialdean gertatu ziren; hura izan da, Iran eta Irakeko zenbait eskualderekin batera, kurduen ohiko lurraldea. 1920tik 1991ra Turkiak debekatu egin zituen kurduen erakunde, argitalpen eta eskolak, eta baita hizkuntza bera ere. Denbora horretan, kurduek aldian behin matxinadak deituz aurre egin zioten asimilazioari.\n1987an gobernuak larrialdi-egoera deitu zuen hego-ekialdeko bederatzi probintziatan, eta susmagarri oro atxilo hartzeko agindu zien soldadu eta poliziei. PKKk 10.000-15.000 gerrillari inguru zituen, eta beste 60.000-75.000 kide inguru zeuden laguntzeko prest, nekazari-inguruetako gazte pobreak gehienak. Gerrillaren jomuga nagusiak Turkiako segurtasun-indarrak eta gobernuari laguntzen zioten herritarrak ziren. Gobernuaren zapalkuntza areagotu ahala, PKKk gero eta kurdu gehiagoren babesa jaso zuen, ehunka mila izateraino, Turkian eta Mendebaldeko Europan zehar. Bien bitartean, Irakeko kurduen kontrako erasoek, Israelen eta Palestinaren arteko bake-prozesuak eta Sobietar Batasun ohiko errepublika batzuen burujabetasunak kurduen abertzaletasuna sendotu zuten.\n1991n, Golkoko gerrak areagotu egin zuen gatazka Turkiako hegoaldean. Gerrak kalte handia egin zion Turkiaren eta Iraken arteko muga inguruko ekonomiari, eta garaileek kurduei eskaini zieten \u00absegurtasun-eremua\u00bb, Irakeko iparraldean, PPKren eta Turkiako armadaren borrokaleku bilakatu zen. Mendebaldeko indarrek Iraken mendeko kurduentzat autonomia eskatzen bazuten ere, babes eskasa eskaintzen zieten Turkiaren mendeko kurduei. Izan ere, Turkia aliatua baitute.\nTirabirak denboraldi labur batez baretu ziren Turkiako presidente Turgut \u00d6zalek \u00d6calanekin hitz egiteko baimena eman zuenean eta bertan behera utzi zuenean kurduen hizkuntza erabiltzeko debekua. Aurrerantzean, PKKk, burujabetasun osoaren aldarrikapena bertan batera utzita, autonomia eskatu zuen, Turkiako estatu federal baten barruan, eta alde bateko su-etena deklaratu zuen 1993ko martxoan. Handik egun gutxira, baina, apirilean, Ozal hil zelarik, bake-hitzarmen baterako esperantzak desagertu egin ziren. Maiatzean hasi ziren berriro borrokan. Udan PKKko kideek turismoguneen eta hotelen kontra jo zuten, eta mendebaldeko 19 turista bahitu zituzten; aske utzi zituzten gero.\nTurkiako gobernuak PKKko ustezko kideen kontra hartutako neurriak indartu egiten zuten kurduen atxikimendua PKKrekin, eta protesta handiak egin ziren Turkiak giza eskubideak zapaltzen zituelako. Turkiako gudarosteek Kurdistango ehunka herri hustu eta erraustu zituzten, eta herri horietako nekazari xumeak hirira, lanik gabe, joatera behartu. Gobernuak Kurdistango 70.000 herritar armatu zituen beren herriak PKKren erasoetatik \u00abbabesteko\u00bb eta su ematen zieten gobernuaren \u00ablaguntzari\u00bb uko egiten zioten herriei. Gerrillaren eta herrietako guardien arteko erasoez gainera, droga-trafikoarekin lotura izateko salaketa egiten hasi zitzaizkion elkarri.\nKurdistango langile eta iheslari asko Europako Mendebaldean bizi da egun. Alemanian indarkeriazko ekintzak izan ziren 1984an, eta Alemaniak PKK debekatu zuen 1993ko azaroan, zenbait erasoren ondoren. 1994 eta 1995. urteetan PKKk bonbaz eraso zien Alemaniako turkiarren negozio, egunkari, eta bestelako zentro eta kultura-erakundei. 1996ko martxoan, kurduen manifestazio handi baten ondoren, borroka gogorrak izan ziren alemaniar polizien eta kurduen artean: 100 polizia inguru zauritu ziren, eta 600 manifestari atxilotu zituzten.\nTurkiako gobernua giza eskubideen inguruan zuen irudia hobetzen saiatu zen, eta PKK bakartzen ahalegindu zen, kurdu-talde moderatuekin negoziatuz eta erradikalak indarrez garaitzen saiatuz. \u00d6calanek alde bateko su-etena deklaratu zuen 1995eko bukaeran eta ostera 1996ko udaberrian. Gobernuak ez zuen elkarrizketarik onartu, eta 1997ko hasieran PKKren baseen kontrako erasoa jo zuen Irak iparraldean. 1999an, zenbait egunez desagertuta egon ondoren, Kenyako agintarien esku utzia izan zen \u00d6calan, eta Turkiako segurtasun-indarrek atxilo hartu zuten. Heriotza-zigorra ezarri zioten, baina PKKko buru eta erantzule zela onartu, hildakoen senideen barkamena eskatu eta indarkeria alde batera uzteko deia egin zuen berak. PKKk protesta baketsuak egiteko deia luzatu zien beren jarraitzaileei. 2000. urtean Giza Eskubideen Europar Epaitegian onartu egin zituen \u00d6calanek Turkiaren kontra aurkezturiko helegiteak.\n2014ko azaroaren 24an, PKKk, 36. urteurrenean, \u00abborroka epikoa\u00bb egin zuela eta Kurdistango askapen mugimendua \u00abEkialde Hurbil osoko herri zapalduentzat esperantza\u00bb bilakatu zela ekarri zuen gogora.\nTurkiak, Estatu Batuek, Europar Batasunak, Kanadak, Australiak eta Zeelanda Berriak PPK talde terroristen zerrendan dute."}
{"id": "56744", "revid": "564018", "url": "https://eu.wikipedia.org/wiki?curid=56744", "title": "PKK", "text": ""}
{"id": "56746", "revid": "119347", "url": "https://eu.wikipedia.org/wiki?curid=56746", "title": "Spybot - Search &amp; Destroy", "text": "Spybot - Search &amp; Destroy malware , spyware eta adwareak detektatzen dituen programa da. Antibirus programek ez dituzte software espioi hauek detektatzen eta Spybot-ek ordenagailuko RAM memoria eta disko gogorra aztertzen ditu sw espioiak bilatu eta garbitzeko.\nGehienetan spyware softwarea internetetik jaitsi dugun beste programa bat instalatzerakoan sartzen zaigu gure ordenagailura. Erabiltzaileak konturatu gabe onartzen du instalazioko atalen batean sw espioiaren instalazioa.\nPrograma freeware motakoa da, eta Patrick Michael Kolla Software ingeniari alemaniarrak idatzia izan zen .\nSpyware-aren beharra.\nSpyware software baten beharra aurreikustea ez da gauza erraza baina gure ordenagailuan guk instalatu ez dugun software bat agertzen den momentuan software espioiez kutsatuta dugula susmatuko dugu.Ezer susmatu gabe ere, agian software espioi bat izan genezake gure ordenagailuan.\nGeroz eta software espioi gehiago dugu eta beraien helburua gure datuak hartu eta ondoren gure erabiltzaile profila osatzea da. Hau osatua dutenean informazioa hau iragarki etxeei salduko diete."}
{"id": "56748", "revid": "499", "url": "https://eu.wikipedia.org/wiki?curid=56748", "title": "Linux Komandoak", "text": ""}
{"id": "56749", "revid": "119347", "url": "https://eu.wikipedia.org/wiki?curid=56749", "title": "Hurdes", "text": "Hurdes (; extremadureraz: \"Las Hurdis\") Extremadurako (Espainia) eskualdea da. Caceresko probintziaren iparraldean dago kokatuta, Salamancako probintziaren mugan. Gatako mendilerroak eta Frantziako mendilerroak eskualdea zeharkatzen dute.\n499.37 km\u00b2-ko azalera dauka, guztira 6.250 biztanlerekin (12.52 biz/km\u00b2). Herriburua Nu\u00f1omoralen dago (Vegas de Coria herrian), eta udalerririk populatuena Pinofranqueado da. 6 udalerrik osatzen dute eskualde hau, eta bertan 41 populazio gune, 150 biztanle 9k bakarrik gainditzen dutelarik.\nGeografia.\nGatako mendilerroa eta Frantziako mendilerroaren mugetan dago. Bestela, zazpi ibaik zeharkatzen dituzte hango ibarrak: Malo edo Ladrillar, Batuecas, Hurdano, Malvellido, Esperab\u00e1n, Ovejuela eta Los \u00c1ngeles.\nAtzerapen historikoa.\nOso lurralde pobrea izan ohi da XIX. eta XX. mendearen artean, bere baldintza geografiko eta fisikoak oso gogorrak direlako. Zonalde menditsu honetako biztanleek pobrezia gorria jasan zuten eta hango biztanleen isolamenduak eta osasun baldintza eta egoera sozioekonomiko eskasek hainbat pertsona ezagunen arreta erakarri zuten, besteak beste Miguel de Unamuno idazle eta filosofoarena, Gregorio Mara\u00f1\u00f3n medikuarena edo Alfonso XIII.a erregearena berarena. Izan ere orduko Espainiako erregeak eskualdea bisitatu zuen 1922an, bertatik bertara bozio eta kretinismoaren arazoak antzemateko. Luis Bu\u00f1uel zinemagileak, 1932. urtean \"Tierra sin pan\" izenburuarekin mundu osora zabaldu zuen eskualde honen egoera dramatikoa.\nKultura.\nCacereseko ipar-mendebaldean dauden beste eskualdeetan bezala, astur-leones hizkuntzaren aztarnak gelditzen dira hemengo goi-extremadurera aldaeran.\nInauteria.\nNabarmentzekoa da \"Carnaval Jurdanu\" inauteria udaberri aldean,pertsonajeen artean hauek daudelarik: \"el burru antrueju\", \"el machu lan\u00fa\", \"el obispu jurdanu\", \"los mozus del guinaldu\"...\nPetroglifoak.\nLabar-artearen hainbat agerpen daude eskualdean, bereziki petroglifoak harrietan, marrazki geometrikoekin edo marrekin. Kasu bakan batzuk daude irudi antropomorfoekin.\nLanda-arkitektura.\n\"Alquer\u00eda\" edo herri askotan Hurdesetako etxe tradizionalak agertzen dira, arbelezko teilatuekin eta arbel harriarekin egindakoak. Arkitektura mota hau antzekoa da Galizia eta Le\u00f3n aldeko \"palloza\" haiekin. Erromatarren garaiaren aurrekoak dira, zeltiarra itxura guztien arabera."}
{"id": "56751", "revid": "2048", "url": "https://eu.wikipedia.org/wiki?curid=56751", "title": "Gregorio Mara\u00f1\u00f3n", "text": "Gregorio Mara\u00f1\u00f3n (Madril, Espainia, 1887ko maiatzaren 19a - 1960ko martxoaren 27a) espainiar mediku, zientzialari, idazle eta pentsatzailea izan zen. Humanista sakona izan zen, giza-gaietan eta politika munduan inplikatu zena.\n1911. urtean, Dolores Moyarekin ezkondu zen eta lau seme-alaba izan zituzten: Carmen, Belen, Mar\u00eda Isabel eta Gregorio. 1922an, Alfonso XIII.a erregearekin Las Hurdes eskualdera egin zuen bidaia, eta hango egoera zehaztasun handiz deskribatu zuen. Bere dokumentazioan oinarrituta, Luis Bu\u00f1uel zinemagileak \"Tierra sin pan\" dokumentala sortu zuen hamar urte geroago.\nLiburuak.\nEhundaka artikulu, monografia, liburuen hitzaurreak idatzi zituen. Hemen bere liburuen zerrenda bakarrik jasotzen da.\nJakingarri.\nEuskal Herriarekin beti harreman berezia izan zuen eta horregatik Donostiako Aiete-Antiguo auzoan \"Mara\u00f1\u00f3n doktorea\" izeneko kale bat dago, bere omenez."}
{"id": "56761", "revid": "512", "url": "https://eu.wikipedia.org/wiki?curid=56761", "title": "Patrick Michael Kolla", "text": "Patrick Michael Kolla (1978) Safer Networking Limited enpresaren jabea da. Horretaz gain anti-spyware software programa den Spybot - Search &amp; Destroyren egilea da."}
{"id": "56762", "revid": "371", "url": "https://eu.wikipedia.org/wiki?curid=56762", "title": "Spybot, Search&amp;Destroy", "text": ""}
{"id": "56764", "revid": "1619", "url": "https://eu.wikipedia.org/wiki?curid=56764", "title": "Linux Oinarrizko Komandoak", "text": ""}
{"id": "56767", "revid": "336", "url": "https://eu.wikipedia.org/wiki?curid=56767", "title": "Modulazio", "text": "Modulazioa seinale baten aldaketa sistematikoa da. Seinale hau eramailea da, eta beste seinale baten ezaugarrien arabera aldatzen da. Beste seinale hau modulatzailea da, eta informazioa dauka. Modulazioan lortzen den seinalea transmititzeko egokiagoa izatea da prozesu honen helburua.\nModulazioa osatzen duten seinaleen izaeraren arabera sailka daitezke, bai seinale eramailea bai modulatzailea.\nBeraz, modulazioa analogikoa edo digitala izango da seinale modulatzailearen izaeraren arabera. Era berean, modulazioa analogikoa edo digitala eramaile analogikoa edo digitalarekin seinale eramailearen izaeraren arabera.\nAipagarria da bereziki modulazio digitala eramaile analogikoarekin, informazio digitala telefono sare analogikotik bidaltzea ahalbidetzen duen metodoa, alegia.\nASK modulazioa.\nSeinale modulatzailearen balore bakoitzari (0 edo 1) eramailearen anplitude zehatz bat, maiztasuna eta fasea egonkor mantenduz. Modulazio era hau ez da asko erabiltzen, zarata, interferentziak eta moteltzeari oso sentikorra delako. Transmisio abiadurarik altuena 1200 bps da.\nFSK modulazioa.\nSeinale modulatzailearen balore bakoitzari (0 edo 1) eramailearen maiztasun zehatz bat, anplitudea eta fasea egonkor mantenduz. Lerro telefonikoaren banda zabalera mugatuta dagoenez (300-3400 Hz) eta 0 eta 1-arentzat nahi den maiztasunaren ziklo oso bat ezinbestean heldu behar denez, gehienezko abiadura 2400 bps-era dago mugatuta.\nPSK modulazioa.\nSeinale modulatzailearen balore bakoitzari (0 edo 1) eramailearen fase angelu zehatz bat, anplitudea eta maiztasuna egonkor mantenduz. 0 logikoari 0\u00ba-ko fase desplazamendua esleitzen zaio, eta 1 logikoari, 180\u00ba-koa. Fase hauek absolutoak dira bit baten hasieran, berdin aurreko bit-a ze fasearekin amaitzen den, behar den jauzia egiten da 0\u00ba edo 180\u00ba graduekin hasteko. Funtzionamenduagatik sistema sinkronoekin baino ezin da erabili, sistema asinkronoetan fase ezin baitzitekeen detektatu.\nHonen aldakuntza bat DPSK modulazioa da. Metodo honetan fase aldaketa bit bakoitzean ematen da. Fase aldaketa aurreko bit-ak zeukan fasearen araberakoa da. Metodo honekin ziurtatzen da bit bakoitzean fase aldaketa bat egongo dela, sinkronizazioa erraztuz. Horrez gain, kontutan hargenezake aurreko fasearekiko aldaketa izan daitekeela 0\u00ba, 90\u00ba, 180\u00ba eta 270\u00ba, horrela 4 egoera desberdin adieraz daitezkeelarik, 00, 01, 10 eta 11, edo beste modu batez esanda, 2 bit.\nHiru metodo hauek gaur egun ez dira erabiltzen, baina esan daiteke beste modulazio guztien oinarria direla.\nQAM modulazioa.\nMetodo hau ASK eta DPSK metodoen arteko nahasketa bat da. Berez gaur egun ere ez da erabiltzen, baina gaur egun modem fabrikatzaileek erabiltzen dituzten metodo matematikoetatik hurbilago dago.\nDPSK-an bezala, aurreko fasearekiko aldaketarekin jolasten da, baina 45\u00ba-ko desfaseak kontutan hartuz: 0\u00ba, 45\u00ba, 90\u00ba, 135\u00ba, 180\u00ba, 225\u00ba, 270\u00ba eta 315\u00ba. Honekin adierazi ahal izango genituzke 8 egoera desberdin, 000, 001, 010, 011, 100, 101, 110 eta 111. Beraz, 3 bit transmititzeko ahalmena. Honi gehitzen bazaio anplitudearen aldaketa bat (0 edo 1), beste 8 egoera desberdin lor litezke, 0000, 1000, 0001, 1001... Honek dakarren ondorioa da fase eta anplitude aldaketa bakoitzarekin, 4 bit transmititu daitezkeela. Edo beste modu batez esanda, \u201ckanpoko\u201d lerroa 2400 baudiotakoa baldin bada, 9600 bps-ko abiadura lor genitzakela.\nGogoratu behar da, baudioa dela datuen tranmisioarako abiadura unitate bat, eta denboratarte baten seinale batek duen aldaketa kopurua adierazten du. Datu digitalen abiadura neurtzen denean, bits segundoko erabiltzen da. Seinale analogikoaren aldaketa bakarrarekin, 4 bit bidaltzea lortzen bada, lerroaren abiadura transmisioa 2400 baudiotakoa bada, datuen transmisio erreala 9600 bps-koa izango da.Metodo hau ASK eta DPSK metodoen arteko nahasketa bat da.\nGaur egun modem fabrikatzaileek erabiltzen dituzte metodoak askoz konplexuagoak dira, eta seinale analogikoaren aldaketa bakoitzarekin bit asko bidaltzea lortzen da. Metodo hauek kalkulu matematiko oso konplexuetan daude oinarrituta baina ikusi diren metodoekin balio behar du modem batek modulazioa egiteko modua ulertzeko."}
{"id": "56768", "revid": "336", "url": "https://eu.wikipedia.org/wiki?curid=56768", "title": "Kableatu egituratua", "text": "JATORRIA ETA ZERGATIA\nEIA eta TIA elkarteek 1991. urtean EIA/TIA 568 araua aditzera eman zuten. Arau honen bitartez, sare batean kableatu egituratua ezartzeko bete behar diren baldintzak zehaztu zituzten. Zer dela eta erabaki zen kableatu egituratua arautzea? Telefonia eta konputazio sistemak ez ziren jaio batera egoteko, eta enpresek, bulegoek eta abarrek instalazio berriak ezartzen zituzten era anarkiko batean. Erabiltzaile berriak behar zirelako telefonia elementu edota ekipo informatiko berriak erosi eta instalatzen zituzten inongo araurik jarraitu gabe.\nAldi berean, hornitzaile edota instalatzaile bakoitzak bere instalazio propioa burutzen zuen, bere arau eta jokabide propioei kasu eginez. Beraz, bakoitzak nahi zuen ekipamendua jartzen zuen, batzuetan beste hornitzaile batek ezarritako ekipamendua instalatzaile berriak ezin erabiliz. Orduan bi sare topologia ezberdin zeuden, IZARRA eta BUS-a. Izarraren abantailak hedatzeko erraztasuna, epe luzeko kostu baxuagoa edukitzea eta hedatzeko orduan sareari eraginik ez egitea ziren. Eta desabantailak, batez ere, instalatzeko orduan garestiago ateratzen zela. Bus-aren abantailak, hasieran gastua baxuago izatea izaten zen, eta zabaltzeko erraztasuna. Desabantailak, epe luzean kosto handitu egiten zela, sarea modifikatu behar zenean, bertan behera gelditzea eta busean arazo bat egon ezkero, sare guztiaren erortzea.\nEIA-568-ren sorkuntza, honi erantzuna emateko etorri zen, normalizazio bat lortzeko asmoarekin sortu zen. Gaur egun orain dela urte batzuk pentsaezinak ziren zerbitzu batzuk eskaintzen ditu sare lokal batek (posta elektronikoa, bideokonferentziak, datuen transferitzea milaka kilometrotara...), baina honetarako software, hardware eta ekipamendu fisiko ezberdinak (kableatua) behar izaten dira. Honez gain, urteak pasa ahala zerbitzu eta eskaintza berri gehiago agertzen dira telekomunikazioen munduan, eta gaur erabiltzen eta eraikitzen diren sareek etorkizunari aurre egiteko ere balio behar dute, gaurko beharrizaneei aurre egiteaz gain. Halere, kontutan hartu behar da egun eraikitzen den kableatu batek agian ezin izango diola aurre egin etorkizunari, baina ahalik eta aukera zabal gehien utzi behar dira. Beraz, kableatu egituratua sortu zen eguneko beharrei aurre egiteko, baina baita etorkizunean egon litezkeen beharrei ere. Gainera, etorkizuneko lan horiek, egiten den lekuan ahalik eta oztopo gutxien eragitea bilatu behar da. Araua AEBetan sortu zen EIA/TIA erakundeak bertakoak direlako, 568 zenbakia darama, baina Europara ISO eta IEC-ek egokitu zuten eta 11801 izena eman zioten. Arauak esaten du ezartzen den sistemak gutxienez 10 urte iraun behar duela.\nZER DA?\nKableatu egituratua eraikuntza batean edo batzuetan, sare lokal bat ezartzeko asmoarekin, erabiltzen den kableen ezarpena da. Normalean kablea pare bihurritua da, baina baita zuntz optikoa edo kable ardazkidea.\nSare lokal baterako kable lerroa konplexua izaten da sareak solairu batzuetako edo eraikin batzuetako hedapena duenean. Hori dela eta, ezarriko den sarearen mugak eta ezaugarriak kontutan hartu beharko dira diseinua egiteko orduan:"}
{"id": "56769", "revid": "336", "url": "https://eu.wikipedia.org/wiki?curid=56769", "title": "Bideraketa", "text": ""}
{"id": "56770", "revid": "336", "url": "https://eu.wikipedia.org/wiki?curid=56770", "title": "Apache HTTP zerbitzaria", "text": "Apache HTTP zerbitzaria, edo soilik Apache, web zerbitzari mota bat da.\nHistoria.\nHasiera batean, existitzen zen web zerbitzari bakarra CERN-eko httpd izan zen. Horren ostean, beste batzuk agertzen hasiko ziren, NCSA-eko httpd bezala, Illinois unibertsitatekoa. doakoa zen eta bertsio ezberdinak existitzen ziren plataforma ezberdinentzat. 1995. urtean, erabiliena zen, baina NCSAk utzita zeukan bere garapena. Produktu ona zenez, programatzaile ezberdinak partxeak eta funtzionaltasun berriak sortzen hasi ziren, produktu onari jarraipena emanez. Horrela, partxez egindako web zerbitzaria sortu zen, \u201ca patchy server\u201d. Apache jaio zen. Esan daiteke, software librearen funtzionamenduaren eta onuren adibiderik garbienetarikoa dela Apache.\nEzaugarriak.\nAipatu behar da konfigurazio fitxategiak nagusiki hiru direla: httpd.conf, access.conf eta srm.conf. Hiru hauetatik lehenengoa baino ez da erabiltzen, garapenera dedikatzen direnek esaten dutenaren arabera, argiago delako.\nNola abiarazten den Linux banaketaren araberakoa da. SuSEn adibidez, /etc/init.d/ barruan script bat egongo da. Beste zerbitzu batzuk bezala /etc/init.d/rcapache {start | stop | restart | reload }. Dena den, banaketaz gain, Apache-ren bertsioa ere begiratu beharko da. Egun 2.0 gorakoak erabiltzen dira. whereis apache edo whereis apache2 bezalako aginduak erabilgarriak izango dira.\nWeb orrialdeen kokapena.\nKokapena ezberdina izan daiteke, /var/www edo /srv/www edo baliteke beste banaketetan batean beste leku batean egotea. www barruan htdocs izeneko karpeta egoten da, eta hor kokatu behar dira webguneko fitxategiak.\nBeraz, apache2 paketea instalatzen bada, /srv/www/htdocs karpetan index.html izeneko html formatuko fitxategi bat uzten bada eta httpd demonioa martxan jartzen bada, web zerbitzaria funtzionamenduan egongo da. Hurrengo urratsa funtzionamendu hori txukuntzea da.\nKonfigurazio fitxategi nagusia apache2 zerbitzarian /etc/apache2/httpd.conf da, nahiz eta Ubuntu Linuxen /etc/apache2/apache2.conf izan. Bertsioak bertsio, beti egongo da desberdintasunen bat banaketa eta bertsioaren arabera, baina Linux-ekin trebatu ahala, diferentzia hauek gero \u00f1imi\u00f1oagoak izango dira.\nBeste konfigurazio fitxategi bat dago, /etc/apache2/ports.conf. Fitxategi honetan, berez, Listen 80 agertuko da. Horrek esan nahi du apache-ko daemon-a entzuten egongo dela 80. portutik. Aldatu daiteke. Zergatik? Eta /etc/apache2/default-server.conf fitxategiaren barruan, zehazten da zein den lehenetsitako gunea webgunea gordetzeko.\nJakina, Windows makinentzako ere Apache badago."}
{"id": "56771", "revid": "105290", "url": "https://eu.wikipedia.org/wiki?curid=56771", "title": "NAT", "text": "NAT edo (Network Address Translation, euskaraz: Sare-Helbideen Itzulpena edo Sareko Helbideen Itzulpena) ekipo ezberdinak internetera ateratzen direnean lerro beraren bitartez eta IP publiko bera erabilita, routerrek erabiltzen duten kontrol mekanismoa da.\nNATek TCP eta UDP portuez baliatzen da, eta erlazionatzen ditu ekipoen IPak erabiltzen diren portuekin. Honetarako taula bat erabiltzen da.\nDemagun kanpoko ekipo bik konexio ezberdin bi dituztela barneko ekipo birekin. Kanpoko ekipoen IPak 61.56.209.1 eta 82.24.5.102 dira eta uste dute komunikatzen ari direla beste ekipo batekin 87.123.46.61 helbidea duena. Datuak bidaltzeko orduan biek bidaltzen dituzte ustez ekipo berera. Datu paketa hauek router-era heltzen direnean, router-rak bere NAT taula begiratzen du pakete bakoitzak enkapsulatuta duen TCP/UDP portua ze IP pribatuarentzako den. Hurrengo irudiko adibidean, portua 6200 denean, datuak 192.168.10.1 ekipora bidaliko dira eta 80 portua denean 192.168.10.2 ekipora.\nArazoa agertu daiteke biek portu bera erabiltzen dutenean. Egia da 65536 portu daudela TCP-rentzat eta beste horrenbeste UDP-rentzat, baina halere gerta liteke. Hau ematen denerako, era lehenetsian NAT helbide bat finkatzen da router-ean. Dena den, NAT taulak dinamikoak dira eta etengabe ari dira eguneratzen."}
{"id": "56772", "revid": "105290", "url": "https://eu.wikipedia.org/wiki?curid=56772", "title": "Shell (informatika)", "text": "Shell informatika programa bat da. Bere funtzioa teklatu bidez sartzen diren aginduak sistema eragileari pasatzea da, exekuta ditzan. Sasoi batean, modu hau modu bakarra zen erabiltzaile batek aginduak bideratzeko UNIX sistemei. Gaur egun, GUI-ak (Graphical User Interfaces) existitzen dira, eta CLI-ak (Command Line Interfaces) ez dira lan hauek egiteko bakarrak.\nLinux sistemetan, programa hau bash deitzen da (Bourne Again shell Steve Bournek idatzitako sh shell programaren hobekuntza da). Baina badaude beste shell programa batzuk Linux sistemetan: ksh, tcsh eta zsh."}
{"id": "56773", "revid": "512", "url": "https://eu.wikipedia.org/wiki?curid=56773", "title": "Helen Fielding", "text": "Helen Elizabeth Fielding (Morley, Mendebaldeko Yorkshire, Britainia Handia, 1958ko otsailaren 19-) idazle ingelesa da, \"Bridget Jones's Diary\" liburua idazteagatik ezaguna dena."}
{"id": "56774", "revid": "371", "url": "https://eu.wikipedia.org/wiki?curid=56774", "title": "Neona", "text": ""}
{"id": "56775", "revid": "56334", "url": "https://eu.wikipedia.org/wiki?curid=56775", "title": "Armando Guebuza", "text": "Armando Em\u00edlio Guebuza (Nampula probintzia, Mozambike, 1943ko urtarrilaren 20-) Mozambikeko politikari bat da, herrialde horretako hirugarren presidentea izan zen.\n2004ko abenduko hauteskunde presidentzialetan Frelimo alderdi politikoaren hautagaia izan zen eta aise irabazi zituen %63,7ko bozkekin. Ondorioz, 2005eko otsailaren 2tik 2015eko otsailaren 2ra Mozambikeko presidentea izan zen."}
{"id": "56779", "revid": "566933", "url": "https://eu.wikipedia.org/wiki?curid=56779", "title": "Frelimo", "text": ""}
{"id": "56780", "revid": "566932", "url": "https://eu.wikipedia.org/wiki?curid=56780", "title": "Mozambikeko Askapen Frontea", "text": ""}
{"id": "56782", "revid": "336", "url": "https://eu.wikipedia.org/wiki?curid=56782", "title": "Luisa Diogo", "text": "Lu\u00edsa Dias Diogo (Mozambike, 1958ko apirilaren 11-) Mozambikeko politikaria da. 2005eko otsailaren 17az geroztik, herrialde horretako lehen ministroa da, Pascoal Mocumbi aurrekoa izan zela. Horrez gain, Mozambikeko lehen ministro izandako lehendabiziko emakumea da. Luisa Diogo Frelimo alderdikoa da.\nLuisak, Maputoko Eduardo Mondlane Unibertsitatean Ekonomia ikasi zuen eta 1983an graduatu zen. 1992an finantza-ekonomian masterra egin zuen Londresko Unibertsitatean."}
{"id": "56786", "revid": "81942", "url": "https://eu.wikipedia.org/wiki?curid=56786", "title": "Geometria", "text": "Geometria (grezieraz \u03b3\u03b5\u03c9\u03bc\u03b5\u03c4\u03c1\u03af\u03b1, geo = lurra, metria = neurtu) gorputzen tamaina, forma eta posizio erlatibo eta espazioaren propietateez arduratzen den matematikaren ataletako bat da. Geometria zientziarik zaharrenetariko bat da. Hasiera batean luzera, azalera eta bolumenaren inguruan kezkatzen zen, baina K.a. III. mendetik aurrera Euklidesek axioma ezberdinak proposatu zituenetik mendetan zehar estandar hauetan oinarritu da. Astronomiak eman zuen hurrengo milurteko eta erdian buruhauste geometriko nagusia.\nRene Descartesek koordenatuak sartu zituenetik, aljebraren garapenarekin batera, geometria beste garai batean sartu zen. Gainazal kurboak geometria analitikoa erabiliz deskribatu ahal ziren, adibidez, funtzio eta ekuazioak erabiliz. Honek paper garrantzitsua jokatu zuen kalkuluaren sorreran XVII. mendean. Are eta gehiago, perspektibaren teoriak argi utzi zuen geometria badela gorputzen eta formen propietate metrikoak baino zerbait gehiago. Geometriaren gaiak oraindik aberatsago egin ziren hainbat gorputz geometrikoren berezko egitura ikertuz, eta alor honetan Euler eta Gaussek eginiko lanek topologia eta geometria diferentziala sorrarazi zituzten.\nXIX. mendean geometria ez-euklidearra aurkitu zenean espazioren kontzeptuak aldaketa izugarria jasan zuen. Gaur egungo geometriak tolesak eta lokarriak ere aintzat hartzen ditu, euklidear espazioa baino abstraktuagoak diren objektuak, eta eskala txikietan baina geometria klasikoaren itxura duten objektuak ere ikertzen ditu. Gaur egungo geometriak harreman handia du fisikarekin, batez ere geometria Riemanniarra eta erlatibitate orokorraren artean. Fisikaren teoriarik berrienetako bat ere, korden teoria, oso geometrikoa da azken finean.\nGeometria irudi bidez adierazgarria izateak matematikaren beste atalak baino ulergarriagoa egiten du, batez ere aljebra edo zenbakien teoriarekin alderatuta. Hala ere, hizkera geometrikoa normalean ohituak gauden esparruetatik at ere mugitzen da, adibidez geometria fraktalean eta batez ere geometria aljebraikoan.\nGeometriaren historia.\nEzagutzen diren geometriari buruzko lehenengo izkribuak antzinako Mesopotamiatik datoz. Antzinako Egipto eta Indo Haranean ere geometria lantzen zen K.a. 3. milurtekoan. Hasierako geometria aurkikuntza enpiriko pila baten batura zen eta luzera, angelu, azalera eta bolumenak kalkulatzeko erabiltzen zen. Geometriaren garapena eraikuntza, esplorazioa eta astronomiarekin loturik agertzen zen gehienetan. Ezagutzen den geometria testurik zaharrena Egiptoar matematikatik datozen \"Rhindeko Matematika Papiroa\" eta \"Moskuko papiroa\", Babiloniako taula kuneiformeak eta Indiako \"Shulba Sutras\" testuak dira. Txinan aipagarriak dira Mozi, Zhang Heng eta \"Matematika-artearen bederatzi kapituluak\" idatzi zituen Liu Hui.\nEuklidesen \"Geometriako Elementuak\" (K.a. 300) geometriaren sortze-testuetatik garrantzitsuenetariko bat da. Liburu horretan geometria axioma ideal batzuen barnean kokatzen zen eta horregatik da ezaguna euklidear geometria izenaz. Tratatu hau ez da, hala ere, Antzinako Greziako matematikariek geometriaren inguruan zekiten guztiaren bilduma, baizik eta sarrera bat, besterik ez. Euklidesek berak beste zortzi liburu sakonago idatzi zituen. Gainera, beste iturri batzuek diotenaren arabera, berea ez zen izan geometriaren alorreko lehenengo oinarrizko liburua.\nErdi Aroan matematikari musulmanek geometriaren garapena ekarri zuten, batez ere geometria aljebraikoa eta aljebra geometrikoa. Al-Mahanik (853. urtean jaio) lehenengo aldiz proposatu zituen irtenbide geometrikoak arazo aljebraikoentzat. Thabit ibn Qurrak (836-901) aritmetikako operazioak ebatzi zituen kantitate geometrikoen ratioetara eta lehenengo lanak egin zituen geometria analitikoaren esparruan. Omar Khayyamek (1048-1131) irtenbide geometrikoa aurkitu zien ekuazio kubikoei eta paraleloen postulatuaren gainean eginiko lanak ekarpen handia egin zion geroagoko geometria ez-euklidearrari.\nXVII. mendean geometriaren esparruan bi garapen handi egon ziren. Lehenengoa, eta garrantzitsuena, geometria analitikoaren sorrera izan zen, hau da ekuazio eta koordenatu sistema batekin ebatzi zitekeen geometria. Rene Descartes (1596-1650) eta Pierre de Fermat (1601-1665) izan ziren alor hauen garatzaileak eta honekin batera fisikan erabiltzen den kalkuluaren garapena etorri zen. Bigarren garapen handiena Gerard Desarguesek (1591-1661) eginiko geometria proiektiboaren azterketa izan zen. Geometria mota honek ez du neurketa erabiltzen, puntuen arteko lerrokatzea nolakoa den aztertzen du.\nXIX. mendean bi garapen handi egon ziren eta geometriaren lehenagoko logika osoa hankaz gora jarri zuten. Lehenengoa Geometria ez-euklidearraren garapena izan zen, Lobachevsky, Bolyai eta Gaussen esku. Bigarrena simetriaren formulazioa, Erlangen Programako Felix Kleinen esku. Garai honetako bi geometra garrantzitsu Bernhard Riemann eta Henri Poincare izan ziren. Lehenengoa analisi matematikoaren bitartez Riemannen gainazalak aztertu zituen eta bigarrenak topologia aljebraikoa garatu zuen.\nAldaketa hauen guztien ondorioz geometriak aztertzen zuen \"espazio\" kontzeptua oso aberatsa eta \u00f1abarra bilakatu zen. Geometria tradizionala gaur egun espazio homogeneoaren geometriatzat hartzen da, hau da, hainbeste simetria dute espazioak ezen puntu batetik bestera begiratuta berdinak diruditen.\nKontzeptu nagusiak.\nHonakoak dira geometriaren kontzeptu nagusiak: \nAxiomak.\nEuklidesek geometriaren ikuspegi abstraktua hartu zuen bere Elementuetan, inoiz idatzi den libururik garrantzitsuenetako bat. Euklidesek zenbait axioma edo postulatu sartu zituen, puntuen, zuzenen eta planoen propietate primarioak edo nabariak adierazten zituztenak. Jarraian, arrazoiketa matematikoaren bidez beste propietate batzuk zorrozki deduzitu zituen. Euklidesen geometriak zorroztasuna zuen ezaugarri, geometria \"axiomatikoa\" edo \"sintetikoa\" deitu izan zaiona. XIX. mendearen hasieran, Nikolai Ivanovitx Lobatxevskik (1792-1856), J\u00e1nos Bolyaik (1802-1860), Carl Friedrich Gaussek (1777-1855) eta beste batzuek euklidiarrak ez ziren geometriak aurkitu zituztenean, berriro piztu zen diziplina horrekiko interesa, eta XX. mendean, David Hilbertek (1862-1943) arrazonamendu axiomatikoa erabili zuen geometriari oinarri modernoa emateko.\nObjektuak.\nPuntuak.\nPuntuak geometria eraikitzeko funtsezko objektutzat hartzen dira. Izan behar dituzten propietateen arabera defini daitezke, hala nola Euklidesen definizioan \"parterik ez duena\" bezala, edo geometria sintetikoan. Geometria klasikoan, puntuek ez dute ez luzera, ez zabalera, ez altuerarik. Matematika modernoetan, espazio izeneko multzo baten elementu gisa definitu ohi dira, eta multzo hori axiomatikoki definituta dago.\nDefinizio moderno horiekin, forma geometriko oro puntu-multzo gisa definitzen da; ez da gauza bera gertatzen geometria sintetikoan, non zuzen bat beste funtsezko objektu bat den, igarotzen den puntuen multzotzat hartzen ez dena.\nHala ere, geometria modernoetan puntuak ez dira objektu primitiboak, eta badira ere punturik gabeko geometriak. Zaharrenetako bat Whiteheaden punturik gabeko geometria da, Alfred North Whiteheadek 1919-1920an formulatua.\nLerroak.\nEuklidesek lerro bat \"zabalerarik gabeko luzera\" bezala deskribatu zuen, \"bere baitako puntuekiko era berean aurkitzen dena\". Matematika modernoetan, geometria ugari dagoenez, zuzenaren kontzeptua geometria deskribatzeko moduari estuki lotuta dago. Adibidez, geometria analitikoan, planoko zuzen bat ekuazio lineal jakin bat asetzen duten koordenatuak dituzten puntuen multzo gisa definitu ohi da, baina ingurune abstraktuago batean, intzidentzia-geometrian adibidez, zuzen bat objektu independente bat izan daiteke, haren gainean dauden puntu-multzoaz bestelakoa. Geometria diferentzialean, geodesika lerroaren nozioa espazio kurbatuetara orokortzea da.\nPlanoak.\nGeometria euklidiarrean, plano bat bi dimentsioko azalera laua da, infinituki hedatzen dena; beste geometria mota batzuen definizioak honen orokortzeak dira. Planoak geometriaren alor askotan erabiltzen dira. Adibidez, planoak gainazal topologiko gisa azter daitezke, distantziei edo angeluei erreferentzia egin gabe; antzeko espazio gisa azter daitezke, non kolinealtasuna eta erlazioak azter daitezkeen, baina ez distantziak; plano konplexu gisa azter daitezke, analisi konplexuko teknikak erabiliz; eta abar.\nAngeluak.\nEuklidesek angelua elkarrekiko inklinazio gisa definitzen du, plano horretan dauden edozein bi zuzenean artean ez badira elkarrekiko paralelo. Termino modernoetan, angelua bi izpiz osatutako irudia da, angeluaren aldeak deituak, azken puntu komun bat partekatzen dutenak, angeluaren erpina deritzona.\nGeometria euklidiarrean, angeluak poligonoak eta triangeluak aztertzeko erabiltzen dira, eta, gainera, berezko ezaugarriak dituzte aztertzeko modukoak. Triangelu baten angeluak edo zirkunferentzia unitario baten angeluak aztertzea da trigonometriaren oinarria.\nGeometria diferentzialean eta kalkuluan, kurba lauen edo kurben edo gainazal espazialen arteko angeluak deribatuaren bidez kalkula daitezke.\nKurbak.\nKurba objektu dimentsiobakarra da, zuzena izan daitekeena (lerro bat bezala) edo ez; bi dimentsioko espazioko kurbei kurba lauak esaten zaie, eta hiru dimentsioko espaziokoei, berriz, espazio-kurbak.\nTopologian, kurba bat zenbaki errealetatik beste espazio baterako tarte bateko funtzio baten bidez definitzen da. Geometria aljebraikoak kurba aljebraikoak aztertzen ditu, lehen dimentsioko aldaera aljebraiko gisa definitzen direnak.\nGainazalak.\nGainazala objektu bidimentsionala da, esfera edo paraboloide bat bezala. Geometria diferentzialean eta topologian, gainazalak \"partxe\" (edo auzo-partxe) bidimentsionalen bidez deskribatzen dira, eta difeomorfismoen edo homeomorfismoen bidez mihiztatzen dira, hurrenez hurren. Geometria aljebraikoan, azalerak ekuazio polinomikoen bidez deskribatzen dira.\nBarietateak.\nbarietate bat topologia-espazio bat da, puntu bakoitzetik hurbil dagoen espazio euklidearraren antzekoa. Zehatzago, n-dimentsio-barietate bat, edo n n-barietate laburtzeko, topologia-espazio bat da, non puntu bakoitzak auzotasun bat baitu, n n-dimentsioko espazio euklidianoaren azpimultzo ireki bati homeomorfoa dena. Dimentsio bakarreko kolektoreek lineak eta zirkuluak dituzte, baina ez lemniskatak. Bi dimentsioko barietateei ere azalera esaten zaie. Hona hemen adibide batzuk: planoa, esfera eta toroidea, Kleinen botila eta benetako plano proiektiboa.\nLuzera, azalera eta bolumena.\nLuzerak, azalerak eta bolumenak objektu baten tamaina edo hedadura deskribatzen dute, dimentsio batean, bi dimentsiotan eta hiru dimentsiotan, hurrenez hurren.\nGeometria euklidiarrean eta geometria analitikoan, segmentu zuzen baten luzera Pitagorasen teoremaren bidez kalkula daiteke sarri.\nAzalera eta bolumena luzerarekiko independenteak diren funtsezko magnitude gisa defini daitezke, edo plano edo hiru dimentsioko espazio bateko luzeren arabera deskribatu eta kalkula daitezke. Matematikariek formula esplizitu asko aurkitu dituzte azalerarako eta hainbat objektu geometrikoren bolumenerako. Kalkuluan, area eta bolumena integralekin defini daitezke, hala nola Riemannen integrala edo Lebesgueren integrala.\nMetrika eta neurketa.\nLuzeraren edo distantziaren kontzeptua orokortu egin daiteke, metrikaren ideia sortuz. Adibidez, metrika euklidearrak puntuen arteko distantzia neurtzen du plano euklideoan, eta metrika hiperbolikoak, berriz, distantzia plano hiperbolikoan. Metriken beste adibide garrantzitsu batzuk erlatibitate bereziaren Lorentzen metrika eta erlatibitate orokorraren erdi-riemanndar metrika dira.\nBeste norabide batean, luzeraren, azaleraren eta bolumenaren kontzeptuak zabaldu egiten dira neurketaren teoriarekin. Teoria horrek multzoei tamaina edo neurri bat esleitzeko metodoak aztertzen ditu, non neurriek arearen eta bolumen klasikoaren antzeko arauak jarraitzen dituzten.\nKongruentzia eta antzekotasuna.\nKongruentzia eta antzekotasuna bi formek antzeko ezaugarriak noiz dituzten deskribatzen duten kontzeptuak dira. Geometria euklidearrean, antzekotasuna forma bera duten objektuak deskribatzeko erabiltzen da, eta kongruentzia, berriz, tamainan zein forman berdinak diren objektuak deskribatzeko. Hilbertek, geometriarako oinarri zorrotzagoa sortzeko lanean, kongruentzia termino mugagabe gisa tratatu zuen, eta haren propietateak axiomen bidez definitzen dira.\nKongruentzia eta antzekotasuna transformazioen geometrian orokortzen dira, transformazio mota desberdinak kontserbatzen dituzten objektu geometrikoen propietateak aztertzen baititu.\nErregela eta konpasa.\nGeometra klasikoek arreta berezia jartzen zuten beste moduren batean deskribatutako objektu geometrikoen eraikuntzan. Klasikoki, eraikuntza geometriko gehienetan erabiltzen diren tresna bakarrak konpasa eta erregela dira. Gainera, eraikuntza bakoitza urrats kopuru mugatu batean osatu behar zen. Hala ere, arazo batzuk konpontzea zaila edo ezinezkoa izan zen bitarteko horiekin bakarrik, eta neusiak, parabolak eta beste kurba batzuk edo gailu mekanikoak erabiltzen zituzten eraikuntza burutsuak aurkitu ziren.\nDimentsioak.\nGeometria tradizionalak dimentsio kontzeptua garatzen du. Dimentsio 1 (lerro bat), 2 (plano bat) eta 3 (espazio tridimentsional gisa sortutako gure giro-mundua) onartzen dituen bitartean, matematikariek eta fisikariek ia bi mende daramatzate dimentsio handiagoak erabiltzen. Goiko dimentsioen erabilera matematikoaren adibide bat sistema fisiko baten konfigurazio-espazioa da, sistemaren askatasun-mailen pareko dimentsioa duena. Adibidez, torloju baten konfigurazioa bost koordenaturen bidez deskriba daiteke.\nTopologia orokorrean, dimentsioaren kontzeptua zenbaki naturaletatik dimentsio infinitura (Hilberten espazioak, adibidez) eta zenbaki erreal positiboetara (geometria fraktalean) hedatu da. Geometria aljebraikoan, barietate aljebraiko baten dimentsioak itxuraz ezberdinak diren hainbat definizio jaso ditu, guztiak kasu arruntenetan baliokideak direnak.\nSimetria.\nSimetria forma geometriko, sistema, ekuazio eta beste objektu material edo abstraktu batzuen ezaugarri berezi bat da, transformazio, mugimendu eta aldaketetan oinarritzen dena.\nOperazio matematikoan oinarritzen bagara, objektu bat simetrikoa da operazioa aplikatu ondoren objektuak eta bere itxurak aldaketarik gabe jarraitzen dutenean.\nOperazio multzo baten ondorioz objektu batetik beste bat sortzen bada bi objektu horiek simetrikoak izango dira. Geometrian, bi dimentsioko simetriaren motako garrantzitsuenak espazio euklidearretan oinarritzen dira: translazioak, birak eta islapenak; baita higitzen direnak ere. Izaki bizidunetan simetria ere ager daiteke.\nGeometria garaikidea.\nGeometria euklidearra.\nGeometria euklidearra zentzu klasikoan ezagutzen den geometria da. Mundu fisikoaren espazioa modelatzeko, arlo zientifiko askotan erabiltzen da, hala nola mekanikan, astronomian, kristalografian eta arlo tekniko askotan, hala nola ingeniaritzan, arkitekturan, geodesian, aerodinamikan eta nabigazioan. Herrialde gehienetako derrigorrezko hezkuntza-curriculumak euklidear kontzeptuak aztertzen ditu, hala nola puntuak, zuzenak, planoak, angeluak, triangeluak, kongruentzia, antzekotasuna, irudi solidoak, zirkuluak eta geometria analitikoa.\nGeometria diferentziala.\nGeometria diferentzialak kalkulu-teknikak eta aljebra lineala erabiltzen ditu geometria-problemak aztertzeko. Fisikan, ekonometrian eta bioinformatikan ditu aplikazioak, besteak beste.\nBereziki, geometria diferentziala garrantzitsua da fisika matematikorako, Albert Einsteinen erlatibitate orokorrak unibertsoa kurbatua dela dioen postulazioaren ondorioz. Geometria diferentziala intrintsekoa izan daiteke (horrek esan nahi du kontuan hartzen dituen espazioak barietate leunak direla, eta horien egitura geometrikoa Riemannen metrika batek zuzentzen duela, puntu bakoitzetik gertu distantziak nola neurtzen diren zehazten duena) edo kanpokoa (aztertutako objektua ingurumen-espazio euklideo planoren baten zati denean).\nGeometria ez-euklidearra.\nGeometria euklidearra ez zen aztertutako geometriaren forma historiko bakarra izan. Geometria esferikoa astronomo, astrologo eta nabigatzaileek erabili zuten luzaroan.\nImmanuel Kantek zioenez, geometria absolutu bat baino ez dagoela, adimenaren barne-ahalmen baten bidez \"a priori\" egiazkotzat ezagutzen dena: geometria euklidearra \"a priori\" sintetikoa zen. Hasiera batean, Saccheri bezalako pentsalariek zalantzan jarri zuten ikuspuntu hau, azkenean Bolyai, Lobatxevski eta Gaussen lanetan geometria ez-euklidearraren aurkikuntza iraultzaileak (bere teoria inoiz argitaratu ez zuena) kendu zuena. Euklidear espazio arrunta geometria garatzeko aukera bat besterik ez dela frogatu zuten. Geometriaren gaiari buruzko ikuspegi zabala eman zuen Riemannek 1867an \"\u00dcber die Hypothesen, welche der Geometrie zu Grunde liegen\" (\"Geometriaren oinarri diren hipotesiei buruz\") izeneko inaugurazio-hitzaldian, hil ondoren bakarrik argitaratua. Riemannen espazioaren ideia berria erabakigarria izan zen Albert Einsteinen erlatibitatearen teoria orokorrerako. Riemannen geometria, luzeraren nozioa definitzen den espazio oso orokortzat hartzen duena, geometria modernoaren zutabeetako bat da.\nTopologia.\nTopologia funtzio jarraituen propietateez arduratzen den eremua da, eta geometria euklidearraren orokortzetzat har daiteke. Praktikan, topologia espazioen eskala handiko propietateez arduratzen da, hala nola konexutasunaz eta trinkotasunaz.\nTopologiaren arloa, XX. mendean garapen masiboa izan zuena, zentzu teknikoan eraldaketa geometria mota bat da, non eraldaketak homeomorfismoak diren. Hori askotan adierazi izan da \"topologia gomazko xaflen geometria da\" esaldiarekin. Topologiaren azpieremuen artean topologia geometrikoa, topologia diferentziala, topologia aljebraikoa eta topologia orokorra daude.\nGeometria aljebraikoa.\nGeometria aljebraikoaren eremua koordenatuen geometria kartesiarretik garatu zen. Hazkunde-aldiak izan zituen, geometria proiektiboaren, geometria birrazionalaren, barietate aljebraikoen eta aljebra kommutatiboaren sorkuntza eta azterketarekin batera, besteak beste. 1950eko hamarkadaren amaieratik 1970eko hamarkadaren erdialdera arte, garapen fundazional garrantzitsua izan zuen, hein handi batean Jean-Pierre Serre eta Alexander Grothendiecken lanen ondorioz. Horrek eskemak sartzea eta metodo topologikoak gehiago azpimarratzea ekarri zuen, kohomologia-teoria batzuk barne. Milurteko Sariaren zazpi problementako bat, Hodgeren aierua, geometria aljebraikoaren eremua da. Fermaten azken teoremaren Wilesen probak geometria aljebraikoaren metodo aurreratuak erabiltzen ditu zenbakien teoriaren antzinako problema bat ebazteko.\nOro har, geometria aljebraikoak geometria aztertzen du aljebra kommutatiboaren kontzeptuak erabiliz, hala nola, aldagai anitzeko polinomioak. Arlo askotan ditu aplikazioak, hala nola kriptografian eta korden teorian.\nGeometria konplexua.\nGeometria konplexuak egitura geometriko modelatuen edo plano konplexutik eratorrien izaera aztertzen du. Geometria konplexua geometria diferentzialaren, geometria aljebraikoaren eta aldagai konplexu batzuen analisiaren elkargunean dago, eta korden teorian eta simetria espekularrean aplikazioak aurkitu ditu.\nGeometria konplexua azterketa-eremu independente gisa agertu zen lehen aldiz, Bernhard Riemannek Riemannen gainazalen azterketan egindako lanetatik abiatuta. XX. mendearen hasieran, geometria aljebraikoaren eskola italiarrak Riemannen ildoan lan egin zuen. Geometria konplexuaren trataera garaikidea Jean-Pierre Serreren lanekin hasi zen. Azken horrek sorten kontzeptua sartu zuen gaian eta geometria konplexuaren eta geometria aljebraikoaren arteko erlazioak argitu zituen. Geometria konplexuaren aztergai nagusiak barietate konplexuak, barietate aljebraiko konplexuak eta barietate analitiko konplexuak dira, baita holomorfo bektorialak eta espazio horien gaineko sorta koherenteak ere. Geometria konplexuan aztertutako espazioen adibide bereziak Riemannen gainazalak eta Calabi-Yauren barietateak dira, eta espazio horiek korden teorian erabiltzen dira. Zehazki, korden unibertso-orriak Riemann-en gainazalen bidez modelatzen dira, eta superkorden teoriak aurreikusten du 10 dimentsioko espazio-denboran 6 dimentsio gehigarriak Calabi-Yau-ren kolektoreen bidez modelatu daitezkeela.\nGeometria diskretua.\nGeometria diskretua geometria konbexuarekin estua duen materia da. Objektu geometriko sinpleen posizio erlatiboaren gaiez arduratzen da nagusiki, hala nola, puntuak, lerroak eta zirkuluak. Adibide batzuk esferen paketatzeen azterketa, triangulazioak, Kneser-Poulsenen aierua, etab. dira. Metodo eta printzipio asko partekatzen ditu konbinatoriarekin.\nGeometria konputazionala.\nGeometria konputazionala algoritmoez eta objektu geometrikoak manipulatzeko aplikazioez arduratzen da. Historikoki problema garrantzitsuak planteatu izan dira, hala nola bidaiariaren problema, zuhaitz estaltzaile minimoa, ezkutuko lerroak kentzearena edo programazio linealarena.\nGeometriaren arlo gaztea bada ere, aplikazio asko ditu ikusmen arfizialean, irudiak prozesatzeko, ordenagailuz lagundutako diseinurako, irudigintza medikoetarako, etab.\nTalde-geometriaren teoria.\nTalde-geometriaren teoria eskala handiko teknika geometrikoak erabiltzen ditu finituki sortutako taldeak aztertzeko. Oso lotuta dago dimentsio txikiko topologiarekin, hala nola Grigori Perelmanen Geometrizazioaren aieruaren frogapenean, Poincar\u00e9ren aieruaren froga barne hartzen zuena, Milurteko Sariaren Problemetako bat.\nTaldeen teoria geometrikoa askotan Cayleyren grafoaren ingurukoa da, hau da, talde baten irudikapen geometrikoaren ingurukoa. Beste gai garrantzitsu batzuk kuasi-isometriak, Gromoven talde hiperbolikoak eta angelu zuzeneko Artin taldeak dira.\nGeometria konbexua.\nGeometria konbexuak euklidear espazioko forma konbexuak eta horien analogorik abstraktuenak ikertzen ditu, sarritan analisi errealeko eta matematika diskretuko teknikak erabiliz. Lotura estua du analisi konbexuarekin, optimizazioarekin eta analisi funtzionalarekin, eta aplikazio garrantzitsuak ditu zenbakien teorian.\nGeometria konbexua Antzinarokoa da. Arkimedesek eman zuen konbexutasunaren lehen definizio zehatza. Problema isoperimetrikoa, geometria ganbilaren kontzeptu errepikakorra, greziarrek ere aztertu zuten, horien artean Zenodorok. Arkimedesek, Platonek, Euklidesek eta, geroago, Keplerrek eta Coxeterrek politopo konbexuak eta haien propietateak aztertu zituzten. XIX. mendetik aurrera, matematikariek matematika konbexuaren beste arlo batzuk aztertu dituzte, hala nola politopo handienak, gorputz konbexuen bolumena eta azalera, Gaussen kurbadura, algoritmoak, teselatzeak eta saretak.\nAplikazioak.\nGemoetriak hainbat aplikazio aurkitu ditu eremu askotan. Horietako batzuk aipatzen dira hemen.\nArtea.\nMatematika eta artea era askotara daude lotuta. Adibidez, perspektibaren teoriak erakutsi zuen geometria ez dela figuren propietate metrikoetara mugatzen: perspektiba geometria proiektiboaren jatorria da.\nArtistek denbora asko daramate diseinuan proportzio kontzeptuak erabiltzen. Vitruviok giza irudiarentzako proportzio idealen teoria konplexu bat garatu zuen. Kontzeptu horiek erabili eta egokitu dituzte artistek, Michelangelotik hasi eta komikietako marrazkilari modernoetaraino.\nUrrezko proportzioa artean paper eztabaidagarria izan duen proportzio berezia da. Sarritan esaten da estetikoki atseginagoa den luzera-proportzioa dela, eta sarritan baieztatzen da artelan ospetsuetan txertatuta dagoela, nahiz eta adibide fidagarri eta zalantzarik gabekoenak nahita egin zituzten legenda horretaz jabetzen ziren artistek.\nTeselatuak artean erabili izan dira historian zehar. Arte islamiarrak maiz jotzen du haietara, M. C. Escherren arteak bezala. Escherrek geometria hiperbolikoa ere erabili zuen.\nCezannek proposatu zuen irudi guztiak esferatik, konotik eta zilindrotik eraiki daitezkeela. Gaur egungo artearen teorian hori erabiltzen jarraitzen da, nahiz eta formen zerrenda zehatza autore batetik bestera aldatzen den.\nArkitektura.\nGeometriak aplikazio asko ditu arkitekturan. Izan ere, geometria diseinu arkitektonikoaren oinarria dela esan izan da. Geometriak arkitekturari egiten dizkion aplikazioek barne hartzen dute geometria proiektiboa erabiltzea ikuspegi behartua sortzeko, kupulak eta antzeko objektuak eraikitzeko sekzio konikoak erabiltzea, teselazioak erabiltzea eta simetria erabiltzea.\nFisika.\nAstronomiaren eremua, batez ere izarren eta planeten zeru-esferako posizioen kartografiari eta zeruko gorputzen mugimenduen arteko erlazioaren deskribapenari dagokienez, problema geometrikoen iturri garrantzitsua izan da historian zehar.\nGeometria riemanndarra eta geometria pseudo-riemanndarra erlatibitate orokorrean erabiltzen dira. Korden teoriak geometriaren hainbat aldaera erabiltzen ditu, informazioaren teoria kuantikoak bezala.\nMatematikaren beste adar batzuk.\nGeometriak eragin handia izan zuen kalkuluan. Adibidez, Ren\u00e9 Descartesek koordenatuak sartzeak eta aljebra aldi berean garatzeak etapa berri bat markatu zuten geometriarentzat, kurba lauak bezalako irudi geometrikoak analitikoki irudika zitezkeelako funtzio eta ekuazio moduan. Horrek berebiziko garrantzia izan zuen XVII. mendeko kalkulu infinitesimalaren agerpenean. Geometria analitikoak aurre-kalkuluko eta kalkuluko ikasketa-planen zutabeetako bat izaten jarraitzen du.\nBeste aplikazio-eremu garrantzitsu bat zenbakien teoria da. Antzinako Grezian, pitagorikoek zenbakiek geometrian zuten papera aztertu zuten. Hala ere, luzera neurtezinen aurkikuntzak kontraesanean jarri zituen haien iritzi filosofikoak. XIX. mendetik aurrera, geometria zenbakien teoriaren problemak ebazteko erabili izan da, adibidez, zenbakien geometriaren bidez edo, oraintsuago, eskemen teoriaren bidez, Fermaten Azken Teoremaren Wilesen frogapenean erabilia."}
{"id": "56787", "revid": "336", "url": "https://eu.wikipedia.org/wiki?curid=56787", "title": "Giza anatomia", "text": "Giza anatomia giza gorputza aztertzen duen jakintza da.\nGiza gorputza 208 hezur, ehun giltzadura eta seiehun eta berrogeita hamar gihar, elkarrekin koordinatuak, batera funtzionatzen duten egitura da. Gorputzak haren jarrera eutsi, higitu eta beste ekintza asko egin ahal izango ditu atal guztien elkarlanarekin.\nAtal hauetan banatuta dago, goitik hasita: burua, lepoa, toraxa, abdomena, pelbisa eta gorputz-adarrak. Barrualdea hainbat organok osatzen dute, eta organo horiek aparatuetan biltzen dira. Kanpoaldea azalak, giharrek eta hezurrek osatzen dute.\nGorputz hilak \"gorpu\" edo \"hilotz\" izena hartzen du.\nGiza hezurdura.\nHezurrek eta kartilagoek osatzen duten multzoa hezurdura edo eskeletoa da.\nHezur-ehunetan bizirik dauden zelulak (osteozitoak) eta osagai geldoak (kaltzio-gatzak eta fosforoa ) konbinatzen dira. Haiekin batera, kolagenoak hezurrak osatzen ditu. Kolagenoa osagai organikoa da eta proteina hori beste zuntz batzuetan era agertzen da. Hezurrak bizirik dauden organoak dira, amaitu gabe berritzen direnak.\nHezur kopurua.\nGiza eskeletoak 208 hezur ditu:\nMuskulu edo giharrak.\nMuskuluak mugimenduaren motorrak dira. Gihar bat uzkurtzen diren mintzez osatua dago. Agindu egokia jasotzen dutenean mintz paketa baten uzkurtzen da eta honekin batera txikitu. Txikitzen denean helduta dagoen hezur edo egituratik tira egiten du. Lana bukatzen duenean atseden egoera bereganatzen du.\nGiza gorputzak borondatez mugitzen ditugun seiehun eta berrogeita hamarretik (650) gora muskulu ditu. Horrelako kopuruarekin mugimenduen aberastasuna handia da.\nBatzuk zapalak dira (sabeleko abdominalak, adibidez), beste batzuk biribilak eta luzeak (besoko bizepsa, esaterako). Gihar batzuk zabalak dira bizkarreko dortsal handia kasu. Aldiz, metakarpoen arteko giharrak laburrak dira. Izterreko koadrizepsa da indartsuenetakoa.\nGiharrek hezurrekin batera barruko organoak babesten dizkigute eta forma ematen digute. Aurpegiera giharrei esker lortzen da.\nAparatu eta sistemak.\nAparatuak organoek osatutako sistemak dira, funtzio konkretu bat edo batzuk aurrera eramaten dutenak edo dituztenak. Gizakiarengan, 9 aparatu edo sistema ditugu:"}
{"id": "56790", "revid": "119347", "url": "https://eu.wikipedia.org/wiki?curid=56790", "title": "Elebila", "text": "Elebila Elhuyar Fundazioak garatutako eta Eleka Ingeniaritza Linguistikoa enpresak komertzializatutako euskarazko bilatzailea da. Bilatzaile honek erabiltzaile zehaztutako bilaketa kateari dagozkion euskarazko webguneak ematen ditu emaitza moduan.\nBing bilaketa motorraren gainean eraikita dago."}
{"id": "56798", "revid": "119347", "url": "https://eu.wikipedia.org/wiki?curid=56798", "title": "Elhuyar anaiak", "text": "Elhuyar anaiak Juan Jose eta Fausto Elhuyar Zubize anaiak izan ziren. Ezagunak dira munduan lehen aldiz wolframa bakartzea lortu zutelako, 1783an, Bergarako Mintegian Euskalerriaren Adiskideen Elkartearen baitan.\nBizitza.\nBiak Logro\u00f1on jaio ziren, Juan Jose Elhuyar 1754ko ekainaren 15ean eta Fausto 1755eko urriaren 11n. Gazteak zirenean, 1772an, hasi ziren kimika eta mineralogia ikasketak egiten Parisen Hilaire-Marin Rouellekin, han zientzialari handien lanak ikusteko aukera izan zuten. Handik Freiberg, Abraham Wernerrekin ikasteko, eta Uppsalara joan ziren beren ikasketak jarraitzeko.\n1781ean banandu ziren, Juan Jose Suediara joan baitzen eta Fausto, aldiz, Bergarara itzuli, hango mineralogia mintegiaren kargu egitera. 1785. urtean utzi zuen kargua, ikasleen interes murritzagatik. Bitartean, 1783an, bi anaiek wolframa bakartu zuten.\n1786an Fausto Espainia Berriko Meatzaritza Zentroaren zuzendari nagusi izendatu zuten, eta bere lehen ahaleginak Mexikon, Bornen amalgamatze prozesuaren eraginkortasuna neurtzera bideratu zituen.\nFaustoren lorpen handienetarikoa Espainia Berriko Meatzaritza Errege Mintegia sortzea izan zen 1792an, Freibergeko Meatzaritza Eskolako antolakuntza ereduan hartuta. 1833ko otsailaren 6an hil zen Madrilen.\nJoan Jose Granada Berriko (orain, Kolonbia) meatzetan lan egitera joan zen eta Mutis-en espedizio botanikoan parte hartzeko aukera izan zuen bertan lanean ari zela. Bogotan hil zen, 1796ko irailaren 20an.\nElhuyar-Zubize anaien abizenak.\nBiografia batzuetan Elhuyar y de Zubice esaten dute, beste batzuetan Elhuyar y de Subisa, beste batzuetan Delhuyar-Zubice. 1954. urtean argitaratu zuen \"Los Apellidos de los hermanos Elhuyar\" artikuluan Salvador S\u00e1enz Cenzanok honako hau idatzi zuen (berak gaztelaniaz, hemen euskaratua):\nHala ere, haien aita Juan Hazparneko semea izanda, bataiatzean \"Delhuyar\" abizenarekin aurkeztu zenez, bataiatze aktan Delhuyar abizena egokitu zitzaien anaia biei.\nS\u00e1enz Cenzanok segitzen du bere artikuluan:"}
{"id": "56801", "revid": "56334", "url": "https://eu.wikipedia.org/wiki?curid=56801", "title": "Urdazuri", "text": "Urdazuri edo Ugarana (baita ere Sarrakaria, Urma, Ur Ertsi eta Uhertsi izenez ezaguna Lapurdiko zenbait lekutan) Nafarroa Garaiko eta Lapurdiko ibaia da. Dantxarinean sortzen da, Otsondo eta Orabidea errekak elkartuta, eta Donibane Lohizune eta Ziburu artean itsasoratzen da, 45 kilometroko ibilbidea eginda (31 km Lapurdin, eta 14 km Nafarroan). Senpere, Ainhoa eta Azkaine zeharkatzen ditu bere ibilbidean.\nUrak Donibane Lohizuneko badian isurtzen ditu. IV. mendean \"Chronographus anni 354\" idazlanak azaltzen duenez, Errobi bi kilometroren baliokidean zen nabigagarria ibaian gora."}
{"id": "56802", "revid": "1310", "url": "https://eu.wikipedia.org/wiki?curid=56802", "title": "Mendel", "text": ""}
{"id": "56804", "revid": "105290", "url": "https://eu.wikipedia.org/wiki?curid=56804", "title": "Bazaudete?", "text": "Bazaudete? Hasier Larretxeak idatzitako liburua da, Juan Angel Perotxena Elizondoko ilustratzailearekin batera 2004an karrikaratua, Baztango kultur eragileen eskutik. Andoain, Baiona, Gasteiz, Elizondo edo Iru\u00f1ean liburuaren karietarat performance-ak eskaini zituzten."}
