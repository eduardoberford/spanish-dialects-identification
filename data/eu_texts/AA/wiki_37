{"id": "34656", "revid": "58701", "url": "https://eu.wikipedia.org/wiki?curid=34656", "title": "Anton Txekhov", "text": "Anton Pavlovitx Txekhov (); Taganrog, Errusia, 1860ko urtarrilaren 17a - Badenweiler, Alemania, 1904ko uztailaren 15a) errusiar antzerkigile, ipuingile eta idazlea izan zen. Literatura-korronte naturalistaren ildokoa da haren lana.\nMediku lanbidean jardun zuen bizitzan, eta hala ere 1880. eta 1903. urteen artean 600 literatura lan baino gehiago argitaratu zituen. Gaur egun sarri antzezten diren lau antzezlanek \"Kaioa\" (1895), \"Osaba Vania\" (1899), \"Hiru ahizpak\" (1901), \"Gereziondoen lorategia\" (1904), Errusiako literaturako egilerik ezagunenetakoa bilakatzen dute, batez ere Errusiako probintzietako XIX. mendearen amaierako bizitza deskribatzeko eragatik.\nHil aurretik ere Errusian aski ezaguna zen arren, Txekhov ez zen nazioartean ospetsu bilakatu harik eta Lehen Mundu Gerraren ondorengo urteetan Constance Granetek ingelesera egindako itzulpenek haren lana zabaltzen lagundu zuten arte.\nNikolai Txekhov margolaria anaia zaharragoa izan zuen, Mikhail Txekhov aktorea iloba, eta Ivan Bunin, Maxim Gorki, Fedor Chaliapin eta Alexei Suvorin idazleak berriz, adiskideak.\nBiografia.\nHaurtzaroa eta gaztaroa.\nAnton Pavlovich Txekhov, Azoveko itsasertzeko Taganrogen jaio zen, Errusiako hegoaldean. Aita, Pavel Iegorovich Txekhov (1825-1898), gehiegizko erlijiotasun gizona zen, eta gainera joera bortitzekoa. Janari eta produktu kolonialen denda txiki bat zuen, eta koruko zuzendaria izan zen. Bere ama, Ievgeni Iakolevna Morozova (1835-1919) jatorriz, Morchansk eskualdeko lihozko merkatarien alaba zen. Sei seme-alaba izan zituzten, bost mutil Alexandre (1855-1913), Nikola\u00ef (1858-1889), Anton (1860-1904), Iban (1861-1921) eta Mikha\u00efl (1865-1936) eta neska bat: Maria (1863-1957).\nAitaren janari dendak irabazi txikiak zituen, kudeatzeko zuen gaitasun eskasagatik eta bai Taganrog herriko itsas portuak egoera ekonomiko beherakorra zuelako XIX. mendearen bigarren erdialdean, badiaren estalpearen ondorioz. Txekhov haurrak beraz, txirotasunean eta murrizketekin hazi ziren. Semeek, Anton barne, oso txikitatik laguntzen zuten dendan, eta egunero elizako abesbatzan kantu ikasketetara joatera behartuta zeuden, aita bertako abeslarietako bat zelako. Txekhovek behin eta berriro deskribatu zuen aita autoritario hori. Gnoutov izeneko etxean bizi ziren orduan, beheko solairuko eraikin txiki batean.\nEgoera ekonomiko zaila zuten arren, Txekhovtarrek beren seme-alabei heziketa orokor ona eskaintzeko gogoa zuten: zortzi urte zituela, Anton Taganrogeko mutilen eskolako 2. mailako klasean sartu zuten, eta bertan ikasi zuen 1869tik graduatu zen arte. Diploma 1879. urtean lortu zuen, eta erdipurdiko ikaslea izan zen, 3. eta 5. mailetan ikasturtea errepikatuz. Egoera hura ez dirudi oso harrigarria, anaiek jasaten zuten etengabeko karga ikusita, klasetik kanpo abesbatzan kantatzera edo aitaren dendan lan egitera joan beharra zutelako. Baina eragina zuen baita, garai hartan Errusiako Inperioko eskoletan zegoen irakaskuntza metodo autoritarioak. Txekhovek batxilergoko oroitzapenak erabili zituen sarri, bereziki \"Gizona kutxatilarekin\" ipuinean (1898)\nHaur diskretu eta erreserbatutzat jotzen zen arren, umore zentzu handia erakutsi zuen batxilergoko ikasle garaian, eta interes handia sortu zitzaion antzerkian eta literaturan. Nolabaiteko ospea lortu zuen txantxazale, egiten zituen iruzkin satirikoengatik eta trikimailuengatik, hala nola irakasleei ezizen umoretsuak emateko zuen gaitasunagatik. Zuten denbora libre apurrean, Txekhov anaiak normalean Taganrogeko udal antzokira joaten ziren emanaldiak ikustera, eta etxean eraiki zuten antzokitxoan sarri komediak antzezten zituzten.\nAitaren dendaren diru sarreren etengabeko beherakada zela eta, zailtasun ekonomikoak larriagotu egin ziren eta 1876ko udaberrian bere negozioa porrot deklaratu behar izan zuen, espetxeratze mehatxupean. Aitari ezkutuan Moskura ihes egitea besterik ez zitzaion geratu, eta hilabete batzuk geroago ama eta seme alabak jarraitu zioten bertara, Antonek eta Ibanek Taganrogko lizeoan ikasten jarraitzen zuten bitartean.\nUne horretatik aurrera, Anton bere kabuz bizi behar izan zen, familiak ez baitzuen ohiko diru sarrerarik Moskun, pobrezia sakonean biziz. Taganrogko etxea hartzekodunetako baten eskuetan geratu zen. Antonek txoko\u00a0 bat alokatu zuen, eta Ibanek hasieran izeba batekin aurkitu zuen aterpea, 1876ko udazkenean Moskura joan aurretik bera ere. Anton ostera batxilergoa prestatzen zebilen zorrotz, eta bakarrik aurkitu ondoren ikasgai partikularrak emanez eta gurasoen ondasunak likidatuz mantendu zen. Hala ere, diru sarrera eskas horien zati bat bere familiari Moskura bidaltzen zion.\nUrte batzuk geroago, argi eta garbi hitz egin zuen bere haurtzaroaz, gaztaroaz eta halabeharrez heldutasunera igarotzeari buruz, Alexei Souvorine bere ohiko editore adiskideari idatzitako eskutitz baten:\n\u00abIdazle nobleek naturatik doan hartzen zutena, idazle arruntek erosi egiten dute gaztaroaren prezioan. Idatzi orduan ipuin bat, non gaztea zerbitzari baten semea den, dendari ohia, elizako abesbatzako kidea, batxilergoko ikaslea, mailak errespetatzen eta aita santuaren eskuak musukatzen zein besteen pentsamenduak gurtzen irakatsia, esker onekoa ogi-mokadu bakoitzagatik, askotan zapaldua izandakoa, kautxurik gabeko oinetakoekin ikasgai partikularrak ematen aritu dena, borrokatu dena, animaliak oinazetu dituena, guraso aberatsekin bazkaltzea nahiko zuena, Jainkoarekin eta jendearekin hipokrisiaz jokatzen duena inolako premiarik gabe, bere ezerezaren kontzientzia sinpleagatik, erakutsi gazte honek esklaboa nola ateratzen duen tantaz tanta bere izaeratik, nola goiz eder batean, esnatzean, zainetan esklabo baten odola jada ez dela isurtzen sentitzen duena, baizik eta benetako giza odola.\"\n1877. urtetik aurrera, Anton Taganrogeko liburutegi publiko berrira maiz joaten hasi zen. Eta 1879ko udan, azterketa guztiak gaindituta, graduatu egin zen. Ondoren, Taganrogeko udalean hilean 25 errubloz hornitutako beka eskatu zuen, eta eman egin ziotenez, Moskura abiatu zen aspalditik planifikatutako medikuntza ikasketak egitera.\nIkasketak eta literaturako hastapenak.\nTxekhovek Moskun Lomonosov Unibertsitatean egin zuen ibilbidea, iritsi eta handik gutxira Medikuntza Fakultatean matrikulatu zen. 1879ko irailean hasi, eta 1884ko udan lizentziatu zen. Epe horretan, Txekhovtarrek hainbat aldiz aldatu ziren bizilekuz, eta batez ere lehen hilabeteetan oso etxe txikietan bizi izan ziren, zazpi pertsonen familia batentzat. Horrek Antoni izugarrizko zailtasunak ematen zizkion azterketak prestatzeko. Egoerak are gehiago indartu zuen ikasketetako lehen urtetik idazteko grina, horrela diru iturri garrantzitsu bat lortzea espero zuelako.\nTxekhoven idazle bezala egin zituen hastapenak Taganrogeko garaikoak dira: nerabezarotik testu laburrak, parodiak, pasadizoak eta istorio dibertigarriak idazten saiatu zen. Garai hartan bere anaia zaharrena Alexander Moskun bizi zen, eta egunkarietan zein umorezko aldizkarietan lan batzuk argitaratzen zituen. Eredua jarraituz, Antonek arrakastarik gabe bidali zizkien testu labur batzuk (bat ere ez da kontserbatu) hainbat editore moskutarrei. 1878an, Txekhovek antzezlan bat idatzi zuen lehen aldiz \"Aitarik gabe\" izenburukoa, miresten zuen Maria Iermolova aktore entzutetsuari eskainia. Baina pieza honek ez zuen inolako oihartzun onik lortu Moskun, tartean berregokitze berantiarrak izan zirelako. Orduan desagertu zela uste da, 1920an izenik gabeko eskuizkribu bezala berriro agertu arte. 1923an argitaratu zen lehenik, eta geroago atzerrian \"Platonov\" izenarekin ezagutua izan zen.\nTxekhovek berak eskutitzetan behin eta berriz adierazi zituen 1878-1880 urteak izan zirela benetako literatura hastapenak, baina une zehatzik eman gabe. Gaur arte gorde diren Txekhoven lehen argitalpenak 1880. urtekoak dira, eta arrakastarik gabeko saiakera batzuen ondoren, umorezko hamar ipuin argitaratzea lortu zuen San Petersburgoko \"Burruntzi\" (Strekosa) aldizkarian.1881 eta 1882an, mota horretako idatzi ugarik jarraitu zuten, eta adibidez umorezkoak eta satirikoak ziren \"Iratzargailua\", \"Mosku\", \"Ikuslea\" zein \"Argia eta itzala\" aldizkari ezagunetan argitaratuz. Ikasle garaiko eskutitz baten, Chekhovek hasierako zailtasunen zantzuak ematen zituen, eta horrela 1883ko abuztuan, argitaratzeko bidaltzen zion albisteen idatzi batekin, honakoa gehitzen zion aldizkari bateko editoreari:\nTxekhovek hitz horietan darabilen tonu erdi atsegin erdi adarjotzaile bere ikasturteetako eta hurrengo urteetako eskutitz askoren ezaugarria da. Dena den, lana ez zitzaion zailtzen soilik etxebizitzaren egoeragatik eta orokorrean bizi-baldintza prekarioengatik. Gehitu\u00a0 behar zaio aldizkariek ez zutela garaiz ordaintzen, eskakizun bereziak zituztela, adibidez \"Ezpala\" (\u201cNA Le\u00efkine Oskolki\u201d) aldizkarian ipuinek ezin zuten ehun lerro baino gehiago izan. Eta batez ere, estatuaren zentsuragatik. Azken finean, 1880ko hamarkadan Alexandro II.a enperadorea erail zutenean, aukeraketa gupidagabea eta arbitrarioa egin zen Errusiako prentsan aurreikusitako edozein argitalpenen aurrean. Horrela, Txekhovek 1882an argitaratutako lehen liburuari, \"Txantxak\" ipuin bildumari, zentsurak uko egin zion eta ordutik galdutzat jo da.\nBost urteko ikasketak eginda mediku titulua lortu arren, uste da Txekhov ikasle oso arrunta zela eta ez hain arduratsua. Natur zientzienganako ilusioa eta 1886eko eskutitz baten agertu zen Darwinen irakaskuntzarekiko zaletasuna gorabehera, lehentasuna idazteko jarduerari ematen zion, bereziki eskaintzen zion diru sarreragatik.\nBere aitaren porrotaren ondoren Moskun finkatzera joan zen, nolabait familiaren erantzule sentituz. Txekhovek diru irabaziak handitu nahi zituen, hainbat egunkaritan eta ezizen desberdinekin argitaratuz. 1884ko irailean mediku izendatu zuten arte, guztira berrehun ipuin, literatura kronika eta parodia baino gehiago argitaratzea lortu zuen aldizkarietan. Garai hartan idatzitako ipuin batzuk gaur egun bere lanik ezagunenetakoak dira, hala nola 1883ko \"Funtzionario baten heriotza\", \"Albion-go neska bat\", \"Gizena eta argala\"\u00a0satirak, edo hurrengo 1884. urteko \"Kameleoi bat\". 1884ko udan argitaratu zen bere lehen liburua, sei ipuinen bilduma zena: \"Melpomeneko ipuinak\". Urte horretan, Errusiako medikuntza gaiari buruzko tesi bat egiten ere hasi zen.\nJarduera askoko garaia (1884-1889).\n1884ko ekainean Txekhovek medikuntza ikasketak amaitu zituenean, familia uda igarotzera bere anaia Ivan irakaslearen etxe zabalera joan zen, Moskutik gertu dagoen Istria herrira. Txekhov medikuntza lantzen hasi zen bertan: gaixoak kontsultan hartzen zituen, eta baita aldameneko Zvenigorod herrian zegoen ospitalean. Era berean, auzitegiko azterketa medikuetan parte hartzean gain, autopsiak ere egiten zituen. Txekhovek bere gaixoak borondate handiz artatzen zituen, baina horietako gutxik ordaindu ahal zuten behar bezala. Horren ondorioz, garbi ikusi zuen bere idatziak medikuntzan jardutea baino onuragarriagoak zirela.\nHori ez zen aldatu hurrengo urteetan. Txekhov familiak landa eremuan etxe bat erosi zuen, eta Txekhovek nekazariak artatzen aritu zen. Udako hilabeteetatik kanpo, Txekhovtarrak Moskun bizi zirenean, Txekhovek bere borondatez artatzen zituen familiaren senide eta ezagun asko. Osabari egindako idatzian honela zioen horri buruz, estilo ironikoan: \u00abHainbeste eta gehiago lan egiten dut. Egunero errublo batetik gora gastatu behar dut zalgurdian. Lagun asko ditut, eta bat-batean gaixo asko ere bai \u201d. Eta bere ordainsariak kobratzeko zailtasunekin jarraitzen zuen: \u201cHorietako erdiek ez dute ordaintzen. Besteek batzuetan bost errublo ematen dituzte, beste batzuetan hiru,\u00a0kontsulta bakoitzeko\u201d. Tisis gaitza sentitu ondoren hogei urterekin, biriketako tuberkulosiaren lehen sintomak, 1884ko abenduan izan zuen lehen hemoptisi erasoa, eta horrela jabetu zen bere gaixotasunaz, 1904an heriotza ekarri ziona.\nMediku lanak, besteak beste, gai asko ematen zion bere kontakizunetarako, eta 1880ko hamarkadaren bigarren zatian izugarri idatzi zuen. Horrela, 1885eko urtean ehun eta hogeita hamahiru testu argitaratu zituen, kopuru hori 1886an ehun eta hamabira jaitsiz eta 1887an hirurogeita lauan geratuz. Bere kontakizun gehienak goitizenez argitaratu zituen. Txekovek literatur zirkuluetan jada izen bat lortua zuen, bereziki 1885eko apirilaz geroztik San Petersburgoko \"Egunkaria\" ospetsuan argitaratzen hasi zenetik. Bertara joatea gonbidatu zuten behin, eta han Alexei Souvorine editorearen ezaupidea egin zuen, kontratua sinatuz oso baldintza interesgarrietan. Aldi berean, Dmitri Grigorovitx nobelagile arrakastatsua ezagutu zuen, Errusiako literatura-munduan autoritate handia zuena, eta ezizenak bertan behera uzteko aholkatu zion gutun baten. Txekhovek jaramon egin zion, 1886tik aurrera Souvorinerekin estuki lan egin zuen, bere benetako izenpean. \nKontakizun berrien zati bat \"Errusiar Pentsamendua\" egunkari liberalaren hileroko aldizkarian agertzen zen. Bestalde, bigarren berrien bilduma, \"Kontakizun margotuak\", 1886an argitaratu zen. 1885tik 1887ra bitartean familiak uda Babkinon herrian igaro zuen, eta gerora Mikhail anaiak adierazi zuen inguruko paisaien edertasuna, arrantzaldi alaiak eta perretxikoen bilketa ekinaldiak, erabakigarriak izango zirela bere anaiaren talentuaren loraldian. Egia zen Txekhovek bertan hainbat gai aurkitu zituela etorkizuneko lanetarako, eta horrela \"Zapoa\", \"Ehiztaria\", \"Sorgina\" edo \"Volodia\"-n kontatzen diren ekintzak antzerako esparru baten gertatzen ziren.\nHala ere, Txekhovek ez zituen dagoeneko umorezko testuak soilik idazten, baizik eta gero eta kontakizun gehiago gai serio eta dramatikoekin argitaratu zituen. Garai hartako errusiar probintziei bereziki zegozkien gizarte arazoak jorratzen zituen, esate baterako \"Aniouta\", \"Pazko Gaua\", \"Gaiztoak\" edo \"Sukar tifoidea\" lanetan. 1887ko otsailean sorterrira egin zuen bidaiak beste gai asko ekarri zizkion. Gurasoak bisitatu ondoren, estepako paisaia dotoreetan zehar bidaiatu zuen. Geroago, eskualde honen atzerapen nekagarria eta kultura eza deitoratu zituen, nahiz eta bere paisaia handien edertasunagatik titulu bat baino gehiago eman. Horrela 1888an argitaratu zuen \"Stepa\" albisteen bilduma, paisaien deskribapen zehatz eta egiazkoengatik ezaguna dena.\nBidaia Sakhalinera (1889-1890).\n1880ko hamarkadaren amaieran argitaratutako testuen kopuruak behera egin zuen, aurreko urteekin alderatuta. Txekhovek 1888ko otsaileko eskutitz baten honela idatzi zuen: \"\"Estepa\" eleberriak hainbeste energia eskatzen zidan, ezin nuela beste ezer serio eskaini\". 1888tik 1889ra, Txekhovek bi dozena ipuin, istorioak (besteak beste, \"Jour de f\u00eate\" eta \"Istorio hutsal bat\") eta antzerkiak (esaterako ekitaldi bakarreko \"Hartza\" eta \"Ezkontza proposamena\") argitaratu zituen.\nFamilia pozik zegoen egilearen goranzko ospeaz, eta miseriatik irtetea aurreikusten zuen bilduma berriak argitaratzean. Ospe horrek, hala ere, lehen bezala zaila egiten zion lan egitea eta Txekhov lanpetuta zebilen beti erredakzioan, bereak eta besteen eskuizkribuak zuzentzen, edo bere etorkizuneko argitalpenen prestakuntzan edo ikerketan. 1888ko maiatzetik aurrera, Louka hirian alokatutako datxa baten bizitzen jarri zen, eta bertan geratu zen 1889ko urte osoan. Ondoren bere familia jarri zuen etxaldeko eraikin nagusian. Gaixoak artatzen jarraitu zuen, eta inguruak bisitatzen. Gero eta mantsoago ari zen lanean, eta egoera larriagotu egin zen Nikolai anaia zaharrenaren heriotza goiztiarrarekin, tuberkulosi harrigarri baten ondorioz 1889ko ekainean zendu baitzen.\nMikhail anaia gaztearen zuzenbideko lanei buruzko ezaguerak, zuzenbide penala eta Errusiako inperioko espetxe bizitza aztertzen zituenak, 1889ko amaieran, Siberiako Errusiar Ekialdera eta Sakhaline uhartera bidaia egitera bultzatu zuen, probintzia isolatu haren errealitatearen berri emateko. 1890. urtearen hasieran, Sakhalineri buruzko zientzia-argitalpenak aztertzen hasi zen, sei hilabete iraungo zuen bidaia prestatzeko. Txekhovek lagun edo ahaideen alde egiteko asmoa kendu nahian egindako ahalegin guztiak arbuiatu zituen.\nApirilaren 21ean abiatuko zen, hasieran trenez Iaroslavleraino, eta gero lurrunontzia hartuko zuen Volga ibaian zehar jaisteko bidean hiri desberdinak bisitatuz, hala nola Nizhni Novgorod, Kazan, Permera.Ondoren zalgurdian Ural, Iekaterinburgo, mendebaldeko Siberia, eta beste hainbat hiri Baikal aintzirara ailegatzeko, handik itsasontzian Sakhalineko iparraldeko kostaldean amaitzeoko. Bidaia neketsuak iraun zuen hiru hilabetetan, senide eta lagunei eskutitz ugari bidali zizkien, ibilbideari buruzko xehetasun asko emanaz. Behin baino gehiagotan, Txekhovek Siberiako eta Ekialde Hurbileko paisaien edertasuna eta biztanleen askatasun izpiritua goraipatu zituen, baina baita bertako pobrezia eta atzerapena ere salatu.\nTxekhovek hiru hilabete eman zituen irlan, 1890eko uztailetik urrira. Espetxe askotara joan zen, beharrezko baimenak uharteko administrazioaren partetik jaso ondoren. Txekhovek denekin egon ahal zuen, preso politikoekin izan ezik. Gaixoak artatzen zituen baita, eta honela laburbiltzen zuen uhartearen iparraldeko egonaldiko lana:\n\"Ez dakit zer baztertuko nuen, baina gauza asko egin ditut. Hiru tesi idatziko nituzke. Egunero goizeko bostetan jaikitzen nintzen eta berandu oheratu, oraindik egin gabe nituen gauza guztietan pentsatzeak tentsio handiko egoeran jartzen ninduen, [\u2026] Bestalde, \u00a0pazientzia izan dut Sakhalineko populazio guztia erroldatzeko. Herri guztiak bisitatu ditut, \"izba\" guztietan sartu naiz, eta pertsona guztiekin hitz egin dut, [\u2026] Sakhalinen ez dago atxiloturik edo kolonorik nirekin hitz egin ez duenik.\u201d\nItzulerako bidaia itsasoz egin zuen, Pazifikotik eta Indiako ozeanotik. Sri Lankara ailegatutakoan honela idatzi zuen \"Hemen paradisuan, trenez ehunka legoa bidaiatu ondoren, palmondoen azpian ikusten dut neure burua beltzarandutako emakumeez inguratuta\u201d. Ondoren Suezko kanala, Mediterraneoa, Itsaso Beltza eta Odesa zeharkatu zituen hilabete eta erdian, 1890an argitaratu zuen \"Goussiov\" kontakizunean bizipenak azalduz.\nMoskura 1890eko abenduaren hasieran itzuli zen. Eta 1893an, \"Sakhalin Uhartea\" (\"benetako infernua\" deitzen dio) izeneko saiakeran, egindako bidaia deskribatzen du, Errusiar Inperioaren mugetako bizitza miserablea deskribatuz. Liburuan atxilotuak jasaten zituzten tratu txarrak azaltzen ditu, eta baita ustelkeria eta haurren prostituzioa, espetxeetako eguneroko errealitatea zirenak. Argitaratu bezain laster\u00a0Errusiar Inperioan harridura sortu zuen, eta justizia ministerioak ikerketa batzorde bat sortu zuen, Errusiar eskualde hartan izaten ziren bidegabekeriarik okerrenak argitzeko.\nBizitza Melikhovon (1892-1899).\nZuen ohiko nahasmendutik askatzeko, Alexei Suvorin kazetariarekin 1891ko udaberrian abiatu zen Europako erdialdera eta mendebaldera, atzerrira egin zuen lehen bidaian. Viena, Venezia, Florentzia, Erroma eta Paris bisitatu zituzten. Familiak hurrengo uda Errusia erdialdean kokatutako Aleksin herrian igaro zuen, eta Txekhovek \"Sakhalin uhartea\" liburuan jarraitu zuen lanean. Aldizka gutunetan adierazten zuen liburua idazteko zailtasunak zituela, zientzia eta estatistika iturri dokumental askoren premian aurkitzen zelako. Eta horrez gain, osasuna etengabe hondatuz ari zitzaion.\nSiberian zehar egindako bidaiaren nekeak larriki eragin zion Txekhoven osasun egoerari. 1891ko azaroan eztula eta hotzeriko beste sintoma batzuk izan zituen arren, ondorengo hilabeteetan borondatez jardun zuen Nijni Novgorod eskualdean gosetearen biktimentzat diru-bilketan parte hartzen, eta laguntza hori banatzen. 1892ko udaberrian ere aritu zuen Errusia hegoaldeko Voronezheko nekazariei laguntzen, uzta txarraren ondorioz gosearen biktimak zirelako. Goseteak kaltetutako eskualdeetan izandako esperientziaren berri eman zuen, eta uko egiten zion karitatea bihurtzea gizartearen amaigabeko gaitz guztientzako erremedio unibertsala, 1891 amaieran argitaratutako \"Nire andrea\" ipuinean zioen bezala.\nUdako bizileku egonkor baten beharra zuelako lana lasai egin ahal izateko, Txekhovek 1892ko udaberrian berarentzat eta familiarentzako jabetza handi bat eskuratzea erabaki zuen, Moskuko hegoaldeko Melikhovon, guztiz abandonu egoeran zegoen etxaldea. Denak joan ziren bertara, eta Txekhov medikuntzara itzuli zen, askotan Melikhovo inguruko nekazariak doan tratatuz. Halaber, borondatez koordinatzen zituen osasun neurri profilaktikoak, kolera epidemiaren mehatxuari aurre egiteko. Mediku bezala izandako esperientziak material asko eskaini zion lan garrantzitsua izango zen \"Seigarren Pabiloia-\"rako\".\"\n1894tik aurrera, Txekhovek borondatezko ekintza gehiago zuzendu zituen Melikhovoko inguruetan, botikak sortuz eta hainbat eskola herrikoien eraikuntzak finantzatuz. Halaber, liburu kopuru handiak bidali zituen bere jatorrizko Taganrogeko liburutegira eta eskoletara, batzuk argitaletxeek eskainitakoak eta beste batzuk bere patrikatik ordainduak. Garai horretan dramaturgiari eskaini zion bere burua, eta 1887an \"Ivanov\" bere lehen antzezlan handia estreinatu zuen. Ondoren, 1888 eta 1889 artean ekitaldi bakarreko antzezlan txiki batzuk idatzi zituen, eta baita \"Basoetako gizona\", handik urte batzuetara \"Osaba Vanya\" izenarekin berregin zuena, eta gaur egun bere pieza ezagunenetako bat izaten jarraitzen duena.\nMelikhovon baita, 1895ean \"Kaioa\" dramaren idazketa amaitu zuen, 1896ko urrian San Petersburgon antzeztua izango zena eta 1898 Moskun, bietan arrakasta handiz. Garai horretako hainbat ipuin eta istorio ospetsu ere badaude, besteak beste, \"Nire bizitzaren historia\" eta \u00a0\"Laborariak;\" azken honetan, nekazari bizitzaren behatzaile bakan eta oso ezkorra bilakatzen da, eta zentsurak aldaketak egitea agindu zion.\n1897ko martxoan Moskun hemoptisi larri bat izan ondoren, ospitalean hainbat astez egon beharrean aurkitu zen. Halaber lehen aldiz beste sendagile batzuei tuberkulosia artatzeko eskatu zin, ordura arte bere kabuz tratatzen saiatu izan zelako. Sendagileek neguko hilabeteak Krimeako, klima epelagatik ezaguna den Itsaso Beltzeko penintsulan, edo Europako hegoaldeko beste herrialde batzuetan igarotzeko gomendatu zioten. Txekhovek aholkua jarraitu egin zuen, eta 1897ko udazkenean Frantziako Mediterraneoko kostaldera bidaiatu zuen,\u00a0hil batzuetarako.\n1898ko irailean, Krimeako kostaldeko Jalta hirira joan zen eta lursail bat erosi zuen etxe berri bat eraikitzeko. Izan ere, aita hil ondoren Melikhovoko etxera familia gero eta gutxiago joaten zen, eta azkenean saldu egun zuen. Bestalde, Suvorinekin desadostasun bat izan ondoren, Txekhovek 1899ko hasieran Adolf Marx alemaniar jatorriko argitaletxearekin sinatu zuen kontratu berri bat, 75.000 errubloren truke, bere obraren eskubideaz jabetzen zena, antzezlanak izan ezik. Diru horrekin etxea (\"Datxa zuria\") eraiki zuen, eta 1899ko uda amaieran joan zen bertara.\n1895ean Tolstoi ezagutu zuen, eta 1900ean Errusiako Zientzia Akademiako kide izendatu zuten, baina bi urteren buruan kargua utzi zuen Maksim Gorki erakundetik bota zutela-eta protesta egiteko.\nKrimeara itzulera eta azken urteak.\nJaltan, Txekhovek garai hartako hainbat idazle ospetsu ezagutu zituen, haiekin adiskidantza garatuz. Beraien artean Maxim Gorki idazle iraultzaile konprometitua zegoen. Hala ere, borondate oneko mediku gisa etengabe lan egin arren, Jaltako giro herrikoi eta desolatutakoa sarri salatzen zuen, asko gogoratzen zelako Moskuko edo San Petersburgoko bizitza mundukoi eta kulturalarekin.\n1899ko urtarrilean, bizileku berrian finkatu eta berehala, honela idatzi zion ikaskide ohi bati: \"Jadanik astebete da atertu gabe euria egiten duela, eta asper-asper eginda oihu egin behar dut laguntza bila. Zenbat galtzen dudan hemen bizitzean!\". Probintziako bizitzaren goibeltasunari aurre egiteko, Txekhovek maiz irakurtzen zituen Mosku eta San Petersburgoko egunkariak, eta interes nabarmenez jarraitzen zituen hiriburuko ikasleen manifestazioak eta istilu politikoak, herrialde osoko iraultzaren hastapenak bezala zabaltzen ari baitziren.\n1898an krisi moral bat izan ondoren, \"Zuhaixka\"\" argitaratu zuen, zorionaren prozesu bat. Gero eta osasun ahulagoa izan arren, Txekhovek Moskura bidaiatzen jarraitzen zuen. Horrela, 1898ko irailean Moskuko arte antzokian Kaioaren eszenaratze berri baten entseguan parte hartu zuen. Bertan, Olga Knipper aktorea ezagutu zuen, lehen papera askotan antzeztu zuena antzezlan honetan. Txekhov eta Olga Knipper hainbat aldiz elkartu ziren Moskun eta Krimean, non arte antzerki taldea biran zegoen 1900eko udaberrian. Txekhovek bizitzako maitasun handia aurkitu zuen, eta lehenengo elkartzetik ia etenik gabeko korrespondentziak jarraitu zuen. Moskun ezkondu ziren 1901eko maiatzaren 25ean. Txekhovek zeremonia handiaren beldurra zuenez, eginkizunak ezkutuan ospatu zituzten senideei abisatu ere egin gabe, eta legeak eskatzen zituen lau lekukoen aurrean bakarrik. Bikotea seme-alabarik gabe geratu zen, urte berean Olga Knipperen abortua izan baitzuen.\nEzkontideek oso noizbehinka ikusten zuten elkar, Txekhov Krimean egon behar zelako osasun arrazoiengatik, Olgak Moskun antzezten jarraitzen zuen bitartean. Txekhovek emazteari 1900eko irailaren 27an idatzitako gutuna harreman horren lekuko zen, eta emaztea ez larritzeko tonu lasaia izan arren, bere osasun egoera zein larria zen ikusten uzten digu: \" [\u2026] Jada ez dakit zer kontatu, hamar mila aldiz esan dizudana izan ezik, eta itxuraz oraindik entzun nahi duzuna izan ezik, maite zaitudala, eta kito. Une honetan elkarrekin ez bagaude, ez da zure errua, ezta nirea ere, deabruarena baizik, horrek esan nahi du baziloekin borrokatu behar dudala, eta zu artearen maitasunarekin.\u201dTxekhovek bi antzezlan garrantzitsu idatzi zituen Jaltan Moskuko Antzokirako: \"Hiru ahizpak\" eta \"Gereziondoen lorategia.\" Baina literatur lanak nekez egiten zuten aurrera 1899 eta 1902 artean, Txekhovek Marxen editorialerako bere idatzien bilduma osatu behar baitzuen. Datxara bisitan joaten zirenentzat, oso nekatuta zegoela zirudien, hemoptisiak gero eta maizagoak zirelako, eta sukarrak zein arnasteko zailtasunak zituelako. Txekhov arrakastarik gabe saiatu zen oso azkar garatzen ari zitzaion tuberkulosiari aurre egiten, Nizara bidaiatuz neguetan eta baita kumiz (\"behor esnea\") sendabidea hartuz, baina une hartan sendaezintzat jotzen zen gaixotasuna geldiarazterik ez zegoen.\n1904ko ekainaren hasieran, Txekhov eta Olga emaztea Alemaniara joan ziren, biriketako gaixotasunetan espezialista zen Karl Ewald medikuaren kontsultara berriro artatzeko. Berlinen egonaldi labur bat egin ondoren, bikotea Baso Beltzeko Badenweiler bainuetxera joan zen bizitzera, jatorri alemaniarreko Moskuko mediku batek gomendatuta. Txekhovek gutun batzuk idatzi zituen Moskura, non alemaniarren bizitza ordenatua, erraza, baina askotan aspergarria eta \"talenturik gabea\" deskribatzen zuen.\nOsasun egoeran aldi baterako hobekuntza izan ondoren, Txekhovek bihotzeko batzuk izan zituen uztailaren erdialdean, azkena uztailaren 15eko gauean, hil baino pixka bat lehenago. Olga Knipperrek Txekhoven azken uneak deskribatzen zituen bere memorietan: \u00abGauerdia pasa eta gutxira esnatu egin zen, eta bere bizitzan lehen aldiz medikuari deitu zion. [...] Medikua iritsi zenean, Antonek xanpain kopa bat eskatu zidan. Jaiki eta alemanez gutxi jakin arren, solemneki esan zion bere oheburuan zegoen medikuari: \"Ich sterbe ...\" (\"Hilzorian nago ...\"). Orduan edalontzia hartuta niregana itzuli zen, esanaz: \"Denbora asko igaro da, azkenekoz xanpaina edan nuenetik ...\". Kopatik lasai edan ondoren, ezkerreko aldean etzan eta isilik geratu zen betirako.\"\nTxekhoven gorpua trenez garraiatu zuten Moskura, eta aitarekin batera lurperatu zuten 1904ko uztailaren 22an Novodevichyko hilerrian, bertan jendetza handia zegoela.\nSariak eta oroitzapenak.\nTxekhov hiru aldiz saritu zuten bizitzan zehar. 1888ko urrian, 500 errubloz hornitutako Pushkin saria jaso zuen Zientzia Akademiako Errusiako Literatura Sailaren eskutik, Dmitri Grigorovich eleberrigile ezagunari eskainitako \"Ilunabarrean\" bildumagatik. Bestalde 1899 amaiera aldera, bigarrenez saritu zuten San Stanislao ordenako hirugarren mailarekin, Serpoukhov barrutiko hezkuntza publikoaren alde eskainitako dedikazioagatik, eta omenaldi horren aurka agertu ez bazen ere, ez zuen bere gutunetan aipatu. Bestalde, 1900eko urtarrilean Zientzien Akademiako Letra Ederren saileko ohorezko kide hautatu zuten. Bi urte geroago baztertu egin zuen titulu hori, Vladimir Korolenkok bezalaxe, Maxim Gorki-ren aukeraketaren baliogabetze arbitrario eta politikoagatik.\n1908ko uztailean, hil eta lau urtera, Badenweileren lehen oroigarria eraiki zioten: herrialdetik kanpoko idazle errusiar batentzako lehena. Moskuko Arte Antzokiak ere emanaldi bat egin zuen oroigarriarentzat dirua lortzeko, baina 1918an Lehen Mundu Gerra amaitu baino lehen, oroigarria urtu egin zuten armak egiteko. Bestalde, 1992an Sakhalineko uharteko lagunek busto berri bat eskaini zioten zokaloan, bere bisitaren oroimenez. Eta 1998an, Tchekhov literatur museoa ireki zen Badenweilerreko bainuetxeko belardian, antzerkigileak Alemanian egindako egonaldien eta bere harreraren inguruko gutun ugari eta jatorrizko dokumentuak biltzen dituena.\nErrusian eta orbita sobietarraren herrialdeetan, bere izena hiri askotako kaleei eman zitzaien. Hainbat lekuk ere hartu dute egilearen izena, esaterako Lopasnja herrixka zaharrak, Sakhalin uhartean ere Txekhov herria dago. Ufa hiriaren inguruko osasun-estazioak Txekhovo izena du. Txekhov museo bat dago Sadovaya-Kudrinskayan, Olga Knipper alargunak inauguratu zuena 1954an. 1987an metro geltoki bat Txekhovska\u00efa izendatu zuten idazlearen omenez. Garai berean Melikhovoko jabetza Txekhov museo bihurtu zuten, eta gaur egun A. P. Txekhov Erreserba Nazionalaren izenburu ofiziala du. Bertan 20.000 pieza biltzen dituen bildumaz gain, lehenago hil ziren Isaac Levitanen eta bere anaia Nikolairen hainbat margolan original daude. Jaltan ere museo bat dago 1909an eraiki zuen \u201cdatxa zurian\u201d, eta baita Taganrogen.\n1990ean, bere jaiotzaren 130. urteurrenean, Thekhov errubloko txanpon baten oroittu zuten, eta 2010ean, Errusiak bere obraren oroitzapenezko zigilu sorta argitaratu zuen. Halaber, bere irudiaren monumentua inauguratu zuten Rostov-Don-en.\nPosta-trukeak.\nIsaac Levitan.\nIsaac Levitan jatorri judutarreko errusiar margolari ospetsuak, Txekhov 1880an ezagutu zuen ikasle garaian, Nikolai anaia zaharrenaren bitartez, biak Moskuko Pintura, Eskultura eta Arkitektura Eskolara sarri joaten baitziren. Levitan Txekhoven eta bere familiaren lagun minenetakoa bihurtuko zen, eta 1890ean berarekin Siberiara eta Sakhalinera bidaiatzeko plana egin zuen. Paisaia-margolari bezala, Levitanek Txekhovek Naturaren deskribapenak irudikatu zituen \"Steppe\" ipuinean, eta udako hilabeteak maiz igarotzen zituen Txekhoven konpainian Melikhovon. Hainbat margolanetarako bertan hartu zuen inspirazioa. 1891ko udaberrian Frantzian egin zuen lehenengo egonaldian, Tchekhovek honela idatzi zuen, bere ohiko tonu ironikoan: \u00abErrusiar margolariak frantsesak baino askoz serioagoak dira. Atzo ikusi nituen landutako paisaiekin alderatuta, Levitan errege bat da.\"\nVladimir Guiliarovski.\nTxekhovek Vladimir Guiliarovski kazetari eta idazle ezaguna, umorezko aldizkari bateko erredakzioan egindako ikasketetan ezagutu zuen. Lagun arteko harreman horrek bizitza osoan iraun zuen. Eskarmentu handiko kazetari bezala zuen estatusak eta kontaktu ugariak kontutan hartuta, Guiliarovskik material asko eman zion bere lanetarako. Onartzen da adibidez, \"Delitugilea\" ipuineko protagonista Txekhovek Giliarovskiren datxan egindako egonaldi baten ezagutu zuen benetako pertsonaian oinarrituta dagoela. Guiliarovskik Txekhoven oroitzapenak bildu zituen 1934an argitaratutako \"Lagunak eta topaketak\" liburuan.\nVladimir Korolenko.\nVladimir Korolenko idazle errusiar-ukrainarrak, bere ibilbide literarioa Txekhoven ia aldi berean hasi zuen, eta istorio psikologikoengatik ezaguna dena, 1887ko otsailean ezagutu zuen Txekhov, eta bere lagun minenetakoa bilakatu zen.Honela idatzi zuen: \u201cPrest nago zin egiteko, Korolenko pertsona benetan bikaina dela. Bere aldamenean egotea entretenigarria izateaz gain, oroimen hori uzten du. Hortik aurrera, Korolenkok pozik lagunduko zion Txekhovi bere ongintzako ekintzetan (batez ere 1891an Nizhny Novgorodeko gobernuan elikagai-laguntzetan). Ekintza bateratuen alderdirik ezagunenetako bat 1902ko udan Zientzietako Akademian ohorezko kidea izateari uztea izan zen, Maxime Gorkiri eginiko bereizketagatik \u201cpolitikoki fidagarria\u201d ez zelako.\nPiotr Txaikovski.\nPiotr Txaikovski konpositorea ere Txekhoven harreman estuko pertsona izan zen, ez soilik honek orokorrean musikarekiko zuen zaletasunagatik, baizik eta bereziki Txaikovskiren musikagatik. Horrela, Txekhovek bere antzezlan batzuetako eszenak (\"Nire bizitza\", \"Ezezagun baten istorioa\", \"Yonytch\"), Txaikovskiren konposizio batzuk aipatuz edo gogoratuz egituratu zituen.\nMaria Iermolova.\nMaria Iermolova aktorea Moskuko Mali Antzerki taldeko bere garaiko emakume ospetsuena izan zen, eta Txekhovek gaztetatik miresten zuen. Jakina da idatzi zuen \"Aitarik gabe\" lehen antzezlana berari eskaini ziola, Malik antzokian taularatuko zuenaren itxaropenez Iermolovarekin paper nagusian. Harrez gero, 1920an bere antzezlanetako eskuizkribuen artean aurkitutako gutunaren zirriborroak adierazten du Chejov ikasle zenean, Iermolova jada gustatzen zitzaiola. Txekhov eta Iermolova 1890ean elkartu ziren lehen aldiz. \"Izarrarekin bazkaldu ondoren, nire burua izar argiz bainatuta egon zen bi egunez\" idatzi zuen otsailaren 15ean. Iermolovak, oraindik Txekhoven antzezlan batean aritu gabe zegoena, poz handia hartu zuen \"Hiru Ahizpak\" irakurtzerakoan. Txekhovek 1903ko otsailean Maria bere ahizpari honela idatziko zion: \u201cIermolovak gogoz goraipatu zuen jokoa, esanaz lehen aldia zela gure antzerkia sentitzen\".\nLeon Tolstoi.\nErrusiako literaturako pertsonalitateen artean, Leo Tolstoi da zalantzarik gabe Txekhoven garaikiderik garrantzitsuena. 1892an goraipatu egin zuen eskutitz baten Txekhoven istorio berria, eta honentzat jaso zezakeen epairik lausengarriena izan zen, batez ere Tolstoi orokorrean oso kritikoa zelako egile berriekin. 1899ko martxoan, Tolstoiren alaba Tatianak Txekhovi idatzi zion: \u00abZure \"Maitagarria\"z istorioa benetan da ederra! Aitak lau arratsaldez jarraian irakurri du, eta lan honek zuhurtzia gehiago izatea eraman duela esan du. Tolstoik geroago esango zuen \"Idazle arraroetako bat da, Dickens edo Pushkin bezala, beti modu desberdinean behin eta berriro irakurri daitekeena\". Baina ordea, ez zituen bere antzezlanak estimatu. Bi egileak 1895eko abuztuan elkartu ziren lehen aldiz, Tolstoik Chekhov Yasnaya Polyanako etxaldera gonbidatu zuenean. \"Etxean bezain lasai sentitzen nintzen, eta Tolstoirekin izandako eztabaidak atseginak ziren\", idatzi zuen Txekhovek bi hilabete geroago. Beste batzuetan ere elkartu ziren, hala nola 1897an Tolstoik bisitatu zuenean Txekhov Moskuko ospitalera tuberkulosiaren aurka borrokatzera joan zenean, eta 1901ean Tolstoi Jaltan egon zen garaian.\nTxekhovek ere Tolstoi miretsi zuen, eta bere lanik ezagunenak goraipatu zituen, \"Anna Karenina\" edo \"Gerra eta Bakea\" eleberri historikoa. Honela idatzi zuen, Tolstoi 1900eko urtarrilean larriki gaixorik zegoela: \u201cTolstoi hilko ote den beldur naiz. Literaturan Tolstoi bat dagoen bitartean, erraza eta atsegina da literaturagile izatea; ezer egin ez arren edo egin ez izanaren kontzientzia ere ez da hain ikaragarria, Tolstoik guztiongatik egiten baitu. Bere lana literaturan ezar daitezkeen itxaropen eta lorpen guztiak izan da.\u201d\nBaina idazle bezala erakusten dion begirunea alde batera utzita, 1890eko hamarkadatik aurrera kontu handia izan zuen Tolstoiren \"maitasun unibertsalaren\" filosofia salatzeko, mendekotasun fatalistaz nahiz errusiar nekazaritzaren deskribapenak gehiegizkoak zirelakoan, eta horren aurka egin zuen atsedenik gabe. 1894an Souvorine bere editoreari zuzendutako eskutitz ospetsuak iritzi hau erakusten zuen: \"Tolstoiren moralak ez nau gehiago ukitzen, eta nire arimaren sakonetik etsaitu egiten natzaio. Nire zainetan nekazari maizterren odola isurtzen da, eta ez naiz harritzen nekazari baten bertuteez. Txikitatik sinesten dut aurrerabidean, eta ezin diot sinesteari utzi, zeren eta kolpeak ematen zizkidaten garaiaren eta kolpatzea utzi ziotenaren arteko aldea ikaragarria izan baitzen. Arrazoimenak eta justiziak esaten didate elektrizitatean eta balioetan gizakian maitasun handiagoa dagoela, kastitate eta abstinentzian baino\".\nHorrela, 1897an argitaratu zuen \"Laborariak\" ipuina, herri errusiar baten eguneroko bizitzaren deskribapen ilun eta neurtuarekin batera, Tolstoiren kontakizun baten erantzun bezala agertzen da, non ikusten da nekazariak ez direla inola ere herrialdeko gizarte-desordenuen eragile, baizik eta goi-gizarte nagusiak.\nIvan Bunin.\nIvan Bunin Literaturako Nobel Sariaren irabazleak, behin baino gehiagotan aipatu zuen Txekhov bere eredu literarioetako bat bezala, eta hori aitortu zion 1891ko urtarrilean bidalitako eskutitz baten (\"...Idazle garaikideen artean zu zara nire autorerik gogokoena.\") Txekhov 1895aren amaieran ezagutu zuen Moskun, eta ondoren Jaltako bere egoitzako bisitari ohikoenetako bat izan zen. 1904an, Bunin Txekhoven biografia bat idazten hasi zen, amaitu gabe utzi zuena.\nMaxim Gorki.\nMaxim Gorki idazlea Txekhovekin adiskide bilakatu zen 1899an Jaltan lehen bilera egin zutenetik. Jakina da Txekhoven talentuarekiko miresmena adierazi zuela hainbat eskutitzetan, eta iritzi horrekin jarraituko zuela 1905ean argitaratutako lana burutu arte. Bere aldetik, Txekhovek Gorkiren zenbait lan estimatzen zituen, eta honela idatzi zuen du \"Beheko lekuak\"-i buruz: \"Pieza hau berritzailea da, eta zalantzarik gabe ona\". Nahiz eta bi egileen artean estilo aldetik desberdintasun handiak egon. Beraz, 1898. urte amaieran Gorkii bidalitako gutun baten honakoa zioen \"Talentu handia eta egiazkoa duzu\", baina hau gaineratuz: \"Horrekin hasten naiz, nire ustez murriztasunik ez duzun arren. Antzerkiko ikusle batzuen bezalakoa zara, beraien ilusioa hain murriztasun gutxirekin adierazten dutenez, besteei eta beraien buruei entzutea eragozten die.\"\nAipatzekoa da Gorkirekin harreman onak izan arren, ez zituela bere ideia iraultzaileak partekatzen. Bere bizitza osoan uko egin zion indarkeria-mota guztiei, eta lan gogorrean eta aurrerapen teknikoaren ustiapenean ikusten zuen gizartea miseriatik irteteko bide bakarra, eta ez gizarte-mutazio zakar baten bidez.\nEmile Zola.\nTxekhovek 1898ko urtarrilean Souvorine editoreari idatzitako eskutitzean, besteak beste dio \u201cDreifus afera berriro hasi da, eta hazten doa, baina oraindik ez da finkatu. Zola arima oneko pertsona da, eta ni [...] bat nator bere haserrearekin. Frantzia herrialde ederra da, eta idazle zoragarriak ditu.\u201d Txekhovek pertsonalki ezagutzen ez zuen \u00c9mile Zolaren inguruko ohar honen arabera, Dreifus afera dago, Txekhovek 1897-1898ko negua Nizan igaro zuenean maila gorenera iritsi zena. Bere azken urteetan saioi hartako gertaera politikoekiko gero eta interes handiagoa erakutsi zuen, eta Frantziako prentsa aztertzen zuen Nizan. 1898ko apirilean Bernard Lazare kazetari anarkista ezagutu zuen, Alfred Dreifusen gaitzespen bidegabearen berri emanaz. Txekhov harrituta geratu zen \"J'accuse...!\" artikuluarekin, Zolak Dreifusen alde egin zuelako. Horrek garai hartako bere gutunetan oihartzunak aurkitzen ditu, eta argitzen du baita, Txekhoven arabera (berak ez zuen sekula jarrera argirik hartu eszena politikoan) beharrezkoa zela idazle baten lana politikatik bereiztea.\nTxekhoven idazkera.\nEzaugarriak.\nHogeita bost urte eskas iraun zuen idazle karreran zehar, Txekhovek ehunka ipuin, istorio eta kronika argitaratu zituen, eta baita dozenatik gora antzezlan ere. 1880ko hamarkadaren hasieran landugabeko idatzi asko (batez ere ipuinak, mezu umoretsuak, parodiak) Txekhoven estilo drolatiko bereziz josita daude, eta beste batzuk, hala nola \"Funtzionarioaren heriotza\" (1883) satirikoak dira. Baina bere lan helduak errealismoaren eremukoak direla esan daiteke, ikasketen ondorioz eskuratu zuen gizartearen ezagutzagatik, eta herrietako medikuntzako praktikak eraginda.\nBere garaiaren behatzailea, ondo ezagutu zituen herrian izan ziren mugimendu nabarienak, iraultzaren ezaugarriak sentituz. Txekhovengan \"arruntaren edertasuna\" topatuko dugu. Era berean, pertsonaien bidez errealitate errusiarrari buruzko iritzi zorrotzak eskaintzen ditu. Hogei urtetan zehar, mila ipuin, bost antzezlan eta zenbait pieza dramatiko txikiago idaztera iritsi zen.\nTxekhovek bere antzezlanetan mantendu egin zuen, berezikin 1885. urteaz geroztik idatzitakoetan, bere ipuinetan landutako metodo deskribatzaile objektiboa. Antzerkigile bezala egindako lanaren beste berezitasun bat bere lan gehienak \"komediak\" zirela esaten zuela da, nahiz eta ekintzak ez izan komikoak edo dibertigarriak zentzu herrikoian. Berezitasun horiek Txekhoven garaian maiz gaizki ulertuak sortu zituzten, publikoaren aldetik ez ezik bere antzezlanez jabetu ziren zuzendarien artean ere bai.\nArrakasta Moskuko Arte Antzerkiko zuzendaria zen Constantin Stanislavskirekin izandako elkarlanetik ailegatu zitzaion. Ekintzak benetan esaten denaren arabera hainbeste aurrera egiten ez zuen antzerkia agerian uzteko, azkenean aktore lanbideari buruzko ikuspegi berri bat asmatu zen, eszenatokian distira egin behar zuen azpi-testua garatuz. Aktore lanbidearen berri honen jaiotza, Stanislavski eta Tchekhoven arteko lankidetza berezi honen bidez soilik izan zen posible. Egin zituen antzezlanik ezagunenak \"Kaioa\", lau ekitaldiko \"Osaba Vania\", \"Hiru ahizpak\" drama, eta \"Gereziondoen lorategia\" komedia izan ziren. Pieza horiek guztiek ekintzaren fase oso anitzak aurkezten dituzte, baina hala ere egituran puntu komun asko dituzte: ekintza beti Errusiako probintzian gertatzen zen mende amaieran, pertsonaiak noblezia baxukoak dira, azkenean nolabait huts egiten dute pasibotasunagatik eta errealitatearen zentzu desitxuratuagatik, eta amaieran baikortasuna eta etorkizun hobeagoarekiko fedea nabarmentzen dituzte.\nHil zen garairako ospetsua bazen ere, Lehen Mundu Gerra arte ez zuen nazioarteko entzuterik lortu, eta 40 urte geroago 20 liburukitan bere obra osoa argitaratzean lortu zuen kritikak bere eskuetan bildurik izatea sorkuntza eskerga hura guztia. Bertan agertzen diren gutunek gezurtatu egiten dute bizitzan zehar pesimismoz jota ibili zelako sasi-ustea. Nahiz eta Txekhov batez ere bere antzezlanengatik izan ezaguna, azken aldietako kritikak istorio eta narrazio laburren idazle bezala aldarrikatu dute, izan ere perfekzio harrigarrira iritsi baitzen genero horietan.\nEragina.\nTxekhoven ondorengo lan asko egilearen bizitzan zehar hainbat hizkuntzatara itzuli ziren, eta azkar lortu zuten nazioarteko ospea. Frantzian eta Alemanian, Errusiako literatura tradizionalki Leon Tolstoi eta Fiodor Dostoievski bezalako nobelagileekin lotzen zen bitartean, Txekhov hasieran bere obra dramatikoagatik izan zen ezaguna. Baina bere fikziozko lanak XX. mende hasieran ospe handia lortu zuten mundu anglosaxoian, non ipuinaren bere estilo narratibo bereziak jadanik finkatutako istorio motzen tradizioarekin bat egiten zuen, horren ereduetako bat Edgar Allan Poe izanik.\nBestalde, Errusiako Vasili Grosman idazle handiak, sobietar orduko garaikideak, Txekhovi omenaldi argigarri bat aurkeztu zion, \"errusiar demokrata bakarra\" bezala ikusten zuelako, \"humanismo beti sektarioa, ankerra eta intolerantea\" zuen herrialde baten: \"Txekhoven bidea askatasunerako bidea zen. Guk beste bide bat hartu dugu. Zer esan du Txekhovek? Jainkoak bigarren planoari ekin diezaiola, \"Ideia progresista handiak\" bigarren planoari deitzen zaien bezala. Has gaitezen gizakiarengandik. Adi egon apezpiku, nekazari, industrigile milioidun, Sakhaline-ko foruzale... Eta horri demokrazia deritzo, Errusiako herriaren demokrazia, egunik ikusi ez duen demokrazia.\"\nFranz Kafkaren kontakizunak ere Txekhoven kontakizunekin konparatuak izan dira. Estiloari ahalik eta sinpletasun handienaren eta xehetasunen aukeraketa zehatzaren aldeko joera ematen diote biei. Eta erabiltzen zituzten gaiak \u201cesentzialak eta intenporalak\" ziren, Txekhoven hitzetan, giza existentziaren arazoen halabeharrarekiko interes komun bat. Dena den, Kafkak Txekhoven lanak ezagutzen zituen aztarnarik ez dago.\nIdazle anglosaxoien artean, Txekhoven lanek eragin handia izan zuten XX. mendeko berritzaile ugariengan. Esaterako, James Joycek zioen nahiago zuela Txekhov bere garaiko beste idazle errusiarrak baino, eta bere dramek dramaturgia iraultzailea zutela, suspentsiozko azpijokoei uko egitean eta konbentzio klasikoen leherketan. Antzerkiaren historian lehen aldiz, Txekhoven pertsonaietan beren mundua utzi ezinean eta besteekin harremanetan jartzen ez ziren pertsonak ikusten zituen. Joycerentzat, Txekhov zen bakartasun existentziala atzematen zuen lehen antzerkigilea.\nGeorge Bernard Shaw antzerkigile irlandarrak, eta Literaturaren Nobel saridunak, \"Etxea\" antzezlanaren hitzaurrean dio Txekhoven \"Kaioa\", \"Osaba Vania\" eta \"Gereziondoen lorategia\" lanekin lotura zuela, bihotz hautsien ezaugarrien azterketekin. Halaber, Txekhoven eragina beste hainbat ingeles idazleetan ere aurkitzen da, hala nola Katherine Anne Porter, Sherwood Anderson, Ernest Hemingway, Bernard Malamud eta Raymond Carver\nDramaturgiaren printzipioa.\n\"Txekhoven fusila\" dramaturgiaren printzipio bat da, Anton Txekhov antzerkigile errusiarrari egotzitakoa, non fikziozko narrazio bateko xehetasun gogoangarri guztiak beharrezkoak eta ordezkaezinak izan behar dira, eta elementu horietako bat ere ezin da kendu.\n\u201c\"Kendu istorioan premiazkoa ez den guztia. Antzerkiaren lehenengo ekitaldian horman fusil bat zintzilikatuta dagoela esaten baduzu, nahitaezkoa da bigarren edo hirugarren ekitaldian tiro bat botatzea. Erabiltzeko pentsatuta ez badago, ez du zertarako han egon\".\"\nIdatziak.\nAntzezlanak.\nTxekhov antzerkiaren historiako egilerik garrantzitsuenetako bat da, bere maisulan ezagunenak honako laurak izanik: \"Kaioa\", \"Osaba Vania\", \"Hiru ahizpak\", eta \"Gereziondoen lorategia\".\nIpuinak.\nTxekhoven ipuinak berdintsuak dira gaiz eta estiloz, ia ekintzarik eta intrigarik gabekoak, umorezkoak gehienak, Errusiako burgesia deskribatzen dutenak, neurritasun handiz eta ezaugarri artifizialei uko eginez idatziak. Txekhovenak, batzuetan, ezerezaren kontakizun gogoangarriak dira, edota hutsaltasun transzendentalarenak, horrelakorik esaterik balego. Honakoak dira ezagunenak:"}
{"id": "34657", "revid": "431", "url": "https://eu.wikipedia.org/wiki?curid=34657", "title": "Francisco Jos\u00e9 de Goya y Lucientes", "text": ""}
{"id": "34661", "revid": "679", "url": "https://eu.wikipedia.org/wiki?curid=34661", "title": "Korpusa", "text": ""}
{"id": "34662", "revid": "371", "url": "https://eu.wikipedia.org/wiki?curid=34662", "title": "Corpus", "text": ""}
{"id": "34664", "revid": "201", "url": "https://eu.wikipedia.org/wiki?curid=34664", "title": "Aleksandr Pushkin", "text": ""}
{"id": "34665", "revid": "15795", "url": "https://eu.wikipedia.org/wiki?curid=34665", "title": "Leo Tolstoy", "text": ""}
{"id": "34668", "revid": "201", "url": "https://eu.wikipedia.org/wiki?curid=34668", "title": "Anton Chekhov", "text": ""}
{"id": "34673", "revid": "56334", "url": "https://eu.wikipedia.org/wiki?curid=34673", "title": "Bideojoko", "text": "Bideojokoa edo bideo-jokoa ikus-entzunezko aparatu batez (mugikorra, ordenagailua, bideojokorako berariazko aparatuak...) gauzatzen den joko elektroniko bat da, oro har istorio batean oinarritzen dena, jokoa kontrolatzeko interfaze bat (botoiak, adibidez) erabiliz. Bideojokoek inguru birtualak islatzen dituzte, non jokalariak bertako pertsonaia bat, inguruneko elementu bat, objektu bat edo makina bat kontrolatzen duen, askotan arau zehatz zenbaiten bidez helburu bat edo gehiago lortzeko. 1950eko hamarkadan garatu eta 1980. urte inguruan jendartean zabaldu zirenetik, bideojokoak aisia eta jolaserako jarduera nagusienetako bat dira gizarte modernoetan, teknologiako aurrerapen berriei estu loturik, kultura ekoizteko modu berriak eta sektore ekonomiko indartsu bat sortuta.\nDefinizioa eta ezaugarriak.\nEz dago bideojokoei buruzko definizio zehatz eta berezirik. Definizio batzuek ikus-entzuneko aparatuaren existentzia eta \"video\" edo ikusgarritasunaren ezaugarria nabarmentzen dute eta beste batzuek bideojokoak izan behar duen istorioa edo \"fikzio interaktiboa\" aipatzen dute ezaugarri nagusi moduan (\"Tetris\" bideojokoan, ordea, ez dago fikziorik edo istoriorik, batzuek \"istorio kinetikoa\" dagoela aipatzen badute ere). Beste alde batetik, bideojokoetan helburu jakin bat bilatu behar dela aipatu ohi da (pertsonaiak helmuga batera gidatuz edo puntu kopuru bat lortuz), erregela zehatz eta jakinak jarraituz; beste batzuek, berriz, jolasen ezaugarri berdinak dituela baieztatzen dute eta helburu jakinik gabe bideojokoak jokorako baino, gehienetan jolaserako erabiltzen direla (adibidez, \"The Sims\" bideojoko sailean ez dago helburu jakinik eta jokalariek jolasaz gozatu bakarrik egin nahi dute). Beraz, erabiltzen duen \"hardware\" edo egitura fisikoaz aparte, ezaugarri heterogeneoak biltzen dituen jarduera da.\nBideojoko bat jokalari-interfaze-makina-pantaila-jokalari ziklo baten bitartez irudika daiteke. Jokalariak jokoan hasteko, makinari adierazi behar dio zer egin nahi duen interfaze baten bitartez. \"Hardware\" edo makinak jokalariaren agindua interpretatu eta jokoak eman beharreko erantzuna ematen du, pantailan irudikatzen dena. Jokalariak bere erabakiaren emaitza pantailan ikusten du eta erabaki berri bat hartzen du, makina berriz ere komunikatu egingo diona, ziklo berri bati hasiera emanez. Oro har, bideojoko batek barne hartzen dituen ekintzak, jokalariaren zein jokoaren aldetik, hauek dira: tiro egin, saihestu, hondatu, sortu edo eraiki, kudeatu, erabaki ezberdinen artean bat aukeratu (jokoaren softwareak zoriz aukeratuko du anitzetan), mugitu eta lotzea.\nHardwareari dagokionean, bideojokoak aparatu elektroniko ezberdinetan joka daitezke:\nAldi berean, bideojokoak telefono mugikor, PDA eta bideojokoetan jolasteko eginik dauden aparatuetan ere jolas daitezke. Aitzitik, jostailu elektronikoak, musika eta argiak sortzen dituzten haurrentzako jostailuak ordea ez dira bideojokotzat hartzen, ez eta elektromekanikan oinarrituta dauden jokorako makinak (pinball makinak esaterako).\nSoftwareari dagokionean, bideojokoak zenbait baliabidetan (kartutxoak, txartelak, disketeak, CDak\u2026) gorde daitezke.\nBideojokoen historia.\n1970 arte: sorrera.\nLehenengo bideojokoa zein izan zenari buruz eztabaida dago. 1948 urtean misilen jaurtiketa simulatzen zuen aparatu baten patentea erregistratu zen Estatu Batuetan. 1952an hiruko artzain-jokoan oinarritutako \"OXO\" bideojokoa egin zuen Cambridgeko Unibertsitateko EDSAC konputagailuan. 1958an \"Tennis for Two\" sortu zuten, ping-pong simulagailu bat, bi giza jokalariren arteko lehen bideojokoa. 1962an \"Spacewar!\" sortu zen, lehen \"shooter\" bideojokoa. 1968an telebistan oinarrituriko lehenengo bideokontsolaren prototipo erabilgarria eraiki zen: Odyssey izenekoa.\n1970eko hamarkada.\n1970eko hamarkadan arkade makinak eta etxeko bideokontsolen lehenengo belaunaldia garatu zen. 1971an lehen arcade makina, \"Computer Space\" sortu zen 1972an Magnavox enpresak 1968tik garatutako \"Odyssey\" kontsola ekoizteari ekin zion \"Magnavox Odyssey\" izenpean. Urte hauetan \"Pong\" (arcade makina zein etxeko bideokontsoletarako) eta \"Space Invaders\" eta \"Asteroids\" (arcade makinetarako) bideojokoak sortu ziren.\n1980ko hamarkada: 8 bit-etako hamarkada.\nbideojoko sektoreak 80ko hamarkada hazkunde nabarmenarekin hasi zuen, baina 1983 eta 1985en artean krisialdia pairatu zuen, batez ere Estatu Batuetan eta Kanadan. Gainerako herrialdeei dagokienez, Japonian bideokontsolek merkatua hartu zuten, batez ere 1983an merkaturatutako Nintendo-ko NES (\"Nintendo Entertainment System\") makinak. Europan, berriz, etxe-ordenagailuak arrakastatsuagoak izan ziren, batez ere ZX Spectrum, Commodore 64 eta Amstrad CPC delakoak. Krisialdiaren ondoren, Estatu Batuetan ere Nintendo nagusitu zen. Nintendo-ren arrakastaren zati bat 1985eko Super Mario Bros. jokoari esleigarria izan zen. Bideojoko hau izan zen helburu eta amaiera izan zituen historiako lehen bideojokoa. Hamarkada igaro heinean, etxe-sistema berriak agertu ziren. Segak bere Sega Master System (8 bit-eko bideokontsola) eta hamarkadaren amaieran, Sega Mega Drive (16 bit-ekoa) merkaturatu zituen. Apurka-apurka PC-ek etxe-ordenagailuak ordezkatu zituzten. Arcade munduan, 80ko hamarkada urrezko aroa izan zen, eta Japonia ekoizle nagusia bilakatu zen. Esku bideojokoek ikaragarri egin zuten aurrera, batez ere Nintendok Game Boy merkaturatu zuenetik 1989an.\n1990eko hamarkada: 3D iraultza.\nHamarkadaren hasieran 16 bit-eko kontsolak aurrerapauso handia izan ziren teknika arloan, baita CD-ROM-a ere. 16 bit-eko kontsolen artean arrakastatsuena Super Nintendo izan zen. 3 dimentsioko inguruak PC ordenagailuetan hasi ziren, Doom bezalako bideojokoekin. Kontsoletan, 3D-ren garapen handia 32 bit-eko kontsolekin heldu zen, Sony-k plazaraturiko PlayStation makina arrakastatsuena izanik (100 miloi kontsola salduak baino gehiago), eta gero 64 bit-ekoekin, Nintendo 64 delakoa nagusituz. Ordenagailuetan 3D azeleragailuak agertu ziren. Kontsola eta ordenagailuak hobetu ahala, arkadeek beherantz jo zuten. Esku-bideojokoek beren benetako goren unea hasi zuten. Lehiakide berriak merkaturatu ziren, baina Game Boy eta bere ondorengoak (Game Boy Color, Game Boy Advance\u2026) merkatuan nagusitu ziren. Hamarkadaren amaieran PlayStation-ek kontsolarik arrakastatsuena izaten jarraitzen zuen, \"Final Fantasy VII\", \"Resident Evil\", \"Gran Turismo\" eta \"Metal Gear Solid\" bezalako jokoekin. PC ordenagailuetan \"Quake\", \"Unreal\" eta \"Half-Life\" bezalako jokoak oso arrakastatsuenak izan ziren. Interneten bidezko ordenagailuen arteko konexioak jokalari askorentzako jokoei bultzakada handia eman zion. Sega-ren Dreamcast lehen 128 bit-eko kontsola bihurtu zen 1999an.\n2000. urtetik aurrera.\nHurrengo urteetan gainontzeko 128 bit-eko kontsolak merkaturatu zituzten: 2000n Sony-ren PlayStation 2 eta 2001ean Nintendo GameCube eta Microsoft-en Xbox plazaratu zituzten, azken hau enpresa estatubatuarraren lehen agerpena izan zelarik kontsolen arloan. Esku-kontsolen artean, Nintendo DS eta PlayStation Portable izan dira nagusitu direnak, 2004an agertu zirenetik. Beranduago, 2005. urtearen amaieran, Microsoft-ek kontsolen belaunaldi berriari hasiera eman zion, Xbox 360 merkaturatuz. Nintendok eta Sonyk urtebete geroago beraien kontsolak merkaturatu zituzten: Wii eta PlayStation 3 kontsolak. Kontsoletan zein PC ordenagailuetan, Internet bidezko jokoak gero eta garrantzitsuagoak dira.\nKultur industria gisa.\nBideojokoen gaineko ikuspegia, bigarren mailako entretenimendu gisa hartzetik, kultur-industria oso eta inportante bat dela onartzeraino igaro da 20. eta 21. mendeen arteko igarotzean. Bideo-jokoek lehen mailako garrantzi sozial eta kulturala hartu dute gizarte garaikideetan 21. mendean. Industria teknologikoak sustatzen diren bezala, administrazio gehienek egiten diote toki bideojoko garapenari ere sustapen proiektu askotan. Oro har, bideojokoen inguruko eragin kulturala gizarte-ehunaren bazter guztietara iristen hasi den fenomenoa ere bada. Ildo horretan, bideo-jokoen berezko mugetatik haratago doazen esparruetan aurki daiteke bideo-jokoaren kultura gure gizarteko ia arlo guztietan eragiten ari delako froga.\nBideojokoak eta euskara.\nErdarazko jokoak banatu eta kontsumitu dituzte euskal jokozaleek 20. mendean zehar. 2013tik aurrera Game Erauntsia elkartea sortu zenetik, bideojokoen zaletu euskaldunak biltzeko, talde honek bultzatu duen ekiemenetako bat izan da euskarazko jokoen bertsioak garatzea. Kasu batzuetan plug-in edo gehigarri gisa garatu izan dira euskarazko bertsioak, Mario sagako joko batzuen kasuan bezala, beste batzuetan lortu dute garatzaileen banaketa ofizialetan euskarazkoa ere egotea; azkenengo hau gertatzen da ohikoan bideojoko-ekoizle independenteekin elkarlanean, hala nola Space Revenge jokoaren kasuan.\nSortu eta 10 urtera, Game Erauntsiak euskaratutako bideojokoen katalogo eguneratu bat dauka Interneten, non ez diren kontuan hartzen irakaskuntza edo haurtzaroko entretenimendurako sortutako joko edo aplikazio pedagokikoak (ipuin interaktiboak kasu).\nBideojoko salduenak.\nUrtarrilaren 27an, eta \"The Independent\" egunkariaren arabera, bideojokoen historian zehar 20 saga arrakastatsuena agertzen ziren lista burutu zen. Hala ere, gaur egun zerrenda hori aldatu egin da. Pirateriak ere ezkutatu ahal izango ditu datu errealak, datu hauek erositako bideojoko originaletatik hartuak dira eta. Pirateria ez zen bideojokoen munduan sartu CDaren ezarpenera arte.\n20 sagarik arrakastatsuenak baturik 1.123 miloi kopia saldu dituzte:\nArauketa eta edukiaren araberako sailkapena.\nPEGI esapidearen laburdura da. Bideojokoak eta ordenagailu jokoak adinaren arabera sailkatzen dituen lehen autorregulazio kodea da (legezko efekturik gabekoa), Europako editore eta sortzaile guztiei zuzendua. Sistema hau, bide konbentzionaletatik eskuratzen diren bideojokoei ez ezik, Internet bidez edo beste edozein bidetatik eskuratzen diren bideojoko guztiei ere aplika dakioke.\naDeSe-k, Espainiako bideojoko sektoreko ordezkaritza nagusienak, 2003 urtean PEGI Sistemari bultzada eman zion estatu espainiarrean. Sistema honek, nazioek ezarritako adin sailkapena ordezkatu zuen, Europako zati handi baten erabiltzen den sistema bateratuz. Modu honetan, interpretazio akatsak ekidingo lirateke, eta kontsumitzaileak modu argian izango luke jokoaren edukien berri.\nBeste berritasun garrantzitsu bat PEGI Online etiketa sartzea izan da aukera hori eskaintzen duten jokoetan. Etiketa POSC () Online Segurtasun Kodeko baldintza horiek betetzen dutenek soilik erakus dezakete. Etiketak web orrialdean eta bideojokoa CD/DVDan eskuragarri dagoen arabera, bere paketean ere agertuko da.\nAzkenik, nabarmentzekoa da PEGI OK etiketaren ezarpena. Etiketa honek, guraso eta tutoreei jakinarazten die bideojokoa adin guztietarako publikoarentzat egokia dela eta jokoak saltzen dituzten web plataformak beharrezko segurtasuna dutela. Webgune edo atari baten jabeak PEGI OK etiketa erabili dezake, jokoak sailkatzeko forma materialik ez duela PEGI-ri adierazpen bat egin ondoren. PEGI OK etiketa lortzeko, jokoak ezin du hauetako elementurik ukan:\nJokoak goiko elementu baten bat izanez gero, adinaren arabera sailkatu beharko da PEGI sistema estandarraren arabera. Beraz, jokoak sailkapen PEGI normala (3, 7, 12, 16 edo 18) adinaren sailkapen baten etiketa jasoko du. Modu honetan, PEGI sistema, industriako sailkapen osoena bezala kalifikatu daiteke. Beste sistemak ez bezala, sistema hau bi kodigo motarekin osatuta dago: adinaren ikono bat eta edukiaren ikono bat."}
{"id": "34674", "revid": "15795", "url": "https://eu.wikipedia.org/wiki?curid=34674", "title": "Ordenagailuko jokuak", "text": ""}
{"id": "34675", "revid": "272", "url": "https://eu.wikipedia.org/wiki?curid=34675", "title": "Lo Grau", "text": ""}
{"id": "34684", "revid": "1545", "url": "https://eu.wikipedia.org/wiki?curid=34684", "title": "Encamp", "text": "Encamp Andorrako parrokia bat da. Berau osatzen zuten bost herrietatik (Encamp, el Tremat, la Mosquera, les Bons eta Vila), azken hau da gaur egun bananduta dagoen bakarra.\nGaur egun, azaleraren zati handi bat Grand Valira eski-estazioak hartzen du, Encamp eta Canillo parrokien artean banatuta dagoena."}
{"id": "34685", "revid": "512", "url": "https://eu.wikipedia.org/wiki?curid=34685", "title": "San Frantzisko", "text": "San Frantzisko izenak hainbat adiera ditu:"}
{"id": "34687", "revid": "56334", "url": "https://eu.wikipedia.org/wiki?curid=34687", "title": "Faustino Etxebarria", "text": "Faustino Etxebarria Gogenola (Dima, Bizkaia, 1917ko otsailaren 14a - Galdakao, Bizkaia, 2008ko abuztuaren 22a) bertsolari eta idazle bizkaitarra izan zen. Dimako Indusi kofradiako Zamakola auzoko \"Etxenagusia\" baserrian jaio zen. Bertso lanetan hainbat ekarpen egin ditu. Gerra denboran \"Eusko Indarra\" batailoiarekin joan zen hasiera batean baina gero Francoren aldera eraman zuten soldadu."}
{"id": "34689", "revid": "15251", "url": "https://eu.wikipedia.org/wiki?curid=34689", "title": "Basurtuko Unibertsitate Ospitalea", "text": "Basurtuko Unibertsitate Ospitalea Osakidetzaren sareko ospitale bat da, Bilbo udalerriko izen bereko auzoan kokatua eta udalerriko ospitale publiko nagusia dela. Ospitalea \"Bilbo-Basurtu Erakunde Sanitario Integratua\"ren parte da.\n1908ko azaroaren 13an ireki zen eta gaur egun 683 ohe ditu.\nHistoria.\nEnrique Epaltza arkitektoak diseinatu zuen eta Bilboko ospitalea hiriaren kanpoaldeko orubeetan eraiki zen, XX. mendearen hasieran. Hiriaren hazkunde handiak eragin zuen ospitalearen eraikuntza, eta honen eraikuntzan pertsona askoren diru-laguntzak oso garrantzitsuak izan ziren, euren artean Jose Maria Gurtubay eta Casilda Iturrizar. Gaur egun, ospitaleko sarreran ospitaleari diruz lagundu zieten pertsonen izen eta abizenak ageri dira.\nOspitalea eraikitzeko lurrak 475.260 pezetarengatik erosi ziren 1897. urtean. Hiru urte beranduago, 1900ean, eraikitze lanak hasi ziren eta 1908ko azaroaren 13an ospitalea ofizialki inauguratu zuten. Urteak igaro ahala handituz joan da, Revilla pabilioiaren eraikuntzarekin esaterako. Eta hurrengo urteei begira eraikin berri bat eraikiko da Bami Eraikinaren eta Ospitalearen artean.\nDenboran aurrean, 1936ko azaroaren 17an orduko Eusko Jaurlaritzak, Jose Antonio Agirre buru zuelarik, Bilboko erietxean Euskal Herriko lehenengo medikuntza fakultatea (\"Osakintza Ikastola\") sortu zuten. Hala ere, Espainiako Gerra Zibilak ekimena moztu zuen eta hilabete gutxiko ibilbidea eduki izan zuen.\n2008an Basurtuko sorreraren 100. urteurrena ospatu zuten. Ekitaldien artean, Osasungoa Euskalduntzeko Erakundeak euren 18. Jardunaldiak antolatu zituen Bilbon, \"Infekzioak\" gaia hartuta.\nOspitalearen ezaugarriak.\nEstilo ingeleseko ospitalea, eta lau solairuetako eraikin desberdinetan banaturik dago, eraikin bakoitza medikuntzako arlo desberdin batetaz arduratzen delarik. Guztira hamazazpi pabilioi daude ospitalean, pabilioietako izenek, ospitalearen eraikuntza ordaintzen lagundu zuten familia burgesen abizenak, eta ospitalean lan egindako medikuen izenak daramatzate.\nHamazazpi pabilioiak honakoak dira:\nKomunikabideak.\nErrepidea.\n autobidearen 118 irteera eta errepideak hartuta irits daiteke.\nTrena.\nRenfe Feveren C1\"f\" (Bilbo-Concordia - Balmaseda-La Calzada), R3b (Bilbo-Concordia - Karrantza), R3 (Bilbo-Concordia - Santander) eta R4 (Bilbo-Concordia - Le\u00f3n-Matallana) lineei dagokien Basurto-Ospitalea geltokiak zerbitzu ematen dio ospitaleari.\nTranbia.\nEuskotren Tranbia eragileak ustiatzen duen Bilboko tranbiaren Ospitalea geltokia geltokiaren kanpoaldean dago.\nAutobusa.\nBilbobus zerbitzuaren hurrengo lineak ospitaletik pasatzen dira:\n&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;\nBizkaibus zerbitzuaren hurrengo lineak ospitaletik pasatzen dira:\nA3115 Bilbo - Santurtzi &lt;br&gt; A3122 Bilbo - Barakaldo - Sestao - Errepelega &lt;br&gt; A3136 Bilbo - Barakaldo - Santurtzi &lt;br&gt; A3144 Bilbo - Gurutzeta - Barakaldo (Ugartetik) &lt;br&gt; A3336 Muskiz - Bilbo (Ortuellatik) &lt;br&gt; A3337 Muskiz - Bilbo (N-634tik) &lt;br&gt; A3341 Bilbo - Sodupe - Arrespalditza &lt;br&gt; A3342 Bilbo - Sodupe - Artziniega &lt;br&gt; A3343 Bilbo - Sodupe"}
{"id": "34690", "revid": "6327", "url": "https://eu.wikipedia.org/wiki?curid=34690", "title": "Euskotran", "text": ""}
{"id": "34691", "revid": "512", "url": "https://eu.wikipedia.org/wiki?curid=34691", "title": "Ordino", "text": "Ordino Andorrako zazpi parrokiatako bat da."}
{"id": "34693", "revid": "6327", "url": "https://eu.wikipedia.org/wiki?curid=34693", "title": "Arratia ibai", "text": ""}
{"id": "34694", "revid": "6327", "url": "https://eu.wikipedia.org/wiki?curid=34694", "title": "Indusi erreka", "text": ""}
{"id": "34695", "revid": "63518", "url": "https://eu.wikipedia.org/wiki?curid=34695", "title": "Gorbeia", "text": "Gorbeia Araba eta Bizkaia arteko mugan dagoen mendi bat da, herrialde bietako eta Gorbeiako mendilerroko tontorrik garaiena (1.482 metro), Bizkaiko bost deiadar mendietako bat. Zeanuri, Orozko, Ubidea, Zuia eta Zigoitia udalerrien artean banatuta dago. Gorbeia baino garaiagoa den mendirik hurbilena, Arbelaitz (1.513 m), 37,09 kilometrora dago.\nGailurra itsas mailatik 1.482 metro gorago du. Goian, 17 metroko gurutze ezaguna dauka, 1907an ezarria. 1901an eraiki zuten jatorrizkoa, 33,33 metrokoa, baina ekaitzak eraitsi zuen, bai eta bigarrena (1903koa) ere.\nAbiapuntuak.\nHegoaldetik \u2014Arabatik\u2014 tontorreraino igotzeko abiapuntu ohikoak dira Zarate (2 ordu eta 30 minutu), Muruako harrobiak (2 ordu eta 10 minutu), Murua (2 ordu eta 45 minutu), Sarria (2 ordu eta 50 minutu), Altube (4 ordu) eta Baranbio (4 ordu eta 30 minutu).\nIparraldetik \u2014Bizkaitik\u2014 abiatzeko lekurik ohikoena Pagomakurre da (1 ordu eta 45 minutu); beste batzuk Barazar (2 ordu eta 45 minutu), Ubide (2 ordu eta 45 minutu) eta Zeanuri dira. Areatza herritik, ibilbidea 4 ordukoa da.\nGurutzea.\nLehen eta bigarren gurutzeak.\n1899an Leon XIII.a aita santuak kristau herrialdeetako mendirik altuenetan gurutzeak paratzeko agindu zuen, XX. mendea hastear zegoela eta. Hala, bada, herritarren eta erakunde publikoen artean dirua biltzeko batzorde bat eratu zuen Zeanuriko abade Juan Bartolome Altzibarrek; Zigoitiko artzipreste Jose Maria Urratxa buru zela, batzordeak Casto Zabala arkitektoari agindu zion lana. Zabalak lau egitasmo egin zituen. Aurrekontua 50.000 pezeta zen, eta 13.000 kilo burdina erabiliz gurutzea Lutxana (Barakaldo) auzoan egin zuten, Serapio Goikoetxearen lantegian, udalerri hartako alkate zela. Handik trenez Izarraraino garraiatu zuten, eta hortik gurdietan Zarateko bizilagunek igo zuten tontorreraino, 14 orduko bidaldia eginda.\nLehen gurutze hura 1901eko azaroaren 12an bedeinkatu zuten, artean gurutzea erabat amaitu gabe zegoela. 33,33 metro luze zen (Kristok gurutziltzatu zutenean 33 urte baitzituen kristau sinesmenaren arabera), eta eraiki zutenetik hilabete zehatz batera erori zen, 1901eko abenduaren 12an, lurpean behar bezain oinarri sendorik ez zuelako.\nBigarren gurutzea eraikitzeari ekin zioten berehala, eta 1903ko urriaren lehenean bedeinkatu zuten bigarren gurutze hori. Estreinako gurutzea baino 8 metro laburragoa zen, 25 metro luze baitzen. Hogeita zortzi hilabetez zutik iraun eta gero, 1906ko otsailaren 12an erori zen.\nHirugarren gurutzea, gaur egungoa.\nBigarren gurutzea ere haizeteak lurreratu zuen, eta gaur egungoa hirugarrena da, Lutxanako toki berean egina eta 1907ko udaberrian Gorbeiako tontorrean ezarria. Erromatar Eliza Katolikoak hain menpean zuen gizarte hartan, eguraldiaren erasoek gurutzea behin eta berriz eraistea katolikoen Jainkoaren ahultasuntzat har zitekeenez, ospakizunik egin gabe eta albiste handirik argitaratu gabe jarri zuten hirugarrena.\nAurreko gurutzeek izandako bukaera ikusirik, hirugarren proiektuan hala egitura nola altuera arindu zituzten. Gurutzeak 17 metro baino gehixeago du (jatorrizko gurutzearen erdia ia). 1931n orientazio mahaia ipini zuen inguru hartan Gasteizko mendi talde batek, eta 1963an Bego\u00f1ako Andre Mariaren irudia gehitu zuen Baskonia mendi taldeak. Berriztapenen batzuk ere egin dira azken hamarkadotan.\nParke Naturala.\nGorbeiako Parke Naturala 1994an izendatu zen, 20.016 hektareako azalera betetzen duelarik bi euskal probintzien artean hedatuta.\nParkearen ezaugarri nagusiak:"}
{"id": "34696", "revid": "431", "url": "https://eu.wikipedia.org/wiki?curid=34696", "title": "Baseliza", "text": ""}
{"id": "34697", "revid": "431", "url": "https://eu.wikipedia.org/wiki?curid=34697", "title": "Nazioarteko Erakundea", "text": ""}
{"id": "34698", "revid": "431", "url": "https://eu.wikipedia.org/wiki?curid=34698", "title": "Nazioarteko Erakunde", "text": ""}
{"id": "34699", "revid": "148237", "url": "https://eu.wikipedia.org/wiki?curid=34699", "title": "Bizantzio", "text": "Bizantzio () oraingo Istanbul hiriaren antzinako izena izan zen. Konstantinopla izena ere hartu zuen aurrerago.\nKolonia Grekoa antzinatik, Konstantino I.a enperadoreak 330 urtean birsortu zuen, hortik Konstantinopla izena. Erromatar Inperioaren garaian, eta mendebaldeko inperioaren gainbeheraren ondoren, kultura klasikoaren erdigunea izan zen eta ekialdeko inperioaren edo inperio bizantziarraren hiriburua.\nJatorria.\nBosforo itsasartearen ur-ertzean sortua izan zen, Megaratik etorritako kolono batzuengatik, K.a. 660an. Kolonia greziar izendatua izan zen, izena \"Bizas\" errege sortzailearen omenez jarri zioten. Leku estrategiko batean zegoen, bertatik nabigazioa kontrolatu baitezaketen, Europa ekialdea, Balkanak, Egeo itsasoa, Afrika iparraldea (baita Egipto ere) eta Asia Txikia. Hala ere, lurreko kokalekua ez zein hain egokia, baina gutxienez itsasozko Pontoko sarrera kontrolatzen zuten. Hori dela eta, inor ezin zuen igaro baimen eskatu gabe. Pontoko aldea oso aberatsa zen abeltzaintza produktuetan, esklabo eta bestelako jangaietan: (eztia, erle-argizaria eta arrain gazia bezalakoa, ardo eta gari mota asko).\nDenboran zehar, herrialde hau pertsiarren esku egon zen, hauek okupatu eta suntsitu egin zuten K.a. V. mende inguruan.\nEspartako Pausaniasek berreskuratu zuen K.a. 479an eta K.a. 478. urtean berreraikitzen hasi. Geroago bere kontrola Atenaskoen kontra eztabaidatu zuten. Azkenean Atenaskoek K.a. 409an hartu egin zuten hiria, baina bota egin zituzten K.a. 405an. 390 k.a. berriz Atenaskoen esku bueltatzeko. 336 k.a eta 323 k.a urte bitartean mazedoniarren esku egon zen, Alexandro Handiaren inperioaren esku. Honen ondoren, hiriak independentzia apur bat lortu zuen, 279 k.a. izan ezik zeltek Trazia konkistatu zutelako eta Bizantziori zerga batzuk ezarri zizkioten.\n191 k.a. hiria Erromaren aliatu izatera pasa zen, hauek hiri libre bat bezala onartu zituzten. Hala ere 100 k.a Erromatar Inperioren esku erori zen.\n194ean, Bizantzio eztabaida baten erdian aurkitu zen Erromako Luzio Septimio Severo eta Kaio Peszenio Nigeren artean, azkeneko honekin hartu zuen parte. Honen ondorioz Severo hiria setiatu egin zuen, hiru urtez setiatu zuten, Severo asko haserretu zen, azkenean errenditu egin zirenean, dena lapurtu eta harresiak suntsitu zituzten.\nBaina 262 urtean berriz sortu zuen Galieno enperadorea hiriarekin sartu gero segituan berriz birsortzeko.\n279an K. a. K. a. 48an, Balkanetako inbasio zelta bat, Traziaraino Komontorioren agindupean sartu zena, Bizantzio inguruan ezarri zen, eta bertako biztanleak muturreko neurrien mende jarri zituen. Euren lurrak, barbaroek mehatxatzen zituzten hondamendietatik erreskatatzeko, Bizantziori urtero zerga bat ezarri zioten urrezko txanponetan (3000 hasieran, ondoren 5000, eta 10.000 ondoren), handituz joan zena, eta, azkenik, 80 talentutan ezarri zena, traziarrek galatak suntsitu zituzten arte.\nKopuru hori ordaintzeko, Bizantziok, Bosforotik igarotzeko eskubide bat ezarri behar izan zuen, Rodasen aurkako gerra eragin zuena (Polibiok kontsignatua), Bizantzio Pergamoren aliatua izan zen gerra, Bitinia, Rodasena izan zen bitartean, bizantziarrek, Tibetesen alde egin zuten, (Prusias I.a Bitiniakoaren osaba bat) tronua erreklamatu zuena. Baina Prusias Bizantzioren jabetzak hartu zituen Asiako kostaldean, traziarrek europar zatian presioa egiten jarraitu zuten bitartean; bakea K. a. 219an sinatu zen. K. a. 48an, Galiako erregearen bitartekaritzarekin, eta Bizantziorentzat kaltegarria izan zen."}
{"id": "34700", "revid": "336", "url": "https://eu.wikipedia.org/wiki?curid=34700", "title": "Zelula mintz", "text": "Zelula mintza, mintz plasmatikoa edo plasma mintza zelula inguratzen duen lipido geruza bikoitza da. Proteinak eta gluzidoak ere agertzen dira mintzean. Zelula mota guztietan agertzen da eta zelula eukariotoen kasuan organuluen mintzak ere egitura berekoak dira. Zelula prokariotoetan eta landare eta onddoen zeluletan zelula hormaren azpian kokatzen da.\nZelula mintzaren ezaugarri nabarmenena iragazkortasun selektiboa da, hau da, zelula barnera sartu behar diren edota zelulatik atera behar diren molekulak hautatzeko gaitasuna da. Bestalde kanpotik datozen seinaleak hartzeko errezeptore espezifikoak ditu eta zelularen jarduera zehatzak aktibatu edo desaktibatzen ditu.\nEgitura.\nEzaugarri nagusiak.\nMikroskopio elektronikoz bakarrik ikus daiteke, izan ere 7'4 nm-ko (74 \u00c5) lodiera baitu. Mikroskopioz begiratzerakoan bi geruza ilun ikusten dira eta bien artean geruza argi bat. Mintza osatzen duten molekulen artean lipidoak dira nagusi. 50 lipido molekula bakoitzeko proteina bat aurkitzen dela kalkulatzen da, baina proteinak askoz handiagoak direnez mintzaren pisuaren %50a inguru hartzen dute.\nEredua.\nGaur egun onartzen den egitura mosaiko jariakorraren eredua da. S.J. Singer eta G.L. Nicolsonek proposatu zuten 1972. urtean. Zelula mintza lipidoz (fosfolipidoz eta kolesterolez), proteinaz eta gluzidoz osatua dago.\nMolekulak etengabe mugitzen direnez bere forma ere aldakorra da. Asimetrikoa da, hau da, barruko eta kanpoko aldeetan egitura ezberdina du eta beraz funtzio desberdinak betetzen ditu. Kanpoaldean glikokaliza eratzen da eta barnealdean aktinazko mikrofiruak itsasten zaizkio mintzari.\nOsaera kimikoa.\nMintzeko lipidoak.\nZelula mintza bi lipido geruzaz osaturik dago eta lipido hauek dira mintz plasmatikoaren egonkortasunaz arduratzen direnak. Mintzean agertzen diren molekula lipidiko guztien %98a anfipatikoak dira, hau da, mutur hidrofiloa (kanporantza begira, urarekin harremantzen dena) eta mutur hidrofoboa (barrurantza begira) dituzte.\nLipidoen artean gehienak fosfolipidoak dira eta buru polarra kanpoalderantz kokatzen dute, buztan hidrofoboak aldiz barnealderantz. Mintzaren kanpoko geruzan glukolipidoak ere ager daitezke, neuronatan bereziki, eta glikokaliza eratzen dute. Azkenik kolesterola aipatu behar da. Hau ere anfipatikoa da, izan ere lau eraztunetako molekula hidrofoboaren mutur batean hidroxilo talde bat baitauka.\nSinger eta Nicolsonek aipatu zuten geruza jariakorra dela, eta beraz ez da estatikoa. Honako mugimendu hauek agertzen ditu:\n1997. urtean Simons eta Ikonen ikerlariek lipido baltsen (\"lipid rafts\" ingelesez) ideia aurkeztu zuten. 50 nm inguruko lipido domeinu txikiak dira, inguruko mintza baino trinkoagoak, kolesterolez, fosfolipido saturatuz eta proteinaz osaturik baitaude. Trinkoak izanik gainerako mintzean baltsa gisa flotatzen dute. Hainbat funtzio esleitu zaizkie, batez ere patogenoen aurkako babesa eta kolesterolaren homeostasia.\nMintzeko proteinak.\nZelularen arabera mintzeko proteinen proportzioa aldatu egiten da. Neuronen mielinatan mintzeko molekulen arteko proteina kopurua %20koa da baina mitokondrioaren barneko mintzean %70era iristen da. Mintzeko proteinak bi multzo handitan sailkatzen dira:\nFuntzioaren arabera ere sailkatzen dira proteinak:\nMintzeko gluzidoak.\nLotura kobalenteen bidez kanpoko geruzan dauden lipido eta proteinei lotzen zaizkie eta glikokaliza eratzen dute. Zelula mintza babesten dute eta immunitate-sistemarentzako beharrezkoak dira zelulen izaera identifikatzeko.\nMintzaren funtzioak.\nZelula mintzak hainbat funztio betetzen ditu:\nGarraioa.\nZelulek substantzien trukea egin behar dute kanpoaldearekin, hori mintz plasmatikoaren bidez egiten da. Kanpotik beharrezko molekula guztiak hartu eta aldi berean, ez diete sartzen utzi behar komenigarriak ez direnei. Horretarako mintz plasmatikoa modu selektiboan jarduten da.\nMintzaren bidezko garraioa.\nMolekula txikiek zeharkatzen dute mintza. Hainbat eratara gertatzen da, molekularen izaeraren arabera eta gradientearen alde edo aurka egiten denaren arabera:\nZelula mintza lekualdatzearen bidezko garraioa.\nTamaina handiko molekulek eta partikula solidoek ezin dute mintza zeharkatu eta orduan mintza inbajinatu egiten da, hau da, forma aldatzen du.\nProzesu honen bidez, tamaina handiko molekulak eta partikula solidoak zelulan sartzen dira. Mintzaren kanpoko azalera zurgatu eta gero, mintz horren zati batera inguratzen dira. Endozitaturiko mintz zatiak azalerara itzultzen dira. Hiru endozitosi mota daude:\nZelulan ekoizturiko sustantziak kanporatu behar direnean besikularen mintzak bat egiten du zelula mintzarekin. Golgi aparatuan sortzen diren xixkuen kasua da.\nOdol kapilaretako endotelio zeluletan eta epitelioko zeluletan gertatzen den prozesua da. Zelulak pinozitosi bidez odoletik ehuneko zelulek behar dituzten sustantziak hartzen ditu eta zitoplasma zeharkatu ondoren alboan duen zelulari ematen dizkio exozitosi bidez.\nSeinaleak jasotzea.\nZelulek euren artean komunikatuta egon behar dute funtzioen koordinazio egokirako. Komunikazioa, mezulari kimikoen bidez. Hauei erantzuten dieten zelulak diana izena dute. Mezulariek ez dituzte mintz zelularrak zeharkatzen, horregatik, mintzaren beste aldera pasatzeko transdukzioa egin behar da.\nMezu agonistak eta antagonistak:\nMintzaren diferentziazioa.\nZelula mintza ez da uniformea izaten eta zelularen konkretuetan ezaugarri bereziak dituzten azalerak aurkitzen dira. Orokorrean azalera apikala, azalera basala eta alboetako azalera bereiztan dira epitelioetako zeluletan.\nDigestio hodiaren epitelioko zeluletako azalera apikalean zurgapen ahalmena handitzeko mintzak ebaginazioak izaten ditu, eskularru baten hatzen itxurakoak. Mikrobiloak dira. Arnas aparatuko zeluletako azalera apikalean zilioak azaltzen dira.\nZelulen arteko loturak.\nEhunak osatzen dituzten zelulen artean lotura eta atxikidurak agertzen dira. Konplexutasun ezberdina eta funtzio ezberdina duten hainbat lotura mota existitzen dira; Lotura estuak, atxikidura bandak, desmosomak, hemidesmosomak eta gap loturak."}
{"id": "34701", "revid": "512", "url": "https://eu.wikipedia.org/wiki?curid=34701", "title": "Immunologia", "text": "Immunologia immunitate-sistema aztertzen duen espezialitate medikoa edo biologiaren adarrari deritzo, kanpoko elementuak ezagutzeko ahalmena duten ornodunen organoak, ehunak eta zelulak aztertuz.\nImmunologiak ere erantzun immunea ikertzen du, hots, immunitate-sistemak garatzen dituen prozesuak kanpoko eragile patogenoak ezagutzeko eta suntsitzeko. Immunitate-sistemak funtsezko zeregina duenez hamaika gaixotasunetan, immunologiak garrantzia handia du gaixotasun ugari ulertu, ekidin, diagnostikatu eta tratatzeko orduan.\nImmunitate-sistemak berak sortzen dituen gaitzak ere immunologiaren lan-arloan sartzen dira: gaixotasun autoimmuneak, hipersentiberatasunak, immunoeskasiak, transplante-errefusak, etab.\nImmunologia kontzeptuak.\nBilakaeran zehar, izaki bizidunek beste organismoen erasoetatik (baita beren zelula eraldatuetatik ere) babestu ahal izateko mekanismoak sortu dituzte, barneko nahiz kanpoko ingurugirokoak izan organismo horiek. Animalia ornogabeetan, zelula bakartu eta espezializatuak besterik ez dira babes mekanismoak, baina ornodunetan, eta, ugaztunetan batez ere, badira oso mekanismo konplexuak, norberaren zelulak eta molekulak, eta zelula eta molekula arrotzak, bereizten dituztenak, eta zelula horien kontrako erantzun guztiz berezia ematen dutenak.\nBakterioek, birusek, onddoek eta beste bizkarroiek gure gorputzean sartu eta kalte handiak, baita heriotza bera ere, eragin ditzakete, ez bazaie defentsazko erantzunik ematen. Hasi organismo guztien kontrako erantzun berezitu gabeko batetik, eta jarduteko moduaren berezitasunak eta konplexutasunak ezaugarritzen duen erantzun immunitarioraino, era askotako defentsa tresna egokiak ditu giza organismoak.\nKanpoko organismoen kontrako babes ideia honi, erantsi behar zaio norbere zelula eraldatuen zaintzea (zelula minbizidunak, infekziodunak\u2026), edo norberaren organismoan barneraturiko kanpokoena (transplanteetan adibidez). Sistema immunologikoa gauza da bere zelulak ezagutu eta kanpokoetatik bereizteko, eta orobat, aldiko dagokion erantzuna emanez, organismoaren nolakotasuna defenditu ahal izateko.\nHorrekin guztiaren immunologiaren definizioa egin daiteke: organismoen osotasun biologikoaren defentsan inplikaturiko molekula eta zelula prozesuak aztertzen dituen zientzia da immunologia, norberarena dena ezagutuz eta gero suntsitzeko gai arrotzak (antigenoak), antzemanez.\nHala bada, mekanismo immunologikoen ezaugarri nagusietako bat zer den norberarena eta zer den arrotza bereizteko ahalmena da. Norberarena definitzeko, esan daiteke halakoa dela \"organismoaren sistema genetikoaren jardunak sorrarazitako, eta, oro har, erantzun immunologikorik sorrarazten ez duen gai oro\". Gai horiek zelula barneko molekulak, kanpokoak edo mintzezkoak izan daitezke; azken horiek dira batez ere garrantzitsuak (histobateragarritasunezko egitura nagusia osatzen dutenak). Ulertzekoa denez, arrotza da organismoaren geneen jardunaren bidez osa ezin daitekeena.\nArrotz direlakoan hartzen diren gaiak, eta erantzun immunologikoak eragiten dituztenak, antigenotzat har daitezke.\nAlabaina, horietako batzuk organismoak arroztzat hartzen ditu, eta, hortaz, ikuspuntu immunologikotik ez lirateke arrotz izango.\nImmunitatea, edo giza organismoaren molekula eta zelula arrotzen kontrako defentsa ahalmena, maila desberdinetan gauzatzen da, eta gure gorputzeko egitura, organo eta sistemak inplikatzen ditu. Konplexutasun txikienetik handienera, ondorengo inmunitate mekanismoak bereiz daitezke:\nMekanismo horiek denak, beharrezko izanez gero, gure organismoaren defentsan parte hartzen dute, mailaka jardunez, eta ekintza koordinatu eta hierarkizatua bultzatuz.\nImmunologiaren adarrak.\nTransplante-errefusak aztertzen ditu ere immunologia klinikoak, hauek ekiditeko asmoz.\nHistoria.\nEritasun infekzio-eragile batzuek, izurri beltzak, tifusak Lurreko eremu heze batzuetan, baztangak, kolerak, malariak eta bestek, izugarrizko sarraskiak eragin dituzte gizadiaren historian zehar.\nAntzinatean, eritasunaren jatorria arrazoi mitiko eta erlijiosoei lotzen zitzaien; ideia horrek duela gutxi arte iraun du: antzina jainkoak lasaitu behar ziren, Erdi Aroan bekatua aurkitu eta garbitu behar zen. Bestalde, antzina-antzinatik gauza jakina zen eritasun infekziodun zenbait gainditzen zituzten pertsonak immune bihurtzen zirela eritasun horiekiko. Jakina zen orobat izurri batzuk besteak baino gogorragoak izaten zirela, baztangarena, adibidez. Horren ondorioz, baztangaren inokulazioa hasi ziren egiten, inokulazio gaia baztanga arina izan zuten gaixoetatik hartuta; bariolizazio deitzen zitzaion horri.\nSaio enpiriko horiek guztiak kontuan hartuta, XVII. mendean hasi zen gauzatzen eritasun infekziodunen ezagutza zientifikoa; Jenner, Koch eta Pasteur izan ziren immunologiaren aitzindariak. Jennerrek (1749- 1823) medikuntzaren mugarri bat ipini zuen, XVIII. mende bukaera aldean lehen txertoa ipini zuenean. Garai hartan oso zabaldua zegoen behi baztanga izandako pertsonak (behiak jezten zituztenen artean asko izaten ziren), libre geratzen zirela giza baztanga beldurgarritik. Jenner ausartu zen bariolizazioa egiten aldez aurretik behi baztanga ipini zion haur bati, eta ez gaixotzea lortu zuen. Immunizazio mota hori azkar zabaldu zen XIX. mendean zehar, eta beste eritasun infekziodunen kontrako txertoen bilaketa bultzatu zuen. Ez zen ordea aurrerakuntza zientifikorik lortu ia, saio haiek ez baitzuten behar bezalako oinarri teorikorik.\nIzan ere, ez zen ezagutzen ez eritasunaren zergatia, ez nola lortzen zuen txertoak inmunizatzea. Gogora dezagun garai hartan ez zela oraindik gaixotasunaren mikrobio teoria garatu, eta oraindik ere bizi-bizirik zegoela berezko sorkuntzaren teoria.\nXIX. mende osoan zehar landu zen eritasun kutsagarrien jatorriaren arazoa. Oraindik ere indar handia zuen eritasun horien jatorria faktore abiotikoei egozten zien joerak: izurri aldietan eguratsak edo lurrak izaten omen zuen aldaketari, zelulen aldaketa fisiokimikoari, etab. Nolanahi ere, gero eta gehiago ziren jatorria mikrobioetan zegoela adierazten zuten aurkikuntzak: Henlek, 1840an, kutsaduraren eragilea izaki bizi bat zelako ideia proposatu zuen; 1845an Davainek bakterioak aurkitu zituen karbunkoaz gaixo zeuden behien odolean; Snowek pentsatu zuen 1854ko kolera izurriak hirietako ur zikinetan ugari zebilen eragile organikoren batean zuela sorburua.\nKochen lanek (1843-1895), sekulako garrantzia izan zuten mikrobioaren ideiaren garapenean. 1872tik aurrera karbunkoaren eragilearen ikerketan jardun zuen; eritasun hori eragiten duen baziloa zein zen aurkitu zuen, baziloaren formak aurkitu zituen (baita esporak ere), eta karbunkoarekin duten erlazioa frogatu zuen. Metodologiaren aldetik ere ekarri handiak egin zizkion zientziari, hala bakterio haztegiak, bakterio mota desberdinak bakartu eta hazi ahal izateko.\nPasteurrek (1822-1895) egin zituen aurkikuntza erabakigarriek behin betiko zabaldu zuten eritasun infekziodunak mikrobioek eraginak zirelako teoria. Lehen lanekin, hartziduren eta mikrobioen arteko erlazioa frogatuz, izaki bizien berezko sorrera ukatu ahal izan zuen. 1880tik aurrera egin zituen karbunkoaren gaineko aurkikuntzak, mikrobioen teoria finkatu zutenak. Oiloen koleraren kontrako txertoa ere prestatu zuen (Jennerren aurreko aurkikuntzaren ohorez txerto izena, frantsesez, proposatuz), karbunkoaren eta errabiaren kontrakoa.\nPasteurrek ipini zituen, beraz, immunologiaren oinarri zientifikoak. Kontuan izan behar da garai hartan immunitate kontzeptua oso lotua zegoela mikrobioarenari, hori baitzen \"organismoek duten ahalmena gorputzean barneratu den edozein gorputz arrotzi (mikrobioei) uko egiteko\".\nKoch eta Pasteurren lanen ondorengo bi hamarraldietan bakterio eritasun gehienen eragileak aurkitu ziren, batez ere alemaniar eskolan, eskola frantsesak gehienbat immunizazio arazoak lantzen baitzituen. Joan den mendearen bukaeran baziren bi teoria elkarren kontrakoak defentsa immunologikoko mekanismoen inguruan: Metchnikoffen fagozitoena, garrantzi handiena gure gorputzeko zelula defentsako mekanismoei ematen ziena, eta Behringen teoria serologikoa, odol serumean diren gai kimikoetan oinarrituriko defentsa baten alde egiten zuena; \"antitoxinak\" ziren gai horiek, geroago antigorputz izendatuko zirenak. Geroxeago frogatu zen bata zein bestea, bi mekanismoak, jokatzen dutela.\nMende honetan, immunologia, batez ere gaixotasun infekziodunen kontrako immunitatea lortzeko mekanismoak aztertzen zituen mikrobiologiaren alor gisa jaio ondoren, zientzia erabat independente bihurtzeko bidean dago. Defentsa mekanismoei loturik dauden molekulen eta zelulen ezagutzak aurrera egin ahala, mikrobioekin batere zerikusirik ez duten fenomeno immunologikoak aurkitu dira. Izan ere, alergiak, anafilaxiak, immunourritasunak eragindako eritasunak, odol transfusioen teknikak, organoen transplanteak, etab. direla-eta, berritu behar izan da immunologiaren kontzeptu klasikoa."}
{"id": "34702", "revid": "96586", "url": "https://eu.wikipedia.org/wiki?curid=34702", "title": "Desmond Tutu", "text": "Desmond Mpilo Tutu (Klerksdorp, Transvaal probintzia, 1931ko urriaren 7 - Lurmutur Hiria, 2021eko abenduaren 26a) hegoafrikar apezpiku anglikanoa eta apartheidaren aurkako ekintzailea izan zen. 1984an, Bakearen Nobel saria jaso zuen.\nBizitza.\nDesmond Tutu Hegoafrika iparraldeko Klerksdorpen jaio zen, Johannesburgetik gertu, 1931ko urriaren 7an. Mediku bilakatzeko asmoa izan zuen txikitatik; familiaren baliabide ekonomiko urriak, ordea, plana aldatzera behartu zuten, eta irakasle izateko ikasi zuen. 1954tik 1957ra ibili zen lanbide horretan, eta gerora izendatu zuten artzain anglikano, 1960an; hain justu, Teologia ikasi ondoren.\nHurrengo hamabost urteetan ere ikasketetan murgildu zen \u2014tartean egonaldi bat egin zuen Londresen\u2014, eta 1975ean Johannesburgeko katedral anglikanoko dekano aukeratu zuten; hori lortu zuen lehenbiziko herritar beltza izan zen. Orduan, hiri horren hegoaldeko Soweto auzunean hasi zen bizitzen, Nelson Mandelaren kale berean, eta apartheideko etapa gatazkatsuenetako baten lekuko izan zen, besteak beste 1976ko Sowetoko altxaldiarena.\n1977an, Lesothoko gotzain izendatu zuten, eta 1978an, Hegoafrikako Elizen Kontseiluko idazkari nagusi. Hain justu, garai hartan hasi zen babesten eta manifestatzen Kontzientzia Beltza mugimenduaren alde eta, pixkanaka, nazioarteko ikur bilakarazi zuen ibilbidea egin zuen arrazismoaren kontrako borrokan. 1982an, Lurmutur Hiriko Artzapezpikutza Anglikanoaren buruzagitza eman zioten \u2014hori ere lortu zuen lehen herritar beltza izan zen\u2014, eta bi urte geroago jaso zuen Bakearen Nobel saria.\nApartheida desegin ostean, eta Mandelak herrialdeko presidentetza lortu zuenean, Tutuk Adiskidetzarako eta Egiarako Batzordearen presidentetza jaso zuen, eta hori gidatzen aritu zen 1996tik 2003ra; batzorde horrek apartheid garaian egindako krimenak argitara ateratzeko xedea izan zuen. Garai hartan zen egoera deskribatzeko, \"Rainbow Nation\" (\"Ortzadar Nazioa\") izen-sintagma sortu zuen, hots, etnia askotako jendeak elkarrekin bakean bizi ziren herria. \n1996an, Hegoafrikako Eliza anglikanoaren buruzagitza utzi zuen. Urte berean, Bartzelonan, Hizkuntza Eskubideen Deklarazio Unibertsalari babesa eman zioten pertsona ezagunetako bat izan zen. 1997an, berrriz, prostatako minbizia diagnostikatu zioten, eta horri aurre egiten aritu zen hurrengo urteetan. Euskal Herriko gatazkaren konponbidea lortzeko lanean ere inplikatu zen, eta 2010ean Bruselako Adierazpenaren sinatzaileetakoa izan zen.\nLurmutur Hiriko Oasis Frail Care Center erietxean hil zen 2021eko abenduaren 26an. 2002ko urtarrilaren 1ean eman zioten azken agurra Lurmutur Hiriko katedralean. Zeremonian emandako hitzaldian, Cyril Ramaphosa herrialdeko presidenteak herritarren \"iparrorratz moral eta kontzientzia nazional\" gisara deskribatu zuen."}
{"id": "34703", "revid": "105290", "url": "https://eu.wikipedia.org/wiki?curid=34703", "title": "San Diego (Kalifornia)", "text": "San Diego Ameriketako Estatu Batuetako hiria da, Kalifornia estatuko bigarren handiena. 2009an hiriak berak 1.279.329 biztanle zituen, metropolitar barrutian 3 milioi pertsona inguru bilduz (AEBetako zazpigarren handiena).\nHerrialdeko hego-mendebaldearen izkinean dago kokatuta, Tijuana (Mexiko) mugakide edukita.\nHiri senidetuak.\nSan Diego ondorenho hiriekin senidetuta dago:"}
{"id": "34705", "revid": "137486", "url": "https://eu.wikipedia.org/wiki?curid=34705", "title": "Las Vegas", "text": "Las Vegas (ingelesez ahoskatua) Ameriketako Estatu Batuetako hiria da, Nevada estatuko handiena. Hiria Las Vegas bailarako metropoli-eremuaren erdigunea da, eta Mojave basamortu handiko hiririk handiena. Las Vegas nazioarteko izen handiko hiri turistiko garrantzitsua da, batez ere zorizko jokoengatik, dendengatik, luxuzko jatetxeengatik, entretenimenduagatik eta gaueko bizitzagatik. Las Vegas bailara, oro har, Nevadako finantza-, merkataritza- eta kultura-gune nagusia da.\nHiriak bere burua Entretenimenduaren Munduko Hiriburu izendatzen du, eta ospetsua da bere kasino-hotelak eta jokoari lotutako jarduerak direla eta. Negozio-konbentzioetarako Estatu Batuetako hiru helmuga nagusietako bat da, eta munduko lider bat ostalaritzaren sektorean, munduko beste edozein hirik baino bost diamanteko hotel gehiagorekin. Gaur egun, Las Vegas munduko helmuga turistiko bisitatuenetako bat da. Hiriak helduentzako entretenimendu-modu ugariekiko zuen tolerantziak \"Bekatuaren Hiria\" titulua ekarri zion, eta Las Vegas literaturarako, filmetarako, telebista-programetarako eta musika-bideoetarako agertoki herrikoi bihurtu du.\nLas Vegas 1905ean ezarri zen eta 1911n eratu zen ofizialki. XX. mendearen amaieran, mende horretan sortu zen iparramerikar hiririk jendetsuena zen (antzeko bereizketa lortu zuen Chicagok XIX. mendean). Hazkunde demografikoa bizkortu egin da 1960ko hamarkadatik, eta 1990 eta 2000 artean biztanleria ia bikoiztu egin zen, % 85,2 handituz. Hazkunde azkarrak jarraitu egin du XXI. mendean, eta Ameriketako Estatu Batuetako Errolda Bulegoaren arabera, hiriak 641.903 biztanle zituen 2020an, 2.227.053 biztanle inguru metropolitarrekin.\nMetropoli-eremu handi gehienetan gertatzen den bezala, hiri nagusiaren izena (\"Las Vegas\" kasu honetan) askotan erabiltzen da hiriaren muga ofizialetatik haratago dauden eremuak deskribatzeko. Las Vegasen kasuan, hori batez ere Las Vegasko Strip zonetan eta inguruetan aplikatzen da, berez Paradise eta Winchester komunitate ez inkorporatuetan daudenak. Nevada da estaturik lehorrena, eta Las Vegas Ameriketako Estatu Batuetako hiririk lehorrena da. Denborak aurrera egin ahala, eta klima-aldaketaren eraginpean, Nevada hegoaldeko lehorteek gora egin dute maiztasun eta larritasun aldetik, eta horrek presio gehigarria ekarri dio Las Vegasko segurtasun hidrikoari.\nKlima.\nLas Vegas hiriak basamortuko klima du: udan oso beroa eta urtean zehar oso euri gutxi. Urtero egun batzuk jarraian 40\u00a0\u00b0C baino gehiago egiten du. Tenperatua horiek saihesteko biztanleek tunelak, pasabideak, automobilak edo errailbakarrak erabiltzen dituzte. Neguak, bestetik, hotzak eta haizetsuak dira; tenperaturak 14\u00a0\u00b0C eta 3\u00a0\u00b0C artean kokatzen dira. Batzuetan elurra egiten du baina ez da ohikoena; adibidez, 2008ko abenduaren 17ko elurtea gogorazten da. Hori bai, inguruko mendietan askotan ikusten da. Uztailetik iraila arte Mexikoko montzoiak Mexiko Golkotik hezetasuna eramaten du hirira, ekaitz elektrikoak sortuz.\nHerri eta hiri senidetuak.\nLas Vegas ondorengo herri eta hiriekin senidetuta dago:"}
{"id": "34706", "revid": "223558", "url": "https://eu.wikipedia.org/wiki?curid=34706", "title": "Desmond Mpilo Tutu", "text": ""}
{"id": "34707", "revid": "42539", "url": "https://eu.wikipedia.org/wiki?curid=34707", "title": "Safari", "text": "Safari hitzak esanahi ezberdinak izan ditzake:"}
{"id": "34709", "revid": "448", "url": "https://eu.wikipedia.org/wiki?curid=34709", "title": "Bot (argipena)", "text": "Bot izenak adiera hauek ditu:"}
{"id": "34713", "revid": "512", "url": "https://eu.wikipedia.org/wiki?curid=34713", "title": "Pedro de Madariaga", "text": "Pedro de Madariaga (Dima, 1537 - 1590) bizkaitar kaligrafo bat izan zen. Esan daiteke, arratiako lehen idazlea dela berau. Etxepareren \"Linguae vasconum primitiae\" liburua baino lehenagoko euskal obren berri eman zuen, datu gutxirekin bada ere. Idazteko metodo berri bat ikasten eta erabiltzen hasi zen Valentzian."}
{"id": "34716", "revid": "119347", "url": "https://eu.wikipedia.org/wiki?curid=34716", "title": "Baruch Spinoza", "text": "Baruch Spinoza, baita Benedictus de Spinoza edo Bento de Espinosa ere (Amsterdam, 1632ko azaroaren 24a - Haga, 1677ko otsailaren 21a) jatorri sefardi hispano-portugaldarreko filosofo neerlandarra izan zen. Baruj, Bento, Benito, Benedicto edo Benedictus (de) Spinoza edo Espinosa ere esaten zaio, itzulpenen arabera, jatorriari buruzko hipotesietan oinarritzen dira denak. Kartesianismoa gisa ezagutzen den korrontearen ondorengo kritikoa da, eta XVII. mendeko filosofiaren arrazionalista handietako bat da, Ren\u00e9 Descartes frantsesarekin eta Gottfried Leibniz alemanarekin batera; gainera, gutun trukaketa bat izan zuen azkenarekin.\nSpinoza Amsterdameko komunitate judu-portugesean hazi zen. Auzi filosofiko eztabaidagarriak garatu zituen; besteak beste, Biblia hebrearen egiari eta jainko bakarraren izaeraren gainean. Agintari erlijioso juduek txelinoan jo zuten beren kontra, eta, horren ondorioz, juduen gizarteak kanporatu eta baztertu egin zuen hogeita lau urterekin (1656). Gero Hagan bizi izan zen, eta lenteak leuntzeko lanetan aritu zen. \nFilosofian, arrazionalismoaren ordezkari nagusietakoa da. Haren magnum opus, \"Etika\", hil ondorengo urte berean argitaratu zen (1677). Etikaren ezaugarri nagusia arrazionalismo absolutua da, zeina adimenaren eta gorputz kartesiarraren dualismoaren aurkakoa baita; era berean, \u00abJainkoa\u00bb edo \u00abNatura\u00bb (panteismoa) izeneko errealitate bakarra identifikatzen du. Errealitate hori betierekoa, infinitua eta perfektua da, baina, teismo klasikoaren jainko pertsonalarekiko oso ezberdina; baita unibertsoko gauza guztiak Jainkoaren \u00abmodu\u00bb sinpleak dira ere. Ezer ere ez da ez kontingentea ezta askea ere, guztia Jainkoaren parte da-eta. Dagoen guztia bere burua kontserbatzeko joera dauka (\"konatoa\"); izan ere, gizakiak zoriontsu bizitzeko nahia adierazten du, arrazoimenaren arabera. Itun te-politikoan (1670), erlijio judeokristaua kritikoki aztertu zuen, eta \u00abfilosofatzeko askatasuna\u00bb eta demokrazia bere egin zituen. Bere teoria politikoak Estatuaren xedea eta gizabanakoaren helburuak bateratzen zituen (bere izate arrazionala zaintzea) gizarte-ordenaren, agintaritza politikoaren eta legeen bidez.\nSpinozari maiz egin zioten eraso bere iritzi politiko eta erlijiosoak azaleratzeagatik. Bere garaikideek \u00abateoa\u00bb deitzen zioten maiz, nahiz eta bere lanetan ez zuen ukatu Jainkoaren existentzia. Ortodoxia erlijiosoaren kritikengatik nekatuta, haren liburuak Eliza Katolikoaren \"Index librorum\" galitorumean sartu ziren (1679). Haren lana gordeta ibili zen XIX. mendearen hasierako filosofo idealista handiek aldarrikatu zuten arte: \u00abSchleiermacher [\u2026] Hegel, Schelling guztiek aldarrikatzen dute Spinoza pentsamendu modernoaren aita dela\u00bb. Bere lorpen filosofiko eta moralen ondorioz, Gilles Deleuzek \u00abfilosofoen printzea\u00bb izendatu zuen.\nBiografia.\nFamiliaren jatorria.\nAmsterdamen (Herbehereak) jaio zen 1632an, Iberiar penintsulako judu sefardi emigranteen familia batean, erlijio-jazarpenetik ihesean zebiltzala.\nBere familiaren sustraiak Espinosa de los Monterosen daude, non bere senideen abizena \"Espinosa de Cerrato\" baitzen. [n. 1] 1492ko martxoaren 31n Errege Katolikoen dekretuaren bidez Espinosoak Gaztelatik kanporatu zituzten eta Portugalera joatea erabaki zuten. Bertan, katolizismora bilakatzea behartuta egon ziren herrialdean jarraitzeko. Manuel I.a Portugalgoa, Aragoiko Isabel Errege Katolikoen alaba zaharrena ezkondu zenean, herrialdean kargu garrantzitsuak zituzten juduak bataiatzeko agindu zuen indarrez bazen ere (medikuak, bankariak, merkatariak, etab. ). Garai hartan ehun eta hogei mila judu bihurtu ziren eta Espinosatarrak bakean bizi ahal izan ziren, Inkisizioa Portugalen ezarri zen arte, berrogei urte inguru geroago. \nSpinozaren aitonak, Isaac de Espinosak, Nantesera alde egin zuen (1593an estututa dago), baina, ez zen han gelditu, judaismoa ofizialki proskribatuta zegoen-eta. Era berean,\u00abmarroiekiko\u00bb eta, bereziki, portugaldarrekiko etsaitasunagatik. Izatez, 1615ean bota zuten, eta Rotterdamera iritsi zen bere familiarekin. Azkenean, 1627an hil zen. Gabriel \u00c1lvarez, Isaac-en aitaginarreba eta Spinozaren aita-birraitona, 1597ko abuztuaren 20an Inkisizio portugesak heriotza-zigorra ezarri zion, zigor hori, ordea, galeretako batek kommutatuko zuen. \nHaren aita, Miguel de Espinosa, merkatari ezaguna izateaz gain, komunitate juduko kide aktiboa izan zen (sinagoga eta eskola juduak).\nHezkuntza.\nSpinoza Amsterdamgo komunitate juduan hezi zen, erlijio-tolerantzia zegoen tokian, nahiz eta elizgizon kalbinisten eragina izan zuen. Juduen ortodoxiari lotutako hezkuntza jaso arren, adibidez, Sa\u00fal Levi Morteiraren eta Menasseh Ben Israelen ikasgaietara joanda (juduak Ingalaterrara itzultzea Cromwellekin negoziatuko zuen gizona), jarrera kritiko samarra erakutsi zuen ikasketa horiekiko, halaber, autodidakta izan zen matematikan eta filosofian.\nThomas Hobbes, Lucrecio eta Giordano Bruno ere irakurri zituen, eta irakurketa horiek zirela medio juduen ortodoxiatik urrunduz joan zen. Horri kollegianteen taldearen (kolegiatzaileen), Neerlandesko kristau liberal protestanteen eta hispaniar-portugaldar heterodoxia juduen eragina gehitu dakizkioke, batez ere Juan de Prado eta Uriel da Costaren irudietan islatuak.\nJuduen komunitatetik kanporatzea.\nAita 1654an hil zen, hori dela-eta, filosofoak ez zuen aitarenganako errespeturik eza ezkutuan eduki. [beharrezko Prozesu batean sartu zen bere anaiordearekin ostean, non aitaren herentzia banatzen baitzen. Baruch-ek irabazi ondoren, ordea, herentzia handi bati uko egin zion, \u00abohe on bat, bere lihoarekin\u00bb hartuz. Auzitan jarri zen Spinozaren ortodoxia. Sinagogako buruzagiek bederatzi mila florineko pentsioa eskaini zioten, Van den Ende utzi eta judaismo ortodoari itzultzen bazitzaion; baina Spinin\u00f3 ez zen tranferitu, eta, 1656ko uztailaren 27an, Talmud Tor\u00e1 Amsterdam kongregazioak txeltxo urte jaulkiko zituen (harietan: hogeita itres: spebitoa, spebitoaren kontrako agindua, baztertzea). Anatema portugesez idatzi zen jatorriz, eta [n. 2] testuaren zati batzuen itzulpena hau da:\n[\u2026] aspalditik [bagenekien] Baruch de Spinozaren iritzi okerren eta jokabide okerraren berri, eta hainbat bide eta ohartarazpenen bidez saiatu dira bide txarretik ateratzen. Emaitzarik lortu ez zutenez [\u2026], [\u2026] hori [\u2026] Israelgo herritik kanporatua izatea ebatzi zuten, [\u2026] dekretu honen arabera: [\u2026]: [\u2026], Baruch de Spinoza [\u2026] kanporatu, bota eta madarikatu genuen Legearen Liburu Santuen aurrean, bere [seiehun eta hamahiru preskripzioekin], eta Josujeriorekin hitz egin zuen. Madarikatua egunez eta madarikatua gauez; madarikatua urtzen denean eta madarikatua jaikitzen denean; madarikatua ateratzen denean eta madarikatua itzultzen denean. Jaunak ez barkatzea. Jaunaren haserrea eta haserrea gizon honen aurka desagertzea eta Legearen Liburuan idatzitako madarikazio guztiak haren gainean botatzea. [\u2026] Agintzen dugu inork ez dezala berarekin ahozko edo idatzizko komunikaziorik izan, inork ez diezaiola mesede egingo, [\u2026] inork ez dezala irakurri berak idatzitako edo idatzitako ezer.\nEl Spinozaren kontrako Herem-a \"Nazioaren hitzarmenen liburuan\".\nGero hiritik erbesteratu zuten, bi taldetan banatuta:\nAsquenaziak talde itxiak ziren. Une historikoren batean, badirudi haren arauak sefardienak baino ortodoxoagoak eta zurrunagoak zirela. Amsterdameko talde nagusia zen.\nKanporatu ondoren, hiriaren kanpoaldeko auzo txiro batera erretiratu zen, eta bertan bere Apologia idatzi zuen sinagogaren abdikazioaz arduratzeko. Autore batzuen aburuz, lan hori Tratatu te-politikoaren aurrekaria da (TTP). Gainera, kristau-talde menonita eta kolegiatzaileekin izan zuen tratua, kristau-izaera liberal eta tolerantearekin. \nLanbide bat izateko ohitura juduaren arabera, tresna optikoetarako beirazko lenteak leuntzen ikasi zuen, batez ere Christiaan Huygens zientzialariarentzat. Lan horrekin bizitzeaz gain, Johan de Wittek jaso zuen pentsioa, bere biografoetako baten arabera.\nObren idazketa.\n1660an, Rijnsburg herriko etxe batera joan zen, Leydendik hurbil dagoen kostaldeko herri batera. Gaur egun, filosofoari eskainitako museoa da, gainera, bertan filosofia kartesiarraren azalpena idatzi zuen, \"Renati des\" Cartes Principia Philosophias (\"Descartes-en\" filosofiaren printzipioak, PPC) izenburupean. Metitatsformatarren pentekidea (16cm). latindarra; 1664an Neerlandesaren berehalako bertsioa agertu zen); aipatu behar da hauek izan zirela bere izenarekin argitaratu ziren bi lan bakarrak. Bere oihartzuna hain handia izan zen, autorea oso ospetsu egin zuela. Horregatik, Spinozaren etxean Neerlandarren Urrezko Mendeko hainbat pertsonaia hasi ziren ibiltzen, besteak beste, Huygens eta Jan de Witt. Uste da, halaber, garai hartan konposatu zuela Jainkoari, gizakiari eta haren zoriontasunari buruzko tratatu laburra. Han Europa osoko intelektualekin gutun ugari hasi zen, batez ere hamabost urteko gutun bat Henry Oldenburg-ekin, Londresen zegoen diplomatiko alemaniar batekin, eta Royal Societyko idazkarietako bat zen. 1660ko lehen urteetan, \"Emendatione Intellects-en Tractatusean\" (Ulermenaren Erreformarako Ituna, TIE) eta bere obra ezagunenean ere hasi zen lanean: \"Etika\" (E), 1675ean bukatua.\n1663an Voorburg-era joan zen, Hagatik gertu. Han, zirkulu liberaletara txertatu zen, eta adiskidetasun handia izan zuen Christiaan Huygensekin eta orduko gobernuburuarekin (raadsaris), Jan edo Johan de T. Janek edo Johan de T. Azken honek, TTP lan anonimoa publikoa egiten lagundu zion, obra honek iskanbila sortu zuen 1670. Zigor jainkotiar gisa hartu zuten, estatistak deseginda zeudenekiko tolerantzia zela eta \u2014Spinozak \"Ultimi barorum\" pasquinaren bidez kondenatutako krimena\u2014, liburu bizipenak argitaratzera itzuli zuten. Hurrengo urteetan, isolamendua areagotu egin zen, eta, bere bizitzarekiko beldurra zela eta, 1673ko hasieran \u00abasiloa Livornotan\u00bb negoziatu zuen Toscanako duke handiarekin, Lorenzo Magalotti filosofoaren bidez. \nAzken urteak.\n1670etik hil zen arte Hagan bizi izan zen. 1673an, Johann Ludwig Fabricius-ek (J. L. Fabritius), Teologiako irakasleak, Filosofiako katedra bat eskaini zion unibertsitatean (Heidelberg) Palatinadoko hauteslearen eskariz; Spinozak ez zuen onartu, beraz, \u00abfilosofatzeko askatasuna\u00bb bermatzen zitzaion arren, \u00abezarritako erlijioa ez trabatzea\u00bb eskatzen zitzaion. Johan de Witt hil ondoren sortu zen erregimenaren justizia-gorteak, gainera, 1674ko uztailaren 19an debekatu zuen Itun teologiko-politikoa (TTP). \"Etika\" Amsterdamen argitaratzeko egin zuen saiakera bertan behera utzi zuten agintaritzak aurkeztutako kontrako txosten baten bidez. Orduan, \"Gram\u00e1tica\" hebrea egiteko proiektua sortu zuen, Itun Zaharretik Holandarrera itzultzeari ekin aurretik, baina ez dira iritsi asmo horren konatoak ere, heriotzak zapuztuta. Hil baino urtebete lehenago, Leibnizek bisita egin zion, baina hark ukatu egin zuen topaketa.\nTuberkulosiak jota, 1677ko otsailaren 21ean hil zen 44 urte zituela. Ez zuen amaitu bere \"Itun Politikoa\" (TP). Hil ondoren egindako ondasunen inbentario batean, ohe bat, haritz-mahai txiki bat, hiru hanka eta bi mahai txiki zituen izkinako beste bat, lenteak leuntzeko ekipoa, ehun eta berrogeita hamar bat liburu eta xake-taula bat zeuden. Urte horretako azaroan, bere lagunek aurkitutako lan berri guztiak argitaratu zituzten aldi berean latinez (Opera posthuma, OP) eta neerlandez (\"Nagelate schriften\", NS), baita haien korrespondentzia ere. Liburua 1679ko Vatikanoko \"Index librorum\" imitorumean sartu zen.\nPentsamendua.\nEpistemologia.\nulermena eta irudimena.\nSpinozan, hasieratik esatea komeni da, ez dago dualismorik. Hau da, arima eta gorputza ez dira izaki bereiziak, gauza bat eta bera baizik, baina ikuspegi desberdinetatik ikusita (E, III, p2, esc.). Hipotesiz: arimak pentsatzerik ez badu, gorputza geldi egongo litzateke eta alderantziz (idem). Arima eta gorputza gauza bera da orduan, baina lehenengo terminoan pentsamenduaren atribututik ulertzen da, eta bigarrenean, luzapenetik (idem). Hori esanda, berehala nabarmendu beharreko beste kontu bat da erakunde bakoitzak bere izaeran irauten duen heinean (E, III, p6) bere buruari kalte egin diezaiokeela edo ez. Bestela esanda: indarra [n. 5] murriztu edo handitu egin dezake, existitzen jarraitu eta jarduteko (E, IV, p8). Faboratzen duena eta erabilgarria dena ona da. Kalte egiten diona txarra da (idem). \nGogoeta horiek egin ondoren, esan behar da serioski planteatu beharreko arazoa benetako ezagutzaren aukera dela. Hain zuzen ere \u2014oso azaletik eta labur-labur\u2014, onartzen edo aurresuposatzen da fantasiak eta intautazioak (noizean behin sinonimoekin hitz egiteagatik) erabakitzen dutela zer dagokien, hau da, beren mugak ezartzen dituztela. Zorrotzegiak izan gabe, irudimena ulermena ez den beste edozein gauzatzat har daiteke, eta arima izaera pasiboan edo kontenplatiboan mantentzen du (TIE, \u00a784). Aitzitik, adimenak arimak lan egitera darama, eta, beraz, jarduera-izaera ematen dio (E, III, p3, dem).). \nIrudimenak gorputzari baino ez dio erreferentzia egiten (TIE, \u00a784), eta gorputza bere grina guztiekin arrastatzen du; horregatik, sufritzera eramaten gaitu. Eta horregatik, gauza erreal eta berezietara bultzatzen duen maitasunak heriotzara hurbiltzen gaitu, berez ez baitira seguruak eta zalantzazkoak (Ib\u00edd., \u00a79).Azpimarratuz, beraz, irudimena adimenaren aurkakoa dela, eta hari gidaria epistemologia baten aukera eta gauzatzea dela, zehaztapen batzuk behar dira:\nUlermena, bere aldetik, bide negatibotik defini daiteke. Hala, berehala argitu beharko litzateke ezen, bere ahaleginaren bidez, ideia argi eta desberdinak izatea lortzen dela \u2014konfusak edo desegokiak ez direnak\u2014, eta ideia horiek arimak eratzen dituela \u2014gorputzaren mugimenduetatik sortu beharrean (TIE, 91)\u2014. Zalantzak ez du ulermenean lekurik, nabarmendu behar da, ordenarik gabeko gauzak ikertzetik sortzen baita (Ib\u00edd., \u00a780). Eta hori izango litzateke irudimenaren eta intautaketaren arteko beste alde garrantzitsu bat: lehenak zati bat ezagutzen du (arestian aipatu dugun bezala), baina bigarrenak konkretu, argi eta egiazki ezagutzen ditu gauzak. Eta hala, Spinozak esan dezake ulermen-ordenak bat etorri behar duela Naturarekin (Ib\u00edd., 95 eta \u00a799), edo, bere hitzekin, \u00abideien ordena eta lotura gauzen ordena eta lotura bera da\u00bb (E, II, 7. or.). Baina oraindik argi ez badago zergatik bereizi behar diren, utz dezagun autoreak berak argitzea gaiaren garrantzia: \nMetafisika.\nSubstantziaren infinitutasuna.\nUlermenari eta irudimenari buruz esandakoa alde batera utzi gabe, esan behar da azken horrek gainditu beharreko zailtasunak dituela. Horren adibide argia da nola agertzen diren gauzak irudimenean: zatiz osatuak, anitzak eta zatigarriak.[n. 6] \nUnibertsoan dagoen guztia infinitua da, inurri batetik galaxia bateraino. Baina hori zehaztu beharra dago, Spinozak hitz horri buruz erabiltzen dituen zentzuak edo ulerkera kontuan har ditzagun:\nGure autoreak (1) nahiago zuen justifikazioa (2) baino modu sinplean azaltzen du, beti aurkezten den arazoa dena imajinatzen saiatzen garela planteatzen duenean. Baina hortik zenbait absurdo (idem) jarraitzen dira, beraz, lehenengo ondorio sendo bat da (1) ezin dela neurtu eta ezin dela gauza finez osatuta egon (idem). Bada, ohartarazteko erredundantea dirudien arren, (2) zatien batukari gisa adierazten dena da. Spinozak (1) nahi duena adimenak bakarrik sortua da, eta ez du imajinatzen (Ep., karta 12).\nBaina ulermenak ematen dizkigun hiru ezaugarri horiek maila desberdinetan eman daitezke. Horregatik, oso garrantzitsua da tasun edo atributu guztiak, hots, Jainkoa, Natura edo substantzia, dituenari erreferentzia zuzena egitea. Azken hori esentzia nahitaez bere existentzia eskatzen duen hori da, beraz, bere buruaren kausa da (E, I, prop. 8, dem.). Jainkoa hori da, hain zuzen, baina hobeto deskribatzen da \u00abatributu amaigabeak dituen izaki guztiz infinitu\u00bb gisa (E, I, def. 6).\nLehenik eta behin, adimenetik kanpo \u00absubstantziak\u00bb baino ez daudela, haien atributuak eta eraginak \u2014moduak (E, I, prop. 4)], eta, bigarrenik, bi substantzia edo gehiago, egiazki egongo balira, nola bereiziko liratekeen hipotetikoki ulertuz. Lehenengo kasua balitz, orduan ez legoke ezaugarri nagusi bera duten bi substantzia (E, I, prop. 5), beraz, denak erabat desberdinak izango lirateke besteengandik \u2014hala nola Leibnizko monadak\u2014, eta errealitatearen eta elkar ulertzearen ordena eta lotura ez litzateke posible izango; izan ere, azken hori, lortu dezakeen aurrerapena gorabehera, mugatua da. Bigarren kasua balitz, orduan, substantzia guztiak bat izango lirateke; izan ere, bereiztezinak diren substantzien identitate-printzipioa gogoan izanik: A = A eta A * B\u2026 \nSubstantziaren infinitutasuna Spinozak bi eratara frogatzen du: batetik, substantzia finitu gisa egoteko aukera ezartzen du, baina horrek izaera bera duen beste substantzia bat \u2014ezaugarri berak (idem)\u2014 mugatzat erabiltzea eskatzen du (E, I, prop. 8, esk. I). Hori, ordea, lehenengo baztertu zen Jainko bakarra dagoela esatean. Eta, bestetik, azaltzen du izaki infinitu bat \u00abedozein motatako existentziaren baieztapen absolutua\u00bb dela (idem); \nZatiezintasuna, baita bi eratara ere: \u00abparteek\u00bb infinitutasunari eutsiko liokete edo ez. Lehenengo kasua bada, orduan zenbait substantzia egongo lirateke, baina, berriro ere, absurdoagatik baztertu zen lehena izan zen (E, I, prop. 13, berdina). Bigarrena bada, (idem) izateari utz diezaioke. \nIzakinak infinitu eta zehatzei buruzko galderari erantzuteko, Jainkoaren atributuek beren esentzia adierazten dutela gehitu beharko litzateke (E, I, prop. 19, berdina ), eta, betikotasuna substantziaren izaeraren parte denez, haren ezaugarri nagusiak eta funtsezkoak ere badira (idem). \nOraindik esan beharra dago, substantziaren infinitutasuna onartzeak esan nahi duela, adibidez, onartzen dela dagoen guztia substantziaren moduak direla, bera kausa berezkoa dela, atributu infinituak dituela, nahiz eta bi adierazpen formen bidez soilik ezagutzen den (pentsamendua eta luzapena), kausa askea dela eta, aldi berean, dagoen izakirik zehatzena dela, eta abar. Baina Spinozaren panteismoarekin konprometitzearen ondorio guztiak hurrengo hitzorduan jasota edo inplizituak daude, berak hainbat ataletan errepikatzen dituenak: \u00ab\"Dena\" dena da, Jainkoarengan da, eta Jainkorik gabe ezer ezin da ez ulertu\u00bb (E, I, prop. 15).\nAdierazpen kontzeptua.\nOspetsua da Einsteini \"dena erlatiboa da\" dioen esaldia oker esleitu izana. Haren interpretazio txarra ironia izan da itxuraz zentzugabekeriengatik. Hori zentzu bitxi batetik, noski: logikaren eremuari lotutakoa \u2014zerbait egia edo gezurra dela onartzen da\u2014. Ikuspegi horren arabera, dena erlatiboa izatea gauza bera litzateke esatea ez dagoela egia ukaezinik edo absoluturik, eta, beraz, ez dagoela ezeren gaineko ezagutza seguru edo egonkorrik. \nEzagutzen eta ulertzen ahal den egiarik ez balego, edozein eztabaida edo ikerketa porrotera bideratuko litzateke. Iritzi-mundu batean sartuta egongo ginateke, bakoitza bere garunaren jarrera berezian harrapatuta (E, I, ap.). Eta elkarrizketa fikzio bat izango litzateke; izan ere, bakoitzak bere egia izango luke, eta hori ezin izango litzateke kritikatu, baizik eta besteek bakarrik errespetatuko lukete. Sofisten adibidea jar genezake, zeina, antzinatik seinalatzen eta hartzen baitzuten arriskua da, beste esaldi nagusi batean \u2014garai batean pentsamenduaren egoera erakusten duten horietakoa\u2014 ederki laburbiltzen zutena: \u00abgizakia gauza guztien neurria da\u00bb.\nEinsteinen esaldia ez zen adiera horretan azaldu sofistek eta Descartesek imajinatuko zutela, hori baita, gainera, ezagutzen duen jende gehienak azaltzen duen bera, eta edozein gauza zentzugabea dela esateko aitzakia gisa errepikatzen du. Dena erlatiboa dela ulertu behar da, besterik gabe, \u00abdena lotuta edo konektatuta dago\u00bb, eta \u00abguztia\u00bb horrek existitzen dena bakarrik hartzen duela dioen zehaztasuna gehitu behar zaio. \nBeraz, erreala den guztia elkarrekin lotuta dago, imajinatzea eta ulertzea kosta arren. Dagoen bakoitza beste guztiei konektatuta dago; unibertso osoa amarauna handi bat balitz bezala da, eta bati eragiten diona besteek ere sentitzen dute. 8] Hori ulertzeko, ordea, beste kontu batzuk azaldu behar dira: Spinozak, Descartesek ez bezala, ez zuen Jainkoa solipsismoaren aurkako asilo huts gisa hartu, baizik eta existitzen den guztiaren oinarri gisa (E, I, 25. or., esc.).). \nNeerlandiako filosofoak, lehenik eta behin, esan nahi zuen substantzia dela nahitaez existitzen den gauza bakarra \u2014ezinezkoa baitzen bestela izatea\u2014 (E, I, p11, dem). berez eta bere kabuz, bere sostengua baita (E, I, p8, esc. II). Alegia, ez duela beste ezer behar \u2014kanpoko kausarik ez (E, I, 11. or., esk.). )\u2014 existitzeko, bere burua baizik (E, I, p7, dem).). Bere arrazoia da, \"sui\" (E, I, def1). Eta, alde horretatik, ulertzen da haren existentziari eusten dion kanpoko kausa batek behar duen orok substantzian (E, I, def5) oinarritua egon behar duela. Hau osorik eta osorik Jainkoarekin identifikatzen da, beraz, Jainkoak gordetzen du dagoen guztia (E, I, p15, dem).). \nBeraz, harritik gizakira dagoen guztiak ez du bere izaterik eta berez. Haien existentzia kanpoko arrazoien mende dago, eta, beraz, sortutako gauzak direnez, \"sui\" kausan dagoen bakarraren mende daude. Sortuak alde batera utzita, orduan, zer bereizten ditu Jainkoaren gauzak? Erredundantziak balio du puntu nagusian: ez gara substantzia; haren eratorriak gara, benetan. Neerlandar filosofoak, bere burua azaltzeko, substantzia, bere atributuak eta bere moduak bereizten ditu. Lehena \"sui\" (E, I, def3) kausagatik bere existentziak duen gauza bakarra da; bigarrenak substantziaren funtsezko definizioei dagozkie (E, I, def4); eta hirugarrenak, partikularki eta zehaztasunez agertzeko moduei (E, I, def5).\nJainkoak edo substantziak, orduan, existentziari berari egiten diote erreferentzia, zeina betierekoa eta infinitua baita (E, I, p8, esc. II). Zentzu horretan, absolutua eta zehaztugabea da, era infinituetan ager daitekeelako (E, I, p16, dem.). Beraz, jainkotasuna ezin da inola ere imajinatu, hori mugatzea, murriztea, duintasuna eta zilegitasuna kentzea izango bailitzateke egungo guztiaren oinarri. Esandakotik, era berean, \"sui arrazoi\" beragatik sortutako edozein gauzek jainkozko zerbait du bere eraketan. \nBere letra guztiekin, Jainkoa edo substantzia bere existentziatik eratortzen diren moduei erreferentzia egin gabe absolutu eta zehaztugabe uler daitekeen arren, kontua da sortutako gauza guztiak Jainkoarengan direla eta Jainkoak ulertzen dituela (E, I, p15, dem). ); beraz, gauza guztiak, inurritik edo bakteriotik hasi eta gizakiraino, jainkotiarrak dira substantziaren adierazpen gisa \u2014partikularki eta zehazki ulertzeko modua\u2014 (E, II, p7, esc.). Natura, orduan, berdina da leku guztietan (E, III, aur.).\nJainkoak, infinitu den aldetik, aldi berean funtsezko atributu edo definizioak ditu (E, I, def6). Baina gizakiarentzat bi besterik ezin da ulertu: pentsamendua (E, II, p1, dem.) eta luzapena (E, II, p2). Eta horrek, adierazpen kontzeptua kontuan hartuta, esan nahi du \"ideien ordena eta lotura\" \u2014lehen atributuaren esparrua\u2014 \"gauzen ordena eta lotura\" \u2014bigarrenaren esparrua\u2014 bera dela (E, II, p7, cor. ), oinarri berean oinarritzen baitira: Natura edo substantzia. Era berean, gizabanakoak bere berezitasunean bere burua uler dezake pentsamenduaren bidez definituz, hau da, arima duela esanez; edo luzapenetik, gorputza duela esanez (E, II, p13, cor.). Biak gauza bat dira, eta gauza bera hainbat modutan ikusita (E, II, p7, esc.).\nAurrera egin aurretik, argitu behar da, gizabanakoaz hitz egin dugun bakoitzean, zenbait gorputzez osatutako bati buruz aritu garela (E, II, p13, esc. post. I). Azken horiei buruz, Neerlandiako filosofoak argitzen du ezen, haren izaera ezagututa \u2014hedapenaren esparrua\u2014, bereiz daitezkeela ideien perfekzioa edo errealitatea \u2014pentsamenduaren esparrua\u2014, eta ideia horiek bakoitzaren kontzeptuak direla (E, II, 13. or., esc.). Beraz, gorputzetan fokatuz \u2014jainkozko atributu bakar bat dakartenak: hedadura\u2014, argitzen du beren mugimenduagatik edo atsedenez bereizten direla, eta ez substantziagatik (Ib\u00edd., I. lema), Jainkoa edo Natura baita hitz egiten den bakarra. Substantzia bat baino gehiago egonez gero, beste gauza batek ekoitzi beharko luke, eta hori zentzugabea da (E, I, p6, cor.) \"sui\" kausa gisa duen definizioagatik.\nGizabanako konposatuaren ideiari jarraituz, Spinozak uste zuen zenbait gorputz multzokatu zitezkeela, halako moldez non batzuk besteetara mugitzen baitziren erlazio jakin baten arabera (E, II, p13, esc. def.). Gainera, gorputzen elkarketa horrek bere izaerari eutsiko lioke hura osatzen duten gorputzak aldatuko balira ere, garrantzitsuena hasieratik ezarritako mugimendu- eta atseden-erlazioa baita (Ib\u00edd., IV. lema). Konposatua, beraz, hamaika modutan alda daiteke, betiere bere izaerari eutsiz (Ib\u00edd., VII. lema). Hori uler daiteke gorputzak, ideiak bezala, substantziaren aldaketak direla gogoan hartzen bada, baina ez direla substantzia bera (E, I, p8, esc. II). Beraz, berriro ere, \u00abnatura guztia gizabanako bakar bat da, zeinaren zatiak \u2014gorputz guztiak\u2014 infinitu aldatzen baitira, gizabanako osoaren inolako aldaketarik gabe\u00bb (E, II, p13, lema VII, esc). Orain ikus daiteke zergatik zehaztu behar zen zer esan nahi zuen banako konposatu izateak.\nGiza arimaren ideiak, berriz, gorputz bat izatea dakar (E, II, p13, dem).). Beste gauza bati buruz ere hitz egiten bada, efektu bat sortu eta horri lotutako ideia azaldu beharko litzateke. Baina, hori horrela ez denez, esan daiteke arimak gorputz bat (iddem) duela objektua, eta, gizakiaren kasuan, gorputzaz gain, sentitzen duen bezala dagoela (E, II, p13, cor).). Baina arima eta gorputza, gauza bat eta bera direnez, ez dira elkar konkistatzen saiatzen diren bi inperio. Erraz eta guztiz ezinezkoa da eragina izatea, bakoitza substantziaren ezaugarri desberdinei baitagokie. Gorputzen kasuan bezala, ezerk ez ditu mugitzera edo atsedenean gelditzera eramaten, baizik eta beste gorputz batzuen eraginak \u2014hedaduraren beste modu batzuk\u2014 (Ib\u00edd., lema: III, cor.). ), ezerk ezin du pentsatzera eraman arima, pentsamenduak beste modu batzuk baizik (E, III, p2, dem).).\nHorrek ez du esan nahi, ordea, gorputza eta arima elkarrengandik bananduta daudenik eta bata bestearekiko independenteak direnik. Biak gauza bera dira modu ezberdinetan adierazia: objektua eta bere definizioa (E, II, p13, dem.). Horrela, gorputzaren ekintzen eta grinen ordena arimaren ekintza eta grinen ordena bera dela onar daiteke (E, III, p2, esc.). Gaia aztertzen jarraitzea azpimarratuz gero \u2014hau da, lotuta dagoena bereiztea\u2014, pentsamenduaren eta luzatze-moduaren arteko barne-identifikazioa ager liteke, eta arima pentsatzeko inepta bada, gorputza ez litzatekeela mugituko defendatzen dutenak (idem). Hala, lehenengoaren menderatzea bigarrenaren gainean erakustea uste dute; baina komeni da argumentua iraultzea, azaltzeko ezen, era berean, gorputza mugitzen ez bada, arimak ezingo lukeela pentsatu (idem). Letra guztiekin esateko: ezinezkoa da arimarik eta giza arimarik gabeko giza gorputza izatea, gorputzik gabe.\nEta oraindik argi geratzen ez bada arimak ez duela gorputza menderatzen, ez eta alderantziz ere, Spinozarekin gogoratu beharko genuke \u00abinork ez duela zehaztu gorputzak zer egin dezakeen\u00bb \u2014bere izaeratik ondoriozta daitekeena\u2014 (idem), halako moldez non ezin baitituzte azaldu haren funtzio guztiak, eta horrek frogatzen du \u00abbere arima harrigarria duten gauza asko egin ditzakeela\u00bb (idem). Hori orain arte esandakoaren atzean inplizitua dagoena aipatu gabe: dena Jainkoarengan denez eta beragatik sumatzen denez (E, I, p15, dem. ), dena nahitaez existitzen dela jarraitzen da (E, I, p33, esc. II). Beraz, gizakiaren ekintza eta grinek ordena hertsi, saihestezin eta bortxaezinari jarraitzen diote, eta horregatik, Neerlandeko filosofoak \u00ablerro, gainazal edo gorputzen kontua\u00bb balitz bezala trata ditzake (E, III, perref.). Beren burua libretzat hartu nahi dutenek, beren ekintzez jabetzen direlako eta haien arrazoiak kontuan hartzen ez dituztelako hartzen dute (E, III, 2. or., esk.).). Jorge Luis Borgesek zehatz-mehatz adierazten zuen hori, honako hau esatean: \u00abkausalitatearen makineria konplexuaz dugun ezjakintasuna\u00bb (\"Bederatzi saiakuntza dantescos\"). Hala, pentsamenduaren esparruan \u00aberabaki\u00bb deritzoguna \u00abdeterminazio\u00bb bat da hedapenaren esparruan (E, III, p2, esc.). Spinozak, berriro ere, errealitateari honela aurre eginarazten digu: \nKonatus.\nConatusa gai nagusia da Benedicto Spinozaren filosofian. Haren arabera: \u00abGauza bakoitza, bere irismenean dagoen heinean, bere izatean irauten saiatzen da\u00bb [Unaquaeque res, quantum in se est, in suo esse esseverare conatur] (E, III, p6). Spinozak arrazoi batzuk ditu hori sinesteko. Lehenik, gauza partikularrak Jainkoaren moduak dira, eta horrek esan nahi du bakoitzak modu partikularrean adierazten duela Jainkoaren boterea (E, III, p6, dem).). Gainera, ezin izango litzateke inoiz Jainkoaren definizioaren parte izan bere moduak elkarren artean kontraesanean egotea (E, III, p5); gauza bakoitza, beraz, \u00abbere existentzia ken diezaiokeen guztiaren kontra doa\u00bb (E, III, p6, dem).). Spinozak desegitearekiko erresistentzia hori formulatzen du, existitzen jarraitzeko ahalegin baten arabera, eta \"conatus\" da indar hori deskribatzeko gehien erabiltzen duen hitza.\nPertseberatzen saiatzea ez da gauza bat besterik, gerta litezkeen beste jarduera batzuez gain. Aitzitik, esfortzua ez da \u00abgauzaren benetako esentzia besterik ez\u00bb (E, III, p7). Spinozak ere \"conatus\" hitza erabiltzen du inertziaren kontzeptu errudimentarioez hitz egiteko, Descartesek lehenago egin zuen bezala. Gauza bat ezin denez suntsitu kanpoko indarren ekintzarik gabe, mugimendua eta atsedena ere mugagabe existitzen dira, harik eta asaldatu arte.\nGizakia ere konatusaren bidez defini liteke. Arimari buruz borondatea da (borondateak); baina arimari eta gorputzari buruz ari denean, apetitua (\"appetitus\") deitzen dio. Bestalde, desira (\"kupiditak\") \u00abapetitua norberaren kontzientziarekin batera\u00bb da (E, III, 9. or.). ); hori da, esan liteke, gizakiaren funtsa, \u00abhartan gertatzen den edozein ukipenen arabera zerbait egiteko determinatutzat hartzen denean\u00bb (E, III, def.). afek.). Desira apetituaz dugun ideia da, eta, gure jarduteko ahalmena, gure \"conatusa\", murrizten dela dakigunean, tristeziako afektua (afectum) sortzen du. Aldiz, alaitasuna \u00abarima perfekzio handiago batera pasatzeko grina da\u00bb (E. III, 11. or.) gure potentziaren handitzeaz jabetzen garenean.\nPolitika.\nAlderdi politikoari dagokionez, Spinozak Thomas Hobbes-en jarraipena egiten du neurri batean. Hala ere, haren doktrinak eragin handia izan zuen xviii. mendeko pentsamenduan, ateismoaren abiarazletzat hartzen baita, nahiz eta baieztapen hori ez den guztiz zuzena.\nFilosofo gisa, determinismoaren gaia Hobbesekin partekatzen du. Hala ere, Spinoza beti izan zen, eta eremu guztietan, idazle proskribatua, xix. mendearen hasieran ez baitzitzaion aitortzen, batez ere mugimendu erromantiko alemanak (Goethe, Jacobi eta abar).\nPolitikaren esparruan, Jacques Rousseau-ren aitzindaritzat hartzen da.\nBere pentsamenduak Galileoren mundu-ikuskera darama, eta hark dio mundua zenbait legeren mende dagoela; beraz, gizartea arautzen dutenak zein diren bilatuko du. Puntu horretan bat dator, neurri batean, Descartes eta Hobbesekin, baina berezitasun batekin: Spinozak, gainera, morala eta erlijioa arautzen dituzten legeak bilatzen ditu. Hala, moralean zein erlijioan sartzen da, arrazoia bi esparruetan sartzen saiatuz, eta horretarako metodo arrazionala erabiltzen du.\n\"Ordena geometrikoaren arabera frogatutako etikan\", Spinozak Jainkoaz, gizakiaz eta gizakiak naturaren barruan duen postuaz hitz egiten du. Haren aburuz, gizakiak ulertzeko modu zuzena naturaren beste zati bat bezalakoa da, eta giza ekintzak ez dira irizpide moralen bidez aztertu behar, baizik eta kosmosa zuzentzen duten legeen beharrezko zati gisa; hau da, naturako lege unibertsal batzuk daude, eta, beraz, ezin da esan gizakia erabat askea denik. Planteamendu horri jarraituz, bere baieztapen garrantzitsuenetariko bat aurkitzen da, arazo gehien ekarri zituena, hau da, balioak giza sorkuntza arbitrarioak dira.\nGai politikoan, filosofoak ahalik eta demokraziarik zabalena aldarrikatzen du, nahiz eta demokraziaren barruan ez dituen emakumeak esplizituki sartzen, eta emakumeak eskubide politikoak izan behar dituzten ala ez planteatzen die, eta horrek ez du oso argi; azkenik, emakumeen berezko gutxiagotasunari eusteko joera du, eta gobernu onena gizonena dela dio. Hala ere, ateak zabalik uzten dizkio emakumeen aintzatespenari, eta, azkenik, gizonak bezalakoak direla esaten du, gobernatu dezaketela, baina onena gaia saihestea dela, gatazkak sor baititzake.\nBere pentsamendu politikoaren arabera, Estatuaren helburua gizon aske guztiak egitea da, eta horrek esan nahi du gizakiak ez duela automata izan behar.\nHarrera.\nPanteista, panenteista edo ateoa?\n1677an hil eta gutxira, Spinozaren lanak Eliza Katolikoaren \"Index librorum\" imitorumean jarri ziren. Laster beste zigor batzuk agertu ziren, hala nola Aubert de Vers\u00e9-ren L'Impie convaincu, ou Dissertation contre Spinoza (1685) lanean. Bere azpitituluaren arabera, obran \u00abateismoaren [Spinozaren] oinarriak ezeztatzen dira\u00bb. Johann Franz Buddeus-ek \u00abatheorum nostra aetate princeps\u00bb deitu zion (gure garaiko ateoen printze handia). Pierre Bayle, \"Dictionnaire historique et critique\", zioen Spinoza zela lehen ateo sistematikoa: \u00abIl a \u00e9t\u00e9 un ath\u00e9e de syst\u00e8me, et d\u2019une m\u00e9thode toute nouvelle, quoique le fond de sa doctrine lui f\u00fbt commun avec plusieurs autres philosophancines et modernes.\nSineste komuna da Spinozak Jainkoa mundu materialarekin parekatzen zuela. Ondorioz, filosofoa panteismoaren adierazle handienetakotzat hartu izan da. Baina, Henry Oldenburg-i zuzendutako gutun batean, hauxe azaltzen dio: \u00abJainkoa eta Natura (masa edo gai korportiko jakin bat ulertzen dutelako) gauza bat bezala identifikatzen ditudala onartzen duten pertsona batzuei dagokienez, erabat oker daude\u00bb (Ep 73). Spinozaren aburuz, gizabanako bakoitzak pentsamendu- eta hedapen-atributuen bidez ezagutzen du unibertsoa (E, II, p1-2), ideien ordenari eta loturari jarraituz, eta hori bera da gauzetan (E, II, p7). Jainkoaren esentziatik (E, I, p20, dem. ), bestalde, beste hainbat atributuri eta moduri jarraitzen zaie (E, I, p16, dem). ), baina giza ulermenak ezin ditu hartu, \u00abpartziala eta desegokia\u00bb baizik (E, II, 11. or., cor.).\nKarl Jaspers (1883-1969) filosofo alemaniarraren arabera, Spinozak \"Deus sive natura\" (\u00abJainkoa edo Natura\u00bb) idatzi zuenean, Jainkoa \"natura naturans\" (natura sortzailea) dela esan nahi zuen, eta ez natura naturata (sortutako natura). Gainera, sistema filosofiko horren gainean aldezten zuen Jainkoa eta Natura ez direla trukagarriak, baizik eta jainkozko esentziaren transzendentzia beren atributu ugarietan adierazten dela, eta gizakiek \u2014pentsamendua eta hedadura\u2014 ezagutzen dituzten bi atributuek Jainkoaren immanentzia adierazten dutela. Baina, filosofo alemanaren ikuspegitik, aipatu berri diren ezaugarrietara mugatuta ere, Jainkoa ezin da gure munduarekin hertsiki identifikatu. Jaspersen arabera, \u00abbat eta dena\u00bb lelo panteista Spinozarentzat baliagarria izango litzateke, baldin eta \u00abbatek\u00bb bere garrantziari eusten badio eta \u00abdena\u00bb gauza finitu guztiak bezala interpretatzen bada.\nMartial Gu\u00e9roult-ek (1891-1976) iradoki zuen \u00abpanenteismo\u00bb hitzak panteismoa baino hobeto deskriba zezakeela Spinozak Jainkoaren eta munduaren arteko erlazioari buruz zuen ikuspegia. Mundua ez da Jainkoa, baina, zentzu nahiko zehatzean, Jainkoa da. Gauza finitu guztiek ez dute Jainkoarengan dute jatorria: ezin dira Jainkorik gabe asmatu. Hala ere, Charles Hartshorne (1897-2000) estatubatuar filosofo panenteistak nabarmendu zuen Spinozaren ikuspegia hobeto deskribatuko zela panteismo klasiko terminoarekin.\n1785ean, Friedrich Heinrich Jacobi-k Spinozaren panteismoaren kondena argitaratu zuen, Gotthold Lessing-ek hil aurretik \u00abspinoziar\u00bbtzat \u2014garai hartan \u00abateoaren\u00bb sinonimo gisa ulertuta\u2014 aitortua zuela entzun ondoren. Jacobik zioen Spinozaren doktrina materialismo hutsa zela, Natura eta Jainkoa hedadura besterik ez direla esaten baitzuen. Hori, Jacobiren arabera, Ilustrazioaren ohiko arrazionalismoaren emaitza zen, eta erabateko ateismoa baino ezin zuen eraman. Moses Mendelssohn ez zegoen ados interpretazio horrekin, eta teismoaren eta panteismoaren artean benetako desberdintasunik ez dagoela zioen. Gai hori garai hartako europar zibilizazioaren eztabaida intelektual eta erlijioso handienetako bat bihurtu zen.\n. mendearen bigarren erdiko europarrentzat, Spinozaren filosofia bereziki erakargarria zen, materialismoaren, ateismoaren eta teismoaren alternatiba baitzen. Hiru ziren gehien erakartzen zituzten Spinozaren ideiak:\n1879an bazeuden Spinozaren panteismoa goraipatzen zutenak; hala ere, beste batzuek oraindik kezkagarritzat eta arriskutsutzat jotzen zuten. Spinozaren \"Jainkoa edo Natura\" ( \"Deus sive Natura\" ) aipatzen zuten hitzek jainko bizi eta natural bat iradokitzen zuten, Isaac Newtonen \"lehen kausa\" eta Julien Offray de La Mettrie (1709-1751) materialismo mekanikoaren aldean. \"The Man Machine\" ( \"L'homme machine\" ) lana. Coleridgek eta Shelleyk Spinozaren filosofian \"Naturaren erlijioa\" ikusten zuten , eta Novalisek \"Jainkoaz horditutako gizona\" deitu zion. Shelley Spinozak inspiratu zuen \"The Necessity of Atheism\" saiakera idazteko. \nSpinoza ateotzat hartzen zen, ez baitzuen Jainkoaz hitz egiten judeo -kristau tradizio monoteistak egiten zuen moduan. Frank Thilly-k bere interpretazioan adierazten duen bezala: \u201c[\u2026] argi eta garbi ukatzen du Jainkoak nortasuna edo kontzientzia izan dezakeela; [\u2026] ez du ez adimen, ez sentikortasun, ez borondaterik; ez du helburuen arabera jokatzen, baina dena nahitaez bere izaeratik sortzen da, legearen arabera [\u2026]\u201d. Hortaz, Spinozaren Jainko urrun eta axolagabea gizateriaren patuaz interesatzen zaion Jainko antropomorfo eta aitatsu baten kontzeptuaren antitesia da.\n\"Stanford Encyclopedia of Philosophy\" -ren arabera, Spinozaren Jainkoa \"adimen mugagabea\" da (E, II, p11, kor.), orojakina (E, II, p3), eta bere burua maite duen neurrian gizakiak estimatzeko gai da. (E, V, 36. or., kor. ). Zentzu horretan azaltzen du Spinozak jainkozko maitasun intelektuala \u2015 \"amor intellectualis Dei\" \u2015 gizakientzako ongi goren gisa (E, V, p20, dem.), \"zenbat eta gehiago ezagutzen ditugun gauza bakanak, orduan eta gehiago ezagutzen dugu Jainkoa\" (E, V, p20, dem.). E, V, 24. or. Horrek, ondorioz, esan nahi du, giza adimenak jainkotik hurbilen dagoenean, \"gauzen esentziaren ezagutza egoki batera\" iristen dela (E, V, p25, dem.) \u2015desegoki eta partzialari guztiz kontrakoa (E, II, p11, kor. )\u2015.\nHala ere, arazoa konplexua da. Spinozaren Jainkoak ez du borondate askerik (E, I, 32. or., kor. 1), ez du helburu edo asmorik (E, I, ap. ). Bestalde, filosofoak azpimarratzen du: \u00abAdimena eta nahia Jainkoaren betiko esentziari badira, gizakiek normalean ulertzen dutena ez den beste zerbait izan behar dute\u00bb (E, I, p17, esc. ). \nSteven Nadlerrek, \"Etika\" (E) egilearen interpreteak, Spinozari egotzitako ustezko ateismoaren dilemaren erantzuna eztabaidaren abiapuntutzat hartzen den definizioaren araberakoa dela iradokitzen du. Panteismoa erlijiotasunarekin lotzen bada, filosofo holandarra ez dago. Pentsalari horren beraren ustez, Jainkoarekiko dugun jarrerak ez luke izan behar bere borondatean babesteko joera \"erlijiosoa\" \u2015\u201cezjakintasunaren asilo hori\u201d (E, I, ap.)\u2015, baizik eta, aitzitik, \"filosofiko\" objektiboa. azterketa eta arrazionala; hots, ezagutzarekiko maitasuna, \u00abezjakintasuna zapalduta, miresmen ergela zapaltzen baita\u00bb (idem). Erlijio-joerak itxaropenaren eta beldurraren arteko gorabeheraren pean bizitzera eramaten du (E, III, p50, esc.), zoriari aurre eginez, eta horrek, aldi berean, sineskeriara eta gizakia hondatzera eramaten du, betiere \u00ab[mozorrotzen ], enpeziosoaren azpian. erlijioaren izena, haiek kontrolatu nahi dituzten beldurra, beren esklabutzaren alde [borrokatzeko], haien salbazioa balitz bezala\u00bb (TTP, pref. ). \nEkialdeko tradizio filosofikoekin alderatz.\n \n[\u2026] , y que es [hasta tal punto] una representaci\u00f3n tan exacta de las ideas de la escuela de pensamiento cl\u00e1sico indio Vedanta que podr\u00edamos sospechar que su autor hubiese copiado sus principios fundamentales de los hind\u00faes, si su biograf\u00eda no nos asegurara su total desconocimiento de sus doctrinas.\nEstoy hablando de la filosof\u00eda de Spinoza, un hombre cuya propia vida es una representaci\u00f3n de esa pureza moral e indiferencia ante los encantos transitorios de este mundo, actitud que es la constante a\u0148oranza del verdadero fil\u00f3sofo Vedanta [\u2026].\nComparando las ideas principales de ambos sistemas, no deber\u00edamos encontrar ninguna dificultad en demostrar que, si Spinoza hubiese sido hind\u00fa, su sistema hubiese sin duda marcado una \u00faltima fase de la filosof\u00eda Vedanta.\nBere ikasgaietan, Max M\u00fcller-ek Vedantaren eta Neerlandeko filosofoaren sistemaren arteko antzekotasun harrigarriak azpimarratu zituen, esanez \u00abBrahmana, Upanishads-etan sortu eta Sankarak definitzen duen bezala, Spinozaren \u201csubstantzia\u201d bera dela argi eta garbi. Helena Blavatskyk, Elkarte Teosofikoaren sortzaileak, Spinozaren pentsamendu filosofikoa Vedantarekin ere konparatu zuen, eta amaitu gabeko saiakera batean idatzi zuen: \u00ab[\u2026] Jainkoa \u2014natura naturans\u2014, bere ezaugarriekin soilik ulertuta; eta Jainkoa bera \u2014natura naturata\u2014, aldaketa- eta erlazio-multzo infinitu gisa ulertuta, propietate horien fluxu zuzena. Horixe da, hain zuzen ere, Vedanta jainkotasuna\u00bb.\nSpinozaren interpretazioa XIX eta XX.\nxx xix Spinozarekiko interesa hazi egin zen, askotan ezkerreko edo marxistaren ikuspegitik. Karl Marxek Spinozaren \" mundu -ikuskera\" ( \"Weltanschauung\" ) estimatzen zuen, materialista gisa interpretatuz. Friedrich Engelsek idatzi zuenez, \u201cohore handia da garai hartako filosofiarentzat [\u2026] tematu izana, Spinozatik hasi eta frantses materialista handietaraino, mundua bere kabuz azaltzen, etorkizuneko natur zientziaren esku utziz eskaintzeko ardura. justifikazio zehatzak'. \nLouis Althusser, Gilles Deleuze, Antonio Negri eta \u00c9tienne Balibar \u2015beste egile batzuen artean\u2015 Spinozaren filosofian inspiratu dira. 1968an argitaratutako Deleuzeren doktorego tesiak \"filosofoen printzea\" deitzen du. Nietzschek filosofo gutxi estimatzen zituen, eta Spinoza haien artean zegoen. Hala ere, ez zituen inoiz bere obrak zuzenean irakurri, haren berri izan beharrean, Kuno Fischer -en \"Filosofia Modernoaren Historian\" . \nJorge Santayana filosofoak \"Spinozaren doktrina etikoa\" izeneko saiakera bat argitaratu zuen \"The Harvard Monthly\" literatur aldizkarian, unibertsitate berean lizentziatu ostean. Ondoren, \"Etika\" (E) eta \"Ulermenaren Erreformari buruzko Tratatuaren\" (TIE) edizio baten sarrera idatzi zuen. 1932an, Santayana saiakera bat aurkeztera gonbidatu zuten \u2014azkenean \"Azken Erlijioa\" izenburupean argitaratu zen\u2014 Spinozaren jaiotzaren hirugarren mendeurrena ospatzeko Hagan egindako bilera batean. Bere autobiografian, Santayanak bere \"irakasle eta eredu eredugarri\" gisa deskribatu zuen Spinoza moralaren oinarri naturalista ulertzeko. "}
{"id": "34717", "revid": "58701", "url": "https://eu.wikipedia.org/wiki?curid=34717", "title": "Ezekiel (Itoiz)", "text": "Ezekiel Itoiz musika taldearen bigarren diskoa da, 1980an argitaratutakoa."}
{"id": "34718", "revid": "105290", "url": "https://eu.wikipedia.org/wiki?curid=34718", "title": "Musikaz Blai", "text": "Musikaz Blai Itoiz musika taldearen laugarren diskoa da, 1983an argitaratutakoa."}
{"id": "34719", "revid": "201", "url": "https://eu.wikipedia.org/wiki?curid=34719", "title": "Spinoza", "text": ""}
{"id": "34720", "revid": "201", "url": "https://eu.wikipedia.org/wiki?curid=34720", "title": "Gottfried Leibniz", "text": ""}
{"id": "34721", "revid": "201", "url": "https://eu.wikipedia.org/wiki?curid=34721", "title": "Inmunologia", "text": ""}
{"id": "34723", "revid": "98444", "url": "https://eu.wikipedia.org/wiki?curid=34723", "title": "Iron Maiden", "text": "Iron Maiden Londresko Leyton aldeko Heavy Metal talde britaniarra da. Aurretik \"Gypsy's Kiss\" eta \"Smiler\" taldeetan aritutako Steve Harris baxu-jotzaile eta konpositoreak sortu zuen 18 urterekin 1975ean. 2002an Ivon Novelo Saria irabazi zuten; Hollywood's Rock Walk ean sartuak izan ziren 2005an, askotan historiako Heavy Metal talderik onena kontsideratuak izan bai dira eta askotan Rock and Roll talderik onenetarikoa. Taldearen eraginak, besteak beste, UFO, Thin Lizzy eta Deep Purple izan dira. 2017an 100 miloi disko saldu zituztela adierazi zuten.\nHistoria 1975-Orainaldia.\nSorrera 1975-1980.\nDena hasi zen Steve Harrisek precision bassaren kopia bat eskuratu zuenean, 40 liberatan, aurretik futbol jokalaria izan nahi zuen West Hamean baina ondo pentsatu ondoren eta jokalari onenak bakarrik hartzen zituztela jakinda, bere beste \"hobby\"ra aritzea erabaki zuen: musika. Horrela musika talde bat osatu zuen \"Influence\" deiturikoa geroago Gypsy's Kiss izatera pasatuko zena. Gypsy's Kissekin kontzertu batzuk (guztiak jende gutxiren aurrean) eman ondoren Stevek taldea uztea erabaki zuen eta beste talde batera joan zen: \"Smiler\". Han taldekide guztiak bera baino zaharragoak ziren eta esperientzia handia lortu zuen, baina ez zen nahikoa harentzat eta orduan 1975ean aurrerago Heavy Metalaren talde onenetariko bat izango zena sortu zuen: Iron Maiden. Steveri izen hau pelikula (\"The Man in the Iron Mask\") bat ikusi ondoren bururatu zitzaion. Pelikula horretan presoak torturatzeko Burdinazko Andrea izeneko hilkutxa erabiltzen zuten. Hilkutxa hau burdinazkoa zen, andre forma zuen eta barruan herdoildutako iltze batzuk zituen eta presoak hil arte sartzen zituzten han. 1976an, Steve bere talderako musikariak bilatzen hasi zen eta Londresko East Endean, bere auzoan hain zuzen ere, aurkitu zituen. Taldea berak baxuan, Dave Sullivan eta Terry Rancek gitarran, Ron Matthewsek baterian eta Paul Dayk kantuan osatzen zuten. Denbora gutxi barru Paul Day Steven aurreko taldeko, hau da, Smilereko Dennis Wilcocken truk aldatua izan zen, nork Harrisi Dave Murray deituriko gitarra-jotzaile talentudun bat gomendatu zion Urchin taldekoa eta Harris bezala Free, Queen, Deep Purple eta batez ere Jimi Hendrixen jarraitzailea. Honek Sullivan eta Rance gitarra-jotzaileak haserretzea egin zuen eta hauek taldea utzi ondoren Bob Sawyer iritsi zen eta Bob D'Angelo izena ipini zuen taldean bigarren gitarra-jotzaile moduan sartzeko eta Ron Rebelekin Iron Maidenen lehen boskotea iritsi zen. Geroago Stevek beste Smilerkide ohi bat \"fitxatu\" zuen, Doug Sampson bateriajolea, beste kantari bat bilatzen zuten bitartean. Steven taldekide batek Paul Di'Anno gomendatu zuen, Punk esperientziadun kantari bat, ordu arte \"Bird of Prey\" taldean egondakoa. Urte haiek zailak izan ziren Harris eta taldekideentzat; Punkaren urteak ziren eta Londresko kaleetan entzuten zen gauza bakarra zen. Sex Pistolsen antzeko taldeak ziren disko gehien saltzen zituztenak, eta diskoetxe guztiek nahi zituzten Punk taldeak. Diskoetxe askok gomendatu zioten Harrisi taldearen itxura aldatzeko, ilea mozteko eta jendeari gustatzen zitzaion musika mota egiteko, baina Harrisek oso argi zeukan zer itxura izan behar zuen taldeak eta zer musika mota jo behar zuten. Bere hitzetan, \"Ezingo nuke Punk talde bat sortu... hori nire erlijioaren aurka egongo litzateke\". Di'Annok bere aldetik, komentatu zuen, \"Noizbait Fairport Conventionen egondako konpositoreak orain The Clashen daude, haien gustuak aldatzen bizi dira dabilen denborara mantentzeko. Ez dut horren arrazoia ikusten. Gustuko duzun musikan mantendu behar zara, gustuko duzun musikarekin leiala izan\". Honela Harrisek taldea zegoen bezala utzi zuen.\nLehenengo arrakastak 1980-1982.\nRod Smallwood managerrak, EMI diskoetxeko presidenteak, hau da Brian Shepherdek Marquee klubean taldearen kontzertu bat ikustea lortu zuen eta aste bat geroago, Iron Maidenek kontratu bat sinatu zuen konpainia diskografikoarekin. NWOBHMaren beste talde batekin konpetentzian zegoen kontratu bat, Def Leppardekin hain zuzen.\n1980ko otsailaren 8an, Paul Di'Anno kantuan, Steve Harris baxu eta koroetan, Dave Murray eta Dennis Stratton lehenengo eta bigarren gitarretan eta Clive Burr baterian lehenengo single ofizialaren edizioa ospatu zuten eta, egun gutxira, Running Free britainiar zerrendak eskalatzen zituen 34. postura arte. Running Freeren ostean, britainiar prentsa Paul Di'Annok bere taldean zuen joera aldaketa garbiaz konturatu zen.\n\"Iron Maiden\".\n1980ko apirilaren 11n lehen estudio-albuma atera zuten Iron Maiden izenarekin. Jarraitzaile askorentzat disko bikaina da, Prowler, Sanctuary eta Running Free bezalako klasikoekin. Baina taldea ez zen oso gustura gelditu, Will Malone produktoreak soinuarekin lan gutxi egin zuela pentsatzen zuten eta. Disko honek soinu gordina dauka Di'Annoren ahots gogorrarekin batera doana. Lehenengo diskoaren ostean Dennis Stratton gitarra-jotzailea kaleratu zuten ezberdintasun musikalengatik. Bere ordez Adrian Smith sartu zen, Dave Murrayren haurtzaroko laguna zena eta lehenago taldean sartzeko gonbitari uko egin ziona, zeren bere taldea, Urchin arrakasta lortzen ari zen. Adrianek hurrengo urteetan erakutsiko zituen bere dohainak musikari eta konpositore bezala taldearentzako arrakasta handiak lortuz.\n\"Killers\".\nGeroago \"Killers\" diskoa iritsi zen 1981eko otsailaren 2an. Produktore diskografikoa Martin Birch izan zen, Deep Purple eta Black Sabbath bezalako taldeekin lan egindakoa eta lehen esandako taldeen \"Machine Head\" eta \"Heaven and Hell\" bezalako disko klasikoak egindakoa. Taldearen materiala entzutean Martinek Harrisi galdetu zion ea zergatik ez zuten deitu lehenengo diskoa egiteko eta Stevek bere hitzetan \"Talde berri batean ez zinela interesatuko pentsatu genuen\" erantzun zuen. Lehenengo diskoarekin konparatuta askozaz ere landuago dago soinuaren aldetik baina gutxiago landua musikaren aldetik, nolabait esateko landua baino rockeroagoa. Di'Annoren ahotsa, pasio eta agresibitatez betea oso ondo gelditzen da Wrathchild edo Killers bezalako kantetan. Di'Annok ez zuen kapazitate handia ez nota altuak kantatzeko gaitasuna, ez zen Heavy Metaleko kantari tipikoa ahal bezain nota altuenetara iristen zena, baina jendetza gidatzeko zuen estilo bihurri eta baldarra eta bere kantatzeko era arduragabea eta agresiboak kontraste berezi bat sortzen zuen Harrisek konposatutako musikarekin.\nJaponiako bira.\nJaponiako lehenengo bira eta, honekin batera, taldearen zuzeneko albuma Maiden Japan, 1981eko maiatzaren 23an taldeari lehen urrezko diskoaren konkista bezala balio izan zion. Igoera horrek ez zituen gelditu taldean gertatuko ziren aldaketak. Paul Di'anno bota zuten zeraman bizitza estiloagatik: gehiegikeriak, alkohola, drogak... fisiko eta psikologikoki suntsituta zutenak. Di'Anno askotan giltzapetua izan zen indarkeriagatik eta taldeari huts egin zion beharrezko momentuetan. Bruce Dickinson (beste Samson ohi bat), kantari lekua hartzeko iritsi zen.\nUrrezko urteak 1982-1985.\n\"The Number of the Beast\".\nTaldearen ospea hirugarren diskoarekin finkatu zen 1982eko martxoaren 29an. Diskoaren aurkezpenaren bira \"Beast on the Road\" deitu zuten, Ingalaterran hasi eta hamar hilabete geroago Japonian amaitzeko, jada bigarren aldia zen Japonian jotzen zutela. \"Run to the Hills\" singlearekin, Iron Maiden 7. postua arte iritsiko zen Top 40 britainiarrean. Baina bira erdian izan zen, eta autobusa errepidean gelditzen zitzaienean, berri ikaragarri batez konturatu zirenean: \"The Number of the Beast\" 1. postuan zegoen arrakasta zerrendetan. Bolbora moduan zabaldu zen taldearen arrakasta eta bere fama bete-betean sartu zen Estatu Batuetan, non zenbat jarraitzaile hainbat gaizki esale zituzten. Justu hauek kontzertu baten ate aurrean aurkeztu ziren satanismoz akusatzen. Honek guztiak Iron Maiden 1982aren amaieran lortzen ari zen eztabaida eta ospea elikatzen zuen, kanta hau indarrez betea zegoela esanez. Bruce taldean finkatuta zegoen jada, eta kantari aldaketa asko gustatu zitzaien jarraitzaileei, behar zena zeukaten fama urte askotarako finkatzeko.\n\"Piece of Mind\" eta \"Powerslave\".\n\"Piece of Mind\" atera baino lehen beste aldaketa bat sortu zen taldean: Clive Burrek taldea utzi zuen arazo pertsonalengatik eta bere ordez Trust? taldeko bateria ohia Nico Mcbrain sartu zen eta bere musikari gaitasunak argi erakutsi zituen eta aldi berean taldearen soinua aldatu zuen.\n1983eko maiatzaren 16an \"Peace of Mind\" (Gogo zatia edota zoro ekintza \"Peace of Mind\" bezala ahoskatzen dena eta gogo baketsua esan nahi duena) atera zuten eta disko honekin platinozko diskoak lortu zituzten herrialde askotan.\n1984ko irailaren 3an merkatura atera zuten \"Powerslave\" diskoa, aurrekoaren diskografika berberarekin, \"Aces High\" eta \"2 Minutes to Midnight\" singleekin, azken hau Chicagoko unibertsitateko Apokalipsiaren erlojuan oinarritua, erloju honek zibilizazioaren azkenerako gelditzen den denbora adierazten du eta denbora hurbiltasun errekorra 2 minutu gauerdirako izan zen, 1953an.\nDisko hau \"Piece of Mind\"ekin batera tono altueneko diskoa da, Bruceren ahotsa ere Heavy Metalaren klasikoetako bat dela esango genuke eta horri esker beste proiektu bat jarri zuten martxan: \"The World Slavery Tour\", bira hau 23 herrialdetatik pasa zen eta 191 kontzertu izan zituen 331 egunetan, modu honetan, Harris, Dickinson, Murray, Smith eta Mcbrainek desafioa onartu zuten: bira Estatu Batuetan amaitzen zen. Powerslaveren kaleratzearekin batera 1984an, Hego Amerikak arrakasta handiz hartu zituen \"Rock in Rio\"n (Brasil 1985).\nLive after death.\nWorld slavery tour igaro bitartean Live after death zuzeneko albuma atera zuten, zuzeneko album bikoitza. Diskoaren aurrealdean Howard Phillips Lovecraften irudi bat dago, metafikzio estiloko beldurrezko ipuin idazlea. Diskoa Sir Winston Churchillek Londresko herriari Alemaniar nazien bigarren mundu gerrako tiroketa baino lehen eman zien esperantza hitzaldiarekin hasten da, Aces High kantarentzako introa. Bruce Dickinsonek \"A Hymn\" deituriko Gilbert K. Chestertonen bertsoa erabili zuen Revelations (Aleister Crowleyren liburu batean oinarritua) kantaren intro bezala.\nEsperimentazioa 1986-1988.\nSomewhere in time.\n1986aren Ekainaren 29an seigarren estudio diskoa atera zuten, Somewhere in time, soinu berri batekin, robotikoa eta etorkizunera begira zebilena. Disko honetan sintetizadoreen eragin garbia ikusten da, horrela taldeak soinu berri bat lortuz. Disko honekin argi geratu zen Iron Maidenen barruan aldaketa batzuk gertatzen ari zirela: Dickinsonek bere sormena gutxitu zuen, Smith letra batzuk idaztera pasatu zen eta Harris gero eta gehiago bildu zen taldearen proposamen berriaren egite delikatuan. Sintetizadoreen agertzearekin soinu modernoago bat erakutsiz, eztabaida handia sortu zuen fanatismoa zatituz. Disko honek Adrianek idatzitako Wasted years eta Stranger in a Strange land edo Stevek idatzitako Heaven can Wait eta Alexander the great bezalako pieza garrantzitsuak dauzka.\nSeventh son of a seventh son.\n\"Seventh son of a seventh son\" 1988aren apirilaren 11an atera baino lehen, taldeak Can I Play With Madness singlea atera zuen top britainiarrean hirugarren postua lortu zuena eta bideoklip bat gehitu ziona, klip honetaz pertsonalki arduratu zen Terry Gilliam zinema zuzendaria bere \"Brazil\" pelikulagatik ezagutua. Diskoa ateratzean arin igo zen lehenengo postura top britainiarrean eta geroago bostgarren postuan gelditu zen denbora luzean.\nBide berriak 1990-1993.\n1989aren erdialdera Adrianek talde berri bat sortzeko proiektua martxan ipiniko zuela adierazi zen eta lehenago ere gertatu zen gauza bera baina Iron Maideneko taldekidea izatearen betebeharrak zirela eta ez zuen lortu. Honela Smithek Silver and Gold diskoa atera zuen ASAP (Adrian Smith and project) (siglek \"As soon as posible\" esaera burokratikoarekin bat egiten dute, \"Ahal bezain laster\") taldearekin, talde hau lagun batzuekin sortu zuen eta bera izan zen kantaria. Brucek ere bere bakarlari proiektua sortu zuen eta Tattooed Millionaire diskoa atera zuen, Maidenekin batere zerikusirik ez zuena eta estilo rokanroleroago bat daukana. Hainbeste urtetako karrera solidoaren ostean Maiden bakarlari desio seinaleak ematen hasi zen.\n1990aren hasieran, Maiden eszenatokietan faltan botatako urtea eta 10 urte ospatzen zituena EMI konpainiarn izar moduan, Adrianek taldea utzi zuen. Zatiketa hau baldintza lagunartekoetan izan zen eta taldeak libre utzi zuen bere gitarra-jotzailea. Modu honetan, boskote klasiokoa bere amaierara iritsi zen. Handik zazpi egunera Janick Gers White Spirit ohia, Adrian ordezkatzeko aukeratua izan zela adierazi zuten. Gers Dickinsonekin lan egindakoa zen gitarra-jotzaile moduan Tattooed Millonaire diskoan eta data haietarako, jada taldearekin lanean zebilen hurrengo diskoan, No Prayer for the Dying.\nNo Prayer for the dying.\nNo Prayer for the Dying 1990aren Urriaren 11an eta zerrenda britainiarretan bigarren postuan. Iluntasunetik atera ezinik bi urte emanda azkenean argia ikusi zuen \"No Prayer on the Road\" birarekin, eszenatoki txikietara itzuliz eta atzean utziz iraganeko produkzio ikaragarriak.\nBira honetan, zuzenean Adrianekin diferentzia markatu zuen eta show bakoitzeko sorpresa izan zen Janick bat ikusi ahal izan zen.\nBira planeatua baino lehen amaitu zen, Australia eta Japoniarako bisitak bertan behera utziz Golfoko gerraren hasieragatik. Azkenean bira Salt Lake City, Utahn amaitu zen, 1991.aren martxoan.\nFear of the Dark.\n1992 Iron Maidenen disko berriaren kaleraldia izan zen, Fear of the dark. Diskoa maiatzean atera zuten, aurrealdean aurreko urteetakoa baino Eddie beldurgarriagoa ipini zuten. Eddie berria ez zuen Derek Riggsek diseinatu, bere ideiak ez zetozen bat Stevek nahi zuenarekin, azkenean Melvyn Grant izeneko ume gazte batek diseinatu zuen. Album honek taldeari bere hirugarren lehenengo postua eman zion zerrenda britainiarretan.\nBira mundiala, diskoaren izen berekoa, 1992aren ekainaren 5ean hasi zen eta Reykjaviken inauguratua izan zen. Geroago taldea Estatu Batuak eta Kanadara joan zen eta geroago Latinoamerikara eta hor iskanbila handia sortu zuen, bira 1992aren azaroaren 4an amaitu zen Japonian 7 kontzerturekin, Nagoya, Fukuoka, Hiroshima, Osaka (2 kontzertu), Yokohama eta Tokio.\nTxilerako aurreikusitako datan, herrialde honetako talde erlijiosoek, haien artean eliza katolikoa eta ebanjelikoa, berriro hasi ziren taldea \"satanismoz\" salatzen, puntu batera non kontzertua bertan behera utzia izan zen. Data hau intermedioa zen Venezuela, Argentina, Uruguai eta Brasilen artean, nola, produktore uruguaiarrei esker, taldea Montevideon ezkutatu zen, \"Estacion General Astigas\"en, tren geltoki abandonatu bat. Leku honetan, taldea harrituta gelditu zen bertako arkitekturaz (XIX.eko eliza tipikoa), eta jatorri eta antzinatasun honetako makina eta bagoi artean argazki saio bat egin zen, ez dela inoiz kaleratua izan, argazki bat ezik, Uruguaiko aireportuan, argazki hau A Real Live/Dead One zuzeneko albumeko liburuxkan gehitutakoa izan zen.\nAlde Hegoamerikarra amaituta, taldea Europara zuzendu zen, leku askotan jo zuen eta berriro ere \"Monsters of Rock\" jaialdian kartel buru bezala parte hartu zuen (Donington Park, 1992aren abuztuaren 22a) milaka jarraitzaileren artean.\nHurrengo zatiak Australia, Zeelanda Berria eta Japoniara eraman zuen hego-ekialde [[asia]rrean amaitzeko, lehenengo kontzertuak [[Indonesia]], [[Korea]], [[Taiwan]] eta [[India]]n izan ziren.\nBrucen irteera.\n[[1993]] [[Bruce Dickinson]] taldea uztera zihoalaren berriarekin hasi zen. Jarraitzaile askok galdetzen zuten zer izango zen [[Iron Maiden]] bere kantaria gabe hau da bere burdinazko eztarria gabe. Brucek bere kontura proiektu berriak hasi nahi zituela adierazi zuen eta bere kantari postuari uko egin zion. Hori bai denerako denbora izan zuten, bira berri bat \"[[A Real Live tour]]\", hiru zuzeneko disko, [[Live at Donington]], [[A Real Live One]], non kanta zaharrenak jo zituzten [[Live after death]]en aurrekoak eta [[A Real Dead One]], kanta ez hain zaharrak baina zaharrak zekartzana, Bideoklipak...\nAzkenean, azken showa eta Brucen agurra leku sekretu batean egin zen, Pinewood estudioa eta 700 pertsona gonbidaturentzat bakarrik. Sarreren zati bat jarraitzaile klubarentzat izan zen eta irrati eta telebista programa eta zozketentzat beste zati bat. Showa herrialde batzuetako kodifikatutako telebistan ikusi ahal izan zen zuzenean eta berriz emana aste bat geroago [[BBC]] kanaletik. Showra [[Simon Drake]] ilusionista ingelesa gonbidatua izan zen eta talde osoari esker agur berezi bat lortu zuten. Taldearen eta Brucen arteko agurra gizabidetsua izan zen hasiera batean. Steven komentario batek ezerosotasuna erakutsi zuen geroago:\n\"Ulertu dudanez, orain dela asko ez zela ondo sentitzen gure artean, nekatuta eta sormen aldetik deprimituta zegoen, oso arraroa iruditu zitzaidan ze ez zigun inoiz ezer esan. Ezer jakin izan banu joateko gomendatuko nioke eta nire ustez lehenago joan behar zuen\"\nGeroago Bruce bere kide ohiengan kargatzen hasi zen prentsa telebista eta antzekoetan bere irudia hobetzeko eta taldetik zenbat eta gehiago aldentzeko.\nAldi batean, \"Accident of birth\" Brucen bakarreko lana portadan zegoen [[Eddie the head|Eddieren]] karikaturaren erantzunetan, Harrisek esan zuen Brucek [[Country]] edo [[Western]] disko bat egingo zukeela salduko zuela pentsako balu. Biografia ofizialean eztabaida honi buruzko orrialde asko gehitzen dira geroagoko Brucen bueltaren zailtasun bezala. Bereziki Harris eta Mcbrainek atera zuten Bruce hiri handienetan bakarrik aritzen zela % 100ean, kamara askoren aurrean eta Bruce ea noiz joango zain zeudela.\nAro berria 1994-1998.\nBruce joan baino lehen taldea kantariak entzuten hasi zen postua okupatzeko. Ingelesa izatea, Dickinsonen antzeko itxura gogor eta ganoragabea izatea, eszena handia eta adrenalina eta ahots interesgarri bat izatea ziren baldintza pisutsuenak postua hartzeko. Azkenean [[Blaze Bayley]] hartu zuten, [[Wolfsbane]]ko kantaria. [[Wolfsbane]]k ez zituen jarraitzaile asko bakarrik taldearen laguna zen ere biraz batera joan zirenetik [[1990]].ean. Lehenago ere gertatu zen bezala, aldaketen orduan, taldeak ezagunak nahiago izan zituen.\nThe X Factor.\nDisko berrirako taldeak ez zuen kantari berria bakarrik, produktore berria ere bazuen. [[1980]]tik album guztiak [[Martin Birch]] izan zen produktorea edo koproduktorea. Baina orain erretiratua zegoela, Stevek okupatuko zuen bere lekua [[Nigel Green]]ekin batera, [[Killers]] eta [[The Number of the Beast]] diskoetan zinta operadorea eta gaur egun bere zigilu diskografikoaren produktorea. Azkenean lan nekagarrizko urte baten ondoren, [[1995]]aren urrian [[The X Factor]] atera zuten eta \"[[The X Factour]]\" birak lehenengo aldiz ereman zituen [[Hegoafrika]] eta [[Israel]]era. Bira honek [[Europa]]r ekialdea ere hartu zuen (Errumania, Bulgaria, Eslovenia, Hungria, Polonia eta Txekiar errepublika), mendebaldeko [[europa]], [[Ameriketako Estatu Batuak|Estatu Batuak]], [[Mexiko]], [[Kanada]], [[Japonia]] eta [[Hego Amerika|Hegoamerika]].\n[[The X Factor]] ez zen gaizki saldu baina eztabaida handia sortu zuen eta jarraitzaileek ez zuten ondo hartu lehenagoko lanak bezala. Taldeak ez zuen hori espero Bruce gabeko disko baterako, baina ordea, [[Iron Maiden]]en soinu ezagunarekin bat ez zetozen gaitasunak zituen Blaze batekin. Gainera Bruce bere ahots gogor eta altuagatik zen ezaguna eta Blazek ordea ahots askozaz ere baxu eta suabeagoa zuen. Disko honetan kantak luzeagoak dira baina 80. hamarkadan taldea ospetsu bihurtu zuten elementu garrantzitsu gabea. Posiblea da horregatik aukeratzea ez zutela ipiniko diskoaren soinua identifikatuko zuen irudirik aurrealdean, beste diskoetan diskoaren soinua definitu zuten eta irudiek. Oraingoan aurrealdean irudi errealista bat ipini zuten, bertan [[Eddie the head|Eddie]] disekatzen daude. Aurrealdeko eta liburuxkako irudia [[Hugh Syme]]rena izan zen, beste metal disko batzuk ere egin zituena adibidez, [[Rush]]en [[Moving Pictures]], [[Roll the Bones]] edo [[Counterparts]] edo [[Megadeth]]en [[Countdown to extinction]] edo [[Youthanasia]]. Dudarik gabe [[The X Factor]] [[Iron Maiden]]en estilo klasikotik urrunen dagoen diskoa da baina honen aurkeztuetariko bat.\n[[1996]]an [[Best of the Beast]] atera zuten, bi modutan aurkeztutako bilduma bat: 16 kantako disko sinple bat edo 27 kantako disko bikoitz bat. Gehigarri bezala \"Virus\" kanta gehitzen da diskoan, azken estudio diskoko sesioan grabatutakoa.\n[[1996]] eta [[1997]] artean, 32 biteko kontsoletarako eta ordenagailuetarako bideo-jokoen boomean, taldeak bere maskotari buruzko joko bat eskatu zuen, non musika taldearen klasikoak izango ziren eta jokoa Melt (Melt weborriaren mirrora) deituko zen. Jokoa bi formatotan agertu behar izango zen baina atzerapen askoren ondoren eta jarraitzaile klubaren bitartez erreserba bat egin zuten arren jokoaren produkzioa bertan behera utzi zuten jokoaren kalitate gutxiagatik.\nVirtual XI.\nHurrena, [[1998]]an [[Virtual XI]] kaleratua izan zen, ez zuela berrikuntza handirik ez perkusio hobea erakutsi. Askorentzat [[Iron Maiden]]en disko txarrena da taldearen historia osoan eta kritiko askoren ikuspegitik hala nolakoa da. Taldeak disko hau egin bitartean, [[Synthetic Dimension]] garatze konpainiari bideo-joko bat eskatu zioten taldeak bere sorreratik duen arte grafikoan oinarritua egotea eta protagonista bezala [[Eddie the head|Eddie]] izatea. Bideo-jokoa [[Ed Hunter]] deiturikoa izango zen eta [[1999]]an atera zuten weborriko fanatikoek aukeratutako 20 kantako disko batean, joko honek ere ez zituen bete bideogamerren baldintzak. Orduan jarraitzaile gehienak, Blazerekin ez zeuden konforme, betz ere bere zuzeneko aktuazio pobreagatik eta taldearen iritziak ere ez ziren hain onak. [[1998]]aren amaieran, taldeak [[Virtual XI Tour]]ra amaitu zuen eta denbora gutxira [[1999]]an Blazeren kanporaldia adierazi zen eta beste hasiera bat , oso arraroa momentu horretarako.\nBerbilketa 1999.\n[[1999]]rako, taldeak jarraitzaile asko itxaroten egon zen berria zuen gordeta: Brucen itzulera. Egun batez, Brucek [[Rod Smallwood]]i taldera itzultzeko proposamena egin zion. Rodek taldearentzako posibilitate on bat zela pentsatu zuen, baina Steve konbentzituta ez zela egongo zekien. Denbora handia gaiaz pentsatzen eman ondoren Brucekin eta taldeko beste kideekin bilera bat onartu zuen. Bilerak frutua eman zuen eta Brucen itzulera adierazi zen eta aldi berean Adrian gonbidatzea erabaki zen boskote klasikoa birosatzeko. Adrianek esan zuen ez zitzaiola legezkoa iruditzen Janick kanpoan geratzea bere itzuleragatik, baina Stevek azaldu zion gitarra-jotzaile hirukote bat nahi zuela. Ideiak ez zuen Adrian konbentzitu baina azken batean probatzea erabaki zuen. Horrela, taldea hiru gitarra-jotzailerekin gelditu zen eta horrek eztabaida asko sortu zituen jarraitzaileen artean, bereziki nolakoa izango zen zuzeneko soinua kanta klasikoekin.\nUrte berean [[Ed Hunter]] jokoa atera zuten eta \"[[Ed Hunter Tour]]rra\" egin zuten, aldi berean berbilketaren bira bezala balio izan zuela.\nGitarra-jotzaile hirukotea 2000-orainaldia.\nBrave New World.\nBira amaitutakoan hamabigarren diskoa izango zena prestatzen hasi ziren, [[Brave New World]] (2000) deiturikoa, \"The Wickerman\" [[Hard Rock]] estiloko kanta onenagatik [[Grammy Sariak|Grammy]] sarietara eraman zituen disko on bat. Berrikuntza bezala, gitarra-jotzaile hirukoteaz aparte [[Derek Riggs]]en itzulera (gutxienez laguntzen) izan zen aurrealdearen artean. Aurkezpen birak [[Hego Amerika|Hegoamerikako]] herrialde askotara eraman zituen. [[2001]].aren [[argentina]]ko \"Club Velez Sarsfieldeko\" kontzertuan, gaizkiulertu bat izan zuen: \"The Trooper\" kanta jo bitartean Brucek bandera ingeles bat mugitu zuen eta jarraitzaile [[Argentina]]rrek mespretxuz oihu egin zioten.\nBira egin bitartean zuzeneko beste disko bat atera zuten, \"Rock in Rio (2002)\" [[Rock in Rio (3. edizioa)]] jaialdian grabatutakoa, [[Rio de Janeiro]]n, [[Brasil]], 250.000 pertsonen aurrean. Bira honetan, taldeak \"[[Run to the Hills]]\" [[Rio de Janeiro]] eta [[Santiago (Txile)|Santiago de Chileko]] kontzertuetan bakarrik jo zuen. Urte berean \"[[Eddie's Archive]]\" 6CD-ko box seta atera zuten, [[1982]].eko [[Hammersmith Odeon]]eko 2CDko kontzertua, \"[[Beast Over Hammersmith]]\" [[The Number of the Beast]] denboraldian, \"BBC Archives\" 2CDko bilduma eta \"Best of the B'Sides\", taldearen [[single]]en B aldeak zeramatzana.\nDance of Death.\n[[2003]]an taldea hurrengo estudio albuma grabatzera ipini zen, [[Dance of Death]].\nDiskoko lehen kanta, \"Wildest Dreams\", lehenago aurkeztua izan zen \"[[Give Me Ed... Til I'm Dead]]\" biran, [[Espainia]]ko [[Coru\u00f1a|La Coru\u00f1an]] hasi zena eta [[Alemania]]ko zuzeneko \"[[Rock am Ring]]\" diskoa grabatuko zena. Geroago grabazio hori weboriian ipinia izan zen aurrekari bezala. Geroago \"[[Wildest Dreams]]\" [[single]]a atera zuten \"[[Blood Brothers]]en\" bertsio orkestral bat zekarrena eta aste bat geroago hainbeste itxarondako diskoa kaleratu zuten. \"[[Wildest Dreams]]\"en ondoren, beste [[single]] bat atera zuten, \"[[Rainmaker]]\" deiturikoa, diskoari izena ematen dion kantaren bertsio orkestral bat ere dakarrena.\nBerriro ere beste bira mundial batera aurkeztu ziren [[Japonia]]n amaitu zena eta [[2005]]ean zuzeneko CD bikoitz bat eta DVD bat atera zituzten, \"[[Death on the Road]]\" deiturikoa [[Dortmund]]eko, [[Alemania]] kontzertua zekarrena. Melvyn Grant, [[Fear of the dark]]en aurrealdea egin zuen artista bera izan zen aukeratua \"[[Death on the Road]]\" zuzenekoaren kartela egiteko, [[Derek Riggs]]ek sortu zioten presioagatik proposamenari uko egin ondoren. Erabaki bezala, artistak ez zituen [[Iron Maiden]]entzako portada gehiago egingo, baina egin zuen bai, taldearen bertsio femeninoarentzat, \"[[The Iron Maidens]]\", [[Eddie the head|Eddieren]] bertsio femenino bat.\nBira amaitutakoan EP Souvenir bat kaleratu zuten \"[[No more Lies]]\" deiturikoa, gainera 4 kanta eta bideo pare bat gehitzen zituena eta horretaz aparte taldearen beste souvenir mota bat ere zekarren.\nAzkenik, [[2004]]aren azaroan, DVD bikoitz bat atera zuten: [[The Early Days]], lehenengo urteetako grabazioak zekartzana, hau da, lehenengo diskotik [[Piece of Mind]]erainokoa. Baina DVDaren harrigarriena taldekide guztiak agertzen zirela zen, 1975-1983 arteko taldekide guztiak taldearekin diskorik grabatzera iritsi ez zirenak ere. DVDa aurkezteko, [[2005]]ean bira bat egin zen [[Europa]] eta [[Amerika]]ra iritsi zena eta lehenengo lau diskoetako kantak bakarrik jo zituzten.\nA Matter of Live and Death.\n[[2006]]aren abuztuan, taldeak hamalaugarren diskoa atera zuen. Hau disko kontzeptual bat ez den arren, kantak erlijio eta gerrari buruzkoak dira, aurrealdea eta marrazkiak bezala. Gero [[Ipar Amerika]] eta [[Europa]]ko bira egin zuten eta diskoa osorik jo zuten, lehenengo aldiz taldearen historian. Gero zuzeneko disko bat ere aurkeztu zuten. [[2006]]aren azaroan, [[Iron Maiden]] eta [[Rod Smallwood]]ek zera erabaki zuten, [[Sanctuary Music]]ekin 27 urte zeramatzan kontratua apurtzen zeudela eta empresa berri bat hasi zutela [[Phantom Music Management]] deiturikoa. Ez zen aldaketa handirik egon.\n[[Iron Maiden]]ek zuzeneko bat grabatu zuen [[Live From Abbey Road]]eko [[Abbey Road Studios]]en, [[2006]]ko abenduan. Haien ejekuzioa kapitulu batean grabatu zen, [[Natasha Bedingfield]] eta [[Gipsy Kings]]ekin batera [[2007]]ko martxoan [[Channel 4]]n ([[Erresuma Batua]]) eta [[2007]]aren ekainean [[Sudance Channel]]erako ([[Ameriketako Estatu Batuak|EEUU]]).\nUrte berean, \"[[A Matter of Live and Death]]\" birako hirietako jaialdiak baieztatu zituen, bira honetan \"[[A Matter of Live and Death]]\" bakarrik jotzen zutenez, jarraitzaile asko ez ziren gustura gelditu klasioak entzutea nahiago zutelako. [[2007]]ra iristean bira \"[[A Matter of the Beast]]\" deitu zuten [[The Number of the Beast]]en 25. urtehurrena ospatzeko. Taldeak momentu horretatik aurrera [[The Number of the Beast]]eko 5 kanta eta [[A Matter of Live and Death]]eko beste 5 joko zutela erabaki zuten eta hau jarraitzaile askori gustatu zitzaion. Ekainaren 24an [[London's Brixton Academy]]n bira amaitu zen [[Clive Burr]]en laguntzatan.\nSomewhere back in Time The Best of 1980-1989.\n[[2007]]aren urriaren 31n, taldeak bira berri bat egingo zutela adierazi zuten \"[[Somewhere back in Time World Tour]]\", bere 80. hamarkadako arrakastetan zuzenduta bereziki [[Powerslave]] eta [[Somewhere in Time]] diskoetan. Bira [[Mumbai]]n, [[India]] hasi zen [[2008]]ko otsailaren 1ean eta [[Florida]]n, [[Ameriketako Estatu Batuak|EEUU]] amaitu zen, [[2009]]ko apirilaren 2an. Diskoaren eszenografia taldearen bi album salduenetan dago zuzenduta: \"[[Powerslave]]\" [[Egipto]] zaharreko eskultura eta arkitekturarekin eta \"[[Somewhere in Time]]\" etorkizuneko giro batekin eta [[Eddie Cyborg]]en agerketarekin.\nFlight 666.\n\"[[Flight 666]]\" [[Toronto]]ko, [[Kanada]] [[Banger Productions]]en produzitutako documental bat da. Dokumentalean taldeak bere azken biran egindako kontzertuak ikusten dira. Estreinaldia [[2009]]ko apirilaren 21ean izan zen.\nKanpo estekak.\n[[Kategoria:Iron Maiden]]"}
{"id": "34725", "revid": "512", "url": "https://eu.wikipedia.org/wiki?curid=34725", "title": "Abortu", "text": "Abortua (latinez \"abortus\" edo \"aborsus\") umekia umetokitik ateraz haurdunaldia etetea da, kausa edo ondorioa umekiaren heriotza izanik. Abortua berezkoa (umegaltze eta hilaurtze izenez ere ezaguna) edo nahita eragindakoa (ume-galaraztea) izan daiteke. Umeki abortatuari hilaurra deritzo. Munduan gutxi gorabehera 42 milioi abortu eragiten dituzte nahita urtero; horietatik 20 milioi, seguruak ez diren baldintzetan.\nMotak.\nAbortua hainbat motatakoa izan daiteke:\nHain zuzen ere, abortu bakoitzaren lege egoeraren arabera, nahita eragindako abortuen beste sailkapen hau egin dezakegu:\nArazo etikoak.\nHerrialde garatu guztiek onartzen dute abortua, egoera batzuen baldintzapean. Estatu bakoitzak bere legea du gai honi buruz. Dena dela, hainbat herrialdetan delitutzat hartzen da, hala nola Andorra, Txile, Filipinak, El Salvador, Somalia eta Vatikanon.\nZientziaren arabera.\nZientziaren munduan ikuspuntu desberdinak daude gaiaren arabera. Batzuen ustez, umekia ez da pertsona (ez da gauza independenteki bizitzeko, garuna garatu gabe dago...) beraz ez du sufrimendurik jasaten. Beste batzuen esanetan, ordea, umekia pertsona da ernaltzearen momentutik. Emakumearen eta umekiaren DNA desberdinak dira, beraz umekia pertsona bat da.\nGiza eskubideen arabera.\nArlo honetan ere 2 ikuspegi etiko-filosofiko bereizten ditugu: umekiaren eskubidea bizitzeko eta emakumearena ama izateko. Abortu eskubidearen alde daudenak esaten dute abortua debekatzea emakumearen eskubideen aurka egitea dela. Bestalde, abortua debekatu nahi dutenek esaten dute bizitzeko eskubidea errespetatu behar dela eta umekiak garrantzi gehiago duela, defendatzeko aukerarik ez duelako. Hori dela eta, amaren askatasun eta umekiaren bizitzaren arteko oreka bilatzean dago gakoa.\nOndorioen arabera.\nBadago beste ideia bat kontuan izan behar dena: ondorioak. Ondorioei begiratzen badiegu, leku eta egoera batzuetan abortatze debekua kendu beharko litzateke. Adibidez hirugarren munduan, haurdunaldiek pobretasun eta hilkortasun tasak igotzen dituzte.\nEz ditugu alde batera utzi behar ere beste faktore psiko-sozialak, esate baterako ezkongabe dauden emakumeak haurdun gelditzea edo oso gazte diren emakumeak edo intzestuaren ondorioz haurdun geratu direnak, hauek ekartzen dituzten arazo psikologiko eta fisikoekin. Adibide hauek erakusten dute abortua baliozkoa izan daitekeela sufrimendua ekiditeko erabiltzen bada. Abortua ez da haurdunaldien hautatzeko metodorik hoberena, ez eta hobesten dena ere, baina erabilgarria izan daiteke emakumeen sufrimendua ekiditeko, ondorioen aldetik begiratuta noski."}
{"id": "34729", "revid": "93330", "url": "https://eu.wikipedia.org/wiki?curid=34729", "title": "1983ko uholdeak", "text": "1983an uholdeak gertatu ziren Euskal Herrian. Lekurik kaltetuenak Bilbo eta Nerbioi ibarra izan ziren Bizkaian, eta Laudio eta Aiarako harana Araban. Guztira 39 hildako eta 8 desagertu egon ziren, eta kalte ekonomikoak 200\u202f000 milioi pezetara (1200 milioi euro) iritsi ziren.\nHondamendia.\n1983ko abuztua orokorrean hilabete euritsua izan zen, egun askotan egin zuen euria. Baina hilaren bukaerako euriteek meteorologo guztien iragarpenak gainditu zituzten. Abuztuaren 25ean, Gipuzkoatik heldu zen ekaitza, eta bertan eurite handiak izan baziren ere, ondorengo orduetan Bizkaian are indar handiagoarekin bota zuen euria. Ipar Euskal Herrian, bestetik ere, kalte handiak izan ziren.\nUholdeak Bilbon.\nUholdeak gertatu zirenean Bilbo jaietan zegoen, artean Bilboko Aste Nagusia sortu berria zegoen (1978an) eta Arriaga antzokiaren ondoan betiko moduan txosnak zeuden. Horrez gain, Bizkai osotik jaiez gozatzera ehunka pertsona etorriak ziren, eta hirian jende asko batua zen. Abuztuaren 25etik hasita euriak Bilboko itsasadarraren kolorea horitu zuten, horrez gain, Ibaizabal ibaiak zuhaitz enbor eta bestelakoak zeramatzan.\nEuriteek indarra hartzen zihoazen heinean, Bilbotarrak kezkatzen hasiak ziren. Okerrena abuztuaren 26ko gauean gertatu zen, itsasadarra bere bidetik irten zen Zazpikaleetan, hiriko gunerik baxuenean alegia. Uraren mailak lau eta bost metroko altuera hartu zuen Alde Zaharreko gune batzuetan. Done Jakue plazan esaterako, itsasadarraren maila berberean egoteagatik, kotxe ugari pilatu ziren eta ura lehenengo solairuetara iritsi zen.\nAlde zaharrarekin batera kalte handiak izan ziren hiriko eraikin garrantzitsuetan, Arriaga antzokian, Erriberako merkatuan, Done Jakue katedralean, San Anton elizan... Horrez gain, gizabanako bat hil zen, Alde Zaharreko etxe abandonatu batean bizi zen eskale bat. Zorionez, hilak ez ziren gehiago izan hirian, nahiz eta botatako euria izugarria izan zen. Espainiako Meteorologia Institutuak (INM), 503mm neurtu zituen egun hartan Larraskituko behatokian. Sondikako aireportuan neurtu zenaren bikoitza alegia.\nPe\u00f1ascal auzoa.\nIturrigorri edo Pe\u00f1ascal auzoa Errekaldeberri ondoan dago. Auzo horretan kaltea handiak eragin zituena ez zen itsasadarraren gorakada izan, ordea, itsas mailatik 100 metro gorago baitago: buztina eta harriak izan ziren hondamendia ekarri zutena. Pe\u00f1ascal auzoak badu ondoan harrobi bat, harrobi horrek eman zion izena auzoari 1950eko hamarkadan eraikitzen hasi zirenean.\n1983ko uholdeak gertatu zirenean, harrobia aspaldi abandonaturik zegoen. Harrobia itxi zenetik pilatutako harri eta landaredia ezberdinak, tapoiaren efektua egin zuen euria jausten hasi zenean. Ondoko mendietatik zetorren euri eskerga pilatuz joan zen harrobian, eta gehiegizko mailara iritsi zenean lehertu, auzoan zehar maldan behera abiatuz.\nHarri, buztin, enbor eta bestelakoek auzoko etxeak birrindu zituzten. Buztinak etxebizitzen lehenengo solairuetara ailegatu zen, pertsona askoren biziak arriskuan jarriz. Pertsona askoren etxeak erabat deseginda geratu ziren, eta etxeetako asko behera bota behar izan zituzten.\nUholdeak Bizkaian.\nUholdearen eraginak okerragoak izan ziren Bizkaiko beste udalerrietan, Etxebarri eta Galdakaon esaterako. Uholdeek hildako gizabanakorik gehienak bi udalerriotan izan ziren. Galdakaon, Ibaizabal ibaiaren ondoko etxe bat eraman zuen urak, bertako sei pertsonekin batera.\nIndustriak ere kalte handiak nozitu zituen. Erliebe zaila dela eta fabrika eta enpresa gehienak ibaien ondoan kokaturik egoten dira. Horrek eragin bikoitza izan zuen ibaien mailak gora egitean. Batetik kalte ekonomiko handiak izan zirela, eta bestetik gai toxiko eta arriskutsu asko garraiatu zituztela ibaiek. Hondartzetan, zegoen kutsadura itzela zela eta, bainatzea debekatu egin zen.\nBizkaiko kostaldeko herri asko inkomunikaturik geratu ziren, Bakio eta Bermeo esaterako. Bakiora Espainiako Armadak janaria eta edaria eraman behar izan zuen. Bermeoko kasinoa erabat birrinduta geratu zen, eta kotxe asko porturaino eraman zituen urak.\nUholdeak Laudion.\nNerbioi ibaiaren hazteak kalte handiak sortu zituen Laudion. Hiriko kaleak urez bete ziren, eta bost gizabanako hil ziren. 21 urteko neska bat uretatik erreskatatzera sartu ziren guardia zibilen taldea urak eraman zuen: lau guardia zibilak eta neska hura ere hil ziren.\nUholdeak Gipuzkoan.\nGipuzkoako dozenaka udalerrik izan zuten eragina. Lurraldeko industria-egiturak bakarrik izan zituen galerak, eta orduan indarrean zegoen monetaren 17.500 milioitan ebaluatu ziren, gaur egun 105 milioi euro inguru izango lirateke. Gipuzkoa izan zen hildakorik izan ez zen lurralde bakarra. Uraldiak aparteko erregistroak utzi zituen 25etik 27ra bitartean: 199 litro Errenterian, 231 Elduainen, 177 Hernanin, 244 Legazpin, 234 Azkoitian, 259 Arantzazun edo 219 Bergaran. Gipuzkoan, Oiartzun, Urumea, Oria, Urola eta Deba ibaien arroak izan ziren zigortuenak, baita Bidasoaren goiko zatia ere.\nAzpiegiturei eginiko kalteak.\nIndustriak ez ezik, trenbide eta autobideek kalte handiak jasan zituzten. AP-8 autobidea moztu behar izan zuten bi egunetan, Malmasingo tunelak urez bete zirelako. Euskal Herritik igaro behar izan zuten kamioilari eta turista asko aurrera egin ezinik geratu ziren horrela.\nHorrez gain, urak, zubiak aurretik eraman zituen, Erandioko Lutxana auzoan esaterako. \"Consulado de Bilbao\" itsasontzia Uribitarten lotua, kaiaren kontra hondoratu zuen urak. EuskoTreneko trenak txikitu zituen Bilboko Atxuri auzoan, eta bertako tren geltokia erabat txikiturik geratu zen.\nArtean krisialdi ekonomikoan sarturik zegoen Bilbo Handiko eskualdeak kalte handiak jasan zituen, garai hartako 200.000 milioi pezeta (1.200 milioi euro). Espainiako gobernuak eremu katastrofiko izendatu zituen Bizkaia eta Arabako iparraldea.\nUholdeen eragina.\nUholdeen ondoren elkartasuna zabaldu zen Bizkaia osoan zehar. Jendeak elkarri lagundu zion eta diru-laguntza berehalakoa izan zen. Etxerik gabe geratutako pertsonei laguntzeko kanpamendu bat antolatu zen Bilboko Garellanoko koarteletan. Hilabete batzuk geroago San Mamesen futbol partidu bat antolatu zen uholdeen biktimentzako dirua biltzeko.\nUholdeak erantzun bat sorrarazi zuen Bilbotarrengan. Berreraikitzeko eta berritzeko gogoa, zulotik ateratzeko gogoa nagusitu ziren. Horrela, esan liteke 1983ko uholdeak izan zirela Bilbok gaur egun bizi duen berritzearen abiapuntua. Esaterako, uholdeen ostean zehaztu zen Alde Zaharra berriztu eta peatonalizatzeko plangintza.\nZorrotzaurreko penintsularen hirigintza-garapenean ere ondorioak izan zituen, uharte bilakatuko baitzuten, balizko etorkizuneko uholdeei ganoraz erantzuteko.\n1983ko uholdeak zineman.\n1985ean, Pedro Oleak \"Bihotzez\" film laburra plazaratu zuen. Film dokumentala da non uholdeak eta Bilboko Alde Zaharraren errekuperazioa erakusten den. Dokumentalak Espainiako film labur onenari eskainitako Jinete Ib\u00e9rico saria eskuratu zuen, 1985ean \u201cCiudad de Huesca\u201d Film Laburren Nazioarteko Jaialdian.\n1983ko uholdeak literaturan.\n2022an, Dolores Redondo \"Esperando al diluvio\" (Bartzelona: Destino, 2022. ) eleberria plazaratu zuen, thriller bat Bilboko uholdeen egoeran egokituta."}
{"id": "34739", "revid": "1712", "url": "https://eu.wikipedia.org/wiki?curid=34739", "title": "Espaloian", "text": "Espaloian Itoiz musika taldearen bosgarren diskoa da, 1985ean argitaratutakoa."}
{"id": "34740", "revid": "1712", "url": "https://eu.wikipedia.org/wiki?curid=34740", "title": "Ambulance", "text": "Ambulance Itoiz musika taldearen seigarren diskoa da, 1987an argitaratutakoa."}
{"id": "34741", "revid": "58701", "url": "https://eu.wikipedia.org/wiki?curid=34741", "title": "...eremuko dunen atzetik dabil", "text": "...eremuko dunen atzetik dabil Itoiz musika taldeak 1988an argitaratutako zuzeneko diskoa da, taldearen agur bezala Getxoko Fadura kiroldegian (Bizkaia) zuzenean grabatutakoa."}
{"id": "34750", "revid": "119347", "url": "https://eu.wikipedia.org/wiki?curid=34750", "title": "2004ko Indiako ozeanoko lurrikara", "text": "2004ko Indiako ozeanoko lurrikara, 2004ko abenduaren 26ean izandako itsas azpiko lurrikara izan zen. Lurrikarak 9,1 eta 9,2 graduko indarra izan zuen Richter eskalan, eta 230.000 gizaki hil ziren lurrikararen eta ondorengo tsunamiaren eraginez.\nLurrikararen ezaugarriak.\nHasierako neurketen arabera, lurrikararen indarra Richter eskalan\n8,9 gradutan zehaztu zen, baina ondorengo neurketa zehatzagoek 9,1 eta 9,2 gradu bitartera handitu zuten hasierako magnitudea.\n2004ko Abenduaren 24an urpeko lurrikara bat gertatu zen. Epizentroa Sumatrako (Indonesia) mendebaldeko kostaldean. Lurrikara horrek tsunami ugari eragin zituen.\nUrpeko lurrikararen sorrera ez da oso erraza azaltzeko. Lurrazalaren behealdean plaka tektonikoak daude. Indiako ozeanoaren azpian dagoen plaka bat energi asko pilatuta zeukan eta gehiegi mugitzen ari zen, lurrazaleko harrietan puntu ahul bat aurkitu zuenean. Harrik gora jo zuen eta lurra inarrosi egin zen eta Richterko eskalan 9.0ko lurrikara bat sortu zuen. Horren ondorioz plaka tektonikoak 1.200 kilometro mugitu egin zen. Guzti hau itsasoaren 30 kilometroko (6 milla) sakoneran gertatu zen.\nLurrikarak egun batzuk pasa ondoren Richterko eskalan 9.1 eta 9.3 heldu zen, munduko bigarren lurrikararik handienean bihurtzen. Failak geologikoei dagokionez, ikusteko denbora gehien egon den lurrikara izan da, 500 eta 600 segundo bitartean, honen ondorioz kapaz izan zen planeta osoa bibrarazteko eta zentimetro bat mugiarazteko. Lurrikara hain handia izan zen, epizentrotik 8.000\u00a0km-tara heldu zela.\nLurrikararen epizentroa Sumatrako 120 kilometro mendebaldera zegoen, 30 kilometroko sakoneran. Azken datu hau urte batzuk pasata jakin zen, gertatu zenean 10 kilometrotara zegoela esan baitzuten.\nLurrikara honen ondorioz eta berak sortutako tsunami eta beste lurrikara batzuen ondorioz 288.000 pertsona hil ziren eta oraindik gaur egun 14.100 pertsona jarraitzen dute desagertuta. Gainera, 1.126.900 pertsona utzi zuten etxerik gabe.\nGizaki hilak, zaurituak, desagertuak eta etxerik gabe geratuak.\nLurrikarak, eta ondoren Indiako ozeanoan zehar zabaldutako tsunamiak, 283.100 gizaki hiltzea, 14.100 desagertzea eta 1.126.900 etxerik gabe geratzea eragin zuen, Ameriketako Estatu Batuetako institutu geologikoak dioenez.\nGizaki hilen, desagertuen eta etxerik gabe geratuen kopuruak, herrialdez herrialde:\n\"Oharra: Kopuru guztiak gutxi gorabeherakoak dira eta alda litezke.\"\n1 Konfirmaturikoak ere biltzen ditu. Ez bada zenbatespenik eman, zutabe honetako datuak \"Egiaztatuak\" zutabeko datuen berdina da.\n2 Ez ditu kontuan hartzen hasieran Tamilen kontrolpeko lurretan desagertutzat jo ziren 19.000 pertsona. .\n3 Datuek 2.464 kanpotar kontutan hartzen dituzte.\n4 Ez ditu Hego Afrikatik kanpo hildako hegoafrikarrak kontuan hartzen (esaterako Thailandian hildako turistak)."}
{"id": "34756", "revid": "6327", "url": "https://eu.wikipedia.org/wiki?curid=34756", "title": "Ezkerralde", "text": ""}
{"id": "34757", "revid": "219", "url": "https://eu.wikipedia.org/wiki?curid=34757", "title": "Amorebieta- Etxano", "text": ""}
{"id": "34758", "revid": "336", "url": "https://eu.wikipedia.org/wiki?curid=34758", "title": "Lata-irekitzeko", "text": "Lata-irekitzekoa edo lata-irekigailua latak irekitzeko erabiltzen den tresna da.\nHasieran, mota guztietako tresnak erabiltzen ziren latak irekitzeko. Britainiar soldaduek baioneta eta labanak erabiltzen zituzten 1812an, eta baita fusilen tiroekin ere kasu batzuetan.\nLehen lata-irekitzekoa Ezra. J. Warnerrek patentatu zuen 1858an. Tresna oso handia zen, eta eskuz maneiatzeko oso zaila. Latan bertan sartu beharra zegoen igitai baten itxurako tresna bat zen.\nGaur egun erabiltzen den lata-irekitzekoa William W. Lyman estatubatuarrak patentatu zuen 1870ean. Denboran zehar aldaketa gutxi izan zituen eredu hark, 1925ean San Franciscoko Star Can Opener Companyk hagindun gurpila gehitu zion arte. Hauxe gaur egun ere erabiltzen dena da, eta 1931an lehenengoz patentatu zuten lata-irekitzeko elektrikoaren oinarri izan zen."}
{"id": "34759", "revid": "371", "url": "https://eu.wikipedia.org/wiki?curid=34759", "title": "Lata-irekigailu", "text": ""}
{"id": "34760", "revid": "119347", "url": "https://eu.wikipedia.org/wiki?curid=34760", "title": "Igitai", "text": " \nIgitaia uzta biltzeko edo belarra edo beste bazka-landare batzuk ebakitzeko esku bakar batez erabiltzen den nekazaritza lanabesa da; altzairuzko xafla kakotu batez eta eskutoki labur batez osatua normalean. Ez dira nahastu behar igitaia eta bera baino handiagoa den eta bi eskuz erabiltzen den sega.\nBurdin Aroa hasi zenetik eskualdez eskualde igitaiaren ehunka aldaera ezberdin sortzen joan dira, hasieran burdinaz eginak eta gero altzairuz. Kultura askotako igitai guztiak xafla leun edo zerraduneko motetan sailka daitezke; biak ala biak belar berdea edo zereal helduak teknika apur bat ezberdinez ebakitzeko erabiliak. Historiaurreko igitaietan sortu zen xafla zerratua oraindik ere nagusi da ale bilketan eta uzta-makina modernoetan.\nHistoria.\nNeolito aurrea.\nIgitaia Neolito Aroaren aurreko garaian garatu zen Mesopotamian. Epipaleolito Aroan (K.a. 18000-8000) datatutako igitai xafla kopuru handiak induskatu dira Israel inguruko aztarnategietan. \nWadi Ziqlab-en (Jordania) egindako indusketetan hasierako igitaien xafla forma ezberdinak aurkitu dituzte. Berreskuratutako igitaiak 10 eta 20 cm arteko luzerakoak eta horzdunak izan ziren. \n\"Hagin-itxurako\" diseinu korapilatsu honek aurkitu ziren beste lanabes gehienek baino diseinu eta fabrikazio sinesgarritasun handiagoa erakusten dute. Aurkitutako igitai-xaflak suharriz eginak ziren, zuzenak eta zerrak bezala erabiltzeko aproposagoak diseinu kurbatu modernoagoenak baino. Karmel menditik gertu igitai hauenen antzeko suharriak aurkitu dira, inguru horretan duela 10.000 urte inguru aleak biltzen zirela iradokitzen duena. \nNeolitoa.\nIgitaiak eragin handia izan zuen nekazaritzaren iraultzan, nekazaritzarako eta laborantzako bizimodurako trantsizioan lagunduz. Gaur egun onartzen da igitaiak erabiltzeak Ekialde Hurbileko belar basatiak etxekotzea zuzenean ekarri zuela. \nLaborantza primitiboko zereal basatien etxekotze-tasei buruzko ikerketek aurkitu zuten igitaia bilketan erabiltzea funtsezkoa zela Mesopotamiako hasierako jendearentzat. Inguruko hazkuntza-denbora nahiko laburrak eta neolitoaren amaieran laboreak izan zuen garrantzi kritikoak igitaiaren diseinuan eta ekoizpenean baliabide gehiago erabiltzera bultzatu zuten beste tresna batzuenetan baino eta, neurri batean, igitaien neurriak estandarizatu ziren, haiek arinago ordezkatu edo konpondu ahal izateko. \nIgitaia erabiltzea ez erabiltzea baino eraginkorragoa zen alea biltzeko eta harekin nabarmen bizkortu ziren nekazaritzaren hasierako garapenak. \nBrontze Aroa.\nIgitaia ohikoa izan zen Brontze Aroan, bai Ekialde Hurbilean eta baita Europan. Igitai asko aurkitu dira multzotan metatuta Europako Urnfield kultura testuinguruan (adibidez, Frankleben-eko multzoan), tresnak esanahi sinboliko edo erlijiosoa atxikita zuela iradokiz. \nTerminologia arkeologikoan, Brontze Aroko igitaiak heldulekua eta xafla lotzeko metodoaren arabera sailkatzen dira. Adibidez, helduleku biribileko igitaia (alemanez \"Knopfsichel\") horrela deitzen da, antza denez, xafla kirtenari ondo lotzeko xaflak bere mutur batean helduleku biribil irtena izateagatik. \nBurdin Aroa.\nIgitaiak paper nabarmena izan zuen Druiden Haritzaren eta mihuraren errituan, Plinio Zaharraren \"Historia Naturalaren) pasarte bakar batetik ezagutua. \nPasadizo hori dela eta, Pliniok kontu hau zein iturritan oinarritu duen adierazten ez duen arren, Neodruidismoaren adar batzuek igitaia erritual tresna gisa hartu dute. \nGarai modernoa.\nGaur egun arte toki askotan igitaia oraindino erabiltzen bada ere, azken mendeetan lehenengoz segak, geroago sega-makinak eta, ondoren, uzta-makinak ordezkatu dituzte igitaiak.\nIgitaia eremu batzutan.\nAmerika.\nIpar Amerikako hego-mendebaldean diseinu bereziko igitaiak aurkitu dira. Ageri da Kodiak uhartediko indigenek animalia batzuen omoplato zorroztuez egindako belarra mozteko igitaiak zituztela. Gaur egungo Arizonan eta Mexiko Berrian aurkitutako tresnek mendiko ardien adarrez egindako tresna kurbatuen antza dute. Beste material batzuekin egindako igitaiak ere, aurkitu dira, hala nola Caddoko igitaia, orein-matrailezurrez egina.\nIndigenen izkribu zahar batzuek igitai hauek belarra mozteko erabiltzen zirela erakusten dute. Aurkitutako tresnak 30 eta 40 cm bitartekoak ziren. Arizona ekialdeko beste hainbat aztarnategitan antzeko forma zuten egurrezko igitaiak aurkitu zituzten. Igitai hauek, oro har, belarra mozteko eta urrats berean biltzeko erabiltzen ziren. \nHego Amerikan, igitaia arroza biltzeko erabiltzen da. Landareak igitaiaz bildu eta eguzkitan lehortzen uzten dira. \nNepal.\nNepalen oikoa da sukaldean janaria prestatzerakoan barazkiak eta soroetan uzta garaian bazka-landareak eta laboreak ebakitzeko erabiltzen den hasiya (edo aasi) izeneko igitai antzeko tresna erabiltzea. \nTradizionalki \"hasiya\"k bertako errementariek egin izan dituzte ikatz-galdategietan eta haien ahoa zorrozteko harkaitz leun baten aurka igurtzi edo errementarienera eramaten dira. \nAnimaliak zuhaitz-hostoz elikatzeko zuhaitz-adarrak mozteko erabiltzen diren kurbatura gutxiagoko eta astunagoak diren \"hasiyei\" 'khurpa' deitzen zaie. \n\"Hasiya\" edo \"khurpa\" zorrotz bat estali barik eramatea arriskutsua da eta nepalarrek tradizioz \"Khurpeto\" izeneko estalki/euskarri batean eramaten ohi dute.\nIgitai horzdun edo zerratuak.\nIgitai horzdunen genealogia Harri Arora iristen da, suharri zatiak egurrezko edo hezurrezko \"xafla-euskarri\" bati lotu zitzaizkion garaiera. (Ondo dokumentatuta dauden brontzez egindako aleen artean gehienak ertz leunekoak dira.) \nDena den, denbora luzez hortzak eskuz moztu dira eskuko zizelez burdinazko eta, geroago, altzairuzko igitaietan. Hogeigarren mendea arte toki askotan igitaiak egiteaz errementariak arduratzen ziren eta Euskal Herrian ere horrela izan da; errementari batzuek beste batzuek baino ospe handiagoa izaten zuten haien eskualdean eta Juan Garmendia Larra\u00f1aga ikerlariaren arabera Euskal Herrian ber garaian ospetsuena Aramaioko errementaria izan zen. Herriko errementari tradizionalak bizirik dirauten munduko herrialde askotan oraindik horrela da. \nBadirudi hortzak egiteko prozesu \"industriala\" lehenengoz Ingalaterran garatu zela. Gero, 1897rako, Austriako Scharnsteineko Redtenbacher konpainiak \u2014garai hartan munduko sega-egilerik handienak\u2014 bere makina diseinatu zuen lan horretarako, igitai zerradunen Austriako iturri bakarra bihurtuz. Redtenbacher-en igitaiaren ekoizpen adarra 1970ean Etiopiara saldu baino urtebete lehenago oraindik 1,5 milioi igitai zerratu egiten ari ziren urtean; batez ere Afrikan eta Latinoamerikan merkaturatzeko.\nErdialdeko Europan ertz leuneko igitaia \u2014forjatua edo mekanizatua \u2014 erabilitako bakarra izan den bitartean (eta eskualde askotan ezagutzen den bakarra), Iberiar penintsulan, Sizilian eta Grezian aspalditik izan dira erabiliak mota bietakoak. Italia, Portugal eta Espainiako familia-enpresa txiki ugariek bi motetako igitaiak ekoizten zituzten XX. mendearen erdialdera arte, hortz-eredukoen hortzak eskuz banan-banan moztuta. \nItaliako Falci konpainiak (antzinako burdinola independente batzuen batzetik 1921ean sortua) 1965ean \"eskala industrialeko\" metodo berezia garatu zuen igitaia zerradunen ekoizpenerako. Gero haren berrikuntzak, xafla mehetuaren sekzioarena barne, (atzealdean lodiagoa indartsua izateko, eta ertzerantz pixkanaka mehetzen zena landaretan sartzea errazteko) Europako beste toki batzuetara zabaldu ziren.\nErabilerak.\nLandareak mozteko.\nXaflaren kurba barrualdean zorrotza da, erabiltzaileak laborearen oinarriaren kontra marraztu edo kulunkatu dezan, zurtoinak kurban harrapatu eta aldi berean moztu. Moztu beharreko materiala beste eskuan sorta batean eduki daiteke (adibidez, biltzean), egurrezko makil batekin eutsi edo libre utzi. Sorta batean eusten denean, igitaiaren ekintza normalean erabiltzailearengana egiten da (ezkerretik eskuinera eskuineko erabiltzailearentzat), baina libre erabiltzen denean, normalean igitaia alderantziz egiten da. \nOloa eta garagarra batzeko sega bakarrik erabiltzen zen; garia biltzeko, aldiz, igitai zerratua erabiltzen zen, galburuak esku librean bilduta edukita goian azaldu den bezala, eta horren ondoren lastoa segaz mozten zen; leunagoa izateagatik oherako edo bazkarako baino balio ez zuen oloaren edo garagarraren lastoa ez bezala, gariarena irabiurrez joz gero alferrik galduko zen gai baliotsua zelako beste erabilera batzuetako.\nBatez ere belarra mozteko diseinatutako igitai-modeloetan xaflak eta heldulekuak plano ezberdinetan egoten dira kokatuta, xaflak heldulekuak baino beherago egonda errazagoa izan dadin xaflak lurretik hurbilago mantentzea. Laborea biltzeko erabiltzen diren igitaiak ez dira horrelakoak izan behar, zerealak, normalean, ez direlako lurretik belarra bezain hurbil mozten. Horren ordez, uztarako erabilitako igitaiek sarritan (ez beti) xaflen ahoak horzdunak izaten dituzte. \nZereal-laboreen silize aberatseko zurtoinak mozteko aldizka erabiltzen den xafla batek igitai-distira edo higadura-eredua hartzen du eta, batzuetan, higadura horren bidez nola izan den erabilia jakin daiteke.. \nArma gisa.\nNekazaritzako beste tresna batzuk bezala, igitaia ere, iskilu legez erabil daiteke. Asiriarrek izan omen ziren lehenengoak igitaiak erabiltzen horrela. \nAdibide modernoagoak ditugu, adibidez, kama eta kusarigama japoniarrak, oilo-igitai txinatarra eta Afrika erdialdeko Zande herriaren makraka. \nPaulus Hector Mair-en Alemaniako pizkundeko borrokarako eskuliburu batek ere badu igitaiez borrokatzeari buruzko kapitulu bat.\nMalaysiako, Indonesiako eta Filipinetako arte martzialetan nabarmena da haren erabilera. Indonesian, \"celurit\" edo \"clurit\" izenez ezagutzen den eta borrokarako zein etxeko tresna gisa erabiltzen den bertako igitaia Maduratar herriarekin lotzen da normalean. \nSinbolo gisa.\nIgitaia eta mailua proletarioen elkartasuna adierazten duen sinboloa da, nekazari eta langile klasearen arteko batasunarena. Errusiako Iraultzan egokitu zen lehen aldiz, mailuak langileak irudikatzen zituela eta igitaiak nekazariak. \nErrituetan.\nGorago esan den legez Tazitok druiden erritualetan urrezko igitaiak erabiltzen zirela jakinarazi zuen.\nPasadizo hori dela eta, Pliniok kontu hau zein iturritan oinarritu zuen adierazi ez zuen arren, Neodruidismoaren adar batzuek igitaia tresna erritual gisa hartu dute\nErreferentziak.\n \n "}
{"id": "34764", "revid": "6327", "url": "https://eu.wikipedia.org/wiki?curid=34764", "title": "Ramon y Cajal", "text": ""}
{"id": "34765", "revid": "6327", "url": "https://eu.wikipedia.org/wiki?curid=34765", "title": "Santiago Ramon Cajal", "text": ""}
{"id": "34766", "revid": "431", "url": "https://eu.wikipedia.org/wiki?curid=34766", "title": "Alphonse Gabriel Capone", "text": ""}
{"id": "34768", "revid": "429", "url": "https://eu.wikipedia.org/wiki?curid=34768", "title": "Isozaki dorreak", "text": ""}
{"id": "34770", "revid": "536", "url": "https://eu.wikipedia.org/wiki?curid=34770", "title": "Higiezinen agentzia", "text": "Higiezinen agentzia etxebizitza, lokal edo orokorrean higiezinen salerosketan aritzen den enpresa da."}
{"id": "34775", "revid": "1519", "url": "https://eu.wikipedia.org/wiki?curid=34775", "title": "Ibarra (argipena)", "text": "Ibarra izenak hainbat adiera du:\nEuskaraz, ibarra harana deitzeko beste modu bat da.\nLeku ezberdinen izena da:\nEuskal Herritik kanpo:\nEuskal deitura ere bada Ibarra bestalde. Adibidez pertsona hauena:\nBesterik:"}
{"id": "34786", "revid": "512", "url": "https://eu.wikipedia.org/wiki?curid=34786", "title": "Derioko egoera soziolinguistikoa", "text": "Derioko egoera soziolinguistikoa Tximintx euskara elkarteak 2003 urtean Derion eginiko txostena da.\nEuskarari buruzko datuak.\nHizkuntza gaitasuna.\n2001eko datuen arabera, Derioko biztanleen %27\u00b49a da euskalduna, %27\u00b48a ia euskalduna (txosten honetan ia euskaldun kontzeptua erabiltzen dugu, datuetan gehien aurkitu dugun izena izan delako euskaldun hartzaile edo erabili beharrean) eta %44\u00b43a erdalduna. Baina datuak horrela ikusita zer dira onak ala txarrak? Zeren arabera neurtuko dugu datuen egokitasuna? Horretarako, beste datu batzuekin alderatu behar ditugu aurretik aipatutako datu gordin horiek. Eta zer datuekin alderatuko ditugu, bada? Alde batetik, Euskal Herriko datuekin, Euskal Autonomia Erkidegoko (EAEko) datuekin, Bizkaiko datuekin eta Txorierriko datuekin. Beste alde batetik, datu hauek erkatuko ditugu aurreko urteetan Derion lortutako datuekin.\nLehenik eta behin, EAEko datuei erreparatuko diegu. Ez ditugu kontuan hartu Euskal Herri osoko datuak, ez ditugulako 2001eko datuak aurkitzerik izan. Dena den, AZTIKER ikerguneak (2002) Udalbiltzarako egin zuen ikerketaren arabera, 1996an erdaldunak euskal herritarren %63\u00b40 ziren, ia euskaldunak %14\u00b45 ziren eta euskaldunak %22\u00b45. 2001ekoak ez ditugunez, erkaketa ez dugu egingo Euskal Herri osoko datuekin, EAEkoekin baino.\nEAEn 2001ean euskaldunak ziren 656.980 pertsona, ia euskaldunak 470.124 eta erdaldunak 906.143. Ehunekoetara ekarriz kopuru hauek honela geratuko litzateke: euskaldunak %32\u00b43, ia euskaldunak %23\u00b41 eta erdaldunak %44\u00b46. Beraz, Deriok EAEko batezbestekoaren kopuru antzekoak ditu. Euskaldunen kopurua apur bat apalagoa da (-%4\u00b44), ia euskaldunen kopurua Derion handiagoa da (%4\u00b47) eta erdaldunen kopurua ia-ia antzekoa (-%0\u00b43). Ondorioz, Derio EAEren batez bestekotik oso hurbil dabil. Hala ere, erkaketa hau ez da besteak bezain esanguratsua oso orokorra delako eta, hortaz, ezin ondorio garbirik atera.\nBigarrenik, Bizkaiko datuak ikusiko ditugu: 2001ean Bizkaian euskaldunak ziren 273.872 pertsona, ia euskaldunak 272.034 eta erdaldunak 551.382. Kopuru horiek ehunekoetara ekarriz hauxe da emaitza: euskaldunak %25, ia euskaldunak %24\u00b48 eta erdaldunak %50\u00b42. Derio Bizkaiko datuen gainetik dago euskaldun (%2\u00b49) eta ia euskaldunen (%3) kopuruetan eta behetik erdaldunen kopuruan (-%5\u00b49). Dena den, ezberdintasunak txikerrak dira eta, hortaz, ez oso esanguratsuak.\nHirugarrenik, Txorierriko datuei helduko diegu. Derio Txorierri haranean dago kokatua eta bertako herririk populatuena da. Eusko Jaurlaritzak Derio eta Txorierri harana Bilbo Handiko eskualdean sartzen ditu, baina guk uste dugu berezko identitatea duen eskualdea dela Txorierri. Beraz, Bilbo Handiko datuak kontuan hartu beharrean, Txorierriko datuei erreparatuko diegu. Txorierri harana diogunean bertan sartzen ditugu ondoko herriak: Sondika, Loiu, Derio, Zamudio, Lezama eta Larrabetzu. Batzuek defendatzen dute Erandio ere Txorierri dela, baina guk ez dugu aintzat hartu hori eta egituraturik dagoen Txorierriko Mankomunitateari egin diogu jaramon.\nTxorierriko datuak guk geuk ateratakoak dira, udalerri guztien datuak batuta. Txorierrin 2001ean 17.281 pertsona bizi ziren. Horietatik, 7.507 euskaldunak ziren, 4.374 ia euskaldunak eta 5.400 erdaldunak. Ehunekoetan honela egongo lirateke: %43\u00b44 euskalduna, %25\u00b43 ia euskalduna eta %31\u00b43 erdalduna. Beraz, Derio nabarmen behetik dago euskaldunen kopuruan\n(-%15\u00b45) eta nabarmen gora erdaldunen kopuruan (%13). Ia euskaldunen kopuruan, aldiz, antzera: %2\u00b45. Gainera, Derio da Txorierrin euskaldun ehunekorik baxuena duen herria (Sondika hurrengoa da eta bertan euskaldunak %33\u00b45 dira).\n1. laukia: 2001ean EAEn, Bizkaian ,Txorierrin eta Derion hizkuntza ezagutzari buruzko datuak. Geuk egindakoa.\nBehin EAE, Bizkaia eta Txorierriko datuak ikusita, Derioko datuei erreparatuko diegu.\nDerion 2001ean 2 urtetik gorakoak 4.728 pertsona ziren. Horien artean euskaldunak ziren 1.321, ia euskaldunak 1.314 eta erdaldunak 2.093. Ehunekoetan adierazita honela geratuko litzateke: euskaldunak %27\u00b49, ia euskaldunak %27\u00b48 eta erdaldunak %44\u00b43.\nJarraian ikusiko dugu zeintzuk ziren datu hauek 1996an: Derion bizi ziren 4.526 pertsona (2001ean baino 202 gutxiago); horietatik euskaldunak ziren 1.242 pertsona (%27\u00b444), ia euskaldunak 1.013 (%22\u00b44) eta erdaldunak 2.271 (%50\u00b41). Ikusten dugunez, erdaldunen ehunekoa nabarmen jaitsi da bost urtetan ( -% 5\u00b48), baina euskaldunen kopurua ez da igo proportzio berean (%0\u00b446). Beraz, erdaldunen kopurutik ateratako jendea ez da euskaldunen taldera joan, ia euskaldunen taldera baizik. Gainera, azkenengo bost urte hauetan euskaldunen kopurua ia ez da igo, eta hori bereziki kezkagarria da, igoeraren erritmoa erabat gelditu egin delako.\nAipatu behar da ere Derion inmigrazioak duen indarra. 1996an Derioko 1.131 biztanle etorkinak ziren (% 24\u00b49), hau da, EAEtik kanpora jaiotakoak. Beraz, derioztarren laurden bat ez da jaio EAEn eta suposatzekoa da horietatik gehienak erdaldun elebakarrak direla.\nEz dugu lortzerik izan 1986 eta 1991eko datuak, baina bai, ostera, 1981ekoak. Beraz, estimatu dezakegu zein izan den urte hauetan gertatutako igoera. 1981ean derioztarren %19\u00b486 zen euskalduna, %14\u00b499 ia euskalduna eta 65\u00b415 erdalduna. Beraz, 1981etik 1996ra igoera %7\u00b458a izan denez, bost urterik bost urtera igoera gutxi gorabehera %2\u00b45a izan da. Azken bost urteetan (96tik 01era), aldiz, igoera %0\u00b446koa izan da. Argi dago igoera asko moteldu egin dena, gelditu ez dela ez esatearren.\n! !! Biztanleak !! Euskaldunak !! Ia euskaldunak !! Erdaldunak\n! 1981\n! 1996\n! 2001\n2. laukia: Derion ezagutza datuak 1981ean, 1996an eta 2001ean. Geuk egindakoa.\nHiztun tipologia.\nHiztun tipologiari dagokionez, ez dugu lortzerik izan 2001eko datuak. Beraz, 1996ko datuak erabiliko ditugu. Ondorioz, kontuan hartu behar da erdaldunen multzoetatik ateratako ia pertsona guztiak ia euskaldunen multzoetara pasa direla, euskaldunen kopurua ia ez delako aldatu azken 5 urteotan.\nDerioko biztanle multzorik handiena (%49\u00b45) erdaldun zaharra da, 1996an 2.232 pertsona. Hurrengo multzoa partzialki euskaldunduena da (%19\u00b43), 1996an 875 pertsona. Hirugarren multzoa euskaldun zaharrena da (%14\u00b49), 675 pertsona. Laugarrenik, euskaldun berriak ditugu (%9\u00b43), 423 pertsona. Ondoren daude jatorrizko elebidunak (%3\u00b42), 144 pertsona, partzialki erdaldunduak (%3\u00b41), 139 pertsona eta guztiz erdaldunduak (%0\u00b47), 31 pertsona.\nAipatzekoa da euskaldun zaharren eta jatorrizko elebidunen multzoak nahiko handia direla, euskaldun guztien kopuruari begiratuta (1242 euskaldunetik 819, %65\u00b49 hain zuzen ere). Beraz, Derion etxeko transmisioa indar handia dauka euskararen ezagutzari dagokionez.\n Euskaldun zaharrak Jatorrizko elebidunak Euskaldun berriak Partzialki euskaldunduak Partzialki erdaldunduak Guztiz erdaldunduak Erdaldun zaharrak\n1996 675 (%14\u00b49) 144 (%3\u00b42) 423 (%9\u00b43) 875 (%19\u00b43) 139 (%3\u00b41) 31 (%0\u00b47) 2.232 (%49\u00b45)\n3. laukia: Derion 1996an zeuden hiztunen tipologia. Geuk egindakoa.\nAma hizkuntza eta etxean erabiltzen den hizkuntza.\nKasu honetan erabiliko ditugun datuak Eustat-ek 2001ean argitaratutakoak izango dira. Beraz, alderatu ahal ditugu datuok arazo barik ezagutzari buruzko datuekin.\nDerion ama-hizkuntza gaztelera dute biztanle gehienek (%77\u00b47k), 2001ean 3.766 pertsonek hain zuzen ere. Euskara, aldiz, ama-hizkuntza dute 789 pertsonek, %16\u00b43k. Euskara eta gaztelera dute ama hizkuntza 250 pertsonek, %5\u00b42k. Azkenik, beste hizkuntza bat dute 41 pertsonek, %0\u00b48k.\nDatu hauek hizkuntza gaitasuneko datuekin erkatuz gero, konturatuko ginateke irabazitako euskaldunak %6\u00b44 baino ez direla. Hau da, Derion euskaldunak %27\u00b49a badira eta ama hizkuntza euskara gutxienez daukaten ehunekoa %21\u00b45 bada, euskara etxetik kanpora egoki ikasi dutenen kopurua %6\u00b44a baino ez da.\nEtxean erabiltzen den hizkuntzari dagokionez, derioztar gehienek gaztelera erabiltzen dute, %82\u00b49k, 4.017 pertsonek. Euskara, aldiz, 311 pertsonek baino ez dute erabiltzen (%6\u00b44k) eta euskara eta gaztelera 506k (%10\u00b45k). Azkenik, beste hizkuntza bat erabiltzen dutenak 12 baino ez dira (%0\u00b42).\nBeraz, ama hizkuntza eta etxean erabiltzen den hizkuntzen datuen artean alde nabarmenik egon badago. Euskara da biztanleen %21\u00b45entzat ama hizkuntza, baina etxean %16\u00b47k baino ez du erabiltzen. Zer gertatzen da bidean geratzen den %4\u00b48 horrekin? Hausnarketa merezi duen datua delakoan gaude.\n Euskara Gaztelera Biak Beste bat\nAma hizkuntza 789 (%16\u00b43) 3.766 (%77\u00b47) 250 (%5\u00b42) 41 (%0\u00b48)\nEtxean zein erabiltzen den 311 (% 6\u00b44) 4.017 (%82\u00b49) 506 (%10\u00b45) 12 (%0\u00b42)\n4. laukia: Derion 2001ean ama hizkuntza eta etxean erabiltzen den hizkuntza zeintzuk diren. Geuk egindakoa.\nIrakaskuntza.\nIrakaskuntzari buruz aurkitu ditugun datuek ez diete erreferentziarik egiten Derioko biztanleei, baizik eta Derion kokatuta dauden irakaskuntza zentroei. Beraz, ez dago jakiterik zenbat derioztarrek ikasten duten herrian eta zenbat kanpotarrek Derion. Hortaz, datuak ez dira oso esanguratsuak izango eta kontu handiz hartu beharrekoak. Ezinezkoa da, beraz, datu hauek derioztar guztiei estrapolatu. Hala ere, erabaki dugu hona datuok ekartzea joeren berri eman baitezakete.\nDerion, egun, bost ikastetxe daude: hiru publikoak dira (Derioko Herri Eskola, Txorierri institutua eta Derioko Nekazaritza Eskola) eta bi pribatuak (Txorierri Politeknika ikastegia eta Asbibe ikastetxea). Horretaz aparte, haurtzaindegi pribatu bat ireki berri dute Derion 2002ko irailean, Eguzki Eder haurtzaindegia hain zuzen ere. Kontuan eduki behar da Asbibe ikastetxean (Heziketa bereziko zentroa da), Txorierri institutuan, Nekazaritza eskolan eta Politeknika ikastegian matrikulatuta dauden ikasle gehienak ez direla derioztarrak izango, nahiz eta derioztar gehienek bertan ikasi.\nHaurtzaindegiak euskaraz baino ez du funtzionatzen. Aurton (03/04 ikasturtea) 37 haur daude matrikulatuta bertan. Dena den, haurrak Deriokoak ez ezik, Txorierriko beste herri batzuetakoak ere badira.\n2001/2002 ikasturtean Haur Hezkuntzan matrikulatutako haur guztiak D ereduan zeuden (Herri Eskolan, 107 ikasle). Lehen Hezkuntzan D ereduan matrikulatuta zeuden 135 ikasle (Herri Eskolan) eta 83 A ereduan (Asbibe-n). Derrigorrezko Bigarren Hezkuntzan D ereduan matrikulatuta zeuden denak, 330 pertsona (Txorierri institutuan). Kontuan izan behar dugu institutura Txorierriko herri guztietatik datozela ikasleak (Sondika, Loiu, Zamudio, Lezama eta Larrabetzukoak, derioztarrez aparte). Batxilergoan D ereduan matrikulatuta zeuden 154 pertsona eta A-X ereduan 55 (Politeknikan).\nLanbide Heziketan panorama errotik aldatzen da: A-X ereduan 399 pertsona zeuden matrikulatuta (Politeknikan eta Nekazaritza Eskolan) eta D ereduan 29 (Politeknikan). Datu hau oso kezkagarria da, kontuan hartzen badugu bertan ikasten duten askok eskatzen dutela euskarazko irakaskuntza. Lanbide Heziketa euskaraz ez dute ikasleek klaserik hartzen , ez eskaririk ez dagoelako, eskaintzarik ez dagoelako baizik.\nDatu hauek ikusi ondoren, irakaskuntza publikoan D eredua baino ez dago Derion (Nekazaritza Eskola kenduta). Beraz, datuak pozgarriak direla pentsa genezake. Dena den, ez dugu ahaztu behar Loiun eta Zamudion ikastetxe pribatu pila bat dagoela eta derioztar batzuek han ikasten dutela, nahiz eta datu zehatzik ez izan. Ikastetxe pribatu horietan A-X eredua da nagusi. Hortaz, ez dezagun pentsa derioztar gazte guztiak eskolak euskaldunduko dituela, eskolan D eredua baino ez dagoelako.\nHorretaz aparte, aipatu behar dugu Derioko Herri Eskola, Txorierri institutua eta Politeknika ikastegietan martxan daudela Hizkuntza Normalkuntzako programa bana. Horrek etorkizunari begira ondorio baikorrak eduki beharko lituzke gazteen eta haurren ezagutzan eta erabileran. Dena den, ez dugu lortzerik izan programa hauen inguruko datu zehatz eta fidagarririk.\n D eredua A-X eredua\nHaur Hezkuntza 107 (%100) 0\nLehen Hezkuntza 135 (%61\u00b49) 83 (%38\u00b41)\nDerrigorrezko Bigarren Hezkuntza 330 (%100) 0\nBatxilergoa 154(%73\u00b47) 55(%26\u00b43)\nLanbide Heziketa 29 (%6\u00b48) 399(%93\u00b42)\n5. laukia: Derion 2001/2002. ikasturtean matrikulatuta dauden ikasleak ereduka.\nEuskalduntze alfabetatzea.\nDerion hiru euskaltegi daude: AEK-Txepetxa (homologatua), Txorierriko Udal Euskaltegia (publikoa) eta Uztarri (homologatu gabea). Ez dugu jasotzerik izan azkenari buruzko datuak. Dena den, ez direla oso esanguratsuak izango iruditzen zaigu, nahiko ikasle gutxi omen dagoelako.\nTxepetxa euskaltegiak bere egoitza nagusia Derion dauka, baina klaseak eskaintzen ditu Erandio Goikoan, Sondikan, Zamudion, Lezaman eta hainbat enpresatan. Gainera, datuak ez daudenez banatuta, Txorierriko datuekin konformatu beharko dugu. Udal Euskaltegiak, aldiz, Derion baino ez ditu klaserik ematen. Hala ere, eskualde izaerakoa da. Beraz, kasu honetan eskainiko ditugun datuak eskualdekoak izango dira eta ez Deriokoak.\nEskuartean erabiliko ditugun datuak 2000/2001 ikasturtekoak izango dira. Dena den, aipatu dezakegu hurrengo ikasturteetan izan den bilakaera, behintzat Bizkaia eta EAE mailan. Azken urte hauetan euskalduntze-alfabetatzearen sektoreak krisi sakona jasan du, batez ere EAEn. Matrikulazio datuak urtetik urtera behera joan dira 1995/1996 ikasturtetik. Joera mantendu da 2002/2003 ikasturtera arte. 2003/2004 ikasturtean, berriz, datu hauek emendatu dira eta, behingoz, ematen du krisia gainditze bidean egon daitekeela.\nAzken ikasturte hauetako daturik ez dugu lortzerik izan. Beraz, ez dakigu EAE mailan eta Bizkaia mailan izan den joera horri jarraitu dion gure eskualdeak ere.\n2000/2001 ikasturtean Txorierrin 439 pertsona egon ziren euskaltegietan matrikulatuta, 263 Txepetxa euskaltegian (%59\u00b49) eta 176 Udal Euskaltegian (%40\u00b41). Beraz, txorierritarren\n% 2\u00b45ak ikasten du euskara nagusitan. Nolanahi ere, datu hau altuagoa da kontuan hartzen badugu 16 urtetik beherakoek ezin dutela matrikulatu euskaltegiotan.\nAurretik aipatu dugu 1995/1996 ikasturtetik aurrera krisia egon dela euskalduntze eta alfabetatzearen sektorean. Bada, ikus dezagun krisi urte horietan zelan ibili den matrikulazioa Txorierrin. 95/96 ikasturtean 289 ikasle matrikulatu ziren Txorierriko euskaltegietan. Hurrengo ikasturtean, 354 ikasle, hau da, % 22\u00b45 gehiago. 97/98 ikasrutean, berriz, 378 ikasle matrikulatu ziren, %6\u00b48 gehiago. 98/99 ikasturtean matrikulazioak behera jo zuen, 317 ikaslerekin\n(-%16\u00b414). 99/00 ikasturtean berriro ere igo zen matrikulazioa: 483 ikasle, aurreko ikasturtean baino %52\u00b44 gehiago. 00/01 ikasturtean, azkenik, matrikulazioak berriro behera egin zuen: 439 ikasle, -%9\u00b41a. Datuak ikusita, ez du ematen sektorearen krisiak eragin handirik eduki duenik Txorierriko euskaltegietan. Aitzitik, 95/96 ikasturtetik hona ikasleak galdu beharrean ikasleak irabazi dituzte Txorierriko euskaltegiek: + 150 ikasle, %51\u00b49.\n Ikasle kopurua\n1995/1996 ikasturtea 289\n1996/1997 ikasturtea 354 (+%22\u00b45)\n1997/1998 ikasturtea 378 (+%6\u00b48)\n1998/1999 ikasturtea 317 (-%16\u00b414)\n1999/2000 ikasturtea 483 (+%52\u00b44)\n2000/2001 ikasturtea 439 (-%9\u00b41)\n6. laukia: 1995/1996 ikasturtetik 200/2001 ikasturtera Txorierriko euskaltegiek izandako matrikulazioa\nAmaitzeko, aipatu behar da AZTIKER ikerguneak Udalbiltzarako egin zuen datu-bilketan, 1996an Euskal Herriko 1.000 erdaldunetik (erdaldunak + ia euskaldunak) 21 lagun zebiltzan euskaltegietan (beraz, %2\u00b41). Datu hori Txorierriko errealitatearekin erkatzen badugu, euskara ez dakiten txorierritarrak (erdaldunak + ia euskaldunak) 9.747 dira eta horietatik 439 euskaltegietan daude matrikulatuta. Beraz, euskara ez dakitenen %4\u00b45a, Euskal Herriko kopuruarekin alderatuta oso altua (+ 2\u00b44, bikoitza baino gehiago).\nUdal administrazioa.\nDerion martxan dago udalaren erabilera plana. Horren arabera eta derrigortasunak ezartzeko irizpidea erabiliz gero (euskaldunak + ia euskaldunak / 2), 1996an Derion derrigortasun indizea %40\u00b486koa da. Hori dela eta, administratuari zerbitzua euskaraz eskaini behar zaio ahoz zein idatziz. Horretarako, jendaurreko atal elebidunak ezarri behar ditu udalak. Era berean, administrazio atal elebidunak ezarriko dira gizarte izaerako ataletan eta, apurka-apurka, erakundeak erabilera normalizatzeko duen planean horrela zehaztuta badago, euskara erabiltzeko mikroplanak egin beharko dira maila orokorreko administrazio ataletan ere.\nDerioko udalean 2001eko urrian 26 lanpostu zeuden. Horietatik 11etan derrigorrezkoa da euskara maila egiaztatzea (%42\u00b43) eta 8k egiaztatu dute (%72\u00b47). Beraz, hiru langilek ez zuten 2001eko urrian egiaztatu behar zuten hizkuntza eskakizuna. Hortaz, langileen %34\u00b46k baino ez du egiaztatu hizkuntza eskakizuna, derrigorrezkotasun indizetik behera.\nErabilera plan honen betetze mailari buruzko bestelako daturik ez dugu topatu. Beraz, balorazio orokor bat egiteko informazio nahikorik ez dago. Hala ere, aipatu behar da 2001eko datuei jaramon eginez gero, derrigortasun indizea igoko litzateke: 44\u00b407. Hori dela eta, lanpostuen derrigorrezkotasuna indizetik behera egongo litzateke. Nolanahi ere, ez dakigu Derioko udalak derrigorrezkotasun indizera egokitzeko pausorik eman duen.\nUdal administrazioari dagokionez, aipatu behar da Derion Txorierriko Mankomunitateko bulegoak daudela. Horien artean, euskara zerbitzua eta honen barruan euskara teknikari bat.Gainera, Derion, Txorierriko beste herrietan bezala, Euskara Biziberritzeko Plan Nagusia martxan dago 2003ko azarotik aurrera. Honenbestez, oraindik goiz da plan horrek ekarri dituen onurei (edo ekarri ez dituen onurei) buruz berbarik egiteko edo balorazio zehatz bat egiteko. Ondorioz, aurrerantzean plan hau sakon aztertu beharrekoa izango da.\nEnpresa mundua.\nDerion bereziki garrantzitsua da industria sektorean lan egiten duen ehunekoa: %35\u00b458. Ehuneko hori Bilbo Handiko, Bizkaiko eta EAEko kopurutik gora dago. Hala ere, enpresa mundua euskararekin oso herren dabil oraindik gure herrian. Derion ez da enpresa bat bera ere euskara plana martxan duenik eta, gizartearen beste esparru batzuetan gertatu ez bezala, lan mundua euskararen berreskurapena oztopatzen ari dela esan dezakegu.Gainera, lehen aipatu bezala Lanbide Heziketan ez dago euskarazko eskaintzarik eta horrek zerikusia izan dezake euskarak lan munduan duen presentzia eskasarekin.\nMerkataritza.\nEustat-ek 2003an argitaratutako datuen arabera, Derion merkataritzarekin zerikusia duten 238 zentro daude. Horietatik 35k (%14\u00b47ak) Artez euskara zerbitzuak martxan ipini duen merkataritza euskalduntzeko kanpainan hartzen dute parte. Horien artean denetarik dago: tabernak, okindegiak, arraindegiak, kioskoak, ... Dena den, kopurua Derion dauden euskaldunen ehunekotik nabarmen behera dago (- %13\u00b42).\nHorretaz aparte, kontuan eduki behar dugu Artez-ek aurrera daraman kanpaina oso xumea dela. Kanpainak, gehien bat, hizkuntza paisaia euskalduntzeari erreparatzen dio, eta ez horrenbeste benetako euskalduntzeari. Beraz, kanpaina honek oso fruitu eskasak eman ditu orain arte eta ez da sumatu aldaketa handiegirik merkataritza arloan. Dena den, aurrerantzean merkataritza benetan euskalduntzeko kanpaina bati ekiteko abiapuntu egokia izan daiteke.\nKomunikabideak.\nKomunikabideen arloan, aipatu behar dugu Derion tokiko hedabide bat baino ez dagoela: Ilotz irratia. Irrati honetan programa guztiak gaztelera hutsez egiten dira, bat izan ezik. Dena den, irratia profesionala ez denez, programa bakoitzak izan behar duen hizkuntza programa egiten duenak erabakitzen du. Saioa gidatzen duena ez bada euskalduna, ez dago euskaraz egiterik. Beraz, euskaldunok irratian parterik ez badugu hartzen, irratia euskalduntzea ezinezkoa izango da.\nHorrez gain, badago aipatu beharreko beste hedabide bat: Aikor!. Hedabide hau hilerik behin argitaratzen den doaneko eskualde-aldizkaria da. Aldizkari honek Txorierri osoa aintzat hartzen du eta euskara hutsez plazaratzen da. Bertan Deriori buruzko berriek berebiziko tokia dute. Aikor! aldizkaria Derioko etxebizitza guztietara banatzen da, bai eta leku estrategiko batzuetara ere (udala, euskaltegiak, zenbait taberna, \u2026).\nIkusi dugunez, komunikabideen arloa ere ez da oso egokia berreuskalduntzeari begira. Alde batetik, tokiko hedabide bi baino ez daude. Gainera, horietako bat ia osorik gaztelera hutsez. Bigarrenik, kontuan eduki behar dugu Derion Espainia eta Euskal Herri mailako komunikabideek ere zer esana dutela. Dena den, lan honen asmoa ez da horien gainean jardutea, denok baitakigu zein den euskararen egoera aipatutako hedabide horietan.\nErabilera.\nErabilerari dagokionez, Derion ez da inoiz Kale Neurketarik egin. Litekeena da 2005eko Kale Neurketan Derio egotea, baldin eta 5.000 biztanleko muga gainditzen badu. Dena den, Txillardegik (1994) proposatutako eredu matematikoari jarraikiz erabilera isotropikoa kalkulatzea posible da.\nEz ditugu lan honetan Txillardegiren eredu matematikoaren nondik-norakoak aletuko. Horren inguruko interesa duenak jo beza bibliografiara eta bertan aurkituko ditu beharrezkoak diren xehetasunak. Hala ere, ereduaren mamia zertan den labur-labur azalduko dugu.\nGizarte honetan bi hizkuntza daude ukipenean. Baina arazoa da hiztun guztiak ez direla bi hizkuntzak mintzatzeko gai. Derion euskaldun guztiok, aldiz, gai gara gazteleraz ere mintzatzeko. Beraz, euskaldunok gure artean baino ezin dugu euskaraz egin. Eredu honek kalkulatzen du euskararen erabilera zenbatean den posible. Hau da, elebidun eta elebakar kopuruen arabera, euskaraz mintzatzeko zenbat aukera dagoen aztertuz, erabileraren proportzioa ezagutu daiteke.\nDerion, ezagutza datuak kontuan izanda, erabilera isotropikoa %5\u00b401ekoa dela estimatzen da. Datu hau ez da benetakoa, estimatutako datua baizik. Dena den, Euskal Herriko Kale Neurketa guztietan frogatu da benetako erabilera estimatutako datutik nabarmen gora dagoela, euskaldunon komunitatearen trinkotasuna dela eta. Olatz Altunak (2002) 2001eko Kale Neurketaren emaitzen azterketan adierazi duenez, hizkuntza gaitasuna %30ekoa denean, erabilera %14koa izaten da (ezagutza eta erabileraren arteko indizea 0\u00b447koa). Derion gaitasuna ez da %30eko ehunekotik urrun, beraz erabilera ez dela %14tik urrun egongo pentsa dezakegu.\nBegira, prospekzioak egiteko tresna.\nTresna informatiko hau SEI elkarteak gauzatu du. Honen bidez, jakin dezakegu hemendik 10 urtera zenbat euskaldun izango diren gure herrian, orain arteko igoera mantentzen bada. Tresna hau Excel 97an eratutako kalkulu liburua da eta edonork jaitsi dezake internetetik www.sortu.org webgunean.\nBEGIRAk Deriorako ematen dizkigun datuak ez dira oso positiboak. Kontuan eduki behar dugu 1996tik 2001era Derion euskaldun kopuruaren igoera oso baxua izan dela. Beraz, BEGIRAk ateratzen duen argazkia ez da dantzan hasteko modukoa. Honen arabera, hemendik hamar urtera Derion euskaldunak ez dira %30era ere iritsiko, azken bost urteko joera mantenduz (2012an %29\u00b407).\nGainera, kontuan eduki behar dugu Bilbo Handirako Lurraldeko Plan Partzialak aurreikusten duela Derion biztanleria asko igoko dela hurrengo urteetan. 8 urteko epean 6.284 etxebizitza eraikiko dituzte gehienez eta Eusko Jaurlaritzak aurreikusten du 2\u00b45 pertsona egongo direla etxebizitzako. Beraz, horrek emango liguke 15.700 pertsona gehiago Derion hurrengo urteetan. Populazioa igo denean, Txorierriko beste herri batzuetan gertatu dena espero dezagun Derion ez errepikatzea. Adibidez, Loiun azken bost urteetan euskaldunen ehunekoa % 10\u00b486 jaitsi egin da, baina bertan 520 pertsona gehiago bizi dira, igoera % 31\u00b47 izan da. Gauzak horrela, euskararen egoera Derion hurrengo 10 urteetan oso kezkagarria izan daiteke.\nOndorioak.\n\u2022Derion 1981tik 2001era euskaldunen kopuruak etengabe egin du gora, baina 1996tik 2001era emendatze hori moteldu egin da. 1981tik 1996ra euskaldunen kopurua % 7\u00b46 igo da. Beraz, urtero estimatuko genuke %0\u00b45 igo dela. Baina 1996tik 2001era euskaldunen kopurua %0\u00b45 igo da, hau da, urtero %0\u00b41.\nIgoera mantentzen da, baina erritmoa gelditu da. Datu hau oso kezkagarria da, kontuan hartzen badugu derioztar gazte gehienek D ereduan ikasten dutela. Berebiziko garrantzia du euskaldunen ehunekoa emendatzeak, igotzeak, baina ez du ematen bide onenean gaudenik.\n\u2022Derion bereziki aipagarria da ia euskaldunen kopurua. Ikusi dugunez, ia euskaldunen kopurua euskaldunen parera iritsi da azken 5 urteetan. Igoerarik garrantzitsuena izan du multzo honek. Gainera, joera mantenduz gero, gutxi barru gehiago izango dira ia euskaldunak, euskaldunak baino. Datu hau arretaz jagoteko datua daukagu eta uste dugu euskalgintzan dabiltzanok gogeta egin behar dugula honen inguruan.\n\u2022Transmisioari dagokionez, esan dezakegu nahiko ondo ari dela mantentzen. Derioko euskaldunen %65\u00b49a euskaldun zaharra edo jatorrizko elebiduna dugu. Datu honek ere bere alde negatiboa izan daiteke. Hau da, derioztar euskaldunen %34\u00b41ek baino ez du ikasi euskara etxetik kanpora (eskolan edo euskaltegietan). Kontuan eduki behar dugu datu hau behar bezala interpretatzeko, derioztarren %18\u00b41a baino ez dela etxean euskara jaso dutenak.\n\u2022Derioztarren %21\u00b45ak du euskara ama-hizkuntza. Aurreko ondorioan azaldutako datuarekin harremanetan jartzen badugu, konturatuko gara %3ko aldea dagoela. Ezberdintasun hori estatistikek izan dezaketen errore margenaren barruan egon daiteke. Datu hau pozgarria da, baina jarraian dator horren baikor ez izateko moduko datu bat. Etxean euskara erabiltzen dutenen kopurua %17a da (horietatik, gainera, %10\u00b45 gaztelerarekin batera). Estatistika hauetan adituek diotenez, fidagarriagoa da etxean erabiltzen den hizkuntzari buruzko galdera, ama hizkuntzarena baino. Biziki kezkagarria da, inondik etxean euskara bakarrik erabiltzen dutenen kopuru apala: %6\u00b44a. Euskararen elikadurarako hauek lirateke funtsezkoenak, euskara ongien eta maizago erabiltzen dutenak baitira (ikus. Martinez de Luna, 1999).\n\u2022Irakaskuntzari dagokionez, derioztarrei buruzko daturik ez dugu topatzerik izan, bakarrik Derion dauden ikastetxeei buruzkoak. Dena den, uste dugu derioztar gehienek ikastetxe hauetan ikasten dutela. Beraz, baliagarriak izan daitezke, baina kontu handiz hartu behar ditugu. Haur Hezkuntzan, Lehen Hezkuntzan, Derrigorrezko Bigarren Hezkuntzan eta Batxilergoan D eredua da jaun eta jabe Derion. Datu horixe oso datu interesgarria da, baina ezin dugu hartu erabateko poztasunez. Gainera, gero eta ikerketa gehiagok aipatzen dute eskolak bakarrik ez dituela umeak euskalduntzen. Gero eta garrantzi handiagoa aitortzen zaio aisialdiari eta gero eta gutxiago heziketa arautuari.\nLanbide Heziketan, aldiz, joera guztiz bestelakoa da. D eredua testimoniala baino ez da, eta A-X eredu erdaldunak nagusi dira. Lanbide Heziketan ikasten dabiltzan askok, gainera, ez dute bermatuta irakaskuntza euskaraz jasotzeko eskubidea.LHko datu hau oso kezkagarria da lan munduan batutako datuekin harremanetan jartzen badugu. Lan mundua eta Lanbide Heziketa esku beretik doaz. Orain arte euskalgintzak ahaleginak egin ditu esparru hauetan eragiteko, baina lan eraginkorragoa egin behar dugulakoan gaude.Ezinezkoa izango baitzaigu lan mundua euskalduntzea, baldin eta LH euskalduntzen ez badugu.\n\u2022Euskalduntze alfabetatzeari dagokionez, datuak oso positiboak dira. Aipatu behar da datu hauek Deriokoak barik, eskualde osokoak direla. Zergatik dira positiboak? Alde batetik, ematen du euskalduntze alfabetzatearen sektorea gogor jo duen krisiak Txorierrin ez duela eragin handirik izan. Beste alde batetik, Txorierrin euskaltegietan matrikulatuta daudenen kopurua Euskal Herriko kopurua baino askoz altuagoa da (bikoitza baino gehiago). Ematen du esparru honetan egindako lana egokia izan dela, emaitzek hori esaten baitute.\n\u2022Lan munduari dagokionez, panorama beltza da. Ez dago inongo enpresarik euskara plangintza duena Derion, eta gainera, ez du ematen esparru hau lehentasunezko esparrua denik.\n\u2022Merkataritza arloan, aldiz, aurrerapauso batzuk egin izan dira, Artez eta Txorierriko Mankomunitatearen eskutik. Dena den, pauso hauek oso uzkurrak dira oraindik. Gainera, kontuan izan behar dugu pausoak eman dituen merkataritza zentroen kopurua Derioko euskaldun kopurutik nabarmen behera dagoela. Nolanahi ere, abiapuntua egokia izan daiteke kanpaina hau aurrera begira.\n\u2022Komunikabideen arloan ere lan egin izan da, baina ez da nahikoa. Aikor! hor dago eta oso garrantzitsua da, baina ez dugu ahaztu behar komunikabide handiekin alderatuta harri koskor bat baino ez dela. Txorierri mailako euskarazko hedabide gehiago behar ditugu eta daukaguna maiztasun eta profesionaltasun handiagorekin. Beraz, hementxe dugu irekita geratzen den beste lan esparru bat.\n\u2022Erabilerari buruz, ezin gauza handirik aipatu. Derion ez da inoiz Kale Erabilera neurtu eta, beraz, ez dago horren inguruko daturik. Guk estimazioak ekarri ditugu hona eta akaso datorren urteko neurketa Derion egiten bada, estimazio hauek errealitatean frogatzeko parada ederra edukiko dugu eta, bide batez, lan egiteko tresna interesgarri eta baliagarria.\n\u2022Ikusten dugunez, datuetan denetarik atera zaigu: onak, txarrak, kezkagarriak, itxaropentsuak... Dena den, zer edo zer aipatzearren azken ondorio modura, aipatu genuke, oro har, datuak ez direla ematen zuten bezain baikorrak. Hasieran, datu hobeak topatuko genituela uste genuen, baina ustea erdi ustel. Orain dugu datu hauek aldatzeko ordua, lanean hasi eta Derion euskara bizirik eta osasuntsu mantentzeko helburua bete dadin."}
{"id": "34789", "revid": "512", "url": "https://eu.wikipedia.org/wiki?curid=34789", "title": "Zubizuri", "text": "Zubizuri Bilbo udalerriko oinezkoen zubi bat da, Bilboko itsasadarra zeharkatzen duena, ipar-ekialdetik Gazteleku eta hego-mendebaldetik Uribitarte auzoak elkarlotuz.1997ko maiatzaren 30ean zabaldu zen.\nIzena.\nIzena zubiaren kolore zuritik datorkio.\nEraikuntza.\nLana 1990an hasi eta 1997ko maiatzaren 30ean inauguratu zuten.\nEzaugarriak.\nZubia, Santiago Calatrava arkitekto valentziarrak diseinatua, 75 metro luze eta 4 metro zabal da, eta Gaztelekuko Campo Volantin pasealekua eta Uribitarteko Uribitarte pasealekuak elkarlotzen ditu, Isozaki Atearen parean.\nCalatravaren estilo berezia jarraitzen du, bela untzi batean oinarriturik. Egitura hormigoi eta altzairuzkoa da, eta zorua kristalezkoa. Sarbide moduan bi plataforma ditu, alde bakoitzera bana, eskailera eta aldapaz hornituta. Hasieran arkitektoak zoru hori gardena izatea nahi izan zuen, baina azkenean kristal opakoa erabili zuten. Neguko goiz hotz batzuetan zubia itxi beharra izaten zen, kristala izoztu eta bertatik igarotzea arriskutsua zelako. Arazoa ekiditeko, Bilboko Udalak alfonbra ez-labaingarria instalatu behar izan zuen, gaur egun arte bere lekuan mantentzen dena.\nKritikak.\nArkitektoen ikuspuntua.\nZubia zabaldu zutenetik, aditu askok Zubizuri Bilbo berriaren ikurtzat hartu dute, turismoentzako erakargarria delako. Alexander Tzonis arkitektura irakasleak Honela dio:\n\"Zubiaren bihurgune-eraikuntzaren adimen, bizkortasun eta originaltasunek egunerokotasuna eta hiriko gainbehera aurre egiten dute, itxaropena eta garai hoberenak imajinatzeko mezua ekarriz.\"\nHala ere, badaude beste ikuspuntu ezberdina duten beste adituak, tartean Matthew Wells zubi ingeniariak:\n\"Tamalez, altzairuzko egitura arina eta hegalhorma-bularra arteko kulunka behartuta dago, eskulturazko jostailu baten moduan, eta zorua ukitzen du deseroso.\"\nIrekiera eta geroko historia.\nZubia baliagarrigabetzat hartu da zabaldu zutenetik: kristalezko zorua famatua bihurtu da hirian, Bilboko klima hezean irristatzea erraza delako.\nJatorrizko diseinuak ezkerraldetik Uribitarte kaiarekin lotura du, erabilgarriagoa den Mazarredo zeharkalearekin baino. Hori dela eta, Bilboko Udalak hasieran aldamioak jartzea erabaki zuten, baina Calatrava protesta egin ondoren kendu zituzten.\n2006an, Udalak Arata Isozakiri zubitik Isozaki Atea eraikin berrira doan pasabide berria eraikitzeko baimena eman zion. Calatravak 2007an Bilboko udala eraman zuen auzitara, kalte moralak sortu ziotelakoan.\nBilboko alkatea den I\u00f1aki Azkunak, zinegotziek lagunduta, jabearen eskubideak diseinatzailearenak gailentzen zirela erantzun zion, baita kristalezko zoruaren egoera hiriarentzat garestia leporatu ere (Antonio Basagoiti oposizioaren zinegotziak urtero 6.000 euroko gastua zela esan zuen; Udalak, berriz, 10 urtetan 250.000 eurokoa).\nLegegizonek eta herriko arkitektoek alkatearekin bat egin zuten, erreformek Calatravaren eskubideetan ondorioak ez zutelakoan.\n2007ko azaroaren epaiak, nahiz eta diseinatzailearen alde egin, Isozakiren pasabidea mantendu zuen. Calatravak gora jo eta 2009ko martxoan, Auzitegiak 30.000 euro eman zion Calatravari."}
{"id": "34796", "revid": "371", "url": "https://eu.wikipedia.org/wiki?curid=34796", "title": "Gaztelerazko literatura", "text": ""}
{"id": "34797", "revid": "6327", "url": "https://eu.wikipedia.org/wiki?curid=34797", "title": "Gaztelerazko idazle galiziarrak", "text": ""}
{"id": "34801", "revid": "2241", "url": "https://eu.wikipedia.org/wiki?curid=34801", "title": "Muxika (argipena)", "text": "Muxika hitzak esanahi ezberdinak izan ditzake:"}
{"id": "34811", "revid": "512", "url": "https://eu.wikipedia.org/wiki?curid=34811", "title": "Arthur Schopenhauer", "text": "Arthur Schopenhauer (Danzig, 1788ko otsailaren 22a - Frankfurt am Main, 1860ko irailaren 21a), filosofo alemaniarra.\nFilosofiako ikasketak egin zituen G\u00f6ttingen-en eta Berlinen. 1814-1818. urteen bitartean Weimar-en bizi izan zen, eta Goethe ezagutu zuen han. 1819an, bere obra nagusia argitaratu zuen: \"Die Welt als Wille und Vorstellung\" (\"Mundua borondate eta irudikapen gisa\"). Platonek, Kantek eta budismoak eragin handia izan zuten berarengan. Schopenhauer-ek itzal handia izan du XX. mendearen hasierako Europako pentsamenduan.\nPentsamendua.\nFilosofia.\nSchopenhauer-entzat mundua irudikapen hutsa da, sentipenek egituratzen dutena; ez du bereizketarik egiten gertakariaren eta haren itxuraren artean, biak uztartzen baititu. Mundu honetako formak, munduko gauzakiei itxura ematen dietenak, espazioa, denbora eta kausalitatea dira, eta giza sentipenek antolatu eta egituratzen dituzte. Hala ere, une jakin batzuetan gizakiak mundua ez du atzematen gertaera edo fenomeno huts gisa, zerbait sakonago den eta beragandik hurbilago dagoen zerbait bezala baizik: horri \"ni-\"a deitzen zaio. \"Ni-\"a, alde batetik, gorputz gisa hauteman daiteke, baina denboraz eta espazioaz haraindi dagoen zerbait ere bada, eta askea da gainera: horri \"borondatea\" deitzen zaio. Gizakia bere izateari lotzen zaio lehenik eta behin, eta izate hori bizitzeko borondatea da funtsean. Mundu honetako gauza bakoitzak izateko borondatea du, eta hala agertzen da kanpora, bai mundu bizigabean, bai bizian, eta baita kontzientziaren esparruan ere.\nErrealitatea, bada, borondatea da funtsean. Baina nola nahi izateak etsipena dakarren, nahia bete ezin denean, borondatea atsekabe etengabea da. Plazera, beraz, atsekabe horren etenaldia da, eta iragankorra da guztiz; bizitza bera, funtsean, atsekabea eta oinazea da. Horrela bada, Schopenhauer ezkor eta etsikorra da. Bizitzeko borondatea, betiere asegabea baita, atsekabea da; beraz, mundua bera eta gizakiaren bizitza ere halakoak dira.\nEtika.\nSchopenhauer-en etika ideia hartan oinarritzen da; hala, sentimendu morala errukia da, beste gizakien atsekabea arintzea. Hori da, hain zuzen, jakintzaren, artearen eta, batez ere, musikaren helburu behinena; baina sendabide iragankorrak dira guztiak. Salbabide bakarra bizitzeko borondatea gainditzea da; borondatea itzaltzen bada, nirvanan sartzen da, eta ezerezean murgiltze hori da onik handiena, salbabide egiazkoa eta nahi asegabeak ematen duen atsekabearen eta oinazearen sendabide bakarra. Horretaz gainera, Schopenhauer-en etika determinista zen; hau da, berarentzat gizakia berez da ona edo gaiztoa sortzen denetik hil arte. Sokratesek ez bezala, Schopenhauer-ek uste zuen bertutea ezin zela irakatsi, gizakia on edo gaizto jaio eta aldaezina denez."}
{"id": "34812", "revid": "431", "url": "https://eu.wikipedia.org/wiki?curid=34812", "title": "Emile Michel Cioran", "text": ""}
{"id": "34814", "revid": "679", "url": "https://eu.wikipedia.org/wiki?curid=34814", "title": "Cioran", "text": ""}
{"id": "34816", "revid": "119347", "url": "https://eu.wikipedia.org/wiki?curid=34816", "title": "Arata Isozaki", "text": " arkitekto japoniarra izan zen. Oso aintzat hartua da mundu osoan, japoniar tradiziozko elementuak eta teknologia aurreratua maisutasunez elkartzen baititu.\nBiografia.\nOita hirian jaio zen, Kyushu uhartean. Tokioko Unibertsitatean ikasi zuen eta Kenzo Tange arkitekto ezagunaren ikaslea izan zen. Ikasketak amaitzean, harekin lan egin zuen, 1963an agentzia propioa ireki zuen arte.\nLehen proiektuetan tradizio japoniarra eta teknologia oso aurreratua batu zituen. 1970 urtetik aurrera, estiloz aldatzen joan zen, elementu tradizionalak elementu post-modernoengatik aldatuz, hala nola ganga, esfera eta beste hainbat irudi geometrikoengatik.\n2019an Pritzker Saria irabazi du.\nPentsamoldea.\nIsozakik ongi mugatutako espazioak erabiltzen ditu bere eraikinetan, esanahi zehatza dutenak. Eraikinetako egiturak konexio bihurtzen dira, errealitatea eta bolumenek sorten duten ilusioaren arteko konexioak. Ikusmen-efektu originalak erabiltzen ditu, ikuspuntuaren arabera eraikinaren ikusmoldea aldatzen delarik (ad: Isozaki Atea)."}
{"id": "34817", "revid": "56334", "url": "https://eu.wikipedia.org/wiki?curid=34817", "title": "Ricardo Bastida", "text": "Ricardo Bastida Bilbao (Zazpikaleak, Bilbo, Bizkaia, 1879ko abuztuaren 15a - \"ib.\", 1953ko urriaren 15a) arkitekto Bilbotarra izan zen.\nBastida Bilboko udal arkitektoa izan zen eta hiriak izandako arkitektorik famatuenetakoa. Hirian hainbat eraikin berri utzi zituen, eraikin singularrak eta etxebizitza soziala gehien bat. Horien artean, nabarmenak dira Solokoetxeko etxebizitza merkeak, eta Torremadariagako etxebizitza multzoa 1940ean.\nEtxebizitza jorratzeaz aparte, 1920ko hamarkadan, gaur egun hirian dauden eskola publiko gehienak berak diseinatu zituen. Atxurikoa eta Indautxukoa dira nabarmenenak. Eraikin singularren artean Alhondiga eta Depositu Frankoaren eraikinak egin zituen.\nBiografia.\nBilboko Artekalen jaio zen eta Zazpikaleetako bizilaguna izan zen. Bere aitak itsasgizon izateko ikasketak burutu zituen arren, matematika irakasle moduan egiten zuen lan, bere amak egiten zuen moduan. Sei seme-alabadun familia hartan Ricardo hirugarrena izan zen. Atxuriko eskolako ikasle izan ondoren eta irudigintza zein matematikan trebea izanagatik, behin batxilergoko ikasketak bukatuta, Bartzelonako arkitektura eskolan hasi zuen bere ibilbide profesionala. Bertan Llu\u00eds Dom\u00e8nech i Muntaner izan zuen irakasle eta garaiko modernismo katalanaren loraldia zein Gaud\u00edren lanak ezagutu zituen.\nBehin unibertsitatea bukaturik, Bilbora bueltan, bere maisu handia izandakoaren Severino Atxukarroren estudioan hasi zen lanean. Gutxira, Bilboko Udaleko arkitekto laguntzaile izendatu zuten. Lehen eskutik ezagutu zituen garai hartan garapen bidean zegoen Bilbok zituen behar zein arazoak. Hainbat estilotako obra zabal oparoa utzi zuen XX. mende hasierako arkitekto honek."}
{"id": "34818", "revid": "512", "url": "https://eu.wikipedia.org/wiki?curid=34818", "title": "Manuel Mar\u00eda Smith", "text": "Manuel Maria Smith Ibarra (Bilbo, 1879ko urtarrilaren 4 - Getxo, 1956ko abuztuaren 18) arkitekto bizkaitarra izan zen.\nFamilia irlandarrekoa, Smithek Urdu\u00f1ako jesuiten eskolan ikasi zuen. 1896an Madrilen arkitektura ikasketak hasi zituen, \"\u00c9cole des Beaux Arts\" irakasketa eredua jarraituz. Bere lehen estudioa Bilboko Gardoki kalean izan zuen, eta ondoren Lutxana kalean. Bere lehen proiektua Restituto Goioagaren etxea izan zen Negurin. Ondoren, Negurin bertan, familiabakarreko etxebizitza ugariren proiektuak garatu zituen.\n1936an Bordelera joan zen bere familiarekin han bizitzera. Espainiako Gerra Zibila amaitzean bueltatu, eta birrindurik topatu zuen Euskal Herria. Orduan, jauregiak baino, familia anitzeko etxebizitzak eraiki zituen. Garai honetako obra garrantzitsuena Gernikako plazan eginiko etxebizitzak izan ziren 1939ean.\nBizkaian, Ingeles estiloaren aitzindaria izan zen Smith Ibarra, Neguriko burgesiarekin harreman estuak izan zituela. Horrela, bere lanik garrantzitsuenak Getxon topa daitezke: Algorta, Areeta eta Neguri auzoetan. Lan horren erakusgarri ikusgarri bezala, Luis Lezama Legizamon, Olasoko Markesa, edo Jose Joaquin Ampuerori eginiko etxe paregabeak ditugu.\nBere lanen artean bost langile-auzo topa ditzakegu. Bere ustetan, dentsitate txikiko hirigintza edozein gizarte-mailarako egokia zen eta horren bultzatzaile sutsua bihurtu zen."}
{"id": "34820", "revid": "431", "url": "https://eu.wikipedia.org/wiki?curid=34820", "title": "Secundino Zuazo Ugalde", "text": ""}
{"id": "34821", "revid": "1545", "url": "https://eu.wikipedia.org/wiki?curid=34821", "title": "Administrador de Infraestructuras Ferroviarias", "text": "Administrador de Infraestructuras Ferroviarias (), ezagunagoa ADIF siglaz, Espainiako burdinbide sarea mantentzeaz eta kudeatzeaz arduratzen den enpresa publikoa da. 2005eko urtarrilaren 1ean sortu zen, RENFE zatitu izanaren ondorioz. Zatiketa hartan, alde batetik Renfe Operadora sortu zen, tren, bidaiari eta merkantziazko garraioaz arduratzen den enpresa publikoa; eta, bestetik ADIF, Estatuko trenbide azpiegituren jabea. ADIFek zerbitzu-kanon bat kobratzen dio Renfe Operadorari, bere azpiegiturak erabiltzeagatik.\n2014ko abenduaren 25ean jakin zenez, grebara deitu zuten Renfe Operadoran eta ADIFen abenduaren 26rako, 23 orduko lanuztean (00:00etatik 23:00etara), eragina izanik 262 tren-zerbitzuetan. Grebak eragozpen txikiak sortu zituen Hego Euskal Herrian. Renfeko grebaren jarraipenaren datu kontrajarriak eman zituzten. Tren konpainiaren arabera, langileen % 0,75ek egin zuten greba; CGT sindikatuaren esanetan, ordea, %\u00a070koa izan zen jarraipena."}
{"id": "34824", "revid": "59723", "url": "https://eu.wikipedia.org/wiki?curid=34824", "title": "BBC", "text": "British Broadcasting Corporation edo BBC Erresuma Batuko irrati eta telebista enpresa publikoa da. 1922ko urriaren 18an sortu zen, irratia emititzeko, eta 1936ko azaroaren 2an telebista saioak ematen hasi zen. Erresuma Batu osorako emititzen dute Londonen duten egoitza zentraletik. BBC nagusiki telebista izateagatik ezaguna da, bederatzi kate baititu, baina irrati asko ere bai: 10 irrati nazional eta 40 irrati lokal. Webgunea ere dute. Kate gehienak Erresuma Baturakoak dira, baina nazioarteko bat ere dute, ia mundo osoko hedapena duena. David Clementi BBCko autoritate nagusia da eta Tony Hall, zuzendari nagusia. Jabea Erresuma Batuko Gobernua da.\nHistoria.\n1922ko urriaren 18an jaio zen BBC, \"British Broadcasting Company Ltd.\" gisa. Idaia irratiak fabrikatzen zituzten enpresa-buruen bilkura batean irten zen. Esperimentuzko irrati-emisio batekin hasi ziren eta urte bereko azaroaren 14an eguneroko emisioari ekin zioten. John Reith proiektu berriaren lehen zuzendaria izan zen.\n1927ko urtarrilean, errege-dekretu bidez gobernuaren kontrolpeko hedabide publiko bihurtu zen, \"British Broadcasting Corporation\" izenpean. Dekretu horrek BBCren helburu, botere eta betebeharrak zehazten ditu, eta Zuzendari Orokorra eta goi-mandatariak dekretuak berak zehazten duen politika betetzeaz arduratu behar dira.\n1930eko hamarkada aldaketa handikoa izan zen BBCrentzat. 1932ko maiatzean, estudioak Savoy Hill eraikinera lekualdatu ziren. 1936ko azaroan, telebista zerbitzua emititzeko probekin hasi ziren, baina Bigarren Mundu Gerraren hasiera zela eta, 1939an, telebistaren emisioa eten egin zuten.\n1946an emakumeei zuzenduriko irrati programa bati ekin zioten, \"Woman\u2019s Hour\" izenekoa. 1948an lehen albistegiak aurkeztu zituzten, eta urte bereko udan telebistaz eman zituzten lehen olinpiar jokoak, Londonen ospatutakoak.\nHortik aurrera, BBCk irrati eta telebistako garapenean segitu zuen, eta alor askotan aitzindariak izan ziren: eguraldi-aurreikuspenak telebistaz ematen lehenetakoak izan ziren, parlamentuko saioak zuzenean emititzen hasi ziren\u2026\n1950eko hamarkadatik aurrera, aldaketak izan ziren, ez hain garrantzitsuak, hedabidearen oinarriak jada ezarrita baitzeuden: kolorezko emisioekin aitzindariak izan ziren, kate berriak sortzen hasi (\"BBC Two\", bigarrena)... Hamarkada horretatik aurrerako aldaketa nagusia webgunea da, mundu guztira zabaltzeko aukera ekarri baitzuen. Hala, gutxinaka online zerbitzua garrantzia irabazten hasi zen, eta langile asko bideratu ziren horretara. Aldaketa hori dela eta, munduan zabaltzen hasi zenez, nazioarteko informazioari garrantzi handiagoa ematen hasi ziren, beste hainbat hedabide bezala (CNN, The New York Times, Deustche Welle\u2026).\nNegozio eredua.\nEuropan telebista publikoa finantzatzeko bi eredu orokor daude: bata kanon bidezko finantziazioa da, eta bestea, finantziazio publikoa. Kanona telebista izateagatik bakarrik ordaindu behar den zerga zuzen bat da, telebista publikoa finantzatzeko erabilia. Bestalde, kanona erabiltzen ez duten herrialdeek finantziazio publiko bidez ateratzen dute aurrera telebista publikoa, salbuespenak salbuespen (Luxenburgo, Liechtenstein eta Monakoko telebista publikoak, adibidez, publizitate bidez soilik mantentzen dira). BBC kanon bidez finantzatzen diren telebista publikoen taldean sartzen da.\nBritainiarrek 154,5 libera (181 euro) ordaindu zituzten kanonagatik 2019an. Lau liberako igoera izan zuten aurreko urtetik (4,7 euro). Zerga horren zenbatekoa Erresuma Batuko Legebiltzarrak zehazten du, baina normalean urtero kontsumorako prezioaren indizearen igoerarekin batera igotzen da, nahiz eta behin baino gehiagotan BBCk kanonaren prezioaren igoera eskatu dion Parlamentuari, kontsumorako prezioaren indizearen igoera motela dela eta. Eskaera horiek, negoziazio batzuen bitartez, askotan onartu dira: 1993an eta 2001ean, adibidez. Herrialde askotan, kanona ez ordaintzeak zigor gogorrak dakartza, isun administratiboetatik prozesu penaletara (azken hori Erresuma Batuaren kasua da).\nAitzitik, webguneak erabiltzaile bat sortzeko aukera ematen du, baina ordenagailu bidez ez du inolako kasuan eduki zehatz bat ikusteko aukera izateko dirurik eskatzen. Mugikor eta tablet bidez, ordea, bai. Telebista internetez ikusteko ere ordaindu behar da.\nwww.bbc.com/mundo webgunean, gaztelaniazko bertsioan, Britainia Handiko webgunean ez bezala, publizitatea dago. BBCren argudioaren arabera, britainiarrek jada asko ematen diote BBCri telebista kanonaren bidez; beraz, britainiarrek interneteko edukia publizitaterik gabe kontsumi dezakete. Hala, BBCren webgunea EBtik kanpo ikusten duenak iragarkiak izango ditu, eta Erresuma Batuaren webgunean sartzen denak ez du ikusiko iragarkirik.\nBBCren ingelesezko edizioan eta BBC Worlden edizioan ez dago iragarkirik, BBCren produktuen propaganda baino ez. 2009an BBCk bere telebista-kate eta irrati emisoreetan iragarkiak debekatu zituen, baldintza berezietako onura publikoko publizitatea izan ezik."}
{"id": "34825", "revid": "105290", "url": "https://eu.wikipedia.org/wiki?curid=34825", "title": "Geologo", "text": "Geologo bat geologia ikertzen duen pertsona da, zeinak Lurraren estruktura eta prozesu fisikoak ikertzen dituen. Azken urte hauetan Eguzki sistemako gainontzeko planetak ere ikertzen dituzte.\nGeologiak hainbat jakintza arlo ezberdin dituenez bere baitan lan ugari egiten dituzte geologoek. Ingenieritza geologikoa egiten dutenek eraikuntzetan egon daitezkeen arriskuak ikertzen dituzte; petrolioa eta lurrazpiko ura, gas naturala eta mineral ezberdinak bilatzen dituzte; lurrikarak eta tsunamiak ikertzen dituzte eta bizitzaren historia eta eboluzioa ikertzen dute."}
{"id": "34827", "revid": "56334", "url": "https://eu.wikipedia.org/wiki?curid=34827", "title": "Jose Antonio Ardanza", "text": "Jose Antonio Ardanza Garro (Elorrio, Bizkaia, 1941eko ekainaren 10a - ) politikari jeltzalea eta enpresaburua da. 1985tik 1999ra Eusko Jaurlaritzako lehendakaria izan zen. Gaur egun, Euskalteleko presidentea da.\nKarrera politikoa.\nEAJko militantea 1979an Arrasateko alkate aukeratu zuten eta 1983ean Gipuzkoako Ahaldun Nagusia. 1985an Karlos Garaikoetxeak lehendakari postua utzi zuenean Eusko Alkartasunaren zatiketaren ondoren Eusko Jaurlaritzako lehendakari izendatu zuten.\n1999ko urtarrilaren 2an, bere agintaldia bukatuta, kargua utzi eta Juan Jose Ibarretxe bihurtu zen Eusko Jaurlaritzako lehendakari.\nEnpresaburu.\nEuskal Autonomia Erkidegoko lehendakaritza utzitakoan, lehen mailako politikagintza ere utzi zuen, eta enpresaren munduan murgildu zen. Besteak beste, Tubacex enpresako kontseilari izendatu zuten, eta Ardantzaren izena maiz aipatu zen beste hainbat kargutarako, betiere enpresaren eta ekonomiaren munduari loturik. 1999ko abenduan, azkenik, Euskaltel telekomunikazio enpresak administrazio kontseiluaren presidente izendatu zuen, eta kargu hori du orduz geroztik."}
{"id": "34830", "revid": "15795", "url": "https://eu.wikipedia.org/wiki?curid=34830", "title": "Karlos Garaikoetxea", "text": ""}
{"id": "34831", "revid": "60265", "url": "https://eu.wikipedia.org/wiki?curid=34831", "title": "Bizkaiko Foru Aldundia", "text": "Bizkaiko Foru Aldundia Bizkaiko gobernu organoa da. Espainiako beste diputazio batzuekin alderatuta lurralde historiko bat izateak ekartzen dituen eskuduntzak ditu. Eskuduntza hauen jatorria hain zuzen ere foru izaeran datza, izan ere, Euskal Herriko foruen garaitik datoz, Euskal Herriko lege propioetatik, alegia. Horregatik baditu bere alor bereziak, hala nola, ogasuna, urbanismoa eta gizarte gaiak. Gaur egun Unai Rementeria Maiz da ahaldun nagusia.\nBizkaiko Foru Aldundiaren egoitza nagusia Bilboko Kale Nagusian kokatzen da. Foru Aldundiko batzar nagusietako bilerak Hurtado Amezaga kaleko eraikin batean egiten dira, baina sinbolikoki urtean hainbat alditan Gernikan egiten dira bilkurak.\nHistoria.\nBizkaiko Diputazio Nagusia XVI. mendea baino lehen sortu zen eta Errejimentu Nagusia edo jaurerriko gobernua zuzentzen zuen. Hiru pertsonak osatzen zuten diputazioa hasieran: korrejidoreak edo jaunaren ordezkariak eta Errejimentu Nagusian aukeraturiko beste bi ahaldunek. Diputazio Nagusiak Errejimentu Berezia izena izan zuen 1645 arte. Korrejidorea zen Diputazioko lehendakaria, beste bi diputatuk eskubide berberak zituzten arren. Diputazioak deituta biltzen ziren Batzar Nagusiak eta bertako bileretan diputatuek hitz egin zezaketen, baina ez zuten boto eskubiderik. Diputazioak gauzatu behar zituen Batzar Nagusiek hartutako erabakiak. Diputazioaren esku zeuden aginte militarra, zerga-biltzea eta ekonomia, segurtasuna, arazo juridikoak eta foruak osorik zaintzea. Batzar Nagusiek berretsi behar izaten zituzten Diputazioak erabakitakoak. 1695. urtean Diputazio Nagusia (zazpi ahaldunek osatua) eta Errejimentu Nagusia (hemeretzi ordezkarik osatua) bereizi egin ziren eta Diputazioak gero eta pisu handiagoa eskuratu zuen pixkana-pixkana. Gorabehera askoren ondoren, 1877ko maiatzean desegin zen Bizkaiko antzinako Foru Diputazioa. Egun Euskal Herriko Autonomia Estatutuaren eta Lurralde Historikoen Legearen arabera zuzentzen dira Bizkaiko Batzar Nagusiak eta Diputazioa.\nAhaldun Nagusia.\nBizkaiko Foru Aldundiaren Ahaldun Nagusien zerrenda:\nBizkaiko Foru Aldundiarekin lotuta dauden entitateak.\nBizkaiko Lurralde Historikoko foru-sektore publikoa Bizkaiko Foru Aldundia eta honako entitate hauek osatzen dute: foru erakundea autonomoak, foru enpresa-erakunde publikoak, merkataritzako foru sozietateak, foru fundazioak, foru partzuergoak eta eskubude publikoko beste foru erakunde batzuk."}
{"id": "34832", "revid": "90204", "url": "https://eu.wikipedia.org/wiki?curid=34832", "title": "Arabako Foru Aldundia", "text": "Arabako Foru Aldundia \u2014sigletan idatzita, AFA\u2014 (ofizialki Diputaci\u00f3n Foral de \u00c1lava-Arabako Foru Aldundia) Arabako gobernu organoa da. Espainiako beste diputazio batzuekin alderatuta lurralde historiko bat izateak ekartzen dituen konpetentziak ditu, hala nola, ogasuna, errepideak, mugikortasuna eta gizarte gaiak.\nArabako Foru Aldundiaren egoitzan Arabako Batzar Nagusien bilkurak ere garatzen dira.\nHistoria.\nArabako Diputazio Nagusia 1476. urtean sortu zen, erakunde eragile gisa. Beste herrialdeetan ez bezala, Diputatu Nagusiak berak jasotzen zuen aginte hori, hiru urterako. Koadrilek aukeraturiko zazpi ahaldunek hautatzen zuten Diputatu Nagusia, eta Batzar Nagusiek gehiengo absolutuz onartu behar izaten zuten izendapena. Diputatu Nagusiak aholku gisa bil zitzakeen Batzar bereziak eta Kontadoreak. Batzar Nagusiek izendatu edota kentzen zituzten Diputatu Nagusiaren agindupean zeuden enplegatu guztiak: Gobernu Idazkaria, Kontadore Nagusia, Artxibozaina, Diruzaina, Tabako eta Gatz Administraria, Arkitektoa, Mi\u00f1oien Komandantea eta Inprimatzailea. 1877ko azaroaren 21ean desegin zen Arabako antzinako Foru Diputazioa. Egun Euskal Herriko Autonomia Estatutuaren eta Lurralde Historikoen Legearen arabera zuzentzen dira Arabako Batzar Nagusiak eta Diputazioa.\nAhaldun nagusia.\nForu Aldundiaren buru ahaldun nagusia da, gainerako ahaldunek aukeratua. Gaur egun Ramiro Gonzalez da Arabako ahaldun nagusia.\n2011an ahaldun nagusia aukeratzeko prozesua.\n2011ko hauteskundeetako emaitzen ondoren, Bildu alderdiak esan zuen EAJren hautagaiari emango ziola botoa inbestidura saioan. Bestalde, PSE-EEk PPren hautagaiari emango ziola botoa adierazi zuen.Ahaldun nagusia hautatzeko lehian, beraz, EB-B taldearen bi ahaldunen botoak erabakigarri ziren. Talde honek bere oinarriko afiliatuei galdetu zien zer egin: EAJren aldeko botoa eman, ahaldun nagusi berriro Xabier Agirre Lopez izan zedin, ala bere hautagai propioaren alde bozkatu, horrela ahaldun nagusiaren postua PPko Javier de Andr\u00e9sek eskuratuko zuelarik. Galdeketaren ondoren, bigarren aukera hobetsi zuten, eta Javier de Andr\u00e9s atera zen garaile.\nInbestidura saioan, Xabier Agirrek EB-Bko bi ahaldunei leporatu zien aurreko egunetan bi alderdiek hitzarmena lortzeko egin zituzten negoziazioetan EB-Bko ahaldunek trukean dirua eta haien alderdiko zenbait militanterentzako lanpostu finkoak eskatu zituztela. Hurrengo egunean, EB-B alderdiko Kontxi Bilbaok onartu zuen bere alderdiko norbaitek eskaera hori egin zuela, baina ez talde negoziatzaileak, eta EAJrengandik horren berri jakin bezain laster negoziazio mahaitik kendu zutela.. EB-Bko koordinatzaile nagusi Mikel Aranak Javier Madrazo koordinatzaile nagusi ohia eta Nerea Galvez eta Mertxe Etxezarreta Arabako batzarkideak kanporatu zituen alderditik.\nSailak eta foru diputatuak.\nArabako Foru Aldundiaren organigrama:\nEntitate publikoak.\nArabako Foru Aldundiaren entitate publikoak dira:"}
{"id": "34833", "revid": "60265", "url": "https://eu.wikipedia.org/wiki?curid=34833", "title": "Gipuzkoako Foru Aldundia", "text": "Gipuzkoako Foru Aldundia Gipuzkoako gobernu organoa da. Espainiako beste diputazio batzuekin alderatuta lurralde historiko bat izateak ekartzen dituen eskuduntzak ditu, hala nola, ogasuna, hirigintza eta gizarte gaiak. Egoitza nagusia Gipuzkoako foru jauregian dauka, Donostiako Gipuzkoa plazan.\nAldundia Batzar Nagusiek gobernatzen dute.\nHistoria.\nGipuzkoako Diputazio Nagusia XVI. mendean jarri zen indarrean. Korrejidoreak (Espainiako erregearen ordezkariak), Gipuzkoako Batzar Nagusiek aukeraturiko ahaldunak, eta Batzar Nagusiak biltzen ziren herriko udalak osatzen zuten Diputazioa.\nOsaketa hori aldatzeko saioak egin ziren 1628an eta 1709an, baina aldaketa ez zen 1748 arte egin. Hartutako erabakiaren arabera, bi diputazio-mota bereizi ziren: Diputazio Arrunta eta Diputazio Berezia. Urtetik urtera berritzea erabaki zen Diputazio Arrunteko diputatu nagusia, eta horretarako urte hartan korrejidorea bizi zen herriko bizilagun bat aukeratzen zuten Batzar Nagusiek. Beste bizilagun bat hautatzen zuten ordezko, eta herri bereko udalak aukeratzen zituen, udal-batzarkideen artean, beste bi diputatuak. Diputazio Berezia urtean bitan biltzen zen eta, aurrekoez gainera, Gipuzkoa banaturik zegoen lau eskualdeek bana aukeraturiko ahaldunek eta Donostiak, Tolosak, Azpeitiak eta Azkoitiak, nork bere aldetik, aukeraturiko hiru ordezkarik osatzen zuten. Hau izan zen, gorabeherak gorabehera, Gipuzkoan nagusitu zen sistema. Gipuzkoako Diputazioaren aginte-maila Bizkaia eta Arabako ahaldunen molde berekoa zen, eta erabaki guztiek Batzar Nagusien onespena jaso behar zuten.\nGipuzkoako Foru Aldundia 1877ko abenduaren 1ean desegin zen. Gaur egun Euskadiko Autonomia Estatutuaren eta Lurralde Historikoen Legearen arabera zuzentzen dira Gipuzkoako Batzar Nagusiak eta Gipuzkoako Foru Aldundia.\n2014ko azaroaren 10ean, Gipuzkoan Bildu, PSE-EE eta Aralarrek onartu zuten erakunde berri bat, Kabia, sortzea 16 zahar etxe kudeatzeko. Gerora, har zitzakeen zerbitzu gehiago. EAJk eta PPk ez zuten onartzen.\n2015eko urtarrilaren 8an, euskara \"lehentasunez\" erabiltzea erabaki zuen Gipuzkoako Diputazioak. Horretarako euskararen erabilera plan berria onartu zuen eta zerbitzu guztiak euskaraz ematea bermatu nahi zuten. Ondoren, eragin linguistikoaren ebaluazioa egingo zuten.\nAhaldun nagusiak.\nForu Aldundiaren buru da ahaldun nagusia, gainerako ahaldunek aukeratua. Gaur egun Eider Mendoza (EAJ) da Gipuzkoako ahaldun nagusia."}
{"id": "34834", "revid": "60265", "url": "https://eu.wikipedia.org/wiki?curid=34834", "title": "Ahaldun nagusi", "text": "Ahaldun Nagusia (\"Diputado General\", gaztelaniaz) foru lurraldeetako buruzagitza duen pertsona da, Foru Gobernuko edo Foru Aldundiko presidente edo lehendakari dena, bere jatorria Erdi Aroan egonik. Euskal Herriko zazpi herrialdeetatik hirutan dago erakunde hori: Araban, Bizkaian eta Gipuzkoan."}
{"id": "34837", "revid": "105290", "url": "https://eu.wikipedia.org/wiki?curid=34837", "title": "Flasko", "text": "Flasko bat lepoa zabala izan ohi duen ontzi txikia da, gehienetan beirazkoa. Forma ezberdinak izan ditzaketen arren, ohikoenak biribilak dira. Kosmetikoen kasuan, esate baterako, forma bereziak izaten dituzte askotan, produktuari irudi berezi bat emateko.\nFlaskoen erabilera ohikoena medikuntza, lurringintza eta belar-dendetan ematen da."}
{"id": "34838", "revid": "336", "url": "https://eu.wikipedia.org/wiki?curid=34838", "title": "Grapa", "text": "Kortxet, Iparraldean, edo grapa, Hegoaldean, metalezko pieza bat da, bere bi ertzak okertuz erabiltzen dena hainbat paper, ohol edo beste material batzuk elkartzeko."}
{"id": "34839", "revid": "371", "url": "https://eu.wikipedia.org/wiki?curid=34839", "title": "Zangozako merindade", "text": ""}
{"id": "34840", "revid": "371", "url": "https://eu.wikipedia.org/wiki?curid=34840", "title": "Erriberriko merindade", "text": ""}
{"id": "34841", "revid": "6327", "url": "https://eu.wikipedia.org/wiki?curid=34841", "title": "Erronkariko ibar", "text": ""}
{"id": "34842", "revid": "371", "url": "https://eu.wikipedia.org/wiki?curid=34842", "title": "Iru\u00f1eko merindade", "text": ""}
{"id": "34843", "revid": "371", "url": "https://eu.wikipedia.org/wiki?curid=34843", "title": "Lizarrako merindade", "text": ""}
{"id": "34844", "revid": "371", "url": "https://eu.wikipedia.org/wiki?curid=34844", "title": "Tuterako merindade", "text": ""}
{"id": "34845", "revid": "105290", "url": "https://eu.wikipedia.org/wiki?curid=34845", "title": "Paragrafo", "text": "Paragrafo bat idazketan testua ideia ezberdinetan antolatzeko erabiltzen den unitatea da. Paragrafo baten hasiera lerro-jauzi baten bitartez adierazten da. Horrez gain, batzuetan koska edo indentazioa izaten du. Askotan paragrafo zeinua (\u00b6) ikurra ere erabili ohi da."}
{"id": "34847", "revid": "336", "url": "https://eu.wikipedia.org/wiki?curid=34847", "title": "Tripoli", "text": "Tripoli () Libiako hiriburua da, herrialdearen ipar-mendebaldean, Mediterraneo Itsasoaren ertzean. Gaur egun herrialde hartako hiri garrantzitsuena da, eta Tripolin dute egoitza Libiako Gobernu Zentralak eta Administrazioak.\n2.000.000 biztanle inguru ditu, eta Afrikako bizi mailarik gorenetakoa ere bai.\nLibiako kostaldeko oasi handiena da, eta nekazaritza produktuen (barazkiak, laboreak, fruitu arbolak, tabakoa) merkataritzagune garrantzitsuena (portua, errepidea, burdinbidea, aireportua). Arrantzak eta industriak ere (tabakogintza, petrolio findegiak, janari industria) garrantzi handia du hiriko ekonomian. Unibertsitatea eta nazioarteko aireportua ere baditu.\nOndarea.\nMonumentuei dagokienez. aipagarriak dira K.a. 163. urteko Marko Aurelioren marmolezko atea, XVI. mendeko gaztelua, 1736. urteko Karamanli meskita, 1883ko Gurgi meskita eta Erregearen jauregi modernoa.\nHistoria.\n\"Oea\" izena zuen antzina eta feniziar kolonia izan zen. Kartagotarren mendean egon zen. Hirugarren Gerra Punikoaren ostean, Erromatar Inperioak bereganatu zuen, eta Afrikako hiribururik garrantzitsuena izan zen eurentzat. Ondorem, bandaloek konkistatu zuten. Bizantziarrak nagusitu ziren gero, eta hiria gotortu zuten. 643. urtean musulmanek inbaditu zuten. Hafsitar dinastiaren garaian hiri oparoa izan zen eta 1510-1530 urteetan espainiarren mende egon zen. 1530-1551 urteetan Maltako Zaldunek konkistatu zuten eta 1551. urtean turkiarrek. Harrezkero baja batek gobernatutako berberiar erresuma bateko hiriburu eta piraten babesleku bihurtu zen. 1911. urtean italiarrek okupatu zuten, eta hiriko ekonomiak gorakada nabarmena izan zuen itsas bazterrean eraikitako portu berriari esker. 1941-1943 urteetako Libiako kanpainaren garaian Ardatzaren base izan zen, eta 1943-1951 urteetan britainiarren mende egon zen. 1992. urtean, Libiak Pan Am eta UTA konpainiako hegazkinen kontrako atentatua egin zutenei laguntza eman zielako aitzakipean, Estatu Batuetako hegazkinek bonbardatu zuten hiria eta, besteak beste, Muammar al Kadafi lehendakariaren alaba-orde bat hil zuten.\nHerri eta hiri senidetuak.\nTripoli ondorengo herri eta hiriekin senidetuta dago:"}
{"id": "34848", "revid": "119347", "url": "https://eu.wikipedia.org/wiki?curid=34848", "title": "Euskal pilota", "text": "Euskal pilota edo pilota jokoa (maiz pilota erabiltzen da, sinpleki, baina komeni da antzeko egitura duten beste pilota joko batzuetatik bereiztea) Euskal Herriko kirola da, pilotalekuan jokatua. Oro har, 2 edo 4 pilotarik (bi taldetan banatuta) txandaka pilota jotzen saiatzen dira, pilotak bi bote egin baino lehen, eta pilota joko eremutik kanpora bota gabe; lortzen ez duenak galduko du tantoa. Jokoaren aldaerak bereizteko, bi alderdi hauek hartzen dira kontuan: pilotaleku mota (plaza hormagabea, horma bakarreko pilotalekua, trinketa...) eta pilota zerekin jo behar den (esku hutsa, pala, xarea...).\nJokoaren helburua da aurkariari ahalik eta tanto gehien egitea. Txapelketetan, adinaren arabera arauak pixkatxo bat aldatzen dira: jokalariak adin kategorietan gora egiten duen heinean, sakeko arrastoa atzeratuz doa, eta piloten pisua edo tamaina handituz. Pilotan egiten duten haurren artean, asko dira emakumezkoak, baina sexismoaren eraginez gutxi dira pilotan aritzen diren emakumezko helduak.\nEuropan barrena eusko pilotaren antz-antzeko kirolak badira, hala nola irlandar pilota (Irlanda), valentziar pilota (Valentziako Erkidegoa) edota jeu de paume (Frantzia).\nHistoria.\nSorburua.\nHistorian, munduko hainbat eta hainbat zibilizaziok izan dituzte pilota-jokoak, eta ez bat edo beste, asko baizik. Objektu biribil mugikorra egiteko, hainbat gai erabili izan dira: landareetatik ateratako materialak, hainbat eratako zapiak, hariak, larruak, hesteak, gomak. Buruz buruko jokoak izaten ziren, hau da, jokalari bat beste baten kontra aritzen zen.\nHasieran, mugatutako zelai edo soroetan aritzen ziren denbora pasa, deman eta lehian. Jose Zufiaurre etnografoak dioenez, Euskal Herrian, antzina, zelai lau batean laukizuzen bat markatzen zuten aitzurrarekin, erdian sare bat jarri, eta jokalari bakoitza alde batean jartzen zer. Gaur egungo tenisaren egitura bera, baina eskuz jokatzen zuten. Aralarren bederatzi pilotaleku aurkitu eta izendatzea lortu du Jose Zufiaurrek.\nPilotan, hamaikatxo eratan jokatu izan da, baina bateratzeko arau batzuk ere ezarri ziren. Erdialdeko Amerikan, Ekialde Hurbilean eta Mendebaldeko Europan, duela mende asko jokatu izan da.\nErromatarrek \"pila\" deitzen zaion jokoa eraman zuten Galiara. Denboraren poderioz joko hori aldatuz joan zen, \"paume\" (\"ahur\") jokoa sortuz. Zelai eta herrietako plazetan jokatzen zen jokoa da \"paume\", eta denbora igaro ahala hainbat tresna erabili dira pilota jotzeko, burgesek eta aitoren semeek eskularru zein erraketak erabiltzeraino.\nLehengo garaietako hilarrietan grabatuak egiten zituzten, eta horregatik dakigu pilotariek omen handia zutela gure gizartean. Pilota eta apustuak elkarrengandik bereiztezinak dira jokoaren hasieratik, nahiz eta beti alferrikakoak izan diren apustuak mugatzeko debekuak eta ahaleginak egon. Euskal Herrian, 1534an Obanosen (Nafarroa) jokatutako partidua batena da aurkitutako apustu zaharrena. Pilotari buruz ditugun datu zahar gehienak hainbat partidatan izandako epaiketa laburren ondorio dira.\nPilota jokoa munduan oso-oso zabalduta zegoen antzina, beraz. Ia toki guztietan aspaldi galdu zen arren, euskaldunek \u2014beste hainbat kontutan bezala\u2014 bizirik iraunarazi dute kultura ondasun hori. Beren tokira moldatu dute euskaldunek, eta hainbat xehetasun aldatu: jokalekua, joko arauak, pilota, jotzeko tresnak, eta abar. Ondorioz, euskaldunok \"pilota\" deitzen diogun kirol horri, gaur egun \"eusko pilota\" esaten diote mundu zabalean.\nXIX. mendea.\nXIX. mendearen hasieran, Humboldtek hau zioen:\n1900eko Olinpiar Jokoak.\n1900eko Udako Olinpiar Jokoetan, Parisen, lehenengo aldiz izan zen pilota joko olinpiko, eta bai azkenekoz ere (erakusgarri soiltzat agertu zen 1924ko, 1968ko eta 1992ko olinpiar jokoetan). XIX. mendearen bukaerako joko haietako finalean, Amezola eta Villotak irabazi zuten Maurice Durquetty eta Etxegarairen aurka.\nMunduan barrena.\nEusko pilotaren urrezko garaietan, mundu guztira zabaldu zen harekiko zaletasuna. Konparazio baterako, Londres, Kairo, Jakarta, Tientsin (Forum izenekoa) hirietan ere izan zuten beren pilotalekua (komertziala, hots, pilotari profesionalen jokoaz apustuak egitekoa) noizbait; eta aipatzekoak ditugu, orobat, ezagunagoak zaizkigun Ameriketako Estatu Batuetakoak, Hego Amerikakoak eta Europako beste hainbat.\nJokoaren aldaerak.\nEsku huskako pilota da gaur egun espezialitate hedatuena, Euskal Herrian nahiz mundu osoan. Pilota jokoaren mota, jokalekuak bereizten du; eta espezialitatea, aldiz, jokatzeko moduak.\nAldaera nagusiak hauek dira:\nLuzeko pilota jokoak (zuzeneko pilota jokoak).\nEzagunak ditugun eta bizirik dirauten pilota jokoaren aldaerarik zaharrenak luzean jokatzen dira, hau da, aurkariak aurrez aurre dihardutela (berriagoa den tenisean bezala). Lau aldaera dira gaur egun: bote-luzea (hemengo pilota joko guztietatik ezaguna den zaharrena, esku huska jokatua), errebotea (eskularruz edo xisteraz jokatua), laxoa (eskularruz jokatua) eta pasaka (trinketean jokatua, esku huska edo eskularruz, kantxa sare batez erdibitua dagoela).\nOiartzungo Txost elkarteko Anton Mendizabalek 2015ean joko zuzeneko modalitateetan 500 jokalari inguru aritzen zirela estimatzen zuen.\nJokalekua \"pilotaleku luzekoa\" da, hots, hormarik gabeko plaza (antzina, belar soroa). Tantoei \"kintzeak\" deitzen zaie, eta tenisean bezala zenbatzen dira: 15, 30, 40 eta jokoa.\nPasakan izan ezik, beste hiru modalitateetan, jokalekuaren borroka ere izaten da, hau da, pasamarraren alde batean edo bestean jokatzeko aukeraren borroka, garrantzitsua gertatzen baita alde onenean egotea kintze gehiago lortzearren. Lekuaren borroka hori arraia edo xixaren bitartez gertatzen da.\nOhituraz \"luzeko pilota jokoak\" edo \"pilota joko luzekoak\" deitu izan diren horiei, azkenaldi honetan \"zuzeneko modalitateak\" ere esaten diete. Aldaera horietan aritzen direnak \"luzerako pilotariak\" edo \"luzeko pilotariak\" dira. Eta pilotan horrela aritzea \"luzean jokatzea/aritzea\" da.\nZeharkako pilota jokoak.\nNazioartean, lehiaketako modalitateak zeharkakoak dira, hots, pilota ez doa zuzenean jokalari batengandik aurkariarengana, baizik eta bien artean frontisa jo behar du. Lau dira zeharkako pilota jokoen modalitateak: trinketa, 30 metroko pilotalekua, 36 metroko pilotalekua eta 54 metroko pilotalekua. Mota horien barnean, 14 espezialitate ofizial bereizten dira.\nPilota jokoko osagaiak.\nPilotan aritzeko, pilotariak, pilota eta pilotalekua behar dira; eta, joko aldaeraren arabera, pilota jotzeko tresna (pala, xistera...) edo botarria ere bai.\nPilotalekua.\nPilota \"pilotaleku\" izeneko laukizuzen batean jokatzen da. Antzina, pilotalekuak belar soroak (\"soropil\" edo \"pilota soro\" izenekoak) ziren, hormarik gabe; gero, plazak, oraindik hormarik gabe; eta, gaur egun, gehienek horma bat, bi edo hiru dituzte (gutxienez alde bat, paretarik gabe). Pilotaleku hormadun horiek 10 metro garai, 10-11 metro zabal eta 30-54 metro luze izaten dira. Ipar Euskal Herrian, estali gabeko pilotaleku gehienek pareta bakarra dute.\nHona hemen pilotaleku tipiko baten eskema; kontuan izan, dena dela, badirela bestelakoak ere (trinketa, kasu), eta luzerak aldakorrak direla:\nMateriala.\nMaterialak asko dira eta modu askotara sailka daitezke: lehenik modalitatearen arabera, gero hori egin ondoren, mota bakoitzaren arabera, espezialitateetan sailkatzen dira. Ondoren pilotak eta azkenik trentzaren arabera.\nPilotari ospetsuak.\nXVIII. eta XIX. mendeetako pilotariak.\nAntonio Pe\u00f1a Go\u00f1i donostiarra da lehenengo iturria, begiratuena, -eta agian bakarra- iragan mendeetako pilotariak ezagutzeko. 1892an Madrilen argitara emandako \"La pelota y los pelotaris\" liburua euskal kirolari dedikaturiko lehenengo idazlana dateke. Pilotaren historiari erreparatzen dio eta hor aurkitzen ditugu antzinako pilotarien izenak, sarritan askoz gehiagorik ez, tamalez.\nEsku huska.\nEzker paretako pilotalekuan:\nTrinketean:\nPalan.\nHistorikoak\nErremontean.\nHistorikoak\nZesta puntan.\nEgungoak\nHistorikoak\nPilotariak bertso zaharretan.\nPerkain laxo-jokalari handia mito izatera iritsi zen. XIX. mendean laxo jokoak izan zuen sona eta garrantzia ondo ikus daiteke mito horren inguruan sortu ziren bertsoak ikusita. Hauek dira bertso zahar horietako batzuk:\n\"Perkainen kanta\" edo \"Perkain eta Azantza\".\n\"Ahoz aho gure egunetaraino iritsi den beste kontakizun herrikoi batek Lapurdiko Luhuson Azantzak eta Perkainek aurrez aurre jokatu zuten partidaren berri ematen digu.\" \"Aipatu kontakizunean esaten denez, hasiera batean Perkain irabazten ari omen zen, eta mando baten gainean zen nafar batek honela oihukatzen zuen behin eta berriro: 300 libera Perkainen alde! Inork ez zion apustua onartzen; hala ere, nafarrak segitzen zuen: 300 libera Perkainen alde! behin eta berriz oihukatzen. Azantzak, nafarraren oihuez nardaturik, pilotakada bat bidali zuen mandoaren aurka, horrela nafarraren erorketa eragin zuelarik. Izugarrizko kalapita sortu omen zen. Une nahas haietan Azantzaren arreba batek: 1000 libera nire anaiaren alde! oihu egin omen zuen eta ikusleetako batek onartu. Perkain, hura dena ikusirik, izugarri urduritu zen eta azkenean, Azantzak partida irabazi omen zuen.\"\n\"Irungo pilota partidaren kanta\" (1846).\nGipuzkoarren eta lapurtarren arteko partida bat jokatu zen Irunen 1846ko abuztuaren 9an. 12.000 pertsona inguru bildu omen ziren plazan dema ikusteko. \u201cIrungo pilota partidaren kanta\u201d bertso anonimoen arabera sekulako apustu pila egin ziren. Nafarra izan arren partida hartan parte hartu zuen Gamio apaiz lesakarrak. Gotzainak elizgizonei pilotan jokatzeko jarritako debekua apurtu zuenez, jokatu eta hurrengo egunean atzerrira ospa egin behar izan zuen. Desafioa lapurtarrek irabazi omen zuten.\n\"Tolosako partida\".\nPerkainek Gipuzkoako Tolosan partida handi bat jokatu zuela diote sei bertso zahar batzuek. Perkainekin batera semeetako bat eta Kurutxet aritu ziren Azantza, Elhorga eta Haroztegiren aurka. Irabazle Perkainen taldea izan omen zen. Lehen bertsoak honela dio: \nLaugarren bertsoak, berriz, honela dio:\n\"Pilotarientzat\".\nPierre Topet-Etxahun koblakari zuberotarrak Pilota munduko heroi herrikoien aldeko \u201cPilotarientzat\u201d izeneko bertso bilduma osatu zuen."}
{"id": "34849", "revid": "6950", "url": "https://eu.wikipedia.org/wiki?curid=34849", "title": "Paragrafo zeinu", "text": "Paragrafo zeinua (\u00b6) paragrafo bat adierazteko erabiltzen den puntuazio zeinua da. Letra-tipoaren arabera itxura aldatzen duen arren, ohikoena irudian erakusten denaren itxurakoa da."}
{"id": "34850", "revid": "371", "url": "https://eu.wikipedia.org/wiki?curid=34850", "title": "Paragrafo zeinua", "text": ""}
{"id": "34851", "revid": "371", "url": "https://eu.wikipedia.org/wiki?curid=34851", "title": "\u00b6", "text": ""}
{"id": "34862", "revid": "105290", "url": "https://eu.wikipedia.org/wiki?curid=34862", "title": "Berrehun", "text": "Berrehun (200) ehun eta laurogeita hemeretziaren ondoren eta berrehun eta bataren aurretik doan zenbaki osoa da."}
{"id": "34865", "revid": "105290", "url": "https://eu.wikipedia.org/wiki?curid=34865", "title": "Hirurehun", "text": "Hirurehun (300) berrehun eta laurogeita hemeretziaren ondoren eta hirurehun eta bataren aurretik doan zenbaki osoa da."}
{"id": "34866", "revid": "105290", "url": "https://eu.wikipedia.org/wiki?curid=34866", "title": "Laurehun", "text": "Laurehun (400) hirurehun eta laurogeita hemeretziaren ondoren eta laurehun eta bataren aurretik doan zenbaki osoa da."}
{"id": "34870", "revid": "71150", "url": "https://eu.wikipedia.org/wiki?curid=34870", "title": "Bilboko Renfe Aldiriak", "text": "Bilboko Renfe Aldiriak Euskal Herriko Bizkaia eta Araba lurraldetan dagoen aldiriko tren sarea da. Sarea lau lineak osatzen dute, guztira geltoki bakarra partekatzen dituzte Bilbon.\nAldiriko trena 1989. urtean inauguratu zen , eta linetarekin, egungoaren antzeko egoeran, eta 2013ko urtarrilaren 1an linea inauguratu zen.\nRenfe Aldiriak eta Renfe Feve marka komertzialen pean jarduten du, Espainia hiri nagusietako garraiobide guztiak biltzen dituen Renfe Operadoraren barruan.\nHistoria.\n1980an, \"Trenbide Aldirien Plana\" onartu zen, Renfe Aldiriaken lehen 12 sareak garatzeko, horien artean Bilbo dagoelarik. 1989an, Javier Bustunduy RENFEko \"aldiriko\" unitate operatiboko lehen zuzendari bihurtu zen, sare horien sorrera sustatuz. Asmoa zen egungo trenbide-zerbitzuak birmoldatzea eta hiri handien inguruan beste zerbitzu berri batzuk sortzea, metropoli-garraio erakargarri eta moderno bat sortuz. Beste helburu bat zen herritarrek autoa etxean uztea eta, horren ordez, trenez joatea. Izan ere, lehen uste zen trenak erdiguneraino baino ez zirela iritsi behar, eta asmoa zen erabiltzaileek \"nahierara\" aukeratu ahal izatea trenetik jaitsiko ziren tokia, haien helmugaren arabera, eta beste garraiobide batzuk hartu ahal izatea, hala nola metroa.\nOrduan, hiru linea inauguratu ziren: , eta linea. Linea horrek, zehazki, Bilbo\u2013Abando Indalecio Prieto eta Urdu\u00f1a geltokiak arteko ibilbidea egiten zuen.\nTrenbidearen Hegoaldeko Saihesbidea.\n1999 urtera arte, eta lineen helmuga, Santurtzi eta Muskizetik abiatuta hurrenez hurren, Bilbo\u2013Naxa geltokia izan zen. Bilboko erdigunean ibiltzen ziren trenek, Olabeagako geltokia pasatu ondoren, gaur egungo Abandoibarra gunea zeharkatzen zuten, eta itsasadarrari jarraituz, Bilbo\u2013Parke/Guggenheim geltokian geldialdia egiten zuten. Handik Uribitarte eta Erripa kaiak igaro eta Naxako geltokira heltzen ziren. Aldiz, linearen zerbitzuek Abandoko geltokia zuten helmugatzat.\nAurreikusi bezala, Bilbo\u2013Naxa geltokia, Abandotik metro gutxira dagoena, desegin egin zuten, baina ez Bilbo\u2013Parke/Guggenheim geltokia, besteak beste Guggenheim Museotik gertu zerbitzua ematen jarraitu zuena. Horregatik, linea berri bat sortu zen, linea, Olabeaga eta Bilbo\u2013Parke/Guggenheim arteko anezka gisa jarduten zuena, lehen eta lineek egiten zuten ibilbide berari jarraituz, baina amaierara iritsi gabe.\nUrte gutxi pasata, 2003an, linea itxi zen, Bilboko tranbiaren luzapenari pausu emanez.\nGeltoki berriak irekitzea.\n2004an Santimamiko geltoki intermodala eraiki zuten eta linetako ibilbidean, trenbidea Bilboko metroa, Bilboko tranbia eta Bilbao Intermodalekin lotzen dituena.\n2005eko urtarrilaren 25ean la Pe\u00f1ako geralekua inauguratu zen lineko ibilbidean, Bilbo\u2013Abando Indalecio Prieto eta Ollargan geltokien artean. Geltokia, mendi-mazela baten gainean dago. Geltokia eraikitzeko lanek eremua berrurbanizatzea ere ekarri zuten, baita geltokiaren ondoan plaza berri bat jartzea ere. Gainera, paisaia berroneratzeko hainbat lan egin dira.\n2008ko abenduaren 18an Miribillako geltokia inauguratu zen lineko ibilbidean, Bilbo\u2013Abando Indalecio Prieto eta la Pe\u00f1a geltokien artean. Igogailu handi batzuek Bilboko auzo berria RENFEk operatutako aldiriko sarearekin lotzea ahalbidetzen dute, geltokia Abandoko terminalarekin bi minututan inguratuz.\n2009ko azaroaren 19an Amurrio\u2013Iparraldeko geralekua inauguratu zen lineko ibilbidean, Salbio eta Amurrioko geltokien artean. Alkinar eta San Jose auzoen artean dago.\n2009an Desertu\u2013Barakaldo geltokia eta Arrontegi zubiaren arteko trenbidearen estalketa-lanei amaiera eman zitzaion.\n2010eko urtarrilaren 25ean inauguratu zen Basurto\u2013Ospitalea geltokia, linearen ibilbidean eta Basurtuko Unibertsitate Ospitalearen inguruan.\nRenfe Feveko linea.\n2009ko apirilaren 22an, Galtzarako geralekuaren inaugurazioarekin, FEVEk Bizkaian ematen duen zerbitzua hobetzeko aprobetxatu zen. Orduan erabaki zuen FEVEk Bilbo-Balmaseda korridoreko eskualde-zerbitzuak osatuko zituen aldiriko linea bat sortzea, baliabideak modu eraginkorragoan banatu ahal izateko; izan ere, tarte horretako bidaiari gehienak Bilbotik edo Bilborantz joaten dira, eta geltoki batzuetan hori da erreklamo bakarra.\n2013ko urtarrilaren 1ean, Ferrocarriles de Via Estrecha enpresa desagertu egin zen Renfe Operadora eta Administrador de Infraestructuras Ferroviarias konpainietan sartzeko. Horrela, lineak Renfe Feve markaren eta bigarrenaren azpiegituraren esku geratu ziren. Horrela, linea Bilboko Renfe Aldiriak sarean sartu zen, Renfe enpresaren menpe.\nSarea.\nSareak lau linea ditu, guztira 22 udalerri, 65 geltoki eta 108,1 kilometro egiten dituzte.\n, eta lineek Renfe Aldiriak irudiaren azpian funtzionatzen dute eta lineak Renfe Feve markaren azpian.\nGeltokiak.\nDauden 65 geltokiak hurbileko erreferentzia herri edo auzo baten izena jasotzen dute. Hala, Arrigorriaga udalerrian ondoan dagoen geltokiak \"Arrigorriaga\" du izena, eta Zorrotza auzoan dagoen tokian dagoenak, \"Zorrotza\".\nUstiapena.\nSarea Renfe Operadorak eta Renfe Fevek ustiatzen du ADIFek kudeatutako trenbide eta geltokietan.\nMaiztasunak.\nPasatzeko maiztasunak trena hartzen den linearen, egunaren eta egunaren araberakoak dira.\nFlota.\nSarean 16 ibilgailuk egiten dute lan guztira.\nTarifak.\nSareak tarifa propioak ditu, ,eta lineei aplikatzekoak.\nGainera, lineak tarifikazio berezia du:\nBidaiariak.\n1990ko hamarkadaren amaierara arte beherako joera eman zen Renfeko Aldirien trenetan.\n1999tik 2001era, ordea, igoera nabaria gertatu zen Trenbidearen Hegoaldeko Saihesbidea ireki zelako, Bilbo erdigunean geltoki berriak martxan jartzearekin batera. Hala, hiru urtetan 7 milioi bidaiari irabazi ziren. Urte horietan, gainera, trenen maiztasunak handitu ziren, 4 minuturo tren bat zegoela.\n2002an Bilboko metroaren linea martxan jarri zen, eta horrekin batera tren bidaiari kopuruaren beherakada. Bestalde, 2001ean Creditrans garraio-txartel bakarra jaio zen Bizkaiko Garraio Partzuergoaren eskutik, Bizkaiko garraio publikoko eragile nagusiek, Renfeko Aldiriak salbu, txartel berria onartzen hasi zutela. Bere aldetik, Renfe ez zen 2010era arte Creditrans sarean sartu. Ordutik eta azken aldian trenaren erabilpena urtez urte jeitsiz joan da, batez ere lineako bidaiarien galeraren ondorioz, tartean metroaren luzapenek bidaiariak metrora bideratu dituztela.\nBereziki aipagarriak dira 2004, 2007 eta 2010 urteetako beherakadak. 2004an 3 milioi bidaiari galdu ziren, aurreko urteko azaroan C-4 linea itxi zen eta. 2007an ia 3 milioi lagun galdu zituen sareak, urte horretan metroa Abatxolo eta Portugaletera heldu zela. 2010ean trenak 4 milioi bidaiari baino gehiago galdu zituen, 2009ko bigarren seihilekoan metroaren Pe\u00f1ota eta Santurtziko geltokiak inauguratu ziren bitartean.\nBeherakada urtez urte mantendu da, eta 2013an Renfeko Aldiriak lehen aldiz 10 milioi bidaiari baino gutxiago garraiatu zituen. Hala, hamar urtetan bidaiarien erdia baino gehiago galdu dira.\n2015ean igoera txiki bat jazo zen sarean, 200.000 bidaiari ingurukoa, linean izandako bidaiari igoeragatik batik bat. Hurrengo urtean igoera horren ia erdia berriro ere galdu zen.\n2020an, COVID-19 pandemiaren ondorioz, bidaiari kopurua 11 420 000 bidaiaritik (2019) 6 349 000 bidaiarira (2020) jaitsi zen."}
{"id": "34915", "revid": "105290", "url": "https://eu.wikipedia.org/wiki?curid=34915", "title": "Bostehun", "text": "Bostehun (500) laurehun eta laurogeita hemeretziaren ondoren eta bostehun eta bataren aurretik doan zenbaki osoa da.\nEzaugarriak.\n500 Harshad zenbaki bat da 5, 6, 10, 11, 13, 15 eta 16 oinarridun sistematan."}
{"id": "34924", "revid": "105290", "url": "https://eu.wikipedia.org/wiki?curid=34924", "title": "Seiehun", "text": "Seiehun (600) bostehun eta laurogeita hemeretziaren ondoren eta seiehun eta bataren aurretik doan zenbaki osoa da."}
{"id": "34933", "revid": "105290", "url": "https://eu.wikipedia.org/wiki?curid=34933", "title": "Zazpiehun", "text": "Zazpiehun (700) seiehun eta laurogeita hemeretziaren ondoren eta zazpiehun eta bataren aurretik doan zenbaki osoa da."}
{"id": "34949", "revid": "105290", "url": "https://eu.wikipedia.org/wiki?curid=34949", "title": "Zortziehun", "text": "Zortziehun (800) zazpiehun eta laurogeita hemeretziaren ondoren eta zortziehun eta bataren aurretik doan zenbaki osoa da."}
{"id": "34959", "revid": "105290", "url": "https://eu.wikipedia.org/wiki?curid=34959", "title": "Bederatziehun", "text": "Bederatziehun (900) zortziehun eta laurogeita hemeretziaren ondoren eta bederatziehun eta bataren aurretik doan zenbaki osoa da."}
{"id": "34977", "revid": "105290", "url": "https://eu.wikipedia.org/wiki?curid=34977", "title": "Mila", "text": "Mila (1000) bederatziehun eta laurogeita hemeretziaren ondoren eta mila eta bataren aurretik doan zenbaki osoa da."}
{"id": "34990", "revid": "512", "url": "https://eu.wikipedia.org/wiki?curid=34990", "title": "Kremailera", "text": "Kremailera edo lerra-itxigailua ixte sistema bat da, bi hortz lerro elkarri lotzen dituen euskarri berezi batez baliatzen dena. Arropetan, oinetakoetan, poltsetan eta kidekoetan erabiltzen da.\nHistoria.\n1851ean, Elias Howe asmatzaileak \"arroparentzako itxitura automatiko jarraitua\" patentatu zuen New Yorken. Urte batzuk lehenago Walter Huntek asmatutako josteko makina hobetu eta lehenengoz patentatu zuen Howek. Eta, beharbada, tramankulu hark merkatuan izan zuen arrakastak aseta, edo beste asmakizun horren erabilera argi ikusten ez zuelako, kremailera primitibo hura ez merkaturatzea erabaki zuen. Hala, \"kremaileraren aita\" ofiziala izateari uko egin zion.\n40 urte baino gehiago joan ziren 1893an Whitcomb Judsonek antzeko \"itxigailua\" patentatu arte. Bi asmakizunak oso antzekoak ziren, baina Judsonek erabilera zehatza eman zion \u2013botak ixtea\u2013 eta merkaturatzea erabaki zuen. 1893ko Chicagoko Erakusketa Unibertsalean aurkeztu zuen tresna konplexua; Universal Fastener Company etxea hura ekoizten hasi zen, baina ez zuen eroslerik topatu.\n1906an, Suedian jaiotako Gideon Sundback elektrizitate ingeniaria Universal Fastener Companyn hasi zen lanean, Judsonen patentea eskuratu zuen enpresa berean. Diseinuan trebea izateak eta enpresako buruaren alaba Elvira Aronsonekin ezkondu izanak, konpainiako diseinu-buru izatera eraman zuten 1909an. Besteak beste, batere praktikoa ez zen Judsonen itxigailua hobetzea zuen helburu. Tresna errazago ixtea lortu zuten, baina berriro irekitzea oso gaitza zen eta asmakizuna, hirugarrenez, baztertuta geratu zen. 1911n, suediarraren emaztea hil egin zen eta, dolu betean, Sundbackek buru-belarri jardun zuen asmakizuna hobetzen. Bi urteko lan obsesiboaren emaitza kremailera modernoa izan zen. Kremailera fabrikatzeko makina ere berak asmatu zuen.\nAsmakizun praktikoa zen, merke ekoiztu zitekeen, baina urtetan gomazko bota eta tabako zorro gutxi batzuk ixtera mugatu zen, 1937an Parisko jostun batek gizonezkoen galtzetan jartzea erabaki zuen arte. Orduko 86 urte zeuzkan asmakizun hura \"joskintzako ideia berritzaileena\" zela esan zuen prentsak."}
{"id": "34991", "revid": "105290", "url": "https://eu.wikipedia.org/wiki?curid=34991", "title": "Informatika har", "text": "Informatikan har bat bere burua bikoiztu, ugaldu eta sarean zehar heda dezakeen programa independentea da, memoria itotzea lortu arte baliabideak kargatuz joaten dena."}
{"id": "34997", "revid": "6950", "url": "https://eu.wikipedia.org/wiki?curid=34997", "title": "Salvador Puig i Antich", "text": "Salvador Puig i Antich (Bartzelona, 1948ko maiatzaren 30a - ibidem, 1974ko martxoaren 2a) kataluniar anarkista izan zen, 1960ko eta 1970eko hamarkadetan aritu zena. Militar Auzitegi batek epaitu ondoren, erregimen frankistak hil egin zuen, Bartzelonan bere bila zebiltzanean jazotako tiroteo batean hil zen Francisco Anguas Barrag\u00e1n polizia hil izana leporatuta. Erregimenak indarra erakutsi nahi zuen Carrero Blanco lehendakaria erail berri zuen unean.\nBiografia.\nSalvador Puig i Antich Bartzelonan jaio zen, 1948ko maiatzaren 30ean. Familia xume bateko sei anaia-arreben artean hirugarrena zen Salvador. Bere aita, Joaqu\u00edn Puig, Acci\u00f3 Catalanako kide izandakoa zen Bigarren Errepublikaren garaian eta Frantziako Argel\u00e8s-sur-Mereko kontzentrazio esparruan erbesteratua egon zen. Espainiara itzuli zenean, heriotza-zigorrera kondenatu zuten, baina azken uneko indultua jaso zuen. Horrela dio Imma Puigek, Salvadorren arreba zaharrenak:\nSalvador La Salle Bonanova eskola erlijiosoan hasi zen ikasten eta diziplina faltagatik bota zuten handik, Matar\u00f3-ko Salesianoen barnetegian jarraitu zuelarik. 16 urtetatik aurrera, gaueko txandan aritu zen Maragall Institutuko Batxilergoko ikasketetan, bulego batean lan egiten zuen bitartean; garai hartan ezagutu zituen Movimiento Ib\u00e9rico de Liberaci\u00f3n (MIL) deiturikoan kide izango zituen Xavier Garriga i Oriol eta Sol\u00e9 Sugranyes anaiak.\nMilitantzia.\n1968ko Frantziako maiatzeko gertaerak eta 1969an izandako Enrique Ruano ikaslearen hilketa erabakigarriak izan ziren Salvador gazteak diktadura frankistaren aurka aktiboki borrokatzeko erabakia hartzeko orduan. Maragall Institutuko Ikasleen Batzordean hasi zen eta CCOOn izan zen bere lehen militantzia. Ideologikoki, berehala joan zen aldatzen anarkismo aldera.\nZientzia ekonomikoen karrera hasi zuen, baina soldadutzara joan behar izan zuen Eivissara, erizaintzan destinatu zutelarik. Lizentziatu ondoren, MILeko adar armatuan sartu zen, kapitalismoaren aurka borrokatzeko asmoz. MIL deritzenak ez dira ETA edota FRAP bezalakoak kontsideratzeen. Talde horrek ez zuen sekula FRAP edo ETAren kontsiderazioa izan, ez baitzuten bonbarik erabili edo segurtasun indarren aurkako ekintzarik egin.\n1971n, zerbitzu militarra bukatu eta gero, Puig Antichek 23 urte zituen. Salvador eta bere taldekideak erraztasunez mugitu ziren borroka klandestinoan. Puig txoferra izan ohi zen taldearen ekintzetan -banku lapurretak gehienetan-. Lortutako dirua euren publikazio klandestinoak finantzatzeko erabiltzen zuten, \"CIA (Conspiraci\u00f3n Internacional Anarquista)\" eta \"Mayo 37\" argitaletxea sortu zituztelarik. Grebalariei laguntzeko eskaintza ere egin zuten, baina hauek lapurretatik zetorren dirua jasotzeko beldur izan ziren. Maiz joaten ziren Frantzia hegoaldera, CNTko militante ohiekin harremanak izateko.\n1973ko martxoaren 2an, larri zaurituta irten zen Bartzelonako Banco Hispanoamericano-ko bulegari bat Salvador Puig Antich, Jean Marc Rouillant, Jos\u00e9 Luis Pons Llobert eta Jordi Sol\u00e9 Sugranyesek burututako lapurretan eta, une horretatik aurrera, poliziak talde berezi bat sortu zuen banda desartikulatzeko. Egoera berriak kezka eta kontraesana ekarri zuen MILera eta, 1973ko abuztuan Frantzian izandako bilera batean, taldekide gehienak disoluzioa erabaki zuten, ez baitzeuden taldearen norabidearekin ados. Puig Antich, Sol\u00e9 Sugranyes anaiek eta Jos\u00e9 Luis Ponsek, ordea, aurrera jarraitzea erabaki zuten.\n1973ko irailaren 15ean, MILen azken lapurreta izan zen, Bellver de Cerdanyan, eta Guardia Zibilak Oriol Sol\u00e9 eta Jos\u00e9 Luis Pons hartu zituen atxilo, Jordi Sol\u00e9k Frantziako mugara iristea lortu zuen bitartean. Egun batzuk geroago, Ponsen neskalaguna eta Santi Soler hartu zituzten eta, honek irailaren 25ean \"El Funicular\" tabernan Xavier Garrigarekin geratuta zegoela aitortu zuen galdeketan. Horrela, Garriga atxilotzeko operatibo bat prestatu zuten eta, Puig i Antichen presentzia ez bazuten espero ere, biak harrapatu zituzten egun hartan. Garriga armarik gabe zegoen eta ez zuen erresistentziarik jarri. Salvadorrek, ordea, ez zuen amore ematen eta kolpeak eta indarkeriak izan ziren hura gerarazteko. Kommer pistola, 6,35 milimetrokoa, kargatuta harrapatu zioten, baina gauza ez zen hor geratu eta borrokak aurrera jarraitu zuen, 5 poliziek eta harrapatutakoak Girona kaleko 70. portalean sartu zirelarik. Une horretan entzun zen tiroa eta Garrigak alde egiteko aprobetxatu zuen, baina Rodr\u00edguez eta Algar poliziek harrapatu egin zuten. Portalean, berriz, tiroketa izan zen. Han jarraitzen zuten Puig Antich, Bocigas, Anguas eta Fern\u00e1ndez Santorumek eta Puig Antich larri zaurituta geratu zen. 23 urteko polizia zen Francisco Anguas Barrag\u00e1n, berriz, hil egin zen, polizien esanetan, Puigek eginiko tiroen ondorioz.\nEpaiketa eta exekuzioa.\nPuig i Antich kartzelan sartu zuten, Anguas Barrag\u00e1nen heriotza eragin zuten tiroen autore zen salaketapean. Gerra kontseilua egin zioten eta heriotza zigorra esleitu. Alderdi politiko, giza eskubideen aldeko elkarte edo atzerritar agintariek -Vatikanoa edo Willy Brandt kantzelaria tarteko, Salvadorrentzako indultua eskatu zuten, Puig i Antichen abokatu, arreba eta emaztegaiak ez zuten nahikoa mobilizazio ikusi oposizioko alderdi eta sindikatuetan.\nBartzelonako Modelo kartzelaren 443. zeldan izan zuen azken gaua Salvadorrek eta, 1974ko martxoaren 2ko goizeko 09:20an, garrotez hil zuen Antonio L\u00f3pez Sierra borreroak. Europako herrialde askotan antolatu ziren exekuzio haren aurkako protestak. Egun berean hil zuten era berean Tarragonan Georg Michael Welzel (alias Heinz Chez), zenbaitentzat atentzioa sakabanatzeko egina. Montju\u00efceko hilerrian eman zioten lur.\nZinea, literatura, antzerkia, pintura eta musika.\n1974an, Salvador exekuzioaren zain zegoenean eta horren aldeko mobilizazioak indarrean zeudenean, Joan Mir\u00f3k \"La esperanza del condenado a muerte\" seriea margotu zuen.\n1977an, Els Joglars antzes taldeak \"La torna\" lana ekoiztu zuen, Heinz Chezen exekuzioa Puig Antichena ezkutatzeko maniobra bezala aurkeztuz. Horregatik egin zioten gerra kontseilua lan honi eta horrek adierazpen askatasunaren aldeko mugimendua indartu zuen.\nLlu\u00eds Llachek \"I si canto trist\" tema dedikatu zion eta 1974an aterako zen diskoaren izenburua izango zen hura. Urte batzuk geroago, kantautoreak \"Salvador\" filmaren soinu bandan ere hartuko zuen parte.\n1976an, Joan Isaac kantautoreak \"A Margalida\" tema egin zuen Puig Antich eta bere bikotekidea omenduz.\n2001ean, Francesc Escribano kataluniar kazetariak \"Cuenta atr\u00e1s. La historia de Salvador Puig Antich\" liburua idatzi zuen, Puig Antichen exekuziora arte eraman zuten ekintzak kontatuz.\n2005ean, Loquillok \"El a\u00f1o que mataron a Salvador\" abestia dedikatu zion \"Mujeres en pie de guerra\" diskan.\n2006an, Escribanoren liburuan oinarritutako gidoia erabiliz, \"Salvador\" filma estreinatu zuten, Daniel Br\u00fchlek interpretatuta eta Manuel Huergak zuzenduta.\nBai liburuak eta baita filmak ere, ez dute harrera ona izan MILeko militante ohien artean, Salvadorren militantzia kide horiek Puig Antichen pertsonaia eduki politikoz hustuta ikusten baitute, Jes\u00fas Irurre kartzelaria, kondenatu zuen epaile militarra edo polizia frankistaren kideak irudi duinez erakusten dituen bitartean.\nKanpo estekak.\n[[Kategoria:1974ko hilketak]]\n[[Kategoria:Antifrankismoa]]\n[[Kategoria:Kataluniako anarkistak]]\n[[Kategoria:Kataluniako preso politikoak]]\n[[Kategoria:Diktadura frankistak hilaraziak]]\n[[Kategoria:Bartzelonarrak]]\n[[Kategoria:Exekutatutako anarkistak]]\n[[Kategoria:Madrildarrak]]\n[[Kategoria:Bartzelonan hildakoak]]\n[[Kategoria:Frankismoko krimenen aurkako Argentinako kereila]]"}
{"id": "34999", "revid": "6327", "url": "https://eu.wikipedia.org/wiki?curid=34999", "title": "Salvador Puig Antich", "text": ""}
{"id": "35000", "revid": "6327", "url": "https://eu.wikipedia.org/wiki?curid=35000", "title": "Aldirikoak bilbao", "text": ""}
{"id": "35006", "revid": "237", "url": "https://eu.wikipedia.org/wiki?curid=35006", "title": "Txabi", "text": ""}
{"id": "35007", "revid": "6327", "url": "https://eu.wikipedia.org/wiki?curid=35007", "title": "Partido Socialista Obrero Espa\u00f1ol", "text": ""}
{"id": "35008", "revid": "69297", "url": "https://eu.wikipedia.org/wiki?curid=35008", "title": "Julian Gorospe", "text": "Julian Gorospe Artabe (Ma\u00f1aria, Bizkaia, 1960ko martxoaren 22a - ) txirrindularia izan zen 1982 eta 1994 urte artean, 36 garaipen lortuz tarte hartan.\nLorpenik garrantzitsuenen artean Euskal Herriko Itzuliaren bi lehen postuak (1983 eta 1990), Frantziako Tourrean etapa 1 eta Espainiako Vueltan 4 etapa. Profesionaletara pasa baino urte bat lehenago lehenengo Bizkaiko Bira eta hiru etapa irabazi zituen."}
{"id": "35010", "revid": "679", "url": "https://eu.wikipedia.org/wiki?curid=35010", "title": "Nerbioi Ibar", "text": ""}
{"id": "35156", "revid": "512", "url": "https://eu.wikipedia.org/wiki?curid=35156", "title": "La Massana", "text": "La Massana Andorrako zazpi parrokiatako bat da, herrialdeko ipar-mendebaldean kokatuta dagoena."}
{"id": "35173", "revid": "56334", "url": "https://eu.wikipedia.org/wiki?curid=35173", "title": "Escaldes-Engordany", "text": "Escaldes-Engordany Andorrako zazpi parrokiatako bat da."}
{"id": "35186", "revid": "512", "url": "https://eu.wikipedia.org/wiki?curid=35186", "title": "Sant Juli\u00e0 de L\u00f2ria", "text": "Sant Juli\u00e0 de L\u00f2ria Andorrako zazpi parrokiatako bat da."}
{"id": "35211", "revid": "336", "url": "https://eu.wikipedia.org/wiki?curid=35211", "title": "Flandres", "text": ""}
{"id": "35220", "revid": "499", "url": "https://eu.wikipedia.org/wiki?curid=35220", "title": "EAJ-PNV", "text": ""}
{"id": "35225", "revid": "58701", "url": "https://eu.wikipedia.org/wiki?curid=35225", "title": "Arthur Miller", "text": "Arthur Asher Miller (New York, Ameriketako Estatu Batuak, 1915eko urriaren 17a - \u2020 Roxbury, Connecticut, Ameriketako Estatu Batuak, 2005eko otsailaren 10a) antzerkigilea eta gidoilaria izan zen.\nBere lehen lanetatik nabarmentzen da bere obra guztiko elementu nagusia: Estatu Batuetan finkatzen hasia zen balore kontserbadoreak salatzen zituen kritika soziala. Bere lanaren gailurra 1949an lortzen du, amerikar ametsaren izate hutsala salatzen zuen \"Bidaiari baten heriotza\"rekin. Lanak Pulitzer saria jasotzen du, hiru Tony eta New Yorkeko Kritika saria.\n50. hamarkadan McCarthyismoaren biktima izan zen. Pentsamolde komunista izateaz akusatuta, Alderdi Komunistarekin ustezko loturak zituen talde literarioko kideen izenak emateari uko egin zion, presio latza jasan zuen arren. 1957an agintaritzari men ez egiteaz erridun jo zuten, nahiz eta ez zen espetxeratua izan. Garaiko atmosfera \"Salemeko sorginak\" (\"The crucible\", 1953) lanean itxuratu zuen.\nHiru aldiz ezkondu zen, Mary Slatteryrekin (1949-1956), Marilyn Monroerekin (1956-1961) eta Inge Morathekin (1962-2002). Lau seme izan zituen, bi lehen emaztearekin eta bi azkenarekin.\nMiller bere kontzientzia politiko eta sozialagatik ere ezaguna da. Estatu Batuetako gizarteko gizatasun ezaren aurka jo zuen; marxismora hurbildu zen, geroago berau kritikatuz; McCarthyren sorgin heizaren eta Korea eta Vietnameko gerren aurka zegoen."}
{"id": "35226", "revid": "58701", "url": "https://eu.wikipedia.org/wiki?curid=35226", "title": "Carl Sandburg", "text": "Carl August Sandburg (Galesburg (Illinois) 1878ko urtarrilaren 6a - 1967ko uztailaren 22a Flat Rock, Ipar Carolina) estatubatuar poeta, biografo, kazetari eta editorea zen. Hiru Pulitzer sari irabazi zituen: bi bere poesiarengatik eta bat Abraham Lincoln-en biografiarengatik. Bere bizitzan zehar, Sandburg \u00abliteratura garaikideko pertsonaia nagusitzat\u00bb hartu zuten, batez ere, bildutako bertsoen kalitatearengatik \"Chicago Poems\" (1916), \"Cornhuskers\" (1918) eta \"Smoke and Steel\" (1920) barne. Bere garaian, erakargarritasun paregabea izan zuen poeta gisa, agian, bere esperientzien zabaltasunak amerikar bizitzaren hainbat adarrekin lotu zuelako. 1967an, hil zenean, Lyndon B. Johnson presidenteak adierazi zuen: \u00abCarl Sandburg Ameriketako ahotsa baino gehiago, bere indar eta jenioaren poeta baino gehiago, Amerika da!\u00bb.\nBizitza.\nCarl Sandburg Galesburgeko (Illinois) East Third kaleko 313. zenbakian, hiru gelako etxetxo batean jaio zen, Clara Mathilda (jaiotzez Anderson) eta August Sandberg gurasoengandik, biak hala biak suediar jatorrikoak. Lehen hezkuntzan, Charles edo Charlie ezizena hartu zuen, gutxi gorabehera, berak eta bere bi anaia nagusiek abizenaren grafia Sandburg bihurtu zutenean.\nHamahiru urterekin, eskola utzi, eta esne-banatze orga bat gidatzen hasi zen. Hamalau urtetik hamazazpi edo hemezortzi urte arte, Galesburgeko Union Hoteleko bizartegian, atezain lanetan aritu zen. Horren ostean, esne partiketan ibili zen berriro 18 hilabetez. Gero, igeltsero eta baserriko langile ere bilakatu zen Kansaseko gari lautadetan. Galesburgeko Lombard Unibertsitatean igarotako tarte baten ondoren, hoteleko zerbitzari bihurtu zen Denver-en, eta, geroago, Omahan, ikatz-zamaketari. \"Chicago Daily News\" egunkariko kazetari gisa hasi zuen bere idazle ibilbidea. Geroago poesia, historia, biografiak, eleberriak, haur literatura eta zinema kritika idatzi zituen. Sandburgek balada eta folklore liburuak ere bildu, eta argitaratu zituen. Bizitzatik gehiena Illinois, Wisconsin eta Michiganen eman zuen, Ipar Carolinara joan aurretik.\nSandburg militar-boluntario gisa eman zuen izena Kubako Espainia-Amerikako Gerran, eta Puerto Ricon egon zen Illinoiseko 6. infanteria taldearekin; Gu\u00e1nican (Puerto Rico) lehorreratu zen 1898ko uztailaren 25ean; hala ere, Sandburg ez zen inoiz borrokara deitua izan. West Point-era joan, eta, Matematika eta Gramatika azterketa batean huts egin ondoren, bi aste baino lehenago Akademia utzi behar izan zuen. Sandburg Galesburgera itzuli, eta Lombard Unibertsitatean sartu zen, baina titulurik eskuratu gabe utzi zuen 1903an. Ondoren, Milwaukeera (Wisconsin) joan zen egunkari batean lan egitera, eta Wisconsineko Alderdi Sozialdemokratikoan sartu zen, estatuan Amerikako Alderdi Sozialista izenarekin ezaguna zena. Sandburg Emil Seidel Milwaukeeko alkate sozialistaren idazkari izan zen 1910etik 1912ra. Geroago, Carl Sandburgek adierazi zuen Milwaukee izan zela bere bizitza bideratu zuen lekua, eta, bere bizitzaren gainerakoa, Wisconsinen hasitako eszena baten garapena izan zela.\nSandburgek Lilian Steichen (1883-1977) ezagutu zuen Milwaukeeko Alderdi Sozialdemokrataren bulegoan, 1907an, eta, hurrengo urtean, Milwaukeen ezkondu ziren elkarrekin. Lilianen anaia, Edward Steichen, argazkilaria zen. Sandburgek eta bere emazteak (Paula deitzen zion) hiru alaba hazi zituzten. Lehen alaba, Margaret, 1911n jaio zen. Sandburgtarrek Harbert-era (Michigan) joan ziren bizitzera, eta, ondoren, 1912an, Chicagoko (Illinois) auzo batera, Chicagoko egunkari batek lanpostu bat eskaini zionean. Evanston-en (Illinois) bizi izan ziren Elmhurst-eko (Illinois) South York kaleko 331n lekutu aurretik, 1919tik 1930era. Garai hartan, Sandburgek \"Chicago Poems\" (1916), \"Cornhuskers\" (1918) eta \"Smoke and Steel\" (1920) idatzi zituen. 1919an, Sandburgek, The Poetry Society-k emandako beka berezi bati esker, Pulitzer saria irabazi zuen bere \"Cornhuskers\" bildumagatik. Sandburgek haurrentzako hiru liburu idatzi zituen Elmhursten: \"Rootabaga Stories\" (1922), eta, ondoren, \"Rootabaga Pigeons\" (1923) eta \"Potato Face\" (1930). Sandburgek, Elmhursten ere, \"Abraham Lincoln: The Prairie Years\", bi liburukiko biografia idatzi zuen 1926an, eta \"The American Songbag\" (1927) eta \"Good Morning, America\" (1928) izeneko poema liburuak. Elmhursteko South York kaleko 331. zenbakian zegoen Sandburgen etxea eraitsi, eta, gaur egun, gune hori aparkaleku bat da. Familia Michiganera joan zen bizitzera 1930ean.\nSandburgek 1940ko Historiako Pulitzer saria irabazi zuen \"The War Years\" lau liburukiekin, \"Abraham Lincoln\" liburuaren segida zenarekin, eta bigarren Poesia Pulitzer bat 1951n, \"Complete Poems\" lanarengatik \n1945ean, Connemarara joan zen bizitzera, Flat Rock-eko (Ipar Carolina) 100 Ha-ko (246 acre) landa-etxadi batera. Hemen, argitaratutako lan osoaren heren bat baino gehiago ekoitzi zuen, eta bere emaztearekin, alabekin eta bi bilobekin bizi izan zen.\n1959ko otsailaren 12an, Abraham Lincolnen jaiotzaren 150. urteurrenaren oroitzapenetan, Estatu Batuetako Kongresua saio bateratu batean bildu zen Fredric March aktorearen Gettysburgeko hitzaldiaren irakurketa dramatikoaren emanaldia entzuteko eta Sandburgen hitzaldia ondoren.\nSandburgek Eskubide Zibilen Mugimendua babestu zuen, eta NAACPk (Pertsona Beltzen Aurrerapenerako Elkarte Nazionala), \u00abgure garaiko eskubide zibilen profeta nagusi\u00bb gisa, Zilarrezko Plaka sariarekin ohoratu zuen lehen gizon zuria izan zen.\nSandburg arrazoi naturalengatik hil zen, 1967an, eta bere gorpua erraustu egin zuten. Errautsak \u00abRock Oroimena\u00bb azpian lurperatu zituzten, Galesburgeko bere jaiotetxearen atzean dagoen granitozko harkaitzaren azpian .\nIbilbidea.\nPoesia eta prosa.\nCarl Sandburgen poesiaren zati handi bat (hala nola \"Chicago\" poema) Chicagon zentratu zen, non \"Chicago Daily News\" eta \"The Day Book\" egunkarietako kazetari gisa denbora eman baitzuen. Hiriaren deskribapen ospetsuena da: \u00abMunuko zerri hiltegia / Tresna egilea, gari pilatzailea / Trenbideekin jokalaria eta nazioaren merkantzia-kudeatzailea / Ekaiztsu, zuhurra, borrokalaria, sorbalda handien hiria\u00bb.\nSandburgek Pulitzer sariak \"Carl Sandburgen poema osoak\", \"Arto-huskerak\" bildumengatik eta Abraham Lincoln-en biografiagatik (\"Abraham Lincoln: The War Years\") irabazi zituen. Ume belaunaldiek ere gogoan dute Sandburg bere \"Rootabaga Stories\" eta \"Rootabaga Pigeons\"engatik, jatorriz bere alabentzat sortutako istorio xelebre eta, zenbaitetan, malenkoniatsuengatik. \"Rootabaga Stories\", \u00abAmerikako maitagarrien ipuinak\u00bb Amerikako haurtzaroarekin bat etortzeko asmotik sortu zituen Sandburgek. Erregeen eta zaldunen inguruko Europako istorioak desegokiak zirela uste zuen, eta, beraz, etxe orratzez, trenez, arto-maitagarriz eta \u00abBost Pretzel Miresgarriez\u00bb bete zituen bere istorioak.\n1919an, \"Daily News\"eko bere editoreak langile klaseei eta zurien eta afroamerikarren arteko tentsioei buruzko erreportaje sorta bat egiteko agindu zion Sandburgi. Txosten horien zioa Amerikako beste hiri batzuetan piztutako arraza istiluak izan ziren. Azkenean, Chicagon ere, istilu handiak sortu ziren, baina, gaiei buruz, Sandburgek istiluen aurretik idatzitako lan askok ahots profetikoa zutela ikusi zuten. Filantropo bisitari batek, Joel Spingarn-ek, zeina Pertsona Beltzen Aurrerapenerako Elkarte Nazionaleko funtzionarioa ere bazen, Sandburgen zutabeak interes handiz irakurri zituen, eta \"The Chicago Race Riots\" bezala argitaratzeko baimena eskatu zuen, 1919ko uztailean.\nLincolni buruzko lana.\nSandburgen zenbait liburuko biografia ezaguna: \"Abraham Lincoln: The Prairie Years\" (1926) bi liburuki eta \"Abraham Lincoln: The War Years\", lau liburuki (1939), kolektiboki, Lincoln-i buruzko libururik salduenak, irakurrienak eta eragin handiena duenak dira. Liburuek edizio asko izan dituzte, tartean, Sandburgek prestatutako 1954ko liburu bakarreko edizioa.\nSandburgen Lincoln bekak eragin handia izan zuen Lincolnen ikuspegi herrikoiean. Robert E. Sherwood-ek liburuak egokitu zituen Pulitzer saria irabazi zuen \"Abe Lincoln in Illinois\" (1938) antzezlanerako eta David Wolperren \"Sandburg's Lincoln\" (1974) telebistako sei ataletako dramatizaziorako. 1957ko maiatzean, biografiaren zatiak eta Lincolnen hitzaldi batzuk grabatu zituen New Yorken Caedmon Records-entzat. 1959an, New Yorkeko Filarmonikoarekin egindako Aaron Copland-en \"Lincoln Portrait\" grabaketarengatik, interpretazio onenaren \u2015dokumentatua edo hitzezkoa (komediatik kanpo)\u2015 Grammy saria jaso zuen. Historialari batzuek diote: Lincolni buruz estatubatuar gehiagok ikasi zutela Sandburgen liburuetatik beste edozein iturritatik baino.\nLiburuek laudorio eta arreta kritikoa lortu zuten Sandburgentzat, besteak beste, 1940ko Historiaren Pulitzer saria \"The War Years\" lau liburukiengatik. Baina Sandburgek Lincolni buruz egindako lanek funtsezko kritikak ere jaso zituzten. William E. Bartonek, 1925ean Lincolnen biografia bat argitaratu zuenak, Sandburgen liburua \u00abez da historia, ez eta biografia ere\u00bb idatzi zuen, ikerketa original faltagatik eta ebidentziaren erabilera kritikorik ez omen zuelako, baina Bartonek, hala ere, \u00abbenetako literatura\u00bb zela pentsatu zuen, eta ekarpen zoragarria eta garrantzitsua egin ziola Lincolni buruzko benetan ona zen liburu-apal gero eta luzeagoari. Milo Milton Quaife historialariak, berriz, bere iturriak ez dokumentatzeagatik kritikatu zuen Sandburg, eta \"The Prairie Years\"en zehaztasuna zalantzan jarri zuen zenbait egitatezko akats zeudela adieraziz. Beste batzuek, berriz, \"Prairie Years\" eta \"The War Years\"ek biografia edo historia ez den material gehiegi dutela salatu izan dute, liburuak Sandburgen \u00abpoetizazio sentimentalak\u00bb direla esanez. Sandburgek berak, ordea, baliteke bere lanak biografia soil gisa baino gehiago estatubatuar epika gisa ikustea, beste iritzi-emaile batzuek ere islatzen duten ikuspegia bera, alegia.\nFolk musika.\nSandburgen 1927ko \"American Songbag\" antologiak ospe handia lortu zuen, edizio asko izan baitzituen; eta, beharbada, Sandburg bera izan zen lehen folk hiritar-abeslari estatubatuarra hitzaldietan, poesia errezitaletan eta grabazioetan bere gitarra bakarlariarekin lagundurik ibili zena, lehenengo eta bigarren \u00abfolk revival\u00bb mugimenduak baino askoz lehenago (1940ko eta 1960ko hamarkadetakoak, hurrenez hurren). Judith Tick musikologoaren arabera:Poeta populista gisa, Sandburgek duintasun indartsua eman zion 1920ko hamarkadan \u00abeszena amerikarra\u00bb deitu zuenari \u00abLurraren ia mutur guztietatik marra eta kolore-marradun trapua... AEBko aniztasunarekin aberatsa\u00bb izendatutako liburu batean. \"New Masses\"etik hasi eta \"Modern Music\"eraino bitarteko aldizkarietan asko aztertua, \"American Songbag\"ek eragin handia izan zuen musikari batzuengan. Pete Seegerrek, \u00abmugarri\u00bb izendatzen zuena, \u00abia atera bezain prest\u00bb ikusi zuen. 1927an, Elie Siegmeister konpositoreak Parisera eraman zuen berarekin, eta: \u00abni eta nire emaztea Hannah beti abesti horiek abesten genituen. Hori zen gure etxea. Leku horretakoak ginen\u00bb.\nZinema.\nSandburgek DW Griffithen \"Intolerance\" (1916) filmean lan egitea pentsatu zuela esan zuen, baina bere lehen film lana izan zen 1960ko uztailean The Greatest Story Ever Told\" (1965) ekoizpenean urtebetez lan egiteko sinatu zuenean\" eta filmean \u00abCarl Sandburgekin elkarte sortzailean\u00bb kreditua jasoz.\nOndarea.\nOroimena.\nCarl Sandburgen Galesburgeko haurtzaroko etxea, gaur egun, Illinoisko Histori Preservation Agency-k babesten du Carl Sandburgen Estatuko Gune Historiko gisa. Guneak Sandburg jaio zen etxetxoa, bisitarientzako zentro modernoa eta lorategi txiki bat ditu, Rock Oroimena izeneko harri handi batekin, zeinaren azpian bere eta bere emaztearen errautsak lurperatu ziren. Flat Rocken, Henderson konderrian, (Ipar Carolina) 22 urteetan Sandburgen etxea izan zena, Parke Nazionaleko Zerbitzuak Carl Sandburg Home National Historic gune gisa zaintzen du. Carl Sandburg Unibertsitatea, Sandburgen jaioterrian, Galesburgen (Illinois) dago, eta, Fairfax konderrian (Virginia), bigarren mailako Carl Sandburg eskola dauka.\n1978ko urtarrilaren 6an, bere jaiotzaren 100. urteurrenean, Estatu Batuetako Posta Zerbitzuak oroigarrizko zigilua atera zuen Sandburg omenez. Bere lagun William A. Smith-ek, 1952an, apaindura urriarekin marraztutako profil batek osatzen du diseinua, Sandburgen berezko autografoarekin batera.\nRare Book &amp;amp; Manuscript Library (Illinoisko Urbana-Champaign Unibertsitatea) (RBML) Carl Sandburgen paperak daude. Bildumaren zatirik handiena, Carl Sandburgi eta bere familiari erosi zieten, zuzenean. RBMLk, guztira, 600 oin kubiko baino gehiago ditu Sandburgen paperetan, argazkiak, korrespondentzia eta eskuizkribuak barne.\n2011n, Chicagoko Literaturaren Ospearen Aretoan sartu zuten Sandburg .\nIzenkideak.\nCarl Sandburg Village 1960ko hamarkadako hiri-berritze proiektu bat izan zen, Near North Side-n, (Chicago). Udalak finantzatuta, Clark eta LaSalle kale artean dago, Division kale eta North etorbidearen artean. Solomon &amp; Cordwell arkitektoena. 1979an, Carl Sandburg Village kondominio-jabetza bihurtu zen.\nEstatu Batuetan zehar, Sandburg izena daramaten eskola ugari daude, eta, eskola hauetako arduraldi batzuetan, bera egon zen. (1954an, Orland Park-eko (Illinois) Carl Sandburg Lizeoaren arduraldian parte hartu eta urte batzuk igaro ondoren, Sandburg, ezustean, bisita bat egitera itzuli zen; hasiera batean, eskolako zuzendariak buhametzat hartu zuen).\u00a0Wisconsin-Milwaukeeko Unibertsitateko ikasleen egoitzak plaka bat du, zeinean Alderdi Sozialdemokratako antolatzaile gisa eta Milwaukee-ko lehen alkate sozialistaren, Emil Seidel-en, idazkari pertsonal gisa Sandburgen eginkizunak gogoratzen dituen.\n1961ean, Carl Sandburg Liburutegia Livonian (Michigan) ireki zen. Izena Liburutegi Batzordeak gomendatu zuen Mendebalde-erdialdeko literaturarik onena ordezkatzen duen egile amerikar baten adibide gisa. Carl Sandburgek, Michiganeko Unibertsitatean, denbora batez irakatsi zuen .\nGalesburgek Sandburg Mall merkataritza-gunea ireki zuen 1975ean, Sandburgen omenez izendatua. Chicagoko Liburutegi Publikoak Carl Sandburg saria ezarri zuen, literaturari egindako ekarpenengatik urtero saritzen dena.\nAtlanta Georgiako auzo bateko azpizatiketa batek Carl Sandburg eta bere bizitzaren omenez du izena. Connemara HOA-k, Lawrenceville-n (GA), Connemararen izenkidea hartzen du, NC-ko bere etxea. Kaleen izenak bere baitan hartzen dute: Galesburg Dr (bere sorlekua), Windflower bidea (Windflower Leaf poemaren izenarengatik), Remembrance urratsa (Remembrance Rock-en eleberri bakarraren izena), Flat Rock Dr ( Connemara-ko etxea Flat Rock-en, NC), eta Lombard Dr (ikasi zuen unibertsitatea).\nAmtrak-ek, 2006an, \"Carl Sandburg\" trena gehitu zuen \"Illinois Zephyr osatzeko,\" Chicago - Quincy ibilbidean gehitu zuen.\nBeste hedabide batzuetan.\nH. L. Menckenek Carl Sandburg \u00abazken taupadaraino amerikarra\u00bb zela esan zuen, nahiz gurasoak Suediakoak izan."}
{"id": "35227", "revid": "512", "url": "https://eu.wikipedia.org/wiki?curid=35227", "title": "Edna St. Vincent Millay", "text": "Edna St. Vincent Millay (Rockland, Maine, 1892ko otsailaren 22a \u2013 New York, 1950eko urriaren 19a) antzerkigile eta poeta liriko estatubatuarra zen, eta Pulitzer saria jasotzen lehen emakumea. Bere ezohiko bizimodu bohemioagatik eta bere gizon eta emakumeekin edukitako amodio aferengatik ere ezaguna zen.\nEuskarazko itzulpena.\n2021ean, Susa argitaletxearen eskutik eta \"Munduko Poesia kaiera\" bilduman, Edna St. Vincent Millay poemen itzulpena plazaratu zen. Itzultzailea Ana Morales izan zen. (Munduko Poesia Kaierak 38, 64 or., ISBN:978-84-17051-65-5)."}
{"id": "35260", "revid": "119550", "url": "https://eu.wikipedia.org/wiki?curid=35260", "title": "Emily Dickinson", "text": "Emily Elizabeth Dickinson (Amherst, Massachusetts, Ameriketako Estatu Batuak, 1830eko abenduaren 10a - \"Ibid.\" 1886eko maiatzaren 15a) poeta estatubatuarra izan zen. Nahiz eta bere bizitzan zehar oso ezaguna ez izan, adituek ia aho batez onartzen dute Emily Dickinson Ameriketako Estatu Batuek inoiz izan duten poetarik handienetakoa dela.\nSortutako ia 1.800 poemetatik 10 inguru argitaratu ziren bizi zen bitartean; gehienak bera hil ostean argitaratu ziren. Olerki horiek garaiko arau poetikoetara egokitu zituzten: Dickinsonen olerkiek ez zuten izenbururik, eta lerro motzak, errima inperfektuak eta puntuazio ez konbentzionala erabiltzen zituen, baita letra larriaren erabilera ezohikoa ere.\nHerrikideekin lotura estua zeukan familia ezagun batekoa bazen ere, bizitzaren zatirik handiena aitaren Amhersteko etxetik atera gabe igaro zuen. Auzokoen ustez, Dickinson oso pertsona bitxia zen; beti zuriz janzten zen, eta ez zituen gonbidatuak agurtzen; azken urteetan, gainera, ia logelatik irten gabe bizi izan zen. Ez zen inoiz ezkondu, eta adiskideekiko harreman gehienak gutunen bidez landu zituen.\nBiografia.\nFamilia eta haurtzaroa.\nEmily Elizabeth Dickinson bere familiaren etxean jaio zen, Amhersten (Massachusetts), 1830eko abenduaren 10ean. Bere familia entzutetsua zen, baina ez aberatsa. Bere aita, Edward Dickinson, abokatua eta Amherst College-ko fideikomisarioa zen. \nBerrehun urte lehenago Dickinsonen aita-bideko arbasoak Ameriketara iritsi ziren puritanoen migrazio handian, non aurrera egin zuten. Dickinsonen aitaldeko aitona, Samuel Dickinson, Amherst Collegeren sortzaileetako bat izan zen. 1813an familiaren etxea eraiki zuen herriaren kale nagusian; etxea Dickinson familiaren gune bihurtu zen mendearen zati handi baterako. Samuel Dickinsonen seme nagusia, Edward, Amherst Collegeren diruzaina izan zen 1835etik 1873ra. Gainera, Massachusettsko Ordezkarien Etxean (1838-1839; 1873) eta Massachusettsko Senatuan (1842-1843) jardun zuen, eta Estatu Batuetako 33. Kongresuan (1853-1855) Massachusettsko 10. kongresu barrutia ordezkatu zuen. 1828ko maiatzaren 6an Monson-go Emily Norcross-ekin ezkondu zen eta hiru seme-alaba izan zituzten:\nEsaten denez, Dickinson neska zintzoa zen umetan. Bi urte zituenean Monsonera egindako bidai luze batean bere izeba Laviniak honela deskribatu zuen: \u00abguztiz ondo, haur oso ona da eta ez du ia arazorik ematen\u00bb. Dickinsonen izebak, gainera, neskaren musikarekiko afinitatea eta pianoa jotzeko trebetasuna adierazi zituen.\nDickinson haur hezkuntzara joaten zen Pleasant Street-eko bi pisuko eraikin batean. Bere hezkuntza \u00aboso klasikoa zen neska viktoriar batentzat\u00bb. Aitak seme-alabak ondo heziak izatea nahi zuenez, beren aurrerapena jarraitu zuen nahiz eta kanpoan egon lanean. Dickinsonek zazpi urte zituenean, aitak etxera idatzi zuen, seme-alabei gogorarazteko \u00abeskolan geratzeako eta ikasteko, ni etxera natorrenean zenbat gauza berri ikasi dituzuen kontatzeko\u00bb. Dickinsonek bere aita modu epelean deskribatu zuen. Bere eskutitzek, ordea, ama hotza eta urruna izan ohi zela iradokitzen dute. Eskutitz batean Dickinsonek dio ama \u00abbeti korrika zihoala Etxera Austinengana, edozer gertatzen bazitzaidan. Ama oso txarra zen, baina gehiago atsegin nuen hori [amarik ez izatea] baino\u00bb.1840ko irailaren 7an, Dickinson eta bere ahizpa Lavinia Amherst Academy-n ikasten hasi ziren, aurretik mutilentzako eskola izandakoa, baina bi urte lehenago neskentzako ere zabaldu zutena. Gutxi gorabehera garai hartan, bere aitak etxe bat erosi zuen North Pleasant Street-en. Dickinsonen neba Austinek etxe handi eta berri hau \u00abluxuzko etxe\u00bb moduan deskribatu zuen, non bera eta Emily, \u00abjaun eta andere\u00bb, etxearen buru ziren gurasoak kanpoan zirenean. Etxetik Amhersteko hilerria ikus zitekeen, bertako apaiz batek \u00abzuhaitzik gabe\u00bb eta \u00abezatsegin\u00bb moduan deskribatu zuena.\nNerabezaroa.\nZazpi urtez Amherst Academy ikastetxean ikasi zuen. Ikasi zituen ikasgaien artean ingelesa eta antzinako literatura, latina, botanika, geologia, historia, \u00abfilosofia mentala\u00bb eta aritmetika zeuden. Daniel Taggart Fiske-ren, orduko eskolako zuzendariaren arabera, Dickinson \u00aboso argia\u00bb zen, eta esan zuen \u00abikasle bikaina [zela], portaera eredugarria [zuela], [eta] zintzoa [zela] eskolako eginkizun guztiekin\u00bb. Nahiz eta denboraldi batzuk eskolatik kanpo eman zituen gaixotasunen ondorioz, ikasketa nekezak gogoko zituen, eta lagun bati idatzi zion Amherst Academy \u00aboso eskola ona\u00bb zela. Eskolatik kanpo emandako denboraldirik luzeena 1845\u20131846 artean izan zen, hamaika astez bakarrik egon baitzen matrikulatuta. \nHeriotzaren \u00abgero eta arrisku handiagoak\u00bb gaztetatik arduratzen zuen Dickinson, batez ere gertukoak zituen pertsonen heriotzek. Sophia Holland, bere bigarren lehengusua eta lagun mina, tifusarekin gaixotu eta 1844ko apirilean hiltzeak Dickinson traumatizatu zuen. Bi urte beranduago gertakaria oroituz, zera idatzi zuen: \u00abiruditzen zitzaidan ni ere hil beharko nintzatekeela, baimenik baldin ez banuen bera zaintzeko ezta bere aurpegira begiratzeko ere\u00bb. Hain malenkoniatsu zegoenez, gurasoek Bostongo familiarengana bidali zuten indarberritzeko. Behin osasunez hobeto zegoela, Amherst Academy-ra itzuli zen ikasketekin jarraitzeko. Garai honetan ezagutu zituen bizi osorako lagunak izango zirenak, zeintzuei eskutitzak bidali zizkien hil zen arte; hala nola, Abiah Root, Abby Wood, Jane Humphrey eta Susan Gilbert (azken hau Dickinsonen neba Austinekin ezkondu zen beranduago). \n1845ean erlijio-suspertzea izan zen Amhersten eta Dickinsonen adinkideen artean 46 kidek fede aitorpena egin zuten. Hurrengo urtean lagun bati idatzi zion: \u00abinoiz ez dut hain bake eta zorion perfektua sentitu, nire Salbatzailea topatu nuela uste nuen denbora laburrean sentitu nuena baino\u00bb. Gainera, gehitu zuen bere \u00abpoztasun handiena zela Jainkoarekin komulgatzea bakarrik [nengoela] eta nire otoitzak entzungo zituela sentitzea\u00bb. Esperientziak ez zuen iraun, Dickinsonek ez baitzuen inoiz fede aitorpen ofizialik egin eta elizkizunetara erregulartasunez joateari utzi baitzion pare bat urte geroago. Elizara joateari utzi ondoren, gutxi gorabehera 1852an, olerki bat idatzi zuen, honela zioena: \u00abIgandea batzuek Elizara joanik gordetzen dute \u2014 / Nik Etxean geldituta gordetzen dut \u2014\u00bb (ingelesez: Some keep the Sabbath going to Church \u2013 / I keep it, staying at Home \u2013). \nAmherst Academyn azken hiruhilekoa bukatu ondoren, 1847ko abuztuaren 10ean, Mary Lyon-ek sortutako Mount Holyoke Female Seminary-ra joaten hasi zen (ondoren Mount Holyoke College izango zena), South Hadley-n, Amherstik 16 km-ra. Seminarioan hamar hilabetez bakarrik egon zen. Nahiz eta gustuko zituen Holyokeko neskak, Dickinsonek ez zuen lagun iraunkorrik egin bertan. Hain denbora gutxiko egonaldiaren azalpenak ugari dira, esaterako, osasun txarrez zegoela, bere aitak etxean egotea nahi zuela, eskolako debozio ebangelikoaren aurka egin zuela, gehiegizko disziplina eskatzen zuten irakasleak atsegin ez zituela, edo herriminez zegoela. Holyoke uzteko arrazoia edozein zela ere, bere neba Austin bertan agertu zen 1848ko martxoaren 25ean, \u00abgertatzen dena gertatzen dela etxera ekartzeko\u00bb. Amherstera itzulitakoan, Dickinsonek etxeko jarduerak egiten igarotzen zuen denbora. Familiarentzat ogia eta antzeko jakiak prestatzen zituen labean, eta herriko gertaeretan eta ekintzetan parte hartzea atsegin zuen.\nLehen influentziak eta idazkiak.\nHemezortzi urte zituenean, Dickinsonen familiak Benjamin Franklin Newton izeneko abokatu gaztearekin adiskidetasuna hasi zuten. Dickinsonek Newtonen heriotzaren ondoren idatzi zuen eskutitz baten arabera, \u00abnire Aitarekin [egon zen] bi urtez, Worcester-era joan aurretik, ikasketak aurrera eramateko, eta gure familiarekin egoten zen sarri.\u00bb Nahiz eta beren arteko harremana ziurrenik ez zen erromantikoa izan, Newton influentzia hezigarria izan zen Dickinsonentzat eta lehenengo edo bigarren gizona (Leonard Humphrey-ren ondoren) bere tutore, irakasle edo maisutzat jo zuena.\nSegur aski William Wordsworth-en idazkiak erakutsi zizkion Newtonek Dickinsoni. Horrez gain, Ralph Waldo Emerson-en poema bilduen lehen liburua oparitu zion, Dickinsonengan efektu askatzailea izan zuena. Hari buruz idatzi zuen: \u00abEmersonek, zeinaren izena nire Aitaren Zuzenbide Ikasleak erakutsi zidan, ezkutuko Udaberria ukitu du\u00bb. Newtonek begirune handia zion, harengan sinesten zuen eta poetatzat jotzen zuen. Tuberkulosiak jota hiltzen ari zela Dickinsoni idatzi zion, esanez aurreikusten zuen handitasuna lortu arte bizitzea gustatuko litzaiokeela. Biografo batzuek uste dute Dickinsonek 1862an idatzitako adierazpena, honako hau zioena: \u00abNeska txikia nintzenean, lagun bat nuen, zeinek Hilezkortasuna erakutsi zidan \u2013 baina hainbeste arriskatu zen bera \u2013 ez zela inoiz ere itzuli\u00bb, Newtoni buruzkoa zela.\nDickinsonek, Biblia ez ezik, literatura garaikidea ere ezagutzen zuen. Lydia Maria Child-en \"Letters from New York\" (euskaraz: \"Eskutitzak New Yorketik\") liburuak eragina izan zuen, segur aski, poetarengan. Newtonek emandako beste opari bat zen. Irakurri ondoren, gogo biziz esan zuen \u00abhau bai dela hau liburu bat! Eta are gehiago daude oraindik!\u00bb. Bere nebak Henry Wadsworth Longfellow-ren \"Kavanagh\" liburuaren kopia bat \u00abkontrabandoan\u00bb sartu zuen etxera arrebarentzako (aita horren kontra egon litekeelako) eta lagun batek Charlotte Bront\u00ebren \"Jane Eyre\"ren kopia bat eman zion 1849an. \"Jane Eyre\"ren influentzia ezin daiteke neurtu, baina Dickinson txakur batez jabetu zenean (Ternua arrazakoa, bizitzan izango zuen bakarra) \u00abCarlo\u00bb izena ipini zion, St. John River pertsonaiaren txakurrarengatik. William Shakespeare ere influentzia indartsua izan zen bere bizitzan. Lagun bati idatzi zion, Shakespeareren antzezlanei buruz, \u00abZergatik besarkatu hau ez den beste esku bat?\u00bb, eta beste bati, \u00abZergatik da beste edozein liburu beharrezkoa?\u00bb.\nHeldutasuna eta isolamendua.\n1850 hasieran, Dickinsonek zera idatzi zuen: \u00abAmherst dibertsioz bizirik dago negu honetan... O, zer herri bikaina den hau!\u00bb. Bere aldarte ona laster malenkonia bilakatu zen beste heriotza baten ondoren. Amherst Academy-ko zuzendaria, Leonard Humphrey, \u00abburmuineko kongestio\u00bb baten ondorioz hil zen, 25 urte zituela. Bi urte geroago, Abiah Root lagunari bere tristuraren hedadura erakutsi zion.\n... nire lagunetako batzuk joan egin dira, eta nire lagunetako batzuk lotan daude \u2013 hilerriko loaldian lo egiten \u2013 ilunsentiko ordua goibela da \u2013 behin nire ikasteko ordua izaten zen \u2013 nire nagusia atseden hartzera joan da, eta liburuan zabalik dagoen orriak, eta adituak eta eskolak \"soilik\", malkoak helarazten dizkit, eta ezin ditut kendu; ez nuke egingo ahal izango banu, joandako Humphreyri egin ahal diodan omenaldi bakarra baita.\n1850ko hamarkadan zehar, Dickinsonek harreman sendoena eta maitekorrena bere koinatarekin, Susan Gilbertekin, izan zuen. Bizitza osoan zehar hirurehun eskutitz baino gehiago bidali zizkion, beste edozein korrespontsali baino gehiago. Susanek sostengua ematen zion poetari, eta bere \"lagun mina, influentzia, musa eta aholkularia\" zen; Dickinsonek batzuetan Susanen erredakzio-iradokizunak onesten zituen. 1882an Susani bidalitako eskutitz batean, Dickinsonek zera esan zuen: \"Shakespeare izan ezik, zuk erakutsi didazu ezagutza gehiago edozein bizidunek baino\".\nArgitalpena.\nKasik 1.800 poema idatzi bazituen ere, Dickinson bizirik zela hamar bat baino ez ziren argitara eman, denak ere egilearen borondatearen kontra eta garaiko arau poetikoetara egokituta.\u00a0Poemetako asko heriotzari eta hilezkortasunari buruzkoak dira; gai horiek dira, baita ere, lagunekiko gutun-trukean lantzen zituenak. 1886an hil zenean, poeta ezezaguna zen bere inguru gertutik kanpora.\nEmily Dickinsonen ahizpa txiki Laviniak poema sorta mordoa aurkitu zuen, eta poemok publikatzeko asmoari heldu zion. Hala, 1890. urtean argitaratu zen Dickinsonen lehen liburua, \"Poems of Emily Dickinson\" (\"Emily Dickinsonen poemak\") izenburuarekin. Jatorrizko poemak apur bat moldatuta argitaratu zen, puntuazio-zeinuei, izenburuei eta zenbait hitzi zegokienez; izan ere, Dickinsonek gidoi luzeak eta maiuskulak erabiltzen ditu, eta hori da, hain justu ere, bere poemen ezaugarri nabarmenenetako bat. Poema guztiak bildu zituen lehen edizioa 1955ean argitaratu zen, Thomas H. Johnson-ek apailatuta. Beste edizio kanoniko bat ere badago, Ralph W. Franklin-ek 1998an eginikoa."}
{"id": "35261", "revid": "96586", "url": "https://eu.wikipedia.org/wiki?curid=35261", "title": "Francis Scott Fitzgerald", "text": "Francis Scott Key Fitzgerald (Saint Paul, Minnesota, AEB, 1896ko irailaren 24a - Hollywood, Kalifornia, AEB, 1940ko abenduaren 21a) eleberrigile estatubatuarra izan zen, irlandar jatorrizkoa.\nXX. mendeko idazle estatubatuarrik garrantzitsuenetarikotzat jotzen da. \u00abBelaunaldi Galduaren\u00bb, XIX. mendearen azken aldera jaio ziren eta Lehen Mundu Gerran heltzea egokitu zitzaien estatubatuarren bozeramaile izan zen. Gazteria eta etsipena izan ziren gehien jorratu zituen gaiak.\nLehen urteak.\nJatorriz irlandar familia batekoa zen, eta oso gazte zela zaletu zen literaturaz. Familiaren mikrokosmosaren barruan haren segurtasunik ezaren eta arrakasta nahi goiztiarraren aztarnak aurkitu daitezke; aita Hegoaldeko zalduna zuen, fortuna urrikoa, eta ama, berriz, irlandarra jatorriz, eta katolikoa, salerosle aberats baten alaba. Amaren aldeko aitonari esker, F. Scott Fitzgeraldek New Jerseyko Newman Schoolen ikasi zuen, eta Princetongo Unibertsitatean gero. Han, Edmund Wilson ezagutu zuen, eta urte askotako adiskidetasuna hasi zuen harekin. \n1918an, ikasketak amaitu gabe utzi ondoren Lehen Mundu Gerrara soldadu joateko, Zelda Sayre ezagutu zuen, haren eleberrietako neskatxa guztien eredu izango zena, eta harekin ezkondu zen bere lehen eleberri arrakastatsuekin ospea eta dirua lortu ondoren. Orduan hasi zen Zeldaren eta Fitzgeralden arteko ospe handiko bizitza, Europa eta Amerika artean, Hemingway, Gertrude Stein eta Dos Passos idazle erbesteratuak bizi ziren Paristik jazzaren aroko New Yorkera: ametsezko jai amaigabe bat izan zen, haien alaba Scottie jaio arte (1921) eta hondamendiaren lehenengo zantzuak sumatzen hasi ziren arte luzatu zena: Fitzgeralden zailtasun ekonomikoak eta emozionalak, eta Zeldaren buruko gaitzaren lehen sintomak. Zelda erietxe batean sartu zuten, eta 1948an hil zen, erietxeak su hartuta. Fitzgerald, zahartuta, alkoholak menderatuta, izandakoaren mamu bihurturik, azken urteetan bere gaztetako sormena berreskuratzen ahalegindu zen.\nNobelagilea.\nFrancis Scott Fitzgeraldek Lehen Mundu Gerraz geroko gizartea, eta gizonaren eta patuaren arteko gatazka islatu zuen batez ere bere obran. Haren literatura-karrera 1920an hasi zen, izugarrizko arrakasta izan zuen eleberri batekin: \"This Side of Paradise\" (1920, \"Paradisuaz honantz\"). Obra hura, erdi biografia, erdi dokumentua eta erdi alegia, \u00abjainko guztiak hilda, gerrak borrokatuta, eta gizonarenganako fedea suntsituta\u00bb aurkitu zituen belaunaldi batek bere burua ezagutu zuen ispilua izan zen. Esan bezala, obra horrek izugarrizko arrakasta izan zuen, eta garai hartako aldizkari ospetsuenetan - \"Scribner's\", \"The Saturday Evening\"- artikuluak idazteko aukera eman zion.\nBigarren eleberria, \"The Beautiful and Damned\" (\"Ederra eta madarikatua\"), bikote baten ametsei eta etsipenei buruzko azterketa, 1922an argitaratu zuen. Gero, Frantziara joan zen bizitzera Zeldarekin, eta handik gutxira bukatu zuen bere hirugarren eleberria, denetan ospetsuena eta arrakastatsuena: \"The Great Gatsby\" (1925, \"Gatsby handia\", X. Olarrak euskaratua). Estatu Batuetako eleberrigintzaren maisulanetako bat da obra hori. Lan horretan, Fitzgeraldek aberatsen emozioak eta ahuleziak aztertu zituen. Eleberriaren indarra zeharbidezko kontakizun baten argitasun formalean datza: Fitzgeraldek, Henry Jamesen eta Joseph Conraden urratsei jarraituz, \u00ablekuko\u00bb baten esku utzi zuen amerikar mitoaren ibilbide magikoa eta dramatikoa gogorarazteko zeregina.\n1934an \"Tender is the night\" (\"Gaua samurra da\") kaleratu zen, kontakizun hunkigarria eta zirraragarria, berak bere lan hoberentzat jo zuena, aurrekoak adina arrakasta izan ez bazuen ere. Eleberri horretan Fitzgeralden gai nagusiek -zoriontasuna eta dirua, lilurapena eta dirua parrastaka gastatzea- adierazpide berria aurkitu zuten hizkuntza-modu arranditsu eta espektral batean, egitura zabal eta oinazetu batean. Handik gutxira, alkoholaren kontsumoagatik osasuna hondatzeko bidean, Hollywoodera joan zen, eta filmetarako gidoiak idazten aritu zen.\nIstorio laburren idazlea.\nEleberriez gainera, baina, Fitzgeraldek zenbait kontakizun labur idatzi zituen -\"Tales of the jazz age\" (1922, \"Jazz aroko ipuinak\"), \"Taps at reveille\" (1935, \"Diana jotzea\")-, eta izan zuen krisiaren berri ematen duen saiakera-bilduma bat -\"Crack up\" (1945)-.\n1939an hasi zuen bere azken eleberria, \"The Last Tycoon\" (\"Azken magnatea\"), hil ondoren argitaratua. Obra hori, \"Gatsby handia\" bezala, film bat egiteko erabili zen; hondamenerantz doan gizon bikain baten azterketak testamentu-oihartzuna hartzen du. 1940ko abenduaren 21ean hil zen, Hollywooden.\nFrancis Scott Fitzgerald 1920 ondoko \u00aburte zoriontsuekin\u00bb lotuta dago ezinbestean, eta sarritan ezagunagoa izan da garai hartako pertsonaia, idazlea bera baino. Egia esan, berak idatziak dira Estatu Batuetako eleberrigintzaren orrialde bizi eta perfektuenetako batzuk. Beste inork ez bezala lehenago, Estatu Batuetako esperientzia termino poetikoetan, xehetasunetan aberats, adierazteko gaitasuna izan zuen, haren dimentsio erromantikoa bete-betean harrapatuz.\nBibliografia.\nEuskaraz.\nIgela argitaletxeak kaleratutakoak:"}
{"id": "35263", "revid": "15795", "url": "https://eu.wikipedia.org/wiki?curid=35263", "title": "Nazionarteko zinemaldien zerrenda", "text": ""}
{"id": "35264", "revid": "58701", "url": "https://eu.wikipedia.org/wiki?curid=35264", "title": "George Bernard Shaw", "text": "George Bernard Shaw (Dublin, Irlandako Errepublika, 1856ko uztailaren 26a - Hertfordshire, Erresuma Batua, 1950eko azaroaren 2a), idazle irlandarra, Literaturako Nobel Sariaren irabazlea 1925ean eta gidoi onenaren Oscar sariaren irabazlea 1938an.\nLiteraturako alor guztiak landu zituen arren, satira eta komediei esker izan zen batez ere ezaguna. Hogei urte zituela, Londresen egokitu eta \"Fabian Society\" erakunde sozialistaren kide sortzailea izan zen 1884an. Urte haietan idatzi zituen nobelek ez zuten arrakastarik izan, baina aldizkari berezietan azaldu zituen literatura- eta musika-kritikako lanek ospea ekarri zioten, Wagner-en musikari eta Ibsen-en antzerkiari buruz idatzitakoek bereziki. 1892an aurkeztu zuen lehen antzezlana, \"Widowers' Houses (Gizon alargunen etxeak)\" eta \"The Philanderer\" (1893,\" Amorantea\") eta \"Mrs. Warren\u00b4s Profession \"(1893, \"Warren anderearen lanbidea\") idatzi zituen ondoren. Viktoria erreginaren garaiko gizartearen hipokrisia salatu zuen lan horietan. Molde askotako obrak aurkeztu zituen ondorengo urteetan; haietan, garai hartako gizartearen arazoak eta gorabeherak erakutsi zituen betiere satirarako bideak osagarri komiko paregabeen bitartez zorroztuta. Militarismoa kritikatu zuen \"Arms and the Man \"(1894, \"Armak eta gizona\") lanean, gizartean gailen ziren azaleko portaerak \"Major Barbara\" (1905, \"Komandante Barbara\") obran, eta britainiarren klasismoa \"Pygmalion\" bere maisulanean (1913). Historian oinarrituriko obrak ere egin zituen: \"Caesar and Cleopatra \"(1901, \"Zesar eta Kleopatra\") eta \"Androcles and the Lion\" (1912, \"Androkles eta lehoia\"). Lehen Mundu Gerraren ondoren, obra lirikoago bat idatzi zuen, \"Saint Joan\" (1923, \"Santa Joana\") Joana Arc-ekoaren bizitzan oinarritua. 1925ean Literaturako Nobel saria eman zioten. Bere ideia sozialistei buruzko saioak idatzi zituen bizitzako azken urteetan."}
{"id": "35273", "revid": "119347", "url": "https://eu.wikipedia.org/wiki?curid=35273", "title": "Imanol Agirre (pilotaria)", "text": "Imanol Agirre Gartzia, pilota arloan Agirre deituraz ezaguna (Arteaga, Bizkaia, 1974ko urriaren 24a) esku huskako pilotari profesional ohia da. Txikitan Santutxuko Karmelo ikastolan hasi zen pilotan. Aurrelari jokatzen zuen, Asegarce enpresarekin. Estatistika ofizialen arabera, 1,76 m luze da, eta 77 kg pisatzen zuen. Profesionaletako estreinako partida 1995eko urtarrilaren 21ean jokatu zuen Lemoan; azkena, berriz, 2009ko abenduaren 31n, Zeanuriko pilotalekuan.\nKirol lorpenak.\nAurrelari bizkaitarrak honako tituluak dauzka:"}
{"id": "35280", "revid": "69297", "url": "https://eu.wikipedia.org/wiki?curid=35280", "title": "Julian Albizuri", "text": "Julian Albizuri Bravo, pilota arloan Albizuri deituraz ezaguna (Berriz, Bizkaia, 1978ko maiatzaren 7a) esku huskako pilotari profesional ohia da. Atzelari aritzen zen, Asegarce enpresarekin. Estatistika ofizialen arabera, profesionaletan ziharduela 1,77 m luze zen, eta 80 kg pisatzen zuen. Profesionaletako estreinako partida 2001eko apirilaren 21ean jokatu zuen, jaioterrian. 2008ko maiatzean jokatu zuen profesionaletako azken partida, Zeberion."}
{"id": "35293", "revid": "119347", "url": "https://eu.wikipedia.org/wiki?curid=35293", "title": "Alexis Apraiz", "text": "Alexis Apraiz Garc\u00eda del R\u00edo, pilota arloan Apraiz deituraz ezaguna (Gernika, Bizkaia, 1984ko abuztuaren 23a) esku huskako pilotari profesional ohia da. Atzelari jokatzen zuen, Asegarce enpresarekin. Estatistika ofizialek diotenez, 2,00 m luze da, eta profesionaletan ari zela 93 kg pisatzen zuen. Profesionaletako estreinako partida 2006ko abuztuaren 18an jokatu zuen, Gernikako Santanape pilotalekuan; azkena, berriz, 2017ko otsailaren 25ean, Iru\u00f1eko Labrit pilotalekuan.\nBere pilotari ibilbidean, 2010\u20132013 bitartean eman zuen mailarik onena, tarte horretan ibili zen indartsuen. Onenekin jokatzen zuen. 2014an, ordea, esku huskako pilotako lehen mailan pilota txikiagoa erabiltzen hasi ziren, eta Apraiz ez zen ondo egokitu material berri horretara."}
{"id": "35304", "revid": "448", "url": "https://eu.wikipedia.org/wiki?curid=35304", "title": "Arturo Arbizu", "text": "Arturo Arbizu Sanz, pilota arloan Arbizu deituraz ezaguna (Iru\u00f1ea, Nafarroa Garaia, 1972ko azaroaren 19a) esku huskako pilotari profesional ohia da. Aurrelari jokatzen zuen, Asegarce enpresarekin. Estatistika ofizialen arabera, 1,84 m luze da, eta 87\u00a0kg pisatzen zuen. Profesionaletako estreinako partida 2000ko urtarrilaren 8an jokatu zuen, Iru\u00f1eko Labriten. 2007ko abenduaren 22an jokatu zuen profesionaletako azken partida, pilotaleku berean."}
{"id": "35322", "revid": "119347", "url": "https://eu.wikipedia.org/wiki?curid=35322", "title": "Jokin Argote", "text": "Jokin Argote Uria, pilota arloan Argote deituraz ezaguna (Getaria, Gipuzkoa, 1982ko abuztuaren 6a) esku huskako pilotari profesional ohia da. Atzelaria zen, Asegarce enpresakoa. Estatistika ofizialen arabera, 1,84 metro luze da, eta 87 kilo pisatzen du. Lehendabiziko partida 2006ko ekainaren 17an jokatu zuen, Zarauzko Aritzbatalden. 2013an erretiratu zen, zortzi hilabetez partidarik jokatu gabe izan ondoren, eskuin eskua Raynauden sindromeak jota, 30 urte besterik ez zuela (esku huskako pilotari bat mailarik onenean aritzen den adinean, alegia).\nLorturiko sariak.\nBi aldiz irabazi zuen Bigarren Mailako Esku Huskako Binakako Txapelketa (2007an eta 2008an), bietan aurrelaritzat Julen Retegi zuela; eta bi aldiz izan zen txapeldunorde Bigarren Mailako Esku Huskako Lau eta Erdiko Pilota Txapelketan (2007an eta 2009an)."}
{"id": "35336", "revid": "448", "url": "https://eu.wikipedia.org/wiki?curid=35336", "title": "Iker Arretxe", "text": "Iker Arretxe Nagore, pilota arloan Arretxe II.a deituraz ezaguna (Luzaide, Nafarroa Garaia, 1985eko ekainaren 5a) esku huskako pilotari profesionala da. Aurrelari jokatzen du, Asegarce enpresarekin. Estatistika ofizialen arabera, 1,79 m luze da, eta 79\u00a0kg pisatzen du. Profesionaletako estreinako partida 2005eko ekainaren 11n jokatu zuen, Iru\u00f1eko Labrit pilotalekuan. Fernando Arretxe pilotariaren semea da."}
{"id": "35345", "revid": "336", "url": "https://eu.wikipedia.org/wiki?curid=35345", "title": "Saint Lucia", "text": ""}
{"id": "35356", "revid": "336", "url": "https://eu.wikipedia.org/wiki?curid=35356", "title": "Herbert George Wells", "text": "Herbert George Wells (1866ko irailaren 21a - 1946ko abuztuaren 13a) idazle eta filosofo britaniarra izan zen, idatzitako zientzia fikziozko eleberriengatik ezaguna, zeinaren aitzindarietako bat izan zen.\nBere lehen lanek fantasia zientifikoa, teknologiaren garaipenari buruzko deskripzio profetikoak eta XX. mendeko gerren krudeltasuna izan zituen gaitzat: \u201cDenboraren Makina\u201d (1895), zientzia, abentura eta politika nahasten ziren bere lehen eleberria, arrakasta bat izan zen, \u201cGizon Ikusezina\u201d (1897), \u201cMunduen Gerra\u201d (1898), \u201cThe First Man in the Moon\u201d (1901). Film asko egin dira lan hauek oinarri hartuta.\nGaraiko errealitate soziologikoaz ere arduratu zen, batez ere erdi mailako klasearenean, marjinatuen eskubideak defendatuz eta \u201cLove and Mr. Lewisham\u201d (1900), \u201cKipps, the Story of a Simple Soul\u201d (1905) eta \u201cMr. Polly\u201d (1910) bezalako eleberrietan humorez eta errukiz isladatu zuen garaiko hipokresiaren aurka eginez.\nBere zenbait liburu itzuli dira euskarara. \nLanak.\nBere lanetako batzuk honakoak dira:"}
{"id": "35364", "revid": "96586", "url": "https://eu.wikipedia.org/wiki?curid=35364", "title": "Hildegarda Bingengoa", "text": "Hildegarda Bingengoa \u2014; \u2014 (Bermersheim vor der H\u00f6he, Germaniako Erromatar Inperio Santua, 1098ko irailaren 16a \u2013 Bingen am Rhein, Germaniako Erromatar Inperio Santua, 1179ko irailaren 17a) beneditar abadesa, buruzagi monastikoa, mistikoa, iragarlea, medikua, musikagilea eta idazlea izan zen. Benedikto XVI.ak Elizako doktore izendatu zuen 2012ko urriaren 7an. Haren omenezko eguna irailaren 17a da.\nBizitza.\nHildegarda Bingengoa Renaniar Palatinatuko familia noble bateko alaba zen. Haurtzarotik ikuskariak izaten zituen, Elizak gerora Jainkoak eragindakotzat jo zituenak. Gurasoak, kezkatuta, Disibodenbergeko komentuan sartu zuten, non latina, grekoa, liturgia, musika eta natur zientziak ikasi zituen. 15 urte inguru zituela moja egin zen, eta 1136an komentuko abadesa hautatu zuten.\n42 urterekin izan zuen ikuskaririk indartsuena, non bere ikuskarien berri emateko agindua jaso baitzuen. Hortik aurrera, bere esperientziak idazten hasi zen. Bederatzi liburu idatzi zituen, besteak beste, \"Scivias\", mistikaren ingurukoa, \"Liber Vitae Meritorum\", etikari buruzkoa, eta \"Operatione Dei\" teologiaren ingurukoa. 1150 aldean, Rupertsbergeko monasterioa sortu zuen Bingenen. 1158-1170 bitartean, Mainz, W\u00fcrzburg, Bamberg, Treveris eta Kolonian predikatu zuen. Horretaz gain, gregoriar musika ere landu zuen: hirurogeitamazazpi kanta eta \"Ordo Virtutum\", eukaristiari buruzko autoa. 90 urtetik gora zituela hil zen.\nHildegardaren ikuskariak benetakotzat jo zituen arren, Elizaren eta Hildegardaren arteko harremana ez zen beti oso ona izan, mojak apaizeriaren ustelkeria eta erruki eza salatzen baitzituen. Eva, jatorrizko bekatuaren erruduntzat jotzen zena, errugabe zela esatera ausartu zen, deabruak engainatua izan zela, hau inbidiaz jota baitzegoen emakumeak bizia sortzeko zuen ahalmenagatik. Hori gutxi balitz, harreman sexualak batasun espiritual gisa aurkeztu zituen. Gatazkaren unerik gogorrena 1178an gertatu zen, noble gazte bat Rupertsbergeko monasterioan lurperatu zutenean. Gaztea eskumikaturik zegoen eta, zuzenbide kanonikoaren arabera, ezin zen eliz-lurrean ehortzi. Mainzeko eliz-agintariek gorpua hobitik ateratzeko agindu bazioten ere, Hildegardak uko egin zion. Hori zela-eta, monasterioaren aurkako interdiktua ezarri zuten, azkenean zigorra barkatu zioten arren.\nTeologia.\nHildegardaren irakaskuntzen balio teologikoa aspalditik aitortu du Eliza Katolikoak, gaur egun arte iraun duen tradizioan. Horren erakusgarri da beraren bizitza eta obrak sartzea Jacques Paul Mignek idatzitako eta 1885ean argitaratutako teologoen konpilatu historiko famatuan, \"Patrologia Latina\" lanean. CXCVII liburukia Hildegarda Bingengoari buruzkoa da. Horrez gainera, hari buruzko azterketa modernoak, eta horren erakusgarri dira Benedicto XVI.ak adierazpen publikoetan eta homilietan aipatu izana, bai eta Elizaren Doktoretzat aintzatetsi izana ere. \nHaren idazkien interpretazio modernoek, besteak beste Barbara Newmann eta Sabina Flanagan-ek egindakoek, Hildegardaren teologiaren izaera femeninoan jarri dute azpimarra, eta haren irakaspenen genero-izaera aldarrikatu dute. \nHildegarda Bingengoa kultura modernoan.\nHildegarda Bingengoaren figurak eta haren lanak eragina izan zuten Alemaniatik kanpo ere, eta egundaino iritsi dira, ezbairik gabeko indarrarekin, eta, horren ondorioz, kulturaren munduak hainbat omenaldi egin dizkio Alemaniako santuari.\nEibingengo parrokia \u2013santuaren erlikiak bertan daude\u2013 1932an berreraiki zen neurri handi batean, sute baten ondoren; estilo garaikideago batera egokitu zuten Rummel anaiek. Aldare nagusia mosaiko batez apainduta dago, non Hildegardaren \"Scivias\" II, 2 Hirutasunari buruzko ikuskaria erreproduzitzen den; obra hori 1965ean diseinatu zuen Ludwig Baur espresionista alemaniarrak, eta berak diseinatuak dira, halaber, elizako leihoetako beirateak, zeinak, era berean, abadearen ikuskari zenbait irudikatzen dituzten. \nHildegarda santuaren R\u00fcdesheim am Rheingo abadia 1900 eta 1908 artean berreraikitako beneditar abadia bat da, Hildegardaren fundazioetako baten aurrien gainean eraikia. Karlos Henri L\u00f6wenstein-Wertheim-Rosenberg-ekoak agindu zuen berreraiki zedila, estilo neoerromanikoan. Elizako nabe nagusia abadearen ikuskariak irudikatzen dituen freskoekin apainduta dago, eta bertako arkuetan Hildegardaren bizitzako eszenei buruzko freskoak daude. Abadia hori Rhin Erdiko Goi Ibarreko kultura-paisaiaren zati da, eta 2002an UNESCOk gizateriaren kultura-ondare izendatu zuen.\nBingen am Rhein herrian santuaren bizitza eta obrari buruzko museo bat dago; bertan, bere garaiko dokumentuak eta abadeak gidatutako eraikuntzen aurriak daude ikusgai, besteak beste. Era berean, \"Physica\" obraren lehen argitalpena dago, 1533koa. Halaber, lorategi bat du erantsita, non bere lan naturalistetan deskribatu zituen landareak dauden. \nZinemari dagokionez, \"A Beautiful Mind\" filmean, Hildegardaren abesti bat erabili zen soinu-bandan, \"Columba aspexit\" izenekoa. 2001eko film onenaren Oscar saria eskuratu zuen film horrek, eta soinu-bandarik onenaren kategorian izendatuta egon zen. 2009an, Margarethe von Trotta zuzendari alemaniarrak \"Vision. Aus dem Leben der Hildegard von Bingen\" filma grabatu zuen, santuaren bizitzan oinarritua. Barbara Sukowa aktoreak jokatu zuen Hildegardaren papera. 2009ko \"Barbarossa\" film italiarra Federico Barbarossa enperadorearen bizitzan oinarriturik dago, eta film horretan Hildegarda Bingengoa ere agertzen da; \u00c1ngela Molina aktore espainiarrak haragiztatu zuen. \nTelebistan ere Hildegardaren figurak izan du presentzia: 1994an, Londresko BBCk hari buruzko dokumentala ekoitzi zuen: \"Hildegard of Bingen\". Era berean, telebista alemaniarrak dokumental bat ekoitzi zuen: \"Hildegard von Bingen - Eine Frau des 12. Jahrhunderts\" (\"Hildegarda Bingengoa. XII. mendeko emakume bat),\" eta \"Die Deutschen\" (Alemaniarrak) telesaileko kapitulu bat beneditar moja honi buruzkoa izan zen. \nHildegardaren musika-lanetatik sortutako diskografia ugaria da. 1979az geroztik, 35 disko inguru argitaratu dira hark konposatutako kantu erlijiosoen interpretazioekin; besteak beste, hauen interpretazioak nabarmentzen dira: Gothic Voices, Emma Kirkby, Oxford Camerata \u2013Jeremy Summerlyren zuzendaritzapean\u2013, Garmarna eta Anonymous 4.\n1998ko apirilaren 14an, Alemaniako Gobernuak Hildegarda Bingengoaren 900. urteurreneko txanpon bat jarri zuen zirkulazioan. Guztira, 10 markoko 4,5 milioi txanpon egin ziren; santuaren irudia ikusten da, mezu jainkotiarrak idazten ari dela; banda batean, \"Liber Scivias Domini\" mezua dauka, eta bere jaiotza- eta heriotza-urteak agertzen dira. \nAstronomian, 898 Hildegard asteroidearen izena bere omenez jarririkoa da. Max Wolf astronomo alemaniarrak deskubritu zuen 1918ko abuztuaren 3an. \nEra berean, Erdi Aroan Hildegardaren figurak izan zuen garrantziari buruzko eta Elizaren historiari buruzko kontsiderazio modernoaren ondorioz, talde feministek (elizakoak nahiz sekularrak) emakumeek historian izan duten zeregina aldarrikatzearen eta tradizioz rol maskulinoak izan direnak genero femeninoari irekitzearen garrantzia aldarrikatzearen eredutzat hartu dute. \nDevendra Banhart musikariak omenaldia egin zion santu honi \"F\u00fcr Hildegard von Bingen\" (Hildegarda Bingengoarentzat) bideoan; 2013ko urrian argitaratu zen, eta Hildegardaren alderdi artistikoa erakusten du. \nDa\u00edna Chaviano kubatar idazleak \"El hombre, la hembra y el hambre\" (1998ko Azor\u00edn Saria) nobela moja honi eskaini zion, eta pertsonaia horrek zeregin garrantzitsua du traman. Nahiz eta nobela jinetera edo prostituta kubatar bati buruzkoa den, haren eta moja lagunaren arteko interakzioak Hildegardaren bizitza mistikoari eta haren ekarpen musikalei buruz hitz egiteko oinarria ematen dio. \n2016ko otsailetik, Hildegard ilargi-kraterrak izen hori du haren oroimenez."}
{"id": "35365", "revid": "6327", "url": "https://eu.wikipedia.org/wiki?curid=35365", "title": "Hildegard of Bingen", "text": ""}
{"id": "35366", "revid": "105290", "url": "https://eu.wikipedia.org/wiki?curid=35366", "title": "Bi mila", "text": "Bi mila (2.000; urtea bada, 2000) mila bederatziehun eta laurogeita hemeretziaren ondoren eta bi mila eta bataren aurretik doan zenbaki osoa da."}
{"id": "35376", "revid": "105290", "url": "https://eu.wikipedia.org/wiki?curid=35376", "title": "Hiru mila", "text": "Hiru mila (3000) bi mila bederatziehun eta laurogeita hemeretziaren ondoren eta hiru mila eta bataren aurretik doan zenbaki osoa da."}
{"id": "35377", "revid": "105290", "url": "https://eu.wikipedia.org/wiki?curid=35377", "title": "Lau mila", "text": "Lau mila (4000) hiru mila bederatziehun eta laurogeita hemeretziaren ondoren eta lau mila eta bataren aurretik doan zenbaki osoa da."}
{"id": "35378", "revid": "105290", "url": "https://eu.wikipedia.org/wiki?curid=35378", "title": "Bost mila", "text": "Bost mila (5000) lau mila bederatziehun eta laurogeita hemeretziaren ondoren eta bost mila eta bataren aurretik doan zenbaki osoa da."}
{"id": "35379", "revid": "105290", "url": "https://eu.wikipedia.org/wiki?curid=35379", "title": "Sei mila", "text": "Sei mila (6000) bost mila bederatziehun eta laurogeita hemeretziaren ondoren eta sei mila eta bataren aurretik doan zenbaki osoa da."}
{"id": "35380", "revid": "105290", "url": "https://eu.wikipedia.org/wiki?curid=35380", "title": "Zazpi mila", "text": "Zazpi mila (7000) sei mila bederatziehun eta laurogeita hemeretziaren ondoren eta zazpi mila eta bataren aurretik doan zenbaki osoa da."}
{"id": "35381", "revid": "105290", "url": "https://eu.wikipedia.org/wiki?curid=35381", "title": "Zortzi mila", "text": "Zortzi mila (8000) zazpi mila bederatziehun eta laurogeita hemeretziaren ondoren eta zortzi mila eta bataren aurretik doan zenbaki osoa da."}
{"id": "35382", "revid": "105290", "url": "https://eu.wikipedia.org/wiki?curid=35382", "title": "Bederatzi mila", "text": "Bederatzi mila (9000) zortzi mila bederatziehun eta laurogeita hemeretziaren ondoren eta bederatzi mila eta bataren aurretik doan zenbaki osoa da."}
{"id": "35386", "revid": "1519", "url": "https://eu.wikipedia.org/wiki?curid=35386", "title": "Jane Austen", "text": "Jane Austen (Steventon, Hampshire, 1775eko abenduaren 16a \u2013 Winchester, Hampshire, 1817ko uztailaren 18a) idazle britainiar ezaguna da. Itxuraz bizimodu lasaia eta orekatsua eraman zuen. \"Sense and sensibility\" eta \"Harrotasuna eta aurrejuzguak\" (ingelesez, \"Pride and Prejudice\") ditu lanik ezagunenak.\nBere familia nekazaritza giroko nobleziaren kide zen, errentak kobratzetik bizi zen jendea, eta testuinguru horretan kokatu zituen bere istorio guztiak, beti ere bere protagonistaren ezkontzaz dihardutenak. Bere lanak eragin handia izan du literaturaren historian eta, batez ere, nobela modernoaren garapenean. \u00a0\nHaren idazlanak behin baino gehiagotan moldatu dituzte zinemarako: tartean, 1940ko \"Pride and prejudice\" Robert Z. Leonard-ek zuzendua, 1995ko \"Sense and sensibilty\", Ang Lee-k zuzendua, 2005eko \"Pride and prejudice\" Joe Wirgth-ek zuzendua eta 2016an estrainatutako \"Love &amp; friendship\" With Stillman-ek zuzendua.\nBiografia.\nHaurtzaroa.\nSteventon herrian jaio zen 1775eko abenduaren 16an, nekazari-nobleziako () familia batean. George Austen eta bere emazte Cassandraren (jaiotzez Leigh abizenekoa) zazpigarren alaba izan zen. Aita apaiz anglikanoa zen, bertako parrokiako erretorea. Zortzi anai-arrebetatik zazpigarrena izan zen; bere ahizpa Cassandra eta bera izan ziren emakumezko bakarrak.\nZazpi urtetik bederatzi urtera bitartean Jane Austen bere ahizpa Cassandrarekin batera Oxford, Southamptom eta Readingera joan zen ikastera, baina gehien bat etxean jaso zuen hezkuntza, bere aitaren eskutik. Izan ere, George Austen gizon eskolatua zen (Oxfordeko St. John's Collegen ikasia). Bestalde, ezaguna da Austen jaunak liburutegi zabala zuela eta ikasleak hartzen zituela bere etxean, diru-sarrerak osatze aldera. Beraz, pentsa daiteke Janek eta bere ahizpa Cassandrak giro intelektual honen onurak jaso zituztela. \u00a0\nAurreikuspen sozialak.\nGaraiko moldeetan, berea bezalako familia nahiko ondo kokatu batean, etxeko semeentzat bazeuden irtenbide profesional jasoak, hala nola eliza (anaia nagusiak jaso zuen oinordetzan aitaren erretoretza), armada (Janeren hiru anairen ibilbidea) edo aristorkazia: Edward neba Thomas Knigh jaun boteretsuak adoptatu zuen eta bere titulu eta ondasunen oinordeko bihurtu zuen. Negozioetara ere dedikatu zen Henry anaia, armadan eta elizan saiakerak egin ondoren.\nAlabentzat, ordea, aukera sozial gutxiago zeuden, ez bazen oinordeko zuzen eta nagusi gisa aberastasunen gehiena jasotzea, ahalik eta ezkontza onena lortzea, edo karitatetik bizitzea. Janek eta ahizpa Cassandrak espero zezaketen onena ezkontzaren irtenbidea izan zitekeen, baina ez batak ez besteak ez zuten bide hori jarraitu, eta neben laguntza ekonomikoa tarteko egin zuten aurrera ezkongabe batipat.\nRol horiek guztiak, gizonezko zein emakumezko gazteen irtenbide profesional eta sozialenak, ageri dira neurri batean edo bestean Austenek idatzi zituen testuetan.\nIdazketa.\nAustenena bezalako familia giro kultuan, ez zen arraroa emakumezkoek zein gizonezkoek idazteko afizioa edukitzea. Austenen ama eta neba batzuek behintzat idazten zutena ezaguna da, adibidez. Era berean, garai honetan eta batez ere geroago hainbat emakume idazle iritsi ziren literatura argitaratuaren mundura: Hannah More, Fanny Burney, Mary Wollstonecraft, Ann Radcliffe, Maria Edgeworth, Madame de Sta\u00ebl, Lady Granville eta hauen alabatzat har ditzakegun ondorengo belaunaldian, George Eliot, Mary Shelley eta Br\u00f6nte ahizpak, are gehiago. Hortaz, ez da egiazkoa geroago Oscar Wildek marraztu zuen 19. mendeko emakume britainiar maila batekoen klixea, flirteoan iaioak zirela, baina burmuingabeak solas inteligenterako.\nJane Austen oso gaztetatik hasi zen idazten. 1787ko ondorengo urteetan \"Juvenilia\" izenez ezagutzen den obra idatzi zuen. Lan honek hainbat generotako idazkiak jasotzen ditu: nobela laburra da baina pasarte solteak ere baditu, fikziozko gutunak eta antzerki motzak, baita Ingalaterrako historia bat ere.\n1795 eta 1799 bitartean \"Sense and sensibility\", \"Harrotasuna eta aurrejuzguak\" eta \"Northanger Abbey\" izenaz ezagutuko ziren eleberrien lehen bertsioak idatzi zituen; lehen momentu horietan beste izenburu batzuk zituzten: \"Elinor and Marianne\", \"First impressions\" eta \"Susan\", hurrenez hurren.\nEz Jane Austen, ez bere ahizpa Cassandra ere, ez ziren inoiz ezkondu. 20 urte zituelarik Janek Thomas Lefroyrekin harreman bat izan zuen, baina 1796an bere ahizpari idatzi zion esanez beraien arteko harremana bukatu egin zela, Thomasek ezin baitzuen Janekin ezkondu arrazoi ekonomikoak zirela eta. Horren ondoren, ez zuen ezkontzeko konpromisorik hartu.\nJane Austen Steventonen bizi izan zen 25 urte bete arte, baina 1801ean bere gurasoekin eta ahizparekin Bath hirira joan zen bizitzera, aitaren osasun makalagatik. 1805ean hil zen George Austen, eta bere heriotzak emazte alargundua eta bi alabak (etxean geratzen ziren senide bakarrak) egoera ekonomiko estuan utzi zituen. Egoera berri honen ondorioz 1806an bizilekuz aldatu zuten eta Southamptonera joan ziren bizitzera.\n1809an berriz ere bizilekuz aldatu zuten eta Chawtonera mugitu ziren. Chawton Hampshiren dago eta han idatzi zituen Jane Austenek bere nobela gehienak.\n1811 eta 1818ra bitartean Jane Austenek sei eleberri argitaratu zituen: \"Sense and sensibility\" (1811), \"Harrotasuna eta aurrejuzguak\" (1813), \"Mansfield Park\" (1814), \"Emma\" (1816), \"Northanger Abbey\" eta \"Persuasion\" (azken biok hil ondoren 1818an argitaratuak). Bukatu gabe utzi zuen bere hurrengo eleberria izan behar zuen \"Sanditon\".\nBere irakurle gehienek ez zioten izenik ezagutzen, bere lanak \u201cBy a Lady\u201d (Dama bat) sinadurapean argitaratu baitzituen. Anonimotasuna mantentzen saiatu zen beti, baina baten batzuk moldatu ziren bere egiazko nortasuna ezagutzeko. Horren adierazle da Jurgi erregeordearekin gertatutakoa. 1815ean Jane Austen Londresen zela jakin zuen eta moldatu zen eskari bat luzatzeko: hurrengo liburua berari eskaini ziezaiola. Eta horrela gertatu zen: \"Emma\" eleberria Jurgi printzeari eskainita dago.\nHarreman pertsonalak.\nJane Austen ezkongabea izan zen beti. 19 urte zituela, familiako ezagun bat, Thomas Lefroy agertu zen familiaren, eta dantzaldi eta topaketa zenbaitetan Jane harekin egon zen. Familiek ez omen zuten ezkontzarako planik egin, eta Lefroyrena \"gaztetasuneko maitasun\" gisa definitu zuen geroago Austenek. Lefroyrekin izandako harremanaren gora-beherak \"Harrotasuna eta aurrejuzguak\" liburuko traman nolabait badaudela uste dute kritikari batzuek.\nDirudienez, proposamen batzuk jaso zituen ezkontzarako, baina ez zituen sekula gizon egokitzat hartu hurbildu zitzaizkion horiek.\nUrte batzuen buruan, bisita batean, berak 27 urte zituela, gizon gazte baten ezkontza proposamena onartu zuen, Harris Bigg-Wither delako batena, baina intzidente txoro bat izango zen, ze hurrengo egunean hautsi zuen konpromisoa.\nJames Edward ilobak bere izebaren inguruan liburu bat idatzi zuen Jane hil ondoren, eta han, Cassandra ahizpa ere aipatuz, idatzi zuen izan zuela nagusitan harreman bat, \"itsasertzean opor batzuetan\" ezagututako gizon batekin. Gizon horretaz maitemindua egon omen zen Jane, eta ez beste inortaz, James Edward eta Cassandra Austenen arabera.\nHeriotza.\n1817an Jane Austen gaixotu egin zen. Bere medikuarengandik hurbilago egoteko Winchesterrera aldatu zen Cassandrarekin, baina azkenik 1817ko uztailaren 18an hil zen, 41 urte zituela. Orduan ez zen ezagutzen heriotza eragin zion gaixotasuna zein zen, baina gaur egun Addisonen gaixotasunaren ondorioz hil zela uste da.\nBere idazle-karrera erdi-erdian etenik zendu zen idazlea. Bere irakurle gehienek ez zuten bere izena ezagutzen. Izatez, ez zuen bere burua idazle bezala sekula ezagutzera eman, eta bera bizirik zegoela argitaratutako obrak \u00abdama bat\u00bb izenpearekin atera ziren plazara. \nWinchesterreko katedralean dago hilobiratua, James nebak idatzi zion epitafio batekin.\nEstiloa eta gaiak.\nJane Austenen eleberrien ezaugarri nagusiak oreka eta ironia dira. Zehaztasun handiz deskribatu zuen bere inguruko mundua, bereziki Ingalaterrako nekazal munduko goi klasekoa. Eleberri hauetan intrigak ez du presentzia handirik eta lanen interes nagusia pertsonaien azalpen psikologikoetan datza.\nAustenekin nobela estilo berri bat sortu zen, aurrekoengandik desberdina jorratzen zituen gaiengatik. Egileak ihes egiten dio XVIII. mende bukaeran Ingalaterran hain modan egon zen eleberri gotiko eta sentimentalen modari eta nobela horietan azaltzen ziren pertsonaien gehiegikeriei (\"Northanger Abbey\" eleberrian satirizatu egiten ditu nobela horiek). Lan horiek jorratzen zituzten gaiak alde batera uzten ditu eta bere obra eguneroko bizitzara eta, beraz, errealitatera dago lotuta.\nAustenen eleberrietan protagonista nagusiak emakumezkoak dira. Mari Jose Olaziregi eta I\u00f1aki Aldekoaren arabera, Austenen nobelaren ardatzean emakumea egoten da, \u201cbere nortasun, esperientzia pertsonal eta bere jomuga sozialetik aztertuta\u201d. Neska edo emakume gazteak, maitasuna eta ezkontzaren bidean, bilakaera pertsonalaren eta auto-ezagutzaren bitartez ikasiko dutenak egiazkoa eta faltsua bereizten eta ingurukoak beti ez direla uste dugun modukoak. Bide horretan agerian geratuko dira ere gizabanakoen (emakumezko protagonista) eta gizartearen arteko tentsioak eta tira-birak.\nEmakume protagonista horiek beren ahots propioa mantentzen saiatzen dira, gizarteak ezartzen dituen arauak errespetatuz baina, aldi berean, beren iritzi eta jokabide propioak mantenduz. Jarrera horrek talka egiten zuen bere garaian emakumearen heziketari buruz zabalduta zeuden hainbat ideiekin. XVIII. mendean emakume gazteei zuzendutako portaera tratatuak ugaldu ziren. Tratatu horietan ikasbide moralak ematen ziren eta hezkuntza alderdi domestikoetara bideratzen zen, erlijiora eta \u201ctalentuetara\u201d (musika, kantua, eskulanak...). Tratatu hauek alde batera uzten zituzten bestelako ezagutzak, desegokiak zirelako eta horien ondorioz emakumeek\u00a0gizonen aurrean erakargarritasuna galduko zutelakoan. Baina egilearen jarrera, bere protagonistek egiten dituzten azalpenen bitartez adierazitakoa, urrundu egiten da emakumearen hezkuntzari buruzko ikuspegi honetatik.\n\"Sense and sensibility\" eta \"Harrotasuna eta aurrejuzguak\" ditu lanik ezagunenak.\nJane Austeni buruzko kritikak.\n1812-1821 erantzun indibidualak eta aipamen kontenporaneoak.\nAustenen lanak aberatsen artean modan jarri ziren berehala, batez ere moda eta ospea aditzera ematen zutenek, eleberrien inguruko iruzkin positiboak ematen zituztenak. Hala ere, idazlearen bizitzan zehar erreseina gutxi jaso zituzten; gehienak, labur eta mesedegarriak, nahiz eta gainazalekoak eta arretatsuak ere izan. Nagusiiki eleberriaren irakaspen moraletan oinarritzen ziren. Oro har, kritikoek ez zekiten zein iritizi izan nahi zuten, adibidez, ez zutelako ironiaren erabilera ulertzen.\n1821an Sir Walter Scottek idazle famatuak anonimoki argitaratu zuen Emmaren erreseina bat, garaian izen txarrekoa zen estilo errelista defendatzeko. Urte berean Quaterly Review aldizkarian Richar Whately idazle eta teologoak erreseina serioena eta gogotsuena egin zuen, geroago honen egile izatea ezeztu bazuen ere. Austen Homero eta Shakespearerekin konparatu zuen, idazlearen narrazioaren gaitasun dramatikoak goraipatuz. Bi iritzi hauek XIX. mendean zehar idatziko ziren hurrengo ia-ia kritika guztien tonua zehaztu zuten. \nXIX. Mendea.\nAustenen berri eman zuen lehen kritikaria Philar\u00e8te Chasles izan zen, 1842ko saiakera batean, bi esalditan, idazle aspergarri, imitatzaile eta substantziarik gabeko bat bezala kaleratu zuena.\nBritainia Handian, Austen pixkanaka hazi zen literatoaren estimazioan. George Henry Lewes filosofo eta literatur kritikariak 1840ko eta 1850eko hamarkadetan artikulu sutsuak argitaratu zituen. Later mendean, Henry James nobelagileak Austen aipatu zuen behin baino gehiagotan, eta Shakespeare, Cervantes eta Henry Fieldingekin batera \"bizitzaren margolari finen artean\" bezala sailkatu zuen.\nJames Edward Austen - Leigh's a Memory of Jane Austen 1869an argitaratzeak publiko zabalago bati \"Jane izeba maitea\" bezala aurkeztu zion. Memoirren argitalpenak Austenen eleberrien berridazketa bultzatu zuen \u2014 lehen edizio herrikoiak 1883an argitaratu ziren eta argitalpen ilustratuak eta bildumagileak azkar jarraitu ziren. XX. mendearen hasieran, Janeites leinu intelektual batek Austenen popularizazioaren aurka erreakzionatu zuen, euren estimazio sakonagoa masen berotasun arruntetik bereiziz.\nErantzun gisa, Henry Jamesek Austenekin \"infatuazio eskerga bat\" egin zuen, interes publikoko marea goraka joan zena Austenen \"meritu eta interes intrintsekoak\" gainditu zituena.\nModernitatea.\nEztabaida moderno tipiko batean, Gene Koppel irakasle kontserbadore estatubatuarrak, bere literatura liberaleko ikasleen sumindurarako, Austen eta bere familia \"tindu sakonenaren bidaideak\" zirela aipatu zuen, hau da, kontserbadoreak whigs liberalen aurka. Claudia Johnson eta Mollie Sandock bezalako egile feministek Austen aldarrikatu zuten arren, Koppelek hainbat pertsonak literatur lan bati modu subjektibo ezberdinetan erantzuten diotela argudiatu zuen, Hans-Georg Gadamer filosofoak azaldu zuen bezala. Beraz, Austenen obraren interpretazio kontrajarriak ere baliozkoak izan daitezke, betiere testu-analisian eta analisi historikoan oinarrituta badaude: era berean, Austen erregeordetzaren gizartea kritikatzen duen feminista gisa eta bere balioak defendatzen dituen kontserbadore gisa ikus daiteke.\n1939an Mary Lascellesen Jane Austen and Her Art argitaratu zenean, Austenen ikasketa akademikoa sendotu egin zen. Lascellesek Austenek irakurri zituen liburuak eta bere obran izan zuen eragina aztertu zituen, eta Austenen \"arte narratiboa\" eta estiloa gertutik aztertu zituen. Akademikoek Austenen estimazioa gero eta teoria esoterikoagoekin iluntzen ari zelako kezka sortu zen, eta eztabaida horrek aurrera jarraitu du ordutik.\nBigarren Mundu Gerraren ondorengo aldiak Austenekiko ikuspegi kritiko ugari ikusi ditu, teoria feminista barne, eta agian eztabaidagarriena, teoria postkoloniala. Dibisioa zabaldu egin da Austenen herri estimazioaren, bereziki janeitar modernoen, eta judizio akademikoen artean. 1994an Harold Bloom literatur kritikariak Austen mendebaldeko idazle handienen artean kokatu zuen.\nTxinako Herri Errepublikan, 1949az geroztik, agintariek Mendebaldea modu negatiboan ordezkatzen zuten mendebaldeko itzulpenak bakarrik baimendu zituzten, eta Austen friboloegi kontsideratua izan zen. 1966-1969ko Txinako Iraultza Kulturalean Austen \"britainiar inperialista burgesa\" bezala debekatua izan zen. 1970eko hamarkadaren amaieran, Austen azkenean Txinan argitaratu zenean, irakurleen artean zuen ospeak agintariak nahastu zituen, arazoak baitzituzten ulertzeko jendeak normalean liburuak irakurtzen dituela gozatzeko, ez politikoki eraikitzeko. Eztabaida moderno tipiko batean, Gene Koppel irakasle kontserbadore estatubatuarrak, bere literatura liberaleko ikasleen sumindurarako, Austen eta bere familia \"tindu sakonenaren bidaideak\" zirela aipatu zuen, hau da, kontserbadoreak whigs liberalen aurka. Claudia Johnson eta Mollie Sandock bezalako egile feministek Austen aldarrikatu zuten arren, Koppelek hainbat pertsonak literatur lan bati modu subjektibo ezberdinetan erantzuten diotela argudiatu zuen, Hans-Georg Gadamer filosofoak azaldu zuen bezala. Beraz, Austenen obraren interpretazio kontrajarriak ere baliozkoak izan daitezke, betiere testu-analisian eta analisi historikoan oinarrituta badaude: era berean, Austen erregeordetzaren gizartea kritikatzen duen feminista gisa eta bere balioak defendatzen dituen kontserbadore gisa ikus daiteke.\nAdaptazioak.\nAustenen eleberriek ia era guztietako ondorioak, prekuelak eta moldaketak ekarri dituzte, pornografia leunetik hasi eta fantasiaraino. XIX. mendetik aurrera, bere familiako kideek bere eleberri osatugabeen ondorioak argitaratu zituzten, eta 2000. urterako 100 moldaketa inprimatu baino gehiago zeuden.\u00a0 Austenen lehen egokitzapen dramatikoa 1895ean argitaratu zen, Jane Austenen eleberrien Duologoak eta eszenak: Rosina Filippiren Arranged and Adapted for Drawing-Room performance, eta Filippi ere lehen antzerki-egokitzapen profesionalaren arduraduna izan zen, The Bennets (1901). Lehen zinema-egokitzapena Pride and Prejudiceren 1940ko MGM ekoizpena izan zen, Laurence Olivier eta Greer Garson protagonista zituena.\u00a0 BBCren telebista-dramatizazioak, 1970eko hamarkadatik, Austenen bilbe, karakterizazio eta agertokiei zehatz-mehatz atxikitzen saiatu dira. Robert Irvine britainiar kritikariak, Austenen eleberrien iparramerikar moldaketa zinematografikoetan, Harrotasuna eta aurreiritzia 1940ko bertsioarekin hasiz, klasea sotilki minimizatzen dela adierazi zuen, eta Austenek ordezkatutako Ingalaterrako erregeordetzako gizartea, lurraren jabetzan eta familiaren abizenaren antzinatasunean oinarritutako hierarkia batean oinarritua, estatubatuarrek bere osotasunean onartu ezin duten zerbait da.\n1995etik aurrera Austenen egokitzapen asko agertu ziren Ang Lee Sense and Sensibility filmarekin, honen bidez Emma Thompson gidoilari eta izarrak Akademiaren sari bat irabazi zuelarik, baita BBCko Pride and Prejudice mini-telesail ezagunak ere, Jennifer Ehle eta Colin Firth protagonista zituena. Pride and Prejudiceren 2005eko ekoizpen britainiar bat, Joe Wrightek zuzendua eta Keira Knightley eta Matthew Macfadyen protagonista zituena, 2007an Mansfield Park, Northanger Abbey eta Persuasion de ITV, eta 2016an Love &amp; Friendship-ek jarraitu zuten.\nKritika feministak.\nMargaret Oliphant (1822-1897) eleberrigile eta literatur kritikari ingelesak Miss Austen and Miss Mitford lanean azaldutakoaren arabera, egilearen pertsonaiak ez dira finak eta testuinguru berean agertu ohi dira. Austenen eleberrian agertzen den pobrezia, ondare ekonomiko arazo baten ondorioa da, edo familiako patriarkaren heriotza goiztiarraren ondorioa. Oliphanten arabera, bere lanak ezagutzak eta naturak ezarritako mugari aurre egin behar diote. Pertsonaiak hazi egiten dira, heldu, eta boterea eta noblezia lortzen dute historian zehar.\nEstiloa leuna da eta argumentuaren itxura barregarria nabarmentzen du. Austen errukitu egiten da sufritzen duten pertsonaiekin, baina ez dirudi penarik sentitzen duenik bere egoerarengatik. Bere lanetan inprimatzen duen pentsamoldea femeninoa besterik ez da, bere inguruko mundua esploratzeko, dantzaldietara eta hitzaldietara joateko adina denbora duen emakume bati lotua.\nBere idazkiek giza gogamenaren berezitasunak, xalotasuna eta absurdua azaltzen dituzte sarritan. Tolerantzia, pazientzia eta karitatea ere jasotzen dituzte (kristau printzipiotik ez datorren arren). Idazleak, gainera, sinesgogortasun ezaugarriak ditu, eta bere irakurleei gizakiak egindako akatsak erakusten dizkie, tonu umoretsu batez aldenduz, normalean ondo dagoenaren eta gaizki dagoenaren ideiarekin lotzen denarengandik.\nFeminismo modernoago baten ikuspuntutik, bilakaera bat aurkitzen dugu: 1975ean Marilyn Butlerrek zioen Austenen eleberriek emakumea ezkontzara eta etxeko esparrura azpiratzen zuten gizarte-eraikuntza horiek betikotzen zituztela, eta Sandra Gilbertek eta Susan Gubarrek baieztapen horri baieztapen hori ezeztatzen diote La loca del \u00e1tico obratik ziurtatzen du, aitzitik, emakumeari buruzko argumentu nagusia osatzen duten pertsonaiek ezin dituztela halako nobelak asmatu, nahiz eta ez dutela emakumeari buruzko argumentu horren kontra egiten. 1990eko hamarkadan, Meenakshi Mukherjee kritikari indiarrak Jane Austen eta Mary Wollstonecraften lanen arteko kontraste bat iradokitzen du, Mary Vindicaci\u00f3n de los derechos de la mujer obran bezala, Jane Austenen lanen heroiak \"izaki arrazional\" bezala tratatuak izatearen alde agertzen baitira.\nEmakumearen hezkuntzari buruzko dilema erabakigarria izan zen XVIII. mendean, eta Mukherjeek dioenez, \"Sei eleberrietako bakoitzak kontraesan sakona du XVIII. mendeko Ingalaterrako gizartean nagusi den arrazoiaren nagusitasunaren eta, modu hipokritan, emakumea atxikitzea espero zen balioen artean.\" Bestalde, Austenek kontserbadore bezala zuen ideiak bere familiak hil ondoren erakutsi zuen irudiarekin zerikusia izan dezake, Austen-Leighen gutun eta memorien aukeraketaren bidez. Komediaren erabilera adimendunak ahalbidetzen du Austenen lanak inkonformista ez ematea. Bestalde, dio Mukherjeek, ezin dira begien bistatik galdu bere idazkeran eragina izan zezaketen garai eta gertaera berriak. Belaunaldi batek, Jane Austen eta Mary Wollstonecraft banatzen ditu, eta Austen bere eleberriak idazten hasi zenerako, Wollstonecraften ideiak azkar zabaltzen ziren, neurri batean, Godwinen memoriek eragindako eskandaluari zor zitzaion hedapena. Hala ere, eskandalu horrek feminismoaren aurrerabidea nolabait berretsi zuen, atzerapauso batetik balio kontserbadoreetara eramanez, eta giro horretan idazten du Austenek, eta oreka bat sortzen du bere lanetan, gomendagarria denaren eta entretenigarri eta onargarri soilaren artean, umorearen bidez gozatua. Gaur egun, Jane Austeni buruzko ikerketak bikote-harremanei buruzko ikuspegi bat ere jasotzen du, ezkonduta amaitzen zirenak ala ez. \nObra.\nBere nobelagintzan bi garai bereizi ohi dira:\nLanak.\nGazte garaiko lanak.\nEgileak berak bildu zituen hiru liburukitan gazte garaietako lanak familia giroan irakurtzeko. Lan horiek 1787 eta 1793 artean idatzi zituen. 1922an argitaratu ziren.\nJuvenilia. Lehenengo liburukia\nJuvenilia. Bigarren liburukia\nJuvenilia. Hirugarren liburukia"}
{"id": "35392", "revid": "448", "url": "https://eu.wikipedia.org/wiki?curid=35392", "title": "Langston Hughes", "text": "Langston Hughes (Joplin, Missouri, 1902ko otsailaren 1a \u2013 New York City, 1967ko maiatzaren 22a) poeta, eleberrigile, antzerkigile eta kazetari estatubatuarra izan zen, afroamerikarra.\nDelako \"Harlemeko Pizkundean\" zehar egindako lanagatik da ezaguna batez ere."}
{"id": "35393", "revid": "1545", "url": "https://eu.wikipedia.org/wiki?curid=35393", "title": "Harlemgo Pizkundea", "text": "Harlemgo Pizkundea () 1920 eta 1930 urteen artean Estatu Batuetan eman zen artearen biziberritzeari deritzo, New Yorkeko Harlem auzoko afroamerikar komunitateak bultzatuta. Jazz musika, literatura eta pintura nabarmendu ziren mugimendu artistiko honen osagai nagusi gisa."}
{"id": "35394", "revid": "336", "url": "https://eu.wikipedia.org/wiki?curid=35394", "title": "Lord Byron", "text": "George Gordon Byron, seigarren Lord Byron (London, 1788ko urtarrilaren 22a - Missolonghi, Grezia, 1824ko apirilaren 19a) poeta ingelesa, Erromantizismoaren historiako idazlerik garrantzitsuenetarikoa izan zen.\nLord Byronen bizira sarrera.\nLehen urteak.\nJohn \"Mad Jack\" Byron kapitainaren (familiako bostgarren Lord Byron) eta bere bigarren emazte Lady Catherine Gordonen semea izan zen. Aita hiru urte zituela galdu zuen, oinordeko gisa zerga besterik jaso ez zuelarik. Herentzia materiala eskasa izan zen arren, ez zen hala gertatu herentzia espiritualarekin, gazteak, aitaren partetik, edertasunari maitasuna eta galanteriari gurtza jaso baitzituen, eta amarengandik, aldiz, goxotasuna, baina baita bere jenio txarra ere.\nGaztaroa.\nBederatzi urte zituela, amak Mary Gray izeneko hezitzaile gazte baten eskuetan jarri zuen. Oraindik oso gaztea izan arren, berarekin eduki zituen lehen harreman sexualak eta honek mundu berri bat erakutsi zion.\nAberdeen Grammar Schoolen laugarren urtea ikasten ari zela, aitona William Byron hil zitzaion eta txikitatik bizi izan zen Aberdeen Eskoziako hiritik Ingalaterrara joan behar izan zuen, aristokrata bezala onartua izatera (tituluri inoiz errespetu handirik eman ez zion arren).\nByron txikia Dulwicheko Glennie doktorearen eskolara bidali zuten. Han, bere amaren maniek ikasketak etengabe eteten zituen, semea denbora luzerako berarekin bidaian emateko setarekin. 1801ean, bere amak erregegandik jasotako 300 liberei esker, Byron Harrowen onartua izan zen, eta bertan bere lehen hezkuntza amaitu zuen.\nHelduaroa.\n1802 urtean izan zuen lehen amodio tragedia, maiteminduta zegoen Margaret Parker lehengusina hil zenean.\n1805ean Cambridgeko unibertsitatera joan zen. Han, ikasle aparta izateaz gain, bere janzkera arraro eta bere bizimodu xahutzaileagatik izan zen ezaguna. Unibertsitatea diru faltagatik utzi eta Londresko Picadilly 16era joan zen, non prostituta baten maitalea izan zen eta boxeoa eta esgrima ikasi zituen. Dirurik gabe geratu zenean, amarekin itzuli zen eta poesiari ekin zion burubelarri.\n1807an \"Aisialdi orduak\" poema liburua argitaratu zen. 1809an Lorden Ganberan eserleku bat lortu zuen eta Espainiatik, Portugaldik, Albaniatik Maltatik eta Greziatik bidaiatu zuen. 1811an ama eta bi lagun hil zitzaizkion hilabeteko epean, eta honek sakonki eragin zion, heriotzarekin obsesionatu baitzen.\n1812an argitaratutako lehen bi \"Childe Haroldeko Kantuek\", Europako bidaiak kontatzen zituzten poemak, famatu egin zuten. 1815ean Anna Isabella Milbankekin ezkondu zen,; hala ere, urtebete geroago utzi egin zuen, poetari bere legezko alaba bakarra eman ondoren, Ada Lovelace. Arrebaorde Augustarekin edukitako intzestuzko erlazioei lotutako zurrumurruek, eta bere buruko osasunari buruzko dudek, ostrazismo soziala ekarri zioten. Aski atsekabetuta, 1816ean Ingalaterra utzi zuen inoiz ez itzultzeko.\nEuropako bidaiak.\n1816tik aurrera hil arte, Europa osoan zehar bidaiatzen hasi zen.\n1824ean Greziara joan zen, non Suliota bidelapurrekin batu zen turkiarren aurka borrokatzeko. Han malariak jo zuen. Medikuek odol-ateratze bat gomendatu zioten eta, hasiera batean aurka agertu zen arren, gaixotasunak jota, amore eman behar izan zuen. Apirilaren 16ean hasi zen tratamendua eta 19rako Lord Byron hila zen. Bertan egon zirenek bi litro odoletik gora atera ziotela esan zuten. Bere aurreko Lord Byron guztiak bezala, 36 urterekin hil zen, bere familiak nozitzen zuen ustezko begizkoa betez.\nBai Goethe bezalako garaikideek, bai Edgar Allan Poe bezalako ondorengoek miretsi izan dute. Mary Shelleyk bere Frankenstein famatua Lord Byronekin eta beste lagun batzuekin Suitzan pasatako gau batean idatzi zuen, ustez, poetarengan oinarrituta. Fernando VIIaren Espainian eta bere burujabetzaren alde borrokatzen zen Amerikan, Byronen bizia eta lana Erromantizismoko poeten inspirazio izan ziren."}
{"id": "35395", "revid": "371", "url": "https://eu.wikipedia.org/wiki?curid=35395", "title": "Harlemeko Pizkunde", "text": ""}
{"id": "35396", "revid": "42539", "url": "https://eu.wikipedia.org/wiki?curid=35396", "title": "Sant Andreu", "text": "Sant Andreu katalanezko santu izena da, leku ezberdinei izena ematen diona:"}
{"id": "35397", "revid": "336", "url": "https://eu.wikipedia.org/wiki?curid=35397", "title": "Heisenbergen ziurgabetasunaren printzipioa", "text": "Mekanika kuantikoan Heisenberg-en ziurgabetasun printzipioak dio behatu daitezkeen magnitude fisiko eta osagarriak zehaztasun osoz ezin ditzakegula ezagutu. Hau da, fisika kuantikoan ezin ditugula jakin aldi berean eta zehaztasun osoz elkarren artean konmutatzen ez duten osagaien balioa. Horren adibide dira, partikula baten posizioa eta momentu lineala. Honen ondorioz, partikularen posizioa zehaztasun osoz ezagutuz gero, honen momentu linealaren ziurgabetasuna absolutua izango da. Printzipio hau Werner Heisenbergek enuntziatu zuen 1927an.\nJatorrian Heisenbergek neurketaren prozesuaren konsekuentzia moduan azaldu zuen: posizioa era zehatzean neurtzeak momentu linealari eragiten zion eta alderantziz, adibide bat (\"gamma-izpien mikroskopioa\") aurkeztuz, zeina de Broglie hipotesiaren menpekoa zen. Haatik, gaur egun beste era osatuago batean ulertua da: ziurgabetasuna partikulan bertan ere existitzen da, baita neurketa egin baino lehen ere.\nZiurgabetasunaren printzipioaren azalpen modernoa, izatez, Kopenhage interpretaziotik (Bohr eta Heisenbergek abiaturikoa) haratago joanda, partikularen uhin-izaeraren oraindik menpekoagoa da: soka batean uhin baten posizioaz hitz egitea zentzu gabekoa den moduan, partikulek ez dute posizio guztiz zehatzik; antzera, \"pultsu\" baten uhin-luzeraz hitz egitea zentzu gabekoa den moduan, partikulek ez dute momentu lineal guztiz zehatzik (zeina uhin-luzeraren alderantzizkoaren proportzionala den). Gainera, posizioa erlatiboki ondo definitua dagoenean, uhina pultsu erakoa da eta nahiko txarto definituriko uhin-luzera (eta beraz momentu lineala) du. Eta era osagarrian, momentu lineala (eta beraz uhin luzera) erlatiboki ondo definitua dagoenean, uhinak itxura luze eta sinusoidala du, eta beraz nahiko txarto dago definitua bere posizioa.\nDe Brogliek berak proposatu zuen pilotu-uhin bat uhin-partikula dualtasuna azaltzeko. Bere ikuspuntutik, partikula bakoitzak posizio eta momentu lineal ondo definituak zituen, baina Schr\u00f6dingerren ekuaziotik ondorioztaturiko uhin funtzio baten bidez gidatua egongo zen. Pilotu-uhinaren teoria hasieran baztertua izan zen, efektu ez-lokalak sorrarazten baitzituen partikula bat baino gehiagoz osaturiko sistemetan. Lokaltasun eza dena dela, laster bihurtu zen teoria kuantikoaren ezaugarri osagarria eta David Bohmek de Broglieren eredua hedatu zuen, esplizituki teorian sartu arte zuen. Bohm-en mekanikan, uhin-partikularen dualtasuna ez da materia beraren propietatea, baizik eta gida-ekuazio edota potentzial kuantiko baten menpean higitzen ari den partikularen itxura.\nEnuntziatu matematikoa.\nDemagun bi operadore ditugula: formula_1 eta formula_2.\nBi operadore hauentzako kommutadorea horrela definitzen da:\nformula_3\nKommutadore horren balioa zero bada esaten da bi operadore horiek kommutatzen dutela. Ez bada zero ez dute kommutatzen.\nHeisenberg-en printzipioak dio bi operadore ez kommutagarrirentzat badagoela beraien ziurgabetasunen biderkaduraren beheko limite bat.\nformula_4\nZiurgabetasunak, formula_5 edo formula_6, batazbesteko balioarekiko desbideratzea neurtzen du.\nformula_7\nDemagun bi operadore ez-kommutagarri ditugula. Heisenberg-en adierazpenak dioen moduan, operadoreen kommutadorearen balio absolutuaren erdia izango da bi operadoreen ziurgabetasunen biderkaduraren beheko muga.\nOndorioz, operadore batekiko ziurgabetasuna 0 baldin bada; hau da, ziurtasun osoz defini badezakegu bere balioa, bigarren operadorearekiko ziurgabetasunak ezin du zero izan. Horrela balitz, bi ziurgabetasunen arteko biderkadura zero litzateke eta ez litzateke adierazpena beteko.\nHori dela eta, ondorioztatzen da bi osagaien operadoreek ez badute kommutatzen ezingo ditugula bi osagai horien balioak aldi berean zehaztu ziurtasun osoz.\nOperadoreetako baten ziurgabetasuna 0 bada beste operadorearen ziurgabetasunak infinito izan beharko du.\nZiurgabetasun printzipioaren esplikazio kualitatiboa.\nDinamikako aldagaiak (posizioa, momentu angeluarra, momentu lineala) prozedura esperimental batzuk erabiliz neurtzen ditugu. Neurketa egite horrek sistemaren egoera aldatuko du: perturbazio bat eragingo du. Adibidez, elektroi baten abiadura eta posizioaren neurketan pentsatzen badugu, neurketa egiteko beharrezkoa da argiaren fotoi bat igortzea elektroiaren aurka, zeinak elektroiaren abiadura eta posizioa aldatuko dituen. Hau da, neurketa egite hutsak errore bat sortzen du eta errore hori saihestea ezinezkoa da, erabilitako instrumentuak perfektuak izanda ere.\nFisika klasikoan sistema fisiko baten egoera deskribatzeko definitzen diren aldagaiak zehaztasun osoz neur daitezke. Praktikan partikula baten posizioa prezisio infinitesimalez zehaztu ezin badaiteke ere, fisika klasikoak dio prezisio hori eskuragarria dela eta esan daitekeela zehazki partikula bat puntu jakin batean dagoela. Bestalde, ziurgabetasun printzipioak neurketa egitean oinarrizko muga bat dagoela esaten duenez, sistema fisiko bat fisika klasikoko terminoen bidez deskribatzen denean hurbilketa bat egiten ari garela dio. Ziurgabetasun erlazioak hurbilketa horren kalitatea emango digu.\nArrazoi kultural eta hezkuntza arrazoiengatik ziurgabetasun printzipioa lehenengo aldiz aztertzerako garaian, fisika klasikoaren determinismoarekin baldintzatuta gaude. Bertan, partikula baten x posizioa denboraren funtzio jarrai bezala defini daiteke: formula_8. Partikula horrek formula_9 masa bat badu eta argiarena baino nahiko abiadura mantsoagoz mugitzen bada, partikularen momentu lineala masa bider abiadura bezala definitzen da. Honela abiadura posizioaren lehenengo deribatua da denborarekiko. formula_10\nAurretik esan bezala, Heisenberg-en ziurgabetasunaren printzipioak dio ezingo dugula partikula baten hasierako posizioa eta momentu lineala aldi berean zehaztu ziurtasun osoz. formula_11 eta formula_12 jakitea izango bagenu, orduan fisika klasikoak partikularen posizioa eta abiadura zehaztuko lizkiguke beste edozein unetan. Baina Heisenberg-en ziurgabetasunaren printzipioak arrazoitzen duen moduan, hasierako posizioa eta momentu lineala aldi berean zehaztu ezin daitezkeen moduan, ezingo dira edozein unetan ere zehaztu ziurtasun osoz. Hau da, formula_13 eta formula_14 ezingo dira zehaztu. Ondorioz, partikularen traiektoria ere ezingo dugu zehazki ezagutu. Baina fisika klasikoa erabiltzen badugu, onartzen dugu partikulak traiektoria bat definitzen duela, zehazki ezagutu ezin badugu ere.\nBaina ziurgabetasunaren printzipioa erabiltzen badugu, fisika klasikoaren ikuspegi hori ez da egokia. Traiektoriaren kontzeptu klasikoak ez digu balio: ez dauka zentzurik une batean partikularen posizioa eta abiadura aldi berean zeintzuk diren galdetzeak.\nIndeterminazio erlazio adierazgarrienak.\nRobertson eta Schr\u00f6dingerren erlazioak operadore orokorrentzat direnez, erlazio hauek edoizein behagarriri aplikatuak izan daitezke ziurgabetasun erlazio zehatz bat lortzeko. Erlazio ezagunen artean ondorengoak aurki ditzakegu:\nformula_17 , formula_18 eta formula_19\nKasu honetan ondorengo ziurgabetasuna izango dugu: formula_20\nformula_21\nIndeterminazio erlazioaren ondorioak.\nPrintzipio honek aldaketa handia eragin zuen fisikan, teoriaren ezagutza zehatzean oinarritzen baita (eta ez probabilitate hutsean oinarritutako ezagutzan). Hala ere, Planck-en konstantearen balio txikiaren ondorioz, mundu makroskopikoan indeterminazio kuantikoa arbuiagarria da. Ondorioz, teoria fisiko deterministen emaitzak, erlatibitatearen teoria kasu, onargarriak izaten jarraitzen dute intereseko kasu praktiko guztietan.\nMekanika kuantikoan partikulek ez dute traiektoria bat definitzen. Ez baita posible partikula baten mugimendua deskribatzen duten magnitude fisiko guztien balioa zehaztasun osoz ezagutzea, horrela, partikula aurkitzeko dugun probabilitate dentsitatea ezagutu dezakegu soilik.\nOinarrizko mailen energiaren estimazioa.\nZiurgabetasun printzipioaren bidez zenbait sistemen zero puntuko energia estimatu dezakegu. Horretarako, suposatuko dugu puntu honetan partikula geldirik dagoela (momentu linealaren balioa zero dela onartuko da kuantikan). Energia kalkulatzeko metodo honek, oinarrizko egoeraren magnitudearen ordenaren ideia bat ematen digu. Orokorrean balio hau ez da izango zehatza. Ziurgabetasun printzipioaren ondorioz metodoaren interpretazio fisikoak adierazten digu partikularen lokalizazioak energia kostu bat duela (energia zinetikoaren terminoa). Beraz, kuantikaren gorabeheren ondorioz, partikula indar-zentrutik gertuago egon ahala altuagoa izango da sistemaren energia. Horrela, oinarrizko egoeran sistemaren energiaren minimizazioa lortuko da."}
{"id": "35398", "revid": "431", "url": "https://eu.wikipedia.org/wiki?curid=35398", "title": "Heisenbergen ziurgabetsun printzipio", "text": ""}
{"id": "35400", "revid": "371", "url": "https://eu.wikipedia.org/wiki?curid=35400", "title": "Heisenbergen ziurgabetasun printzipioa", "text": ""}
{"id": "35401", "revid": "119347", "url": "https://eu.wikipedia.org/wiki?curid=35401", "title": "Kashbad", "text": "Kashbad 1990eko hamarkadan Errenterian (Gipuzkoa) sortutako euskal rock musika taldea da. Luba, Txiki, Gorka Sesma eta Gorka Lazkanok sortu zuten taldea, eta laster emakumezko abeslaria gehitu zitzaien, Sorkun.\nTaldeak maketa bat grabatu zuen, eta Fermin Muguruzak hauxe entzun zuenean, Negu Gorriak taldearen Ideia Zabaldu (1995) diskoan parte hartzera deitu zuen Sorkun, ahotsa gustoko zuela-eta. Ondoren, hiru disko argitaratu zituzten, Kashbad, Distantzia eta Hesiak.\nZazpi urteko ibilbidearen ondoren taldea uztea erabaki zuten, proiektu berriei ekiteko.\nTaldea.\nKutsu arabiarreko izena duen talde hau 1991n sortu zuten, Errenterian (Gipuzkoa). Hardcoretik abiatuta, intentsitate eta melodia handiko kantuak idatzi zituzten, baina, horrez gain, abeslari Sorkun Rubio izateak asko lagundu zien. Zer esanik ez, Euskal Herriko rockean sexuen arteko berdintasunaren aldeko bidea zabaldu zuten, askorentzat eredu bihurtuz. Taldeak hiru disko grabatu zituen eta 2001. urtean desegin zen, baina 2007an berriz elkartu zen hiru kontzertu emateko.\n1991n hasi ziren Gorka Sesma (gitarra), Igor Elizondo Txus (baxua), Haritz Beristain Txiki (bateria) eta Iban Jimenez (gitarra) Errenteriako lokal batean instrumentuak jotzen ikasten. Abeslari batzuk probatu zituzten, baina ez zuten benetan aurrera egin bi urteren ostean Sorkun Rubio taldera batu arte. Hardcorea egiten zuten, azkarra, eta abeslariaren ahots tinbreak leundu eta goxotu egin zuen emaitza. 1995ean EMTEk (Errenteriako Musika Taldeen Elkartea) kaleratutako bilduman kantu bat sartu zuten; eta handik hilabete gutxira maketa grabatu zuten. Radio Terror taldean aritutako Mikel Gonzalez eta Jon Miner arduratu ziren soinua hartzeaz Errenteriako Soinu Tailerrean. Kasetean zortzi kantu propio batu zituzten, eta salgai jarri. Zabaldutako 600 aleak berehala saldu ziren, eta oso harrera ona izan zen.\nEuskal Herrian Jingo de Lunch, Bad Brains eta halako taldeak hain ezagunak ez baziren ere, doinu gogorrei neska ahotsa gehitzeak erraztu egin zuen onespen zabala jasotzea. Nonahi jotzen hasi ziren, eta Esan Ozenki diskoetxea haiekin harremanetan jarri zen. Horren ondorioz, Negu Gorriak, Banda Bassotti, Radio Bemba eta beste talde batzuekin egin zituzten emanaldiak. Are gehiago: Egin Txotx lehiaketako finalera heldu ziren 1996an.\nKashb\u00e4d (Esan Ozenki, 1996) Kaki Arkarazorekin grabatu zuten, Azkarateko Katarain estudioan. Ordurako Gorka Lazkano (baxua) batu zitzaien taldera, eta Txus ordezkatu. Hamabost kantu grabatu zituzten, horietatik bost maketatik berreskuratuta. Hardcorea batez ere, eta reggae apur bat: \"Hegaz\" kantua izan zen ospetsuenetako bat. Manolo Gilek lagundu zien diseinu grafikoan, eta diskoaren haria lurra eta askatasuna ziren. Dagoeneko, Kashbad gelditu ezin zen makina zen, eta bidean ikasi behar izan zuten, beraiek gerora aitortu egin zuten moduan: \"Hasieran ez genituen zuzenekoetarako tabla nahikorik, eta kontzertu handiak eman behar izan genituen. Behin baino gehiagotan pentsatu genuen maketa azkarregi grabatu genuela\".\nHurrengo urtean, 1997an, Iban Jimenezek taldea utzi zuen, eta, atsedenaldi baten ondoren, laukote gisa jarraitu zuten, gitarra bakarrarekin. Distantzia bigarren diskoa ere (Esan Ozenki, 1997) Kaki Arkarazorekin grabatu zuten. Izenburuarekin irudikatu nahi izan zuten hirietan denok fisikoki gertuago baina benetan banatuago gaudela. Hardcore azkarra apur bat alboratu, eta, rocka oinarri hartuta, bestelako erritmoak lantzen hasi ziren. Hala ere, reggaeren bat ere aurki daiteke bertan, eta, PI.L.T. taldeko Rafa Rueda eta Xanperen laguntzarekin, \"Lau hatz\" kantua idatzi zuten, Saharako hassania dialektoan. 11 kantuez gain, diskoak bost pieza instrumental gordetzen ditu ezkutuan. Bitxikeria gisa eta musika ikuspegia zabaltzen ari ziren seinale, zuzenean Pixies taldearen \"Isla de encanta\" jotzen hasi ziren. Euskal Herri osoan ez ezik, Bretainian eta Italian ere kontzertuak eman zituen taldeak.\n1999ko martxoan, hirugarren diskoa izango zenaren kantuak idazten hasi zirenean, Gorka Lazkano atxilotu eta espetxeratu egin zuten. Taldekideak zer egin ez zekitela gelditu ziren, baina, azkenean, aurrera egitea pentsatu zuten. Eta Karlos Osinaga (Lisab\u00f6) batu zitzaien behin-behineko ordezkapena egiteko. Behin abestiak prestatuta, ordura arte besteak beste PI.L.T. eta Zea Mays taldeekin lan asko egindako Jose Lastraren Tio Pete estudiora jo zuten. Hesiak (Esan Ozenki, 1999) izan zen emaitza, eta ordura arteko abiadura eta amorruari buelta eman zioten: kantu pop (post)rockeroagoak idatzi zituzten, intentsitatearekin gehiago jokatuz; eta lanak kutsu triste eta pentsakorragoa dauka, seguruenik, Gorkaren hutsuneak eraginda. Hala ere, diskoaren aurkezpen kontzertuetarako askatu egin zuten taldekidea, eta luze gabe berreskuratu egin zuen bere lekua taldean. Hala, ohiko kideekin, Gasteizko Gaztetxearen aldeko Gaztetxeak martxan!! bildumarako \"Zuen eskaparateetan\" kantu berria grabatu zuten, taldeak utzi duen azkeneko alea. Epe laburrera taldeak agur esan zuen, eta taldekideek hainbat proiekturi eutsi zieten: Sorkunek, Fermin Muguruza laguntzeaz gain, bakarkako hiru disko kaleratu ditu, Onna (Metak, 2002), Duna (Metak, 2005) eta Sorkun &amp; Vicepresidentes (Pias, 2008); Txiki Peiremans+ eta Lau Itzal taldeetan ibili da; eta Gorka Sesma, Lau Itzal-en aritu ostean, gaur egun The Hot Dogs! taldeko soinu teknikaria da.\nHorrez gain, 2007ko udazkenean hiru kontzertu bakarrik egiteko elkartu ziren: Bilboko Kafe Antzokian, Errenteriako Zumardian eta Gasteizko Gaztetxean.\n2014ko urtarrilaren 20an, taldea berriro martxan zela eta kanta berriak sortzen ari zirela zabaldu zuten. Urte berean diska berria plazaratu zuten, \"Arrakala\"."}
{"id": "35405", "revid": "2241", "url": "https://eu.wikipedia.org/wiki?curid=35405", "title": "Izquierda Republicana", "text": "Izquierda Republicanak esanahi desberdinak dauzka:"}
{"id": "35406", "revid": "56334", "url": "https://eu.wikipedia.org/wiki?curid=35406", "title": "Bilbo-Loiu aireportua", "text": "Bilbo-Loiu aireportua \u2014 ofizialki \"Bilboko aireportua / Aeropuerto de Bilbao\" \u2014 (IATA: BIO, NAZE: LEBB) Aenak kudeatzen duen Bilboko nazioarteko aireportua da, Bilbotik 12 kilometrora kokatua. Loiu, Sondika eta Derio udalerrietako lurretan dago, baina bidaiarien terminala (\"La Paloma\" ezizenez ezaguna) eta 12/30 pistaren zati gehiena Loiu udalerrian daude; aldiz, Sondikan daude karga terminala, bidaiarien terminal zaharra (gaur egun zerbitzuz kanpo), aireportuko zerbitzu gehienak zein 10/28 pista; bestetik, 12/30 pistaren zati bat Derion dago.\nEuskal Herriko eta Kantauri itsasoko ertzeko aireporturik garrantzitsuena da, bidaiari zein hegaldi kopuruari dagokionez. 2018an 5.469.453 bidaiari garraiatu zituen, aurreko urtearekin alderatuta % 10,0 gehiago, Aenaren sareko aireportuen artean 14.a izanik. Era berean, espainiar aireportu sistemak dituen 14 aireportu errentagarrienen artean dago.\u200b Gaur egun, aireportua Vueling Airlines, Volotea eta Air Nostrum airelineen aire-baseetariko bat da.\nHistoria.\n1927ko urrian Herri Lanen Batasunak Bilbon aireportua eraikitzeko hasierako pausuak eman zituen, Bizkaiko herrialdean hainbat esperimentu aeronautiko egin ondoren, eta aireportuaren kokalekua aztertzeko probintzia batzarra sortu zen. Hasiera batean Bilboko aireportua Galea lurmuturrean ezartzea pentsatu bazen ere, azkenik, 1936an, Aire-Nabigazioaren Zuzendaritza Orokorrak Sondika udalerrian aireportua instalatzeko baimena eman zuen, eta Bilboko lehenengo aireportu xumea eraiki zen. Hala ere, tokiaren gabezien ondorioz aireportuak ez zuen interes handirik jaso. Bilboko ingurua altuera erdi eta beheko mendiz inguratuta egoteagatik, aireportua kokatzeko biztanlerik gabeko bailara laua aurkitzea beharra zegoen.\nEraikitze lanak Espainiako Gerra Zibila gauzatu zen bitartean hasi ziren, eta hortik 1937ko ekainera arte aireportua ekintza militarrentzako aire-base gisa erabili zen. 1938an aireportuaren garapenaren bigarren aldia hasi zen, Bilboko Udalak Espainiako Gobernuarekin izapideak hasi baitzituen 1936ko hasierako proiektua aldatzeko, eta proiektu berria idazteko baimena eman zen, Herri Lanen Zuzendaritza Orokorrak onartutakoa.\n1940an Sondika udalerrian aireportu zibila eraikitzeko akordioa lortu zen, udal eta estatu mailako erakundeen artean. Lanek luze iraun zuten eta 1948ko irailaren 19an aireportuak eguneko aktibitateak hasi zituen, \"Aviaci\u00f3n y Comercio S.A\". (Aviaco) airelineak Bilbo-Madril eta Bilbo-Bartzelona aire-bide erregularrak hastearekin batera. Bi urte geroago, 1950eko ekainaren 20an bidaiarien terminalaren eraikuntza amaitu zen eta aireportua ofizialki inauguratu zen, \"Carlos Haya\" izenarekin, bilbotar pilotu ezagunaren omenez. Garai horretan, aireportuak 29/11 orientabideko asfaltozko pista zuen, 1.440 \u00d7 45 metrokoa (4.724 \u00d7 148 oin); eta lurrezko beste pista bat, 1.500 \u00d7 150 metrokoa (4.921 \u00d7 492 oin). Gainera, errodadura kalea, bidaiarien terminala, kontrol dorrea, irrati-baliza, goniometroa eta polizia, posta, mediku, meteorologia estazio, telefono eta depositua betetzeko zerbitzuz hornituta zegoen. Ondoren, 1955an, pista orokorra eta bidaiarien terminalaren aurrean kokatutako aireontzien aparkalekua lotzeko errodadura eraiki zen, 124 \u00d7 60 metrokoa (407 \u00d7 197 oin). Garai honetan CAMPSA enpresaren behin-betiko instalazioak eraiki ziren, hala nola erregaientzako andelak, aireportua erabiltzen zuten hegazkinei zein Bizkaiko Aeroklub Errealak erabiltzen zuen hangarrari zerbitzu emateko. Gaur egun instalazioek oraindik ere zutik diraute.\n1964 eta 1965 artean aireportuaren eraginkortasuna hobetu zen, hurbiltze eta lurreratzeko sistema instrumentala (ILS) eta ekaitzak detektatzeko irrati meteorologikoa instalatuz, eta pista 2.000 metro (6.562 oin) luze izatera handituz, eta hegazkinentzako aparkalekua 12.000 m\u00b2 (130.000 oin\u00b2) azalerara handituz. 1975an pistak bere jatorrizko zenbakipena aldatu zuen gaur egungo 10/28ra, deklinazio magnetikoaren aldaketaren ondorioz. Ondoren, 1977an, aparkalekua berriro ere handitu zen, operazioen igoeraren ondorioz momentu berean lau aireontzi aparkatzeko beharrari erantzunez. Urte berean inauguratu ziren 12/30 orientaziodun pista orokor berria, 2.600 \u00d7 45 metrokoa (8.530 \u00d7 148 oin), plataformatik bi pistetara sarbide ematen dituzten errodadura pistak, eta lotura errepidea, eta horiei eta pista orokor berrian instalatutako ILS sistemari esker Bilboko aireportuak I. Kategoria lortu zuen hurrengo urtean. Pista berriak lehenengoaren orientabidea aldarazi zuen eraginkortasun hobea lortzeko eta eta inguruko udalerriei eragozpenak saihesteko, inguruaren hazkunde demografikoaren ondorioz aireportuko instalazioetatik gero eta hurbilago zeudenak. Orientabide berri horren ondorioz, 12/30 pistara hurreratzerakoan (normalean erabilitakoa, inguruko haize nagusiaren norabidea dela eta) hegazkinek Derioko hilerriaren gainetik hegan egin behar dute, honen ondoan pistaren burua baitago.\n80ko hamarkadan zehar ILS sistema berria jarri zen martxan, 10/28 pistaren osoko eraginkortasunerako, 12/30 pista orokorra ezgaitzekotan alternatiba izateko; hala, aireportua martxan jarraitu daiteke. Baldintza hau 2001eko otsailaren 7an gertatu zen, Bartzelona-El Prat aireportua jatorri zuen Iberia enpresako EC-HKJ matrikuladun Airbus A320-214 hegazkin batek aurreko lurreratze-trena apurtu zuenean, hurreratze eta lurreratze eragiketak egiten zituela zizailadura bat gertatu ondoren. 12/30 pista blokeatuta gelditu zen hainbat orduz, tokitik kentzea lortu zen arte; zorionez, ez zen aintzat hartu beharreko biktimarik. Garai berean kontrol-dorrearen instalazioak eguneratu ziren, eta komunikazio-zentro eta bidaiarientzako terminal berria (gaur egun zerbitzuz kanpo) eraiki ziren, bidaiarien igoera garrantzitsuari erantzunez. Gainera, hegazkinak aparkatzeko plataforma eta bidaiarien autoentzako aparkalekuak ere handitu ziren, eta aireportuko suhiltzaileen parkearen instalazioak ere hobetu ziren, eta gaur egun oraindik ere martxan dagoen karga terminala eraiki zen.\n1996an hegazkinak aparkatzeko plataforma berria eta dagozkien errodadura pistak eraiki ziren. Lan horiek lur mugimendu handiak suposatu zituzten, eta lindanoz kutsatutako lurrak biltzeko zelula berezia sortu behar izan zen. 1999ko maiatzean gaur egun martxan dagoen kontrol-dorrea zerbitzuan jarri zen, Santiago Calatrava arkitektoak diseinatutako \"El Halc\u00f3n\" (Belatza) ezizenez ezaguna, erabilitako linea lirainengatik eta arkitekto berak ere diseinatutako \"La Paloma\" (Usoa) bidaiarien terminal berriaren aurrean kokatuta egoteagatik. Dorrearen kokapen berriari esker kontrolatzaileek ikuspegi hobea dute, eta bai airean zein lurrean ere aireontzien operazioen kudeaketa optimizatu da.\nBidaiarien eskaeraren igoera handiagatik eta Sondikako terminala handitzeko arazoengatik, Aenak Santiago Calatravari esleitu zion bidaiarientzako terminal berri baten diseinua, urtean 5 milioi inguru bidaiari jasotzeko gai izan beharko lukeena. Daukan formagatik, terminal berriak \"La Paloma\" (Usoa) ezizena jasotzen du, hegan egitera doan uso baten antza omen duelako. Porlanez eta beiraz egina dago, kolore zuria nagusi delarik. Terminal berria aireportuko instalazioen iparraldean kokatzen da, zaharraren aurrean eta Loiu udalerrian, eta 2000ko azaroaren 19an inauguratu zen. 32.000 m\u00b2 (340.000 oin\u00b2) azalera eraikia du, hiru solairutan banatuta (0 Solairua = Helduerak \u2022 1 Solairua = Irteerak \u2022 2 Solairua = Bulegoak) eta bidaiarientzako zerbitzu guztiak jasotzen ditu, diseinu argiarekin, eta munduko 10 aireportu terminalik ikusgarrienen artean dago. Terminalak aireontziak aparkatzeko 21 plaza ditu, eta sei \"finger\" izeneko pasabide ditu, terminala eta hegazkinaren arteko ontziratze zuzenerako. Terminal berriaren ondoan autoentzako aparkalekua eraiki zen (P1), 2.974 plazaduna eta 95.000 m\u00b2 (1.020.000 oin\u00b2) azaleraduna; eta 2006an egonaldi luzeetarako aparkalekua (P2) zerbitzuan jarri zen, 672 plazaduna. 2018ko apirilaren 18an lehen aldiz aireportuko aparkalekuak kolapsatu ziren, eta aparkaleku plaza guztiak bete ondoren Aireportuak behin-behineko soluzioa hartu behar izan zuen, beste erabilpenetarako zein erabilpenik gabeko espazioak gaituta, hala nola P1 aparkalekuaren gaineko estalkia edo P2 aparkaleku ondoko industrialdea. Momentuz, ordea, Aireportuak ez du aparkaleku kopurua handitzeko asmorik.\n2009ko otsailean Aena eta Espainiako Sustapen Ministerioak terminala eta inguruko instalazioen handipena iragarri zuten, urteko edukiera 8 milioi bidaiarientzat handituz, eta 2014an martxan jarri beharrekoa. Gaur egun, ordea, handipen lanak ez dira hasi.\nAire Segurtasunerako Estatuko Agentziaren (AESA) menpe eta segurtasun neurri internazional berriak betetzeko, 2014an 28 pistaren burua 550 metro (1.804 oin) mugitu behar izan zen, pista honetan aireratzeko itxaroten (\"holding\"a) ari diren hegazkinek atzean duten 12/30 pistatik segurtasun distantzia mantentzeko. Honen ondorioz, 28 pistaren luzera 1.450 metrora (4.757 oin) moztu da, 10 buru dituzten eragiketetan jatorrizko 2.000 metroko (6.562 oin) luzera mantentzen den bitartean.\nEzaugarri teknikoak.\nAireportuak bi asfaltoko pista ditu: 12/30 pista, 2.600 metro luze eta 45 metro zabal dena; eta 10/28 pista, 2.000 metro luze (28 pista buru denean 1.450 metro luze erabilgarri) eta 45 metro zabal dena.\nBidaiarien terminalak sei \"finger\" motatako pasabide ditu, terminala eta hegazkinaren arteko ontziratze zuzenerako. Aireontziak aparkatzeko 21 plaza ditu.\nTerminal berriaren ondoan autoentzako aparkalekua eraiki zen (P1), 2.974 plazaduna eta 95.000 m\u00b2 (1.020.000 oin\u00b2) azaleraduna; eta 2006an egonaldi luzeetarako aparkalekua (P2) zerbitzuan jarri zen, 672 plazaduna.\nAire nabigaziorako irrati laguntza ezberdinak ditu: I-Kategoriadun 2 ILS (hurbiltze eta lurreratzeko sistema instrumentala) 12/30 pistan (pista orokorraren buru bakoitzerako bana) loturiko DMEarekin. 10/28 bigarren mailako pistak ez du ILSrik. VOR Doppler Irrati Argi 1, loturiko DMEarekin. NDB \"B\" Irrati Argi 1, Galea lurmuturran kokatutakoa, ia erabilpenik gabekoa. ATIS (Aireportuko Informazioaren Transmisio Sistema) 118.825 Mhz 1.\nKomunikazioak.\nAutoa.\nAireportura helduera \"Bilboko Aireportura heltzeko autobidea\"ren bidez egiten da. Autobide txiki hau \"Bilbo-Mungia autobidea\"ri lotzen zaio.\nBilbotik aireportura heltzeko errepidea erabil daiteke, Egirletako igoera zeharkatuta 20 minutu inguruko ibilbidean; edo Salbeko zubia eta Artxandako tuneletatik ibil daiteke, 10-15 minutu arteko ibilbidean eta azken kasu honetan bidesaria ordaindu beharra dagoela.\nBestelako inguruetatik heltzeko errepidea erabili behar da, Txorierriko korridorea zeharkatuta.\nAutobusa.\nBizkaibus Bizkaiko Foru Aldundiaren menpeko hiriarteko autobus zerbitzuaren A3247 (Bilbo - Aireportua) lineak Bilbo erdigunea eta aireportua lotzen ditu, geldialdiak Termibus, On Diego Lopez Haroko kale nagusia, Moyua, Errekalde zumarkalea eta \"La Paloma\" terminalean egiten dituela. Linearen ordutegia 5:15etatik 22:00etara da Bilbotik aireporturako norantzan, eta 6:15etatik 24:00etara aireportutik Bilborakoan, 15 minutuko maiztasunaz egunero.\nLurraldebus Gipuzkoako Foru Aldundiaren hiriarteko autobus zerbitzuari dagokionez, DO50B (Donostia - Zarautz - Loiu Aireportua) eta DG56B (O\u00f1ati - Arrasate - Bergara - Eibar - Loiu aireportua) lineek Gipuzkoako aipatutako udalerriak eta Bilboko aireportua lotzen dituzte. DO50B linearen ordutegia 5:00etatik 21:00etara da Donostiatik aireporturako norantzan, eta 7:45etatik 23:45etara aireportutik Donostiarakoan, maiztasuna ordu betekoa izanik, eta asteburu eta jaiegunetan aireportutik Donostiarako lehenengo zerbitzua 6:45etan izanik. Bere aldetik, DG56B lineak irteerak ditu Arrasatetik aireportura 5:15, 8:00, 11:00, 14:00, 17:15 eta 21:15etan, lehenengo zerbitzua O\u00f1atitik 5:00etan hasten delarik. Kontrako norantzan irteerak 6:45, 9:45, 12:45, 15:45, 19:15 eta 23:50etan dira aireportutik Arrasatera, azkeneko zerbitzua O\u00f1atira luzatzen delarik.\nTaxia.\nBilbo eta aireportuaren arteko ibilbidea 10 eta 15 minutu artekoa izan ohi da, taximetroaren araberako tarifa aplikatzen delarik.\nAireportutik hirigunera abiatzeko, \"La Paloma\" terminaleko heldueren parean 57 taxirentzako tokia dago, \"Federaci\u00f3n Margen Derecha del Taxi\" enpresak ustiatutakoak.\nMetroa.\nBilboko metroa aireportura helarazteko lanak 2009ko urrian hasi ziren, Bilboko aireportuarekin trenbide loturaren lehenengo zati diren Artxandako tunel berrien bidez. Bilbo eta Sondika udalerrien artean, Artxanda mendipean eraikitako trenbide bikoitzeko trazadura berria da, Txorierriko muturrean Olako geltokia eta Bilboko muturrean Matikoko geltokia lotuta. Tunelak 2017ko apirilaren 8an jarri ziren martxan, Metroaren 3. linearen irekierarekin batera, eta gaur egun Euskotrenen Txorierriko lineak erabiltzen du. Aireportuko geltokia aparkalekua eta \"La Paloma\" terminalaren arteko lurpeko pasabidean kokatuko da, eta trenek aireportua eta Bilboko Zazpikaleetako geltokia lotuko dituzte 15 minutuko iraupeneko bidaian.\nHegaldiak.\nGaur egun aireportuan dauden operazioak honakoak dira:\nHegaldi berriak.\nAzkeneko eguneraketa: 2019/04/16.\nEstatistikak.\nAzkenengo urteetako informazioa, bidaiari trafikoa, operazio eta zama kopuruari dagokionez:\nAzken urteotan Bilboko hiriak turismoan izan duen gorakadaren ondorioz, aireportuak eginiko hegaldi kopurua ere handitu da. Guggenheim Bilbao Museoa ireki zutenetik, Europa osoko konpainiak hasi dira Bilbora hegaldiak eskaintzen. Horietarik gehienak kostu txikiko hegazkin konpainiak dira; baina, beste aireportuetan ez bezala, Bilbon ezartzen direnek ez dute inolako diru laguntzarik jaso.\n2006. urtean 3.876.072 bidaiari pasatu ziren Bilboko aireportutik. Horietarik 1.020.286 nazioarteko hegaldietako bidaiariak izan ziren, eta 2.855.786 Espainia barneko hegaldietako bidaiariak.\n2016an bidaiarien errekorra gainditu zen, 4.588.265 bidaiariekin. Hala, terminalak, 4 milioi bidaiarientzat proiektatuta, berriro ere bere edukiera gainditu zuen.\n2017an egoera bera izan eta aurreko urteko errekorra gainditu zen, 4.973.712 bidaiari zenbatuta eta aurreko urteetako datuen joerari jarraiki.\n2018an berriro ere bidaiarien errekorra gainditu zen, lehen aldiz bost milioi bidaiari baino gehiago zenbatuta, zehazki, 5.469.453."}
{"id": "35408", "revid": "119347", "url": "https://eu.wikipedia.org/wiki?curid=35408", "title": "Gurutzetako Unibertsitate Ospitalea", "text": "Gurutzetako Unibertsitate Ospitalea Osakidetzaren sareko ospitale bat da, Barakaldo udalerriko izen bereko barruti eta auzoan kokatuta dagoena eta Bilboaldeko ospitale nagusia dena. Halaber, Osakidetza, Euskal Autonomia Erkidegoko eta Espainiako iparraldeko erietxerik handiena eta erabiliena da, eta hainbat arlotan erreferentziazko zentroa da EAEtik kanpo ere. Ospitalea \"Ezkerraldea Enkarterri Cruces Erakunde Sanitario Integratua\"ren parte da. 2016an \"Coordenadas Institutuak\" argitaratutako ikerketaren arabera, EAEko ospitalerik onena da.\nBarakaldoko Gurutzeta auzoan kokatua dago ospitalea, behinola industriaz inguraturik zegoen gunean. Gurutzetako ospitalea Bizkaiko industrializazio prozesuaren ikurretako bat da. Bilbo Handia inguruetako haur asko ospitale honetan jaio dira azken hamarkadetan. Gaur egun gurasoen udaletan erroldatu egiten dira, gurasoen egoitzan, baina garai bateko araudiagatik Barakaldon erroldatu egiten ziren Gurutzetan jaiotako ia ume guztiak.\nArtatutako populazioa.\nOspitaleak Bizkaiko Ezkerraldea, Eskuinaldea, Meatzaldea, Enkarterri eta Uribeko eskualdeei, eta baita Bilbo udalerriari ere ematen die zerbitzu, 370.000 bizilagun ingururi arreta emanez. Eskualde horiez haratago, Euskal Autonomia Erkidego mailan erreferentziazko zentroa da Haurren Kirurgia Kardiako, Giltzurrunetako Transplante, Gibeleko Transplante eta Erredura Handietako zerbitzuetan.\nHistoria.\nBilboaldean eraiki zen bigarren erietxe nagusia izan zen, 1955. urtean. Izandako lehen izena \"Residencia Sanitaria Enrique Sotomayor\" izan zen. Hasieran 300 ohe baino ez zeuzkan arren, urteetan zehar eginiko handitzeek 2.000 ohera igo dute kopuru hori. Orain ere handitze prozesuan dago ospitalea, eta ospitalearen handitzearekin batera heliportu bat eraikiko da.\n1955eko uztailaren 20an ospitalearen jarduera asistentziala hasi zen, apendizitiseko diagnostikoa egin zioten gaixo batekin.\n1971 - 1980.\nHaurren Ospitalea eta Ama-Klinikaren eraikuntza amaitu zen. Osasun egoitzak bere estatusa aldatu zuen Osasun Hiri bihurtzeko, Traumatologia eta Errehabilitazio Klinika irekitzeari esker. Ospitaleak 1.500 ohe izatera pasa zen. Handipenaren 3. fasea eraikitzen hasi zen, hurrengo pabiloiekin:\n1972an Erredura Handien Unitatea sortu zen, gaur egun Espainiako iparraldean espezialitate honetarako erreferentziazko zentroa dena.\n1974an gorputz kanpoko zirkulazio-euskarridun kirurgia kardiakoko lehenengo interbentzioa egin zen.\n1979ko uztailaren 6an lehen giltzurrun transplantea egin zen.\n1981 - 1990.\n1982an kornea baten lehen transplantea egin zen.\n1983an Etxez-etxeko Ospitalizazio zerbitzua martxan jarri zen.\n1984an Pazienteak eta Erabiltzaileak Artatzeko Zerbitzua sortu zen, INSALUDek ospitaleetan Humanizazio Plana sortu eta Pazienteen Eskubide eta Betebeharrak erregulatzearen ondorioz.\n1985ko uztailean espainiar osasun publikoko lehenengo probeta-umea jaio zen, 2,6 kilogramoko pisuaz.\n1988ko urtarrilaren 1.an INSALUDek Osakidetzari eskualdatu zion ospitalearen kudeaketa.\n1991 - 2000.\n1993an larrialdietarako gune berria egokitu zen ospitalearen sarreran, eta haurrentzako unitatea berritu zen.\n1995ko abenduan Hematologia-Hemoterapia zerbitzuak aitzindari hematopoietikoen (hezur-muin) lehenengo transplantea egin zuen.\n1996ko otsailaren 2an zentroko lehen gibel transplantea egin zen.\n2001 - Gaur egun.\n2008. urtean ospitalea handitzeko lanak hasi ziren. AP-8 autobidetik hurbilen dagoen hegala handitu zen eta zortzi solairuko eraikin berria atxikiko zaio gaur egungo egiturari.\n2011ko ekainaren 17an eraikinaren estalki gainean heliportua inauguratu zen, helikopteroek lurra hartzeko plataforma, gaixoak larrialdi zerbitzuetako unitateetara azkarrago helarazteko.\n2018ko ekainaren 6an Biocruces Bizkaia Osasun Ikerketa Institutua inauguratu zen, ospitale-barrutian kokatuta dagoen 6.131 m2 azaleradun eraikin batean jasota dagoena, soto, erdisoto, beheko solairu eta beste lau solairutan banatuta. Eraikinak Gurutzeta, Basurtu eta Galdakaoko ospitaleetako ikerketa-jarduerak bateratzen ditu. Biocruces Bizkaiak 800 ikerlari eta 58 lan talde jasotzen ditu, zazpi ikerketa alorretan lan egiten dutenak: lehenengo mailako osasun arreta, prebentzioa eta gaixotasun kronikoak; minbizia; endokrinologia, metabolismoa, nutrizioa eta giltzurrunetako gaixotasunak; gaixotasun autoimmuneak, hanturazkoak eta infekziosoak; nerbio-sistemaren gaixotasunak; berrikuntza kirurgian, transplanteetan eta osasunerako teknologiak; eta ama-haur osasuna eta lagundutako ugalketa."}
{"id": "35411", "revid": "1519", "url": "https://eu.wikipedia.org/wiki?curid=35411", "title": "Hannibal", "text": ""}
{"id": "35413", "revid": "313", "url": "https://eu.wikipedia.org/wiki?curid=35413", "title": "Feminista", "text": ""}
{"id": "35415", "revid": "1982", "url": "https://eu.wikipedia.org/wiki?curid=35415", "title": "Poeta", "text": ""}
{"id": "35417", "revid": "20653", "url": "https://eu.wikipedia.org/wiki?curid=35417", "title": "Ekologista", "text": "Ekologista ingurumena babesteaz arduratzen eta/edo defendatzen duen pertsona da. Ekologista mugimendu ekologistaren (ingurune naturalaren kalitatea hobetu eta babestu nahi duen mugimendu politiko eta etikoa, ingurumenari kalte egiten dioten giza jardueren aldaketaren bidez) helburuen aldekotzat har daiteke. Ekologistak ekologismoaren filosofian edo erlazionatutako filosofiaren batean dihardu edo sinesten du.\nMugimendu ekologistak azpikomunitate ugari ditu, hainbat ikuspegirekin, bakoitzak mugimendu eta identitate desberdinak garatuz. Ekologisten kritikariek batzuetan \"greenie\" eta \"tree-hugger\" bezalako termino informalak edo gutxiesgarriak erabiltzea aipatzen zuten, jendarte batzuek ekologista erradikalenak termino gutxiesgarri horiekin bereizten zituzten. "}
{"id": "35418", "revid": "237", "url": "https://eu.wikipedia.org/wiki?curid=35418", "title": "H. G. Wells", "text": ""}
{"id": "35419", "revid": "499", "url": "https://eu.wikipedia.org/wiki?curid=35419", "title": "Ernesto Ercoreca Regil", "text": ""}
{"id": "35421", "revid": "499", "url": "https://eu.wikipedia.org/wiki?curid=35421", "title": "Enkartazioak", "text": ""}
{"id": "35423", "revid": "6327", "url": "https://eu.wikipedia.org/wiki?curid=35423", "title": "Union Cycliste Internationale", "text": ""}
{"id": "35424", "revid": "448", "url": "https://eu.wikipedia.org/wiki?curid=35424", "title": "UCI", "text": ""}
{"id": "35443", "revid": "105290", "url": "https://eu.wikipedia.org/wiki?curid=35443", "title": "Hamar mila", "text": "Hamar mila (10000) bederatzi mila bederatziehun eta laurogeita hemeretziaren ondoren eta hamar mila eta bataren aurretik doan zenbaki osoa da."}
{"id": "35452", "revid": "1491", "url": "https://eu.wikipedia.org/wiki?curid=35452", "title": "Maketa (Berri Txarrak)", "text": "Maketa Berri Txarrak taldeak 1994an argitaratu zuen lehen maketa izan zen. Ez zen komertzializatu."}
{"id": "35454", "revid": "237", "url": "https://eu.wikipedia.org/wiki?curid=35454", "title": "F. Scott Fitzgerald", "text": ""}
{"id": "35455", "revid": "231401", "url": "https://eu.wikipedia.org/wiki?curid=35455", "title": "Errenteria-Orereta", "text": ""}
{"id": "35456", "revid": "119347", "url": "https://eu.wikipedia.org/wiki?curid=35456", "title": "Lau Haizetara", "text": "Lau Haizetara Euskaldunon Elkartea Errenteria-Oreretan euskararen normalizazioaren alde eta bertako hizkuntz komunitatearen trinkotzearen alde lan egiten duen euskara elkartea da. Lau Haizetara, era berean, Topaguneako kidea da.\n1992an sortu zen euskararen normalizazioan laguntzeko helburuaz. 92ko abenduan egin zen batzar batean herriko euskaldunak bilduko zituen gune bat osatzea erabaki zen; helburu nagusia Errenterian euskaraz bizi ahal izatea zen. \"Lau haizetara\" aldizkaria argitaratzen du elkarteak. Oarsoaldeko euskara batzordearekin batera \"Kilkir\" haurrentzako aldizkaria eta \"Muxutruk\" gaztetxoentzako aldizkaria ere kaleratzen ditu. Elkarteko bertsolaritza sailak kudeatzen du, bestalde, Xenpelar bertso eskola eta izen bereko kultura astea. \"Eskolatik Kalera\" aisialdi proiektua martxan du elkarteak, eta Errenteriako euskalgintzaren gunean ere parte hartzen du. 130 bazkide inguru ditu elkarteak."}
{"id": "35458", "revid": "336", "url": "https://eu.wikipedia.org/wiki?curid=35458", "title": "Pablo Barrera", "text": "Pablo Barrera Ozamiz (Bilbo, \u2013 \"ibidem\", ) Bilboko alkate izan zen 1934ko irailaren 9tik, 1935eko ekainaren 25era arte. Espainiako gobernuari aurka egiteagatik bere kargutik kendu zuten Ernesto Erkoreka Regil alkate izandakoaren ondorengoa izan zen.\nBilboko Udala desegitean, Bizkaiko gobernadore zibilak udaleko alkatea eta zinegotziak berriztu zituen, behin-behineko batzorde bat osatuz, Pablo Barrera Ozamiz alkate aukeratu zutelarik. Alkate izandako aldi laburrean ez zuen proiektu askorik egiteko denborarik izan. Aitzitik, udala osatzen zuten zinegotziek (Alderdi Erradikal eta monarkikoak gehien bat) beste lehentasun batzuk izan zituzten hiria kudeatzerakoan.\nBere agintaldian Bilboko kale askori izena aldatu zitzaien. Esaterako 1933an Francesc Maci\u00e0 omentzeko kale baten izen bat ezartzea erabaki bazen ere, atzera bota zen erabaki hau eta Ejertzitoaren etorbide izena eman zitzaion. Horrez gain Plaza Biribilaren izena Espainiako Plazarenagatik aldatu zen. Hirian gaitzespen handia sortu zuen erabaki honek.\nBai alkatea eta bai zinegotziak Espainiako Gobernuak indarrez ezarriak izanagatik, eraso bat baino gehiago jasan izan zituzten hiriko biztanle batzuen aldetik."}
{"id": "35459", "revid": "237", "url": "https://eu.wikipedia.org/wiki?curid=35459", "title": "Pablo Barrera Ozamiz", "text": ""}
{"id": "35460", "revid": "237", "url": "https://eu.wikipedia.org/wiki?curid=35460", "title": "Bloga", "text": ""}
{"id": "35462", "revid": "336", "url": "https://eu.wikipedia.org/wiki?curid=35462", "title": "Geiger-Marsden saiakuntza", "text": "Geiger-Marsden saiakuntza edo Urre xaflaren Rutherford saiakuntza 1909an Ernest Rutherforden begiradapean Hans Geiger eta Ernest Marsdenek egindako saiakuntza da, Manchester unibertsitateako fisika laborategian. Rutherfordek aurrez aurkitutako alfa izpiak urrezko xafla mehe baten aurka jaurtiki zituzten eta aurkitutako emaitzak Thomsonen eredu atomikoarekin bukatu eta atomoaren egitura berrazaltzeko beharra sortu zuten, Bohrren eredu atomikoa.\n= Saiakuntza =\nGeiger eta Marsedenek alfa izpien desbideraketa nehurtuko zuten saikuntza hau egin zuten. Alfa izpiak masa eta abiadura haundiko partikulez daude osatuta eta radio bromidio gasaz betetako tubo batetik ateratzen zituzten. Urre xaflaren kontra egiterakoan, Thomsoenen eredu atomikoa jarraituz, alfa izpiak atomoaren zehar pasatu behar zuten, gradu pare bat desbideratuz. Pantaila fluoreszente baten bidez desbideraketa honen zenbatekoa nehurtu zezaketen, ahalmen gutxiko mikroskopio bat erabiliz. Saiakuntzak Geiger eta Marseden gela ilun batean ordu asko igarotzera behartu zituen, alfa izpiak zink sufrezko pantailan egiten zituzten distira txikien bila.\nUrreaz gain, hainbat metal erabili zituzten, aluminioa, burdina eta beruna esaterako. Xaflaren lodiera ere aldatu egin zuten, xafla loditzen zen ahala (eta beraz bere masa atomikoa) alfa izpi geroz eta gutxiago pasatzen ziren ala ez ikusteko. Pasatzen ez ziren alfa izpiak xaflak surgatuko beharko zituen.\nBaina esperotako emaitzak ez zituzten lortu; alfa izpi ia gehienak atomoaren zehar pasatzen ziren desbideraketa gutxirekin. Hala ere, zenbait alfa partikula 90 gradu baino gehiagoko angeluz desbideratzen ziren. Nahiz eta urrezko xaflararen lodiera 6x10-8 (200 atomo inguruan) izan, 8000 partikulatik 1 90 gradu baino gehiagoko desbideraketa zuen. Emaitzak ikusterakoan, Rutherfordek bere harridura agerian jarriz, honelakoa esan omen zuen: \"Emaitzak guztiz sinestezinak ziren, hamabost haztebeko (38.1cm) koskor bat paperezko zapi baten kontra bota eta zu kolpatzeko bueltako balitz bezala\".\nRutherfordek atomoek karga positidun nukleo oso txikia izan behar zutela ondorioa atera zuen 1911an. Nukleo honek karga positiboaz gain, atomoaren masa ia guztia dauka. Elektroiak erakartze elektrostatikoaren bidez nukleo honi bueltaka zenbiltzan. Horrela, alfa izpiak nukleoaren kontra egiterakoan, 90 gradu baino gehiagoko desbideraketa izango lukete, baina beste guztiak elektroi eta nukleoaren artean desbideratu gabe pasatuko lirateke. Ideia honetan oinarrituta, Niels Bohrrek bere eredu atomikoa proposatu zuen 1913an. Bohrren ereduak Rutherforden ereduak zeukan arazo bati ere erantzuten zion, elektroiak nukleoari biratu ezkero, energia elektromagnetikoa igorriko lukete (Maxwellen printziopioetan oinarrituta) eta energia galtzen hasi ezkero, orbitak geroz eta txikiagoak egingo lituzke nukleoarekin jo arte. Arazo honi erantzuten saiatzeko, Rutherfordek nukleoak lotura energi antzeko bat izan behar zuela proposatu zuen, partikula subatomikoen desoreka orekatzeko.\n= Ikus, gainera ="}
{"id": "35463", "revid": "634", "url": "https://eu.wikipedia.org/wiki?curid=35463", "title": "Urre xafla saiakuntza", "text": ""}
{"id": "35473", "revid": "1545", "url": "https://eu.wikipedia.org/wiki?curid=35473", "title": "Gerhard Gleich", "text": "Gerhard Gleich (Praga, 1941eko urriaren 23a), austriar artista eta Vienako Arte Eder Eskolako irakaslea.\nBere jatorrizko izena Gerhard Feest zen, baina bere bigarren emaztearen izena hartu zuen, Joanna Gleich margolari poloniar-austriarra. Albert Paris G\u00fctersloh izan zuen irakasle. 1972tik 1997ra Wolfgang Hollegha margolari eta irakaslearen laguntzailea izan zen. Egun Arte Kontzeptualerako Institutuaren inguruan (Marina Grzinic-ekin) lan egiten du. Gerhard Gleich-ek arte komertzialari erabat uko egin dio. Bere margolan, plastikozko erdi-erliebe eta zurezko gauzaki gehienak zenbait bildumarik eta lagunek baino ez dituzte ezagutzen. Christian Feest etnologo eta Johannes Feest legelariaren anaia da."}
{"id": "35482", "revid": "15795", "url": "https://eu.wikipedia.org/wiki?curid=35482", "title": "Elementu kimikoen izenak", "text": ""}
{"id": "35483", "revid": "15795", "url": "https://eu.wikipedia.org/wiki?curid=35483", "title": "Elementu kimikoen ikurrak", "text": ""}
{"id": "35485", "revid": "15795", "url": "https://eu.wikipedia.org/wiki?curid=35485", "title": "Munduko ibairik luzeenak", "text": ""}
{"id": "35486", "revid": "431", "url": "https://eu.wikipedia.org/wiki?curid=35486", "title": "Cds", "text": ""}
{"id": "35487", "revid": "1519", "url": "https://eu.wikipedia.org/wiki?curid=35487", "title": "Bilboko itsasadarreko zubiak", "text": "Bilboko itsasadarra zeharkatzen duten zubiak hamasei dira guztira, eta Bilboaldeak izandako iharduera ekonomiko eta harreman sozialen islada dira. Horietatik 14 Bilbo udalerrian daude, bakarra Barakaldo eta Erandio udalerrien artean, eta bat gehiago Portugalete eta Getxo artean.\nBilboko zubiak.\nGerrek antzinako zubiak kaltetu zituzten. Esaterako, Bigarren Karlistaldian Areatzako zubia leherrarazi zuten. 1937ean Bilbo frankisten eskuetan erortzeko zorian zegoela, zubi guztiak leherrarazi zituzten, arerioa oztopatu nahian. Gerra ostean sortutako Udal gobernuak Zakur txikiaren zubia ezizenez ezagutzen zen Burdinezko pasabide birakaria ez berreraikitzea erabaki zuen.\nXX. mendearen lehenengo erdialdean Bilboko hiribilduaren alde zaharra inguruko elizateak izandakoetan eraikitzen hasiak ziren hirigintza garapen berriekin lotzeko beharra ikusi zen, hala hola Deustuko elizatean, Bego\u00f1ako errepublikan eta Abandoko elizatean, eta Bilboko itsasadarra zeharkatuko zituzten zubiak eraikitzen hasi ziren. Zubiek ezin zuten oztopatu garai horretan itsasadarrean zehar zegoen portu-lanak, beraz, ibai-trafikoa baimendu behar zuten. Hori dela eta zubi altxagarriak eraiki ziren, hala nola Deustuko zubia edota Udaletxeko zubia.\nGaur egun zerbitzuan dauden zubiak.\nAbusutik Deusturaino, hamalau zubi hauek itsasadarra zeharkatzen dute gaur egun:\nAurrekoez gain, 2018an eraikitzen hasi zen eta 2019ko irailean irekitzea aurreikusten den hurrengo zubiak ere itsasadarra zeharkatuko du, Deustuko ubidetik, Bilboko hamabosgarren zubia izango delarik:\nArrontegi zubia.\nBarakaldo eta Erandio lotzen dituen zubi erraldoia da. Trafikoa bideratzen du Getxo, Uribe Kosta eta Txorierriruntz. Itsasoraino gune metropolitarreko bi aldeak batzen dituen azken zubia da, eta berreogita hamar metroko altuera dauka.\nBizkaiko zubi esekia.\n1893tik Portugalete eta Getxo udalerriak lotzen dituen zubi esekia da. 2006an UNESCOk gizateriaren ondare izendatu zuen."}
{"id": "35488", "revid": "105290", "url": "https://eu.wikipedia.org/wiki?curid=35488", "title": "Bleach", "text": "Bleach 1989ko ekainean kaleratutako Nirvana grunge musika taldearen estreinako estudio albuma da.\nKanta gehienak Kurt Cobain musikagilearen bizipen arruntetan oinarritzen dira. Diskoa ez da etortzekoak ziren bezain surrealista. Lehen Black Sabbath, The Melvins, Mudhoney, Black Flag edo Minor Threat dira disko honen eragin nagusiak. Kurt Cobainek esan zuen grabaketa baino lehen Suitzako Celtic Frost muturreko black metal taldea ere entzuten zutela.\nDiska hau da, Nirvanaren diskografian, geihen urbiltzen dena heavy metal soinura, \"Negative creep\" edo \"Paper cuts\" abestiei esker, beste batzuez gain."}
{"id": "35489", "revid": "105290", "url": "https://eu.wikipedia.org/wiki?curid=35489", "title": "Incesticide", "text": "Incesticide 1992ko abenduan kaleratutako Nirvana grunge musika taldearen pilaketa albuma da. Kanta gehienak bigarren mailakoak, arraroak edo hasiera batean estudioak baztertuak."}
{"id": "35490", "revid": "371", "url": "https://eu.wikipedia.org/wiki?curid=35490", "title": "Frantziako libera", "text": ""}
{"id": "35491", "revid": "371", "url": "https://eu.wikipedia.org/wiki?curid=35491", "title": "Espainiako Pezeta", "text": ""}
{"id": "35492", "revid": "6327", "url": "https://eu.wikipedia.org/wiki?curid=35492", "title": "Belgiar libera", "text": ""}
{"id": "35493", "revid": "105290", "url": "https://eu.wikipedia.org/wiki?curid=35493", "title": "In Utero", "text": "In Utero 1993ko irailean kaleratutako Nirvana grunge musika taldearen hirugarren eta azken estudio albuma da.\n\"Nevermind\" bigarren diskoaren ondoren, taldeak sustraietara itzuli nahi zuen soinu zikinagoaren bidez. Kurt Cobainek bazekien Nirvanak punk eta indie zaleak galdu ahalko zituela lortutako arrakasta itzela zela eta. Horretarako, Steve Albini hartu zuten ekoizle, errespetu handiko \"grabaketa-injeniaria\". Azkenean, diskoa esperimentalagoa, punkagoa, eta zikinagoa izan arren, taldeak arrakasta komertziala ere erdietsi zuen, \"Heart-Shaped Box\", \"Rape Me\", edo \"All Apologies\" gisako kanteei esker."}
{"id": "35494", "revid": "119347", "url": "https://eu.wikipedia.org/wiki?curid=35494", "title": "Deustuko zubia", "text": "Deustuko zubia Bilbo udalerriko zubi bat da, Bilboko itsasadarra zeharkatzen duena, iparraldetik Deustuko Doneperiaga eta hegoaldetik Abando auzoak elkarlotuz. 1936ko abenduaren 7an zabaldu zen.\nIzena.\nEspainiako Gerra Zibilarekin batera frankistek Bilbo bereganatzean zubia berreraiki eta \"Puente del Generalisimo\" izena jarri zioten, jatorrizko Deustuko zubia izena aldatuz. Izen hori 1979. urtera arte mantendu zen, urte hartan zubiak bere jatorrizko izena berreskuratu zuen arte.\nHistoria.\nBilbok Deustuko elizatea anexionatu zuenetik hamar urte igaro ziren Bilbo eta Deustuko Doneperiaga zubi batez lotzeko proiektu bat zehaztu zen arte. Eraikuntza obrak 1932an hasi ziren, eta 1936rako amaitu zuten zubia.\nEspainiako Gerra Zibilarekin batera frankisten aurrerapena oztopatzeko leherrarazi egin zuten 1937ko ekainean.\nErreforma ugari izan ditu: 1955ean sartzeko eskailerak kendu zizkioten, 1974 eta 1975ean Mariano de Lastrak tarte altxagarriak aldatu zizkion, 1983an berrasfaltatu zuten, 2004 eta 2006an sarbide berriak erantsi zizkioten, eta azkena, 2008an egin zuten.\nEzaugarriak.\nZubia, Ricardo Bastida arkitektoak egina eta Jose Ortiz de Arti\u00f1ano eta Ignacio Rotaetxe ingeniariek diseinatua, 500 metro luze eta 25 metro zabal da, eta Abando aldean Euskadi plaza eta Deustu aldean San Pio X plazak lotzen ditu. Zirkulaziorako 4 errei ditu (2 norabide bakoitzeko), espaloiak bi aldeetara eta igogailua du mendebaldeko ertzan, Abando aldean.\nBilboko itsasadarreko jarduera industrialak itsasadarretik barrena hainbat itsasontzi ibiltzea zekarrela eta, 7,96 metro altueradun zubia beso zabalgarriekin diseinatu zen, zubi altxagarria, alegia. Gaur egun zubia zabaltzen ez den arren, oraindik ere, zubia zabaltzeko erabiltzen zen makineria erraldoia ikusgai da Deustuko Doneperiaga aldean dagoen zubipean.\nZubia jadanik zabaltzen ez den arren, Deustuko Unibertsitateko eta Euskal Herriko Unibertsitateko San Mameseko ingeniaritza goi-eskolaren arteko estropada izaten zenean zabaldu ohi zen, azkenengo aldiz 2008an zabaldu zela. Ordutik, ordea, ez da berriro ireki, besoak zabaltzeko makineriaren egoera latza dela eta.\n2001ean zubian bertan Rotaetxeren omenezko plaka ezarri zen.\nAbando aldean, zubiaren inguruan, Bilboko tranbiaren Abandoibarreko geltokia, Iberdrola dorrea, Euskadi plaza eta Zubiarte merkataritza gunea kokatzen dira."}
{"id": "35495", "revid": "6327", "url": "https://eu.wikipedia.org/wiki?curid=35495", "title": "Zeelanda Berriko Dolar", "text": ""}
{"id": "35497", "revid": "6327", "url": "https://eu.wikipedia.org/wiki?curid=35497", "title": "AEBko Dolar", "text": ""}
{"id": "35498", "revid": "1830", "url": "https://eu.wikipedia.org/wiki?curid=35498", "title": "Euskalduna zubia", "text": "Euskalduna zubia Bilbo udalerriko zubi bat da, Bilboko itsasadarra zeharkatzen duena, iparraldetik Deustuko Doneperiaga eta hegoaldetik Abando auzoak elkarlotuz. 1997ko apirilaren 18an zabaldu zen.\nIzena.\nIzena antzinako Euskalduna ontziolen omenez darama, ontziola hauek Abando ertzeko itsasadarraren zatian kokatuta zeudelarik.\nHistoria.\nZubia 1997ko apirilaren 18an zabaldu zen, eta Enekuri eta AP-8 autobideko trafikoak elkartzen ditu. Deustuko Doneperiaga aldean biribilgune handi bat eraiki zen trafikoa errazteko.\nEraikia dagoen lurren ezegonkortasuna dela eta, 2000. urtean hondoratze txiki bat gertatu zen, eta zubiari konponketak egin behar izan zitzaizkion. Zorrotzaurreko proiektuaren arabera, zubia Zorrotzaurren egingo den irla berrira bideratuko da, eta horretarako metro batzuk gehituko zaizkio zubiari itsasadarraren gainean.\nEzaugarriak.\nZubia, Javier Manterola ingeniariak diseinatua, 250 metro luze eta 27 metro zabal da, eta Abando aldean Jesusen Bihotza plaza eta Deustu aldean Botikazar Erribera kaleak lotzen ditu. Zirkulaziorako 4 errei ditu (2 norabide bakoitzeko), eta espaloia eta bidegorria ekialdeko ertzan. Bidegorria Abandoibarretik Elorrietaraino iristen da.\nAbando aldean, zubiaren ondoan, Bilboko tranbiaren Euskalduna geltokia eta Euskalduna jauregia kokatzen dira. Gainera, behealdean Bilboko itsasadarra Itsas Museoa dago, zubipean erabili gabeko gune batean.\nZubia eraiki eta gero, Bilboko Udalak hockeyean jolasteko gune bat prestatu zuen zubiaren Deustuko gunean."}
{"id": "35499", "revid": "105290", "url": "https://eu.wikipedia.org/wiki?curid=35499", "title": "Larreagaburu zubia", "text": "Miraflores-Larreagaburu bidezubia (gaztelaniaz \"puente de Miraflores\") Bilbo udalerriko zubi bat da, Bilboko itsasadarra zeharkatzen duena, ekialdetik Santutxu eta Bolueta, eta mendebaldetik Miribilla eta Abusu auzoak elkarlotuz. 1995eko apirilaren 28an zabaldu zen.\nIzena.\nMiraflores izena izen bereko etorbidean kokatzeagatik datorkio, eta Larreagaburu izena bidezubiaren ekialdeko partean dagoen izen bereko muinotik hartzen du. Era berean, Larreagaburu parkearen ondoan kokatzen da. Oro har \"Mirafloresko zubia\" izenez ezagutzen da.\nHistoria.\nBiaduktuaren helburua Bilbo mendebaldeko eta ekialdeko trafikoa koordinatzea da, hau da, autobideko Bilbo-Ekialdea irteera eta Egirletako jaitsiera.\nAbusuko etxebizitzetatik oso hurbil igarotzeagatik zubiaren eraikitze lanek zailtasun handia suposatu zuten. Eraiki zen garaian Bilbo udalerrian Bilboko itsasadarra gurutzatu zuen bigarren bidea izan zen, Salbeko zubiaren ondoren, eta Arrontegi zubia eraiki zenetik Bilbon egin den zubirik garaiena da. Hauteskunde bezperan martxan jartzeagatik ez zen inauguraziorik ospatu, izan ere, Bizkaiko Foru Aldundiak auzokoen boikotaren beldur zen.\n2018ko abenduaren 17an Bilboko Udalak eta Bizkaiko Foru Aldundiak adierazi zuten zubibideak oinezkoentzako erabilera jasotzeko lanak esleitzear zeudela. Lanek 1,4 milioi euroko aurrekontua dute, zeinetatik Udalak 940.000 euro eta Aldundiak beste 465.000 euro emango dituen, eta zortzi hilabeteko epea, 2019ko abuzturako oinezkoentzako ibilbidea irekitzea aurreikusten dela. Lanak egiteko Aldundiak Udalari eman dio zubiaren inguruaren jabetza. Lanak lau tartetan banatu dira:\nEzaugarriak.\nBidezubia, Juan Jos\u00e9 Arenas de Pablo eta Marcos Pantale\u00f3n ingeniariek diseinatua, 45 metroko altuera dauka. Ibaiondo aldean, Miribilla eta Abusu auzoen lurretan kokatzen da, autobidearen lotura funtzioa eginez. Bego\u00f1a aldean, Santutxu eta Bolueta auzoen arteko mugan kokatzen da, Mirafloresko biribilgunean amaituta eta errepidearen parte izanik. Zirkulaziorako 4 errei ditu (2 norabide bakoitzeko)."}
{"id": "35500", "revid": "6327", "url": "https://eu.wikipedia.org/wiki?curid=35500", "title": "Alemaniako markoa", "text": ""}
{"id": "35501", "revid": "6327", "url": "https://eu.wikipedia.org/wiki?curid=35501", "title": "Dolar australiarra", "text": ""}
{"id": "35502", "revid": "6327", "url": "https://eu.wikipedia.org/wiki?curid=35502", "title": "Finlandiar Marka", "text": ""}
{"id": "35503", "revid": "58701", "url": "https://eu.wikipedia.org/wiki?curid=35503", "title": "MTV Unplugged in New York", "text": "MTV Unplugged in New York 1994ko azaroan kaleratutako Nirvana grunge musika taldearen zuzeneko albuma da, New Yorken emandako kontzertu akustiko bat. Kurt Cobainen heriotzaren ostean plazaratu zen Nirvanaren lehendabiziko diskoa da. Kritikariek goraipatu zuten, taldea grungetik haratago joateko gai zelakoan. Gainera, Niravanaren gustu zabala erakutsi zen, The Vaselines, David Bowie, the Meat Puppetsen kantak ez ezik, Leadbelly folk taldearen \u201cWhere Did You Sleep Last Night\u201d abestia ere jo zuten.\nTelebistan agertu ez ziren \u201cSomething in the Way\u201d eta \u201cOh Me\u201d kantak badaude. Hala ere, bi euskarrietatik at geratu ziren Lynyrd Skynyrden \u201cSweet Home Alabama\u201d zein Nirvanaren beraren \"Sliver\" edo \"In Bloom\" bertsioak."}
{"id": "35504", "revid": "371", "url": "https://eu.wikipedia.org/wiki?curid=35504", "title": "Italiar Lira", "text": ""}
{"id": "35505", "revid": "6950", "url": "https://eu.wikipedia.org/wiki?curid=35505", "title": "Arrontegi zubia", "text": "Arrontegi Zubia Barakaldo eta Erandio lotzen dituen zubi erraldoia da.\nKokalekua.\nN-637 errepidearen trafikoa bideratzen du Getxo, Uribe Kosta eta Txorierrirantz. Itsasoraino gune metropolitarreko bi aldeak batzen dituen bidesaririk ez duen azken zubia da, eta berrogeita hamar metroko altuera dauka.\nZubia.\nJos\u00e9 A.Torroja ingeniariak diseinatuta, 1970eko hamarkadan eraiki zuten. 1977an eraikitze obrak amaitu zirenetik urte batzuez erabili gabe egon zen, erabiltzen hasi zen arte. 1983ko maiatzean zabaldu zuten. Guztira lau bide dauzka norabide bakoitzeko. Norabide bakoitza zubi batean banatuta dago, beraz zuzenagoa litzateke Arrontegiko zubiak deitzea, bi zubiz osaturik dagoenez. Itsasgoraren maila gorenetik ia 42 metrora dago zubia.\n2008an egindako erreformei esker, egunero 135.000 ibilgailuk zeharkatua da."}
{"id": "35506", "revid": "6327", "url": "https://eu.wikipedia.org/wiki?curid=35506", "title": "Rontegiko Zubia", "text": ""}
{"id": "35507", "revid": "429", "url": "https://eu.wikipedia.org/wiki?curid=35507", "title": "Euskaldunako zubia", "text": ""}
{"id": "35509", "revid": "15795", "url": "https://eu.wikipedia.org/wiki?curid=35509", "title": "Suitzako libera", "text": ""}
{"id": "35510", "revid": "6327", "url": "https://eu.wikipedia.org/wiki?curid=35510", "title": "Portugalgo ezkutu", "text": ""}
{"id": "35511", "revid": "105290", "url": "https://eu.wikipedia.org/wiki?curid=35511", "title": "Rise Against", "text": "Rise Against Chicagon 1999an sortutako hardcore eta punk musika taldea da.\n88 Fingers Louie taldearen desegin ostean jaio zen Rise Against, hasieran Transistor Revolt izena jaso arren. Taldea gero eta melodikoago bihurtu da denboraren poderioz. Punk gordinetik aldentze horrek nahiz diskoetxe baten azpian jotzeak jatorrizko hardcore zale batzuen muzina eragin dute. Garapen horren probestua erakutsi nahian, etengabe egin dituzte birak Europan (2006koan Berri Txarrakekin), AEBetan eta Australian zehar. Barazkijaleak dira, animalien kontrako krudelkeria gogor salatzen dute eta."}
{"id": "35512", "revid": "81544", "url": "https://eu.wikipedia.org/wiki?curid=35512", "title": "Deustuko elizatea", "text": "Deustuko elizatea Bizkaiko udalerri independentea izan zen, 1925eko urtarrilaren 1 arte; egun hartan, Bilbori anexionatu zioten, Bilbok lur gehiago behar zuelako. Nekazaritzako udalerria zen Deustu, eta udaletxea San Pedro elizaren ondoan zegoen. Udalerriaren erdigunea izen bereko plaza zen, pilotalekuarekin batera.\nUdalerria bi aldetan banaturik zegoen: goierria, baserritarra; eta erribera, arrantzalea. Dena den, gaur egungo Deustuko San Pedroko auzoaren iparraldean Ybarra familiak jauregi bat eraikiarazi zuen 1893ean. Jauregi hura oso handia zen, eta auzoaren lurralde gehiena hartzen zuen; hipodromo bat ere bazeukan. Sarrikoko gainean, ostera, Zubiriatarren etxaldea zegoen, egun Larrako dorretxea dagoen tokian.\nBiztanleria.\nXIX. mendearen hasieran, nekazaritzako herri txikia zen Deustu. Mendeak aurrera egin ahala, ordea, eta industrializazioaren garapenarekin batera, biztanle kopurua haziz joan zen, Bilbo Handia industrialitzen zen eran. Ondoko taulan, elizateko biztanle kopuruaren datuak ageri dira, 1925. urtean Bilbok anexionatu arte.\nElizatera etorritako bizilagun gehienak, eraiki ziren langile auzo berrietan kokatu ziren, gaur egungo Deustuko San Pedroko auzoaren hegoaldean. Egun, Deustuk 50.000 biztanletik gora dauzka, anexioa gertatu zenean baino sei aldiz gehiago, alegia. Deustuko San Pedro, Arangoiti, Ibarrekolanda eta San Ignazio auzoak biltzen ditu.\nUdalbatza.\n1914ko Udalbatza, 1913ko azararoaren 9ko udal hauteskunde ondoren eratutakoa: EAJ 7 zinegotzi, kontserbadore erregezaleak 6. Udalbatzarraren osaketa:"}
{"id": "35529", "revid": "201", "url": "https://eu.wikipedia.org/wiki?curid=35529", "title": "Esterlindar libera", "text": ""}
{"id": "35530", "revid": "96586", "url": "https://eu.wikipedia.org/wiki?curid=35530", "title": "Sorotan Bele", "text": "Sorotan Bele Hondarribiko (Gipuzkoa) zelta musikako taldea da, 1992 urtean sortua. Folk-rock estiloko musika joz 1990eko hamarkadan Euskal Herrian ezagunak egin ziren. Zazpi taldekidez osatua zegoen.\nEuskadi Gaztea maketa lehiaketaren irabazleak izan ziren eta lehen diskoa sortu eta urte batera atera zuten; 40.000 ale saldu zituzten. Azken kontzertua Irunen 1996ko azaroaren 30ean eman zuten.\nTaldea.\nEuskadi Gazteak antolaturiko maketa lehiaketak egin zuen ezagun Sorotan Bele. Hondarribiko eta Lezoko zazpi gaztek (17-18 urte ingurukoak ziren gehienak) osatu zuten, 1992an: Gorka Sarriegi (ahotsa, gitarra), Mikel Errazkin (flauta), Ritxi Salaberria (baxua), Aitor Etxaniz (bateria), Ixiar Amiano (teklatuak, pianoa), Urbil Artola (ahotsa, gitarra) eta Mikel Izulain (biolina). Txomin Artola kantariaren etxean -Urbil haren semea da- grabatutako maketa batekin aurkeztu ziren aipatutako lehiaketara, eta sari nagusia irabazi zuten. Elkar diskoetxeak taldearen aldeko apustua egin aurretik, maketako hainbat kantu oso ezagunak ziren, eta taldekideak berak ere harrituta zeuden. Uste baino azkarrago gertatzen ari zen dena. Udako agenda kontzertuz beteta zeukaten diskoa argitaratu aurretik. Sorotan Bele (Elkar, 1993) udaberrian kaleratu zen, eta oso denbora gutxian izugarrizko oihartzuna izan zuen, \"Arratsalde honetan\", \"Mari\u00f1elaren zai\" eta \"Zortzi orduko ekaitza\" kantuei esker, besteak beste. Sorotan Beleren emanaldi kopurua are gehiago handitu zuen diskoak, eta urtebetean 20.000 ale saldu ziren.\nSarriegi eta Errazkin ziren taldearen buruak, musika eta hitzak sortzeaz arduratzen zirenak. Euskal folkaren esparrura hainbat berritasun ekarri zituen Sorotan Belek: Irlandako doinu eta harmonien aberastasuna, rockaren kadentziak eta freskotasuna. Osagai horiekin, adin guztietako entzuleekin bat egitea lortu zuen, rock taldeen nagusitasunari lehia eginez. Lehen disko hartan, Txomin Artolaren aholkularitza jaso zuten, eta Iker Goenaga trikitilariak ere parte hartu zuen diskoan, Joxe Mari Irastortzarekin batera.\nDonostiako Viktoria Eugenia antzokian aurkeztu zuen Sorotan Belek bere bigarren diskoa, Mundu hegian (Elkar, 1994), Festaroa 94 egitarauaren barnean. Mikel Errazkinek sortu zituen doinu guztiak, baita hitz gehienak ere. Hilabete batzuk lehenago jasandako buruko tronbosiaren ondorioz, txirula jotzeari eta zuzeneko emanaldietan aritzeari utzi behar izan zion Errazkinek, eta konposizioan jarri zuen arreta. Estilo aldetik aldaketarik ez badago ere, taldeetan ohikoa den bilakaera erakusten du diskoak: musikariak trebatuagoak dira, eta kantuak landuagoak. Halaber, soinua gogortzeko eta pop-rock aldera jotzeko joera ageri da. Diskoak ez zuen aurrekoaren zirrara sortu, baina, hala ere, \"Sing-sing-ati-ko folk&amp;rolla\" eta \"Jeckill doktorea\" kantuek jendearengana iristeko taldearen gaitasuna baieztatu zuten.\nIa hastapenetatik taldea murgilduta zegoen zirimola baretzen hasi zen bigarren diskoa kaleratu eta gero. Kontzertu kopurua murriztu egin zen, eta hurrengo diskoa prestatzeko denbora gehiago hartu zuen taldeak. Hortaz, 1996ra arte ez zen iritsi hirugarren diskoa, eta, Elkarren ordez, Errazkinek sortutako Hirusta diskoetxeak kaleratu zuen. Jonen kezkak diskoan, pop-rock amerikarrera jo zuen taldeak, gitarrari protagonismo handiagoa emanez, eta Irlandako folkaren kutsua bigarren lerroan gordez. Kantuen konposizioa taldean landu zuten, baina Mixel Ducauren (Errobi, Zaldibobo) laguntza izan zuten. Hala ere, diskoak ez zuen oihartzun handirik izan, eta espero baino lehen, 1996ko urrian, desegin egingo zela jakinarazi zuen taldeak. Lau urtean hiru disko atera eta hamaika kontzertu eman ondoren pilatutako nekea eta talde barruko ardurak kanpoko zereginekin bateratzeko ezintasuna aipatu zituzten Sorotan Beleri azkena emateko arrazoien artean.\nDonapaleun eta Bilboko Kafe Antzokian agurreko emanaldiekin hasi ondoren, 1996ko azaroaren 30ean eman zuen Sorotan Belek azken kontzertua, Irungo Amaia antzokian. Handik gutxira kaleratu zen bi urte lehenago Donostiako Viktoria Eugenia antzokian egindako kontzertuaren bideoa. Sorotan Bele berriz elkartzeko aukeraz hitz egin izan dute taldekideek urte hauetan, baina oraingoz ez da horrelakorik gertatu.\nTaldea desegin eta gero, Gorka Sarriegik bakarkako pop disko bat kaleratu zuen, Gorka Sarriegi (Hirusta Records); Ritxi Salaberriak hainbat taldetan parte hartu du (Orgasmic Toothpics, Zaldibobo, Bidaia, Samar, Los Del Gas...) eta musikari askorekin kolaboratu du (Amaia Zubiria, Pantxoa eta Peio, Mikel Markez...); Mikel Errazkinek hainbat disko kaleratu zituen, bai bereak eta bai beste artista batzuenak, Hirusta diskoetxean, harik eta 2008. urtean zendu zen arte.\nTaldekideak.\nHauez gain Gari (\"Kirika\"ren gidaria eta argazkilaria) eta Elena (taldeko teknikoa) ere taldekide bezala hartu daitezke."}
{"id": "35532", "revid": "512", "url": "https://eu.wikipedia.org/wiki?curid=35532", "title": "Numen (argipena)", "text": "Numen hitzak esanahi ezberdinak izan ditzake:"}
{"id": "35533", "revid": "58701", "url": "https://eu.wikipedia.org/wiki?curid=35533", "title": "Gose", "text": "Gosea animaliek elikagaien beharra dutenean duten sentimendua da. Elikadura arrunten kasuetan, azken aldiz jan denetik 14 ordura agertu ohi da, balio hau oso aldakorra den arren.\nHistoria.\nGosearen historia (1990-2015).\nGosea jateko beharra adierazten duen sentsazioa da. Oinarrizko elikagaien eskasia ere izan daiteke, gabezia eragiten duena, eta miseria orokorra edo zerbaiten desira. Gosea pobreziaren eta desberdintasun ekonomikoaren ondorioa da .\nArtikulu honetan azken urteetako goseari buruzko datuak aztertzen dira. Nazio, erakunde, ikertzaile eta espezialisten talde batek egin du txosten hau. Elikagai Politikei buruzko Ikerketarako Nazioarteko Institutuaren babespean (International Food Policy Research Institute, IFPRI). 1990. urteaz geroztik, goseak ia% 40 egin du behera garapen bidean dauden herrialdeetan. Ala ere, arazo larria izaten jarraitzen du munduan, oraindik 800 milioi pertsona inguru baitaude goserik.\nMundu mailako giza desnutrizioaren zifrei erreparatzen badiegu, ikus dezakegu, XXI. mendearen hasieran, bat-bateko igoera eta beheranzko joera duen errusiar mendi baten aurrean gaudela. Hamarkada batzuetan desnutrizioen guztizko kopuruak behera egin ondoren, kopurua 800 milioi ingurura jaitsi zen 1995-1997 aldian. Ordutik, kopuru horrek gora eta behera egin du, batez ere 2005etik aurrera. 2009an 1.023 milioira iritsi da. Krisi ekonomikoaren eta, bereziki, nekazaritzako elikagaien prezioen muturreko aldakortasunaren ondorio dira 2010eko bat-bateko igoera eta 98 milioi euroko murrizketa.\nElikagaien ekoizpenaren hazkundean izandako lorpenen ia heren baten osagai nagusia hobekuntza genetikoa izan da, landare-barietate berriak garatzea. Horien artean, joan den mendeko 50eko hamarkadan munduko gari ekoizpenari mehatxu handia egiten zioten gaixotasunekiko erresistenteak ziren gari barietateak lortu ziren.\nBarietate berri horiek sartzean, zereal horren 120 milioi hektarea babestea lortu zen, eta 60 eta 120 milioi arteko etxebizitzen elikagaia ziurtatu zen. Eginkizun horrek, arrakasta ekarri ez ezik, landare-hobekuntza ere ekarri zuen, eta iraultza globalaren hasierako ekintza izan zen, \"Iraultza berdea\" izenez ezagutuko zena. Asiako \u201cIraultza Berdearen\u201d garaipenak, barietate berriak sartze hutsaz gain, beste berrikuntza batzuen mende ere egon zen, hala nola ongarri eta pestiziden eskuragarritasunaren, azpiegitura eta politika publiko berrien, nekazariei kredituak hornitzearen eta nekazaritzako prezioen egonkortzearen mende. Beste lorpen garrantzitsu batzuk berrikuntza teknikoek, eta aurrerapen sozial eta politiko-ekonomikoek eragin dituzte, genetikatik haratago.\nPrezioen aldaketaren eta desnutrizio-kopuruaren arteko egokitzapena tokiko ekonomiek nazioarteko merkataritzarekin duten integrazio-mailaren eta goseak daudenen landa- edo hiri-egoeraren araberakoa da. Izan ere, estuki lotuta dago munduan goseak dauden pertsonen kopurua eta elikagaien prezioa.\nOro har, badirudi azken hamarkadetako arrakasta erlatiboak erne egotea eragin duela. Bereziki, elikagaien ekoizpenaren hazkunde-tasa biztanleriaren hazkundearen atzetik joan da azken hamarkadan, hain zuzen ere Thomas Robert Malthusek (1766-1834) duela bi mende baino gehiago proposatu zuen portaera erlatiboa. XX. mendearen erdialdera arte, Maltusiako mehatxua ez zen bete nekazaritza eta abeltzaintzako mugaren etengabeko hedapenagatik eta, neurri txikiagoan, barietate emankorrago berrien etengabeko garapenagatik. Azken mende erdian, barietate berrien errendimendua hobetzea izan da mehatxu horren porrotaren protagonista. Dagoeneko aipatu da elikagaien ekoizpenaren hazkunde-tasa biztanleriaren hazkundearen azpitik mantendu dela azken hamarkadan,\nDagoeneko aipatu bezala elikagaien ekoizpenaren hazkunde-tasa biztanleriaren hazkundearen azpitik mantendu da azken hamarkadan. Joera horri gehitu behar zaio, ziur asko, nekazaritza eta abeltzaintzako berrikuntzan egindako inbertsioek behera egin dutela denbora horretan. Arazo hori maila globalean konpondu beharko da, eta, bereziki, krisiak gehien astindu dituen herrialdeetako arazo espezifikoei dagokienez. Testuinguru horretan, Afrikan biltzen dira erronka gehienak.\nHemen laburbildutako datuei erreparatuz, zalantzarik gabe, zailtasunak daude etorkizunean behatutako joera onuragarriei eusteko. Populazio globala etengabe hazten ari da. Gainera, pobreziak behera egin ahala, gora egin du elikagaien per capita eskariak; izan ere, faktore hori bihurtu da elikagaien eskari globalaren hazkundearen eragile nagusia. (Fernando Gracia, 2015)\nElikagaien segurtsuna, malnutrizioa eta gosea.\nElikagaien ekoizpenean eta eraldaketan mundu mailan gertatutako aldaketek, elikagaien segurtasuna arriskuan jartzea eragin dute. Klima-aldaketak, populazioaren hazkunde esponentzialak, kontsumismoak, edateko ura xahutzeak eta lurzoruaren etengabeko degradazioak. Hala nola gosearen, malnutrizioaren eta desnutrizioaren arazoa azalean jarri dute .\nFAOk egindako azken azterketak adierazten du desnutrizioa duten pertsonen kopuruak behera egin duela 2012-2014 hirurtekoa 1990-1992 hirurtekoarekin alderatuz gero. Ehunekotan aztertuz gero, azpi-elikatzearen prebalentzia %18,7tik %11,3ra jaitsi da mundu mailan, eta% 23,4tik% 13,5era garapen bidean dauden herrialdeetan. Hala ere, datu horiek pozgarritzat jo ditzakegu, pertsona gehiagok baitute elikagaiak eskuratzeko aukera, eta alde nabarmena dago eskualde desberdinen artean.\nElikagaien ekoizpenaren gaia kontuan hartuta, aldaketa handiak aitortzen dira mundu osoan, ez bakarrik ekoizpenean, baita elikagaien eraldaketan ere, askotan hori baita elikagaien segurtasuna arriskuan jartzearen arrazoia.\nElikagaien ekoizpena zuzenean lotuta dago lurzoruen degradazioarekin eta ur-eskasiarekin, eta, aldi berean, bi faktore horiek klima-aldaketaren eraginpean daude. FAOk \"Nekazaritza klima-aldaketara egokitzea\" txostenean (IICA 2011) dio funtsezkoa dela elikadura-sistemak klima-aldaketetara egokitzea, elikagaien hornidura, pobreziaren arintzea eta baliabide naturalen kontserbazioa bermatzeko.\nKlima-aldaketa aldagaia kontutan hartzen badugu, ikusiko dugu aldagai horrek ondorio negatiboa duela elikagaien ekoizpenean, eta, ondorioz, janariaren prezioa igo egiten dela, eta horrek eragina duela erdi-mailako pertsona batek eros eta kontsumi ditzakeen elikagaien kantitatean eta kalitatean.\nCEPALek zabaldutako dokumentu bat aztertuta, agerian geratzen da klima-aldaketak murrizketak eragiten dituela Erdialdeko Amerikako nekazarien ekoizpenean, errendimenduan eta irabazietan.\nKlimaren inguruan egindako estimazioen arabera, galeren arrazoi nagusia tenperaturen igoera da. Nekazaritzako irabaziak klimarekiko sentikorrak direla zehaztu daiteke; izan ere, gradu bateko urteko batez besteko tenperaturaren igoerak urteko nekazaritza-irabaziak 26 dolar inguruko batez bestekoan murrizten ditu.\nNahiz eta herrialde azpigaratuak pobreziaren eta desnutrizioaren arazoak gehien eragiten dien herrialdeak izan, garrantzitsua da, mehatxu nagusia malnutrizioa duten herrialde garatuak aztertzea. Malnutrizioa nutrizio desegokia da, jatorrian hainbat kausa izan ditzakeena: gutxiegizko elikadura, gehiegizko elikadura, elikadura desorekatua, eta abar. Mantenugai falta dagoenean, desnutrizio deritzogu eta, gehiegi daudenean, gainnutrizio. Hau da, kasu guztietan, pertsonak ez ditu behar bezala elikatzeko elikagai egokiak hartzen.\nEkoizpen-oinarriak nekazaritza jasangarri baterantz eramaten saiatzen bagara, eta nekazaritza horrek osagai ekonomikoak ez ezik, osagai ekologiko eta sozialak ere kontuan hartzen baditu, honako hauek egin ahal izango ditugu: lurzoruen emankortasuna hobetu eta kontserbatu, produktibitate handiagoa lortuz; pertsona gehiagoren beharrak ase; nekazarien eta, bereziki, gizartearen bizi-kalitatea hobetu; inpaktua minimizatu eta giroa babestu.\nAdierazleak.\nGaur egun, oraindik ere ohikoa da desnutrizioa eta jendea elikagai gabeziaren ondorioz\u00a0 hiltzea. Arazo hau, historian zehar egon ohi izan da eta egungo egoera ulertzeko, urte batzuk atzera begiratu beharra dago eta urteetan zehar jasotako datuak aztertu.\nBi mapa hauek munduko populazioaren desnutrizioa adierazten dute. Desnutrizioa bizitza osasungarri bat izateko beharrezkoak diren kaloria kantitate minimoa ez jasotzea da.\u00a0 Konparaketa egiteko, lehendabizi daturik zaharrenak ditugu, zehazki 2000koak. Bigarren mapa aldiz 2017. urtekoa da. Bi irudien artean 17 urteko aldea badago ere, ez da desberdintasun handirik nabari. Bi mapetan argi eta garbi ikus dezakegu munduko zein lekutan nagusitzen den desnutrizioa. Daturik kezkagarrienak Afrikakoak dira, eta atzetik Hego Amerika eta Asia egongo lirateke.\nUrteak aurrera egin ahala, ikus dezakegu datuak generalki hobetu egin direla. Hala ere, esanguratsua da herrialde batzuetan soilik egotea elikadura gabezia. Hainbat arrazoi daude hau azaltzeko. Horietako bat bertako egoera politiko ezegonkorra da. Elikadura-eskubidean aditua den batek esan zuenez, \"El hambre y la nutrici\u00f3n no son problemas t\u00e9cnicos, son problemas pol\u00edticos\".\u00a0 \nHortaz gain, urteetan zehar izan diren gerra guztiek ere eragin zuzena dute desnutrizioan. 2017ko irudia azterturik, Afrikan izugarrizko nutrizio falta nabari da. 2017ko otsailean, gosetea deklaratu zen Hego Sudango bi probintziatan, urteko elikagai-krisirik okerrenetakoa, Nigeria, Somalia eta Yemenekin batera. Gatazkak eta indarkeria dira gosearen arrazoi nagusia 18 herrialdetan, gehienak Afrikan eta Ekialde Hurbilean. Gosetuta dauden biztanleen % 60a gerrak jotako herrialdeetan daude. Hazkunde hori azaltzen dute, halaber, Afrika ekialdeko eta hegoaldeko hainbat herrialdetan eragiten duen lehorte gupidagabeak eta uzta-murrizketak, non aurretik gose-maila handiak zeuden. 23 herrialdetan 39 milioi pertsona baino gehiago, gehienak afrikarrak, gose handia dute hondamendi naturalen ondorioz. \nMunduko biztanle desnutrituen kopurua oso altua bada ere, urtetik urtera beheruntz doa. 1990-92 artean 1010,7milioi biztanle desnutritu zeuden munduan. Hortik aurrera piskanaka beheruntz joan zen baina 2002-2004 urteen artean gorakada txiki bat egon zen. Baina hala ere gaur egun zenbakiek pixkanaka pixkanaka jaisten jarraitzen dute.\nBi irudi hauek 5 urte baino gazteago eta beren altuerarekiko pisu baxuegia duten haurren portzentaia adierazten dute. Hazkundearen atzerapenak, hau da, haur batek bere adinerako garaiera baxuegia duenean, desnutrizio egoera larrian dagoela adierazten du. Haur batek bere hazkundean atzerapena duela esaten da bere adineko altuera bi edo gehiago desbideratze estandar azpitik dagoenean ``Normas de crecimiento infantil de la Organizacion Mundial de la Salud (OMS)\u00b4\u00b4 -ek dioenez. \nUrteak pasa ahala datu gehiago lortu ditugu, baina hala ere beti berdinak dira laranjaz koloreztatuta agertzen diren herrialdeak. Daturik okerrenak ezbairik gabe Afrika eta Asiakoak dira. Pertsona batek bizitza osasuntsua izateko, beharrezkoa da txikitatik nutrizio egokia izatea. Afrika guztian, umeen portzentai altu batek gabezia hori jasaten du eta datu hauek oso kezkagarria dira. 5 herrialde dira Afrikan haurren desnutrizioak eragindakoak izan direnak. Lehena Hego Sudan. Nazio Batuek gosetea deklaratu zuten Hego Sudango zenbait eskualdetan. Egoera hori herrialdeak jasan duen gerra zibil odoltsuak eragin du, eta, ondorioz, indarkeriatik ihesi zihoazen pertsona asko lekualdatu dira. Desnutrizioa duten haurren tasa handia da, eta horien artean ahulenak gosez hiltzeko arriskuan daude. Bigarrena Somalia da. 2011 eta 2012 artean, 260.000 pertsona inguru hil ziren Somalian gosetea aldarrikatu zutenean. Elikagai eta ur faltak abereak hiltzea eragin du, eta familia askok etxetik ihes egin behar izan dute. Ondorengo herrialdea Kenia da. Garai lehorrak abuztu amaierara arte jarraitzea espero da, eta 3,5 milioi pertsonak elikagaien segurtasun falta larria izango dute abuztuan. Laugarrena Etiop\u00eda. Euririk gabeko hainbat urtarok putzuak lehor uzten dituzte, laboreekin amaitzen, ganadua hiltzen da eta familiek ezin dituzte seme-alabak elikatu.\nEta azken herrialdea Nigeria da. Duela urte batzuetatik Nigerian bizi den gatazka bortitza areagotu egin da azken urteetan, eta Niger, Txad eta Kamerungo mugetan zehar hedatu da, Afrikako krisi humanitario eta babes-krisi garrantzitsuenetako bat sortuz.\nAsian ere datuak oso txarrak dira baina esanguratsuena Indiako kasua da, bertakoak baitira emaitza okerrenak. Hainbat arrazoi daude egoera hau azaltzeko. Atzeratuta dauden herrialdeetan elikagai falta somatzen dute eta horietako askok oraindik ez dute ur edangarririk eskura. Gainera, aberats eta pobreen arteko desberdintasunak handitzen jarraitzen duen bitartean, oso zaila izango da desnutrizioari aurre egitea. Hortaz gain, heziketa faltak ere lotura zuzena du desnutrizioarekiko. Izan ere, eskoletan sustatzen dira elikadura eta higienearekiko ohitura osasuntsuak, eta herrialde hauetan oso gutxik dute eskolara joateko aukera. Gainera, etxean gurasoek ere ez dute jakintzarik honen inguruan eta ez dira gai umeei ohitura osasuntsuak azaltzeko.\u00a0 Aldaketa klimatikoak ere ez du mesederik egin alderdi honetan. Beroketa globalaren ondorioz, lehorteen eta uholdeen intzidentzia handitzen ari da eta honek eragin negatiboa du elikagaien ekoizpenean. Gainera, fenomeno meteorologiko hauen parte handi bat elikagaiak lortzeko zailtasuna duten lekuetan gertatzen da. Eta azkenik, gerrek eta gatazka armatuek ere zaildu egin dute populazioak elikagaiak lortzea. \nGrafiko honek, hainbat herrialdetako 2 eta 4 urte artean gehiegizko pisua duten umeen portzentaia adierazten du. Herrialde guztietan nabari da gorakada 1990 eta 2016 urteen artean. Baina guztietan esanguratsuena Txinarena da 1995 eta 2005 urteen artean. %10etik ia %25eraino igotzen da 10 urtetan. Estatu Batuen hasierako datuak Txinarenak baino altuagoak badira ere, gaur egun munduko bi potentzia hauek puntu berdinean aurkitzen dira, %24 inguruan hain zuzen.\u00a0 Espainiako kasua da kezkagarriena. Izan ere bera da daturik altuenak dituena. Ia %25ean hasten dira datuak eta urtetik urtera goruntz doazela nabari da. Hego Afrikako datuak ere nahiko altuak dira. Indiakoak aldiz, baxuak. Bertan, gehiegizko pisuaren ordez, desnutrizioa nagusitzen baita. Hala ere, 2005etik aurrera goruntz doala ikus dezakegu. \nMunduan dauden bost urtetik beherako hiru haurretatik batek gutxienez desnutrizioa edo gehiegizko pisua du txikienek jasotzen dituzten dieta eskasengatik. Milioika haur oso gutxi jaten ari dira behar dituzten elikagaietatik, eta gehiegi behar ez dituztenetatik. UNICEFen arabera, horietako haur asko garuneko garapen txarra izateko arriskuan daude. Milioika haurrek osasuntsuak ez diren dietekin bizirauten dute, ez dutelako beste aukera hoberik. Kontua ez da haurrek nahikoa jatea bakarrik; batez ere, janari egokia ematea da. UNICEFen datuen arabera, 5 urtetik beherako 149 milioi haur baxuegiak dira mundu osoan beren adinerako, elikadura txarraren ondorioz. Arazoak, txostenaren arabera, bizitzako lehen hilabeteetan hasten dira. Hurrengo etapan, 6 hilabetetik bi urtera bitartean, haurren %44k ez du fruiturik edo barazkirik jasotzen, eta %59k ez du arrautzarik, esnekirik, arrainik edo haragirik jaten. Adibidez, diru-sarrera txikiko eta ertaineko herrialdeetan eskolara joaten diren nerabeen %42k gutxienez egunean behin azukrez betetako edari karbonatatuak kontsumitzen dituzte. \nEspainiako datuak dira kezkagarrienak. Hasierako datuak oso altuak badira ere, hazkunde tasa pixkanaka jaisten doala ikus dezakegu. Honek esan nahi du, nahiz eta gehiegizko pisua duten umeen portzentaia gero eta altuagoa izan, gaur egun ez dela portzentai hori bortizki hazten ari."}
{"id": "35534", "revid": "1519", "url": "https://eu.wikipedia.org/wiki?curid=35534", "title": "Gose (argipena)", "text": "Gose hitzak esanahi ezberdinak izan ditzake:"}
{"id": "35535", "revid": "3276", "url": "https://eu.wikipedia.org/wiki?curid=35535", "title": "Amara (argipena)", "text": "Amara hitzak esanahi zenbait ditu:\nToponimian:\nBiologian:"}
{"id": "35536", "revid": "119347", "url": "https://eu.wikipedia.org/wiki?curid=35536", "title": "Bilboko demografia", "text": "Bilbo Euskal Herriko hiririk jendetsuena da.\nOraingo demografia.\n2005. urtean, Bilbok 354.918 biztanle zeuzkan, euretarik 168.033 gizonezkoak dira eta guztira 186.885 emakumezkoak. Bilbon 8.594 biztanle bizi dira kilometro karratuko. Udalak egindako banaketaren arabera, hiriak guztira dauzkan 41,3 kilometro karratuetatik, 17,35 dira hiria kontsideratzen direnak. Gainerantzekoetan \"banandutako biztanleria\" deritzona bizi da. Banandutako biztanleri hau, inguruko mendietan batzen da eta hiriak dauzkan 354.918 biztanleetatik 1.322 dira bertan bizi direnak.\nHiriak orokorrean aspaldi agortua dauka etxebizitza berriak eraikitzeko lur berriak agorturik. 1983an Erandio eta Txorierri haranak Bilbotik banandu ziren. Honen ondorioz besteak beste, biztanleria 1980tik aurrera beherakada nabarmena izan zuen. Desanexiorekin bat egiten duten urte horietan hiriak biztanleriaren %11 inguru galdu zuen, 45.000 biztanle inguru.\nTxurdinaga bezalako auzo berrienek, etxebizitzak eraikitzeko zeuden orube gehienak erabili dituzte honezkero.\nLeku falta dagoen arren, beste erabilera batzuk zeuzkaten guneak beregituratzen ari dira azken urteetan, eta horrela, auzo berriak eraiki dira. Bilbo Zaharra eta San Adrian auzoen arteko mehategi zaharretan, 3.100 etxebizitza berri eraiki dira, Miribillako auzo berria alegia. Santutxun, antzeko beste mehategintza gune batean \"Mina del Morro\" izeneko auzoa eraiki da, guztira 1.100 etxebizitzaz osatua. Horrez gain, Boluetan, Santa Ana delako gunean, 1.100 etxebizitza inguru eraikitzen hasi dira.\nAzken urte hauetan Basurtuko Termibus parean etxeorratzak eraiki dituzte Boluetan Boluetako dorreak eraiki dituzte fabrikak zeuden lurretan. Azkenik, Zorrotzaurreko uhartean etxebizitzak eraikitzen hasi dira. Zorrotzaurre da izatez etxebizitza asko egiteko aukera dituen azken gunea.\nBilboko barrutiak.\nHiriak, 41 kilometro karratuko azalera dauka eta zortzi barrutiez osatuta dago, banaketa hori 1983an ezarri zelarik. Barrutirik jendetsuena Ibaiondo da, biztanleriaren %16,2a bilduz, jende gutxien bizi den barrutia ostera Otxarkoaga-Txurdinagakoa da, %8,2arekin. Barrutirik handiena Ibaiondokoa da, 964,93 hektareako azalerarekin, eta txikiena Bego\u00f1akoa, 177,07 hektareako azalerarekin.\nBilbok dauzkan 34 auzoen artean handiena, Deustuko San Pedro da, guztira 188,94 hektareako azalerarekin. Ondoren, Zorrotzakoa, 128,54 hektareako azalerarekin, eta hirugarrena, Abandoko auzoa, 116,87 hektareako azalerarekin.\nImmigrazioa.\nEspainiar Estatutik abiatutakoa.\nBilbok Espainiar Estatutik abiaturiko migrazio-fluxu esanguratsuak jaso zituen, gorabeherekin, XIX. mende bukaeratik 1980ko hamarkada arte. Etorkin kopuru handienak, horrela, 1960ko eta 1970ko hamarkadetan iritsi ziren. Immigrazio hori Hego Euskal Herrira hedatu zen, eta intentsitate berezia izan zuen Bilbon eta bere eskualdean, etorkinen %70 inguru Bilboaldean kokatzen baitziren. Euren jatorri nagusiak Gaztela eta Leon eta, neurri txikiagoan, Extremadura, Andaluzia zein Galizia ziren.\nEspainiar Estatutik kanpoko immigrazioa.\n2000. urtetik aurrera berriro ere migrazio-fluxuak jaso zituen Euskal Autonomia Erkidegoak eta, beraz, Bilbok, kasu honetan Espainiar Estatutik kanpoko immigrazioa.\nBilboko biztanleriaren %6,7 Espainiar Estatutik kanpoko etorkina zen 2006an, azken hamar urteetan kopuru hori igoz. 1996an Espainiar estatutik kanpo jaiotako Bilboko biztanleak 1.000ra ez ziren ailegatzen; 2006an, ordea, kopuru hori 23.762 pertsonakoa zen (udalaren 2006ko datuen arabera).\nOrokorrean hiri guztitik zehar hedatu dira etorkinak, dena den, erdiguneko auzo batzuetan nabarmentzen dira gehien. Esaterako, Ibaiondo, Abando eta Uribarrin. Ibaiondoko barrutiaren kasua aipagarriena da, bertako San Frantzisko eta Bilbo Zaharra auzoetan, etorkinen kopurua biztanleriaren %18 eta %26ra ailegatzen da hurrenez hurren.\nEraikinak eta etxebizitzak.\nBilbok guztira 11.474 eraikin eta 153.034 etxebizitza zituen 2006. urtean. Etxebizitza bakoitzean batez beste 2,58 pertsona bizi dira. Kopuru hau, etengabe joan da beherantz azken hamarkadetan, Euskal Herrian gertaturiko familia ereduaren aldaketa dela eta. Lokalei dagokionez, 34.534 lokal daude hirian.\nEtxebizitza hutsen arazoa nahiko nabarmena da, guztira 15.245 etxebizitza huts dago hirian, eta 11.474 lokal huts. 2004. urtetik Eusko Jaurlaritzak etxebizitza hutsen alokairua errazteko programak, eragin txikia izan du Bilbon, nahiz eta ehundaka etxebizitza merkaturatu diren 2004tik.\nEraikinen adina.\nOrokorrean, inguruko hiriek baino eraikin zaharragoak ditu Bilbok. Eraikinen erdia baino gehiago 1960ko hamarkadaren aurretik izan ziren eraikiak. 1990eko hamarkadatik aurrera eraikuntza susperraldia izan badu ere, aurreko hamarkadetako iharduera mailatik oso urruti dago oraindik ere. Hamarkadaz hamarkadako datuak honakoak dira:\nEraikinen altuera.\nBilboko eraikinen batez besteko altuera sei solairukoa da. Altueraz altuerako datuak honakoak dira:"}
{"id": "35538", "revid": "1830", "url": "https://eu.wikipedia.org/wiki?curid=35538", "title": "Igor Elortza", "text": "Igor Elortza Aranoa (Durango, Bizkaia, 1975eko abuztuaren 18a) bertsolaria da.\nBiografia.\nDurangon jaio zen eta kale-giroan hazi, jatorri baserritarreko langile familia batean: jostuna eta euskara irakaslea izan du ama, eta tornularia aita. Umetan ikasi zuen bertsotan: Kurutziaga ikastolan Jon Lopategirekin eta Durangoko bertso eskolan Santi Belarrekin. Eskolarteko txapelketetan nabarmendu ondoren, oso gazterik hasi zen helduekin ere lehian eta plazan.\n1991tik hasita, hiru hamarkadatan beste hainbeste\u00a0belaunalditako bertsolariekin aritu da plazan. Bertsogintza berritu duten egitasmoetan ez ezik, bestelako adierazpide artistiko batzuetan ere jardun izan du: bertso doinu berriak, bertso-musika taldeak, bertsotramak, antzerki eta telebista gidoigintza, gazte literatura, artikulugintza, publizitatea, markagintza...\nBi mila saiotik gora egin ditu honezkero, bost bider izan da Bizkaiko txapeldun, eta Euskal Herriko hiru finaletan lehiatu da. Kultur eragiletzan ere jarduten da: Bertsozale Elkarteko eta Plateruena Durangoko kafe antzokiko zuzendaritzakide izan da, eta Euskal Herri mailako zein tokiko talde eta elkarte ugarirekin elkarlanean ere hainbat ekimenetan hartu du parte. 2018tik, Euskal Herriko Bertsozale Elkarteko lehendakaritzako partaide da.\nWordker moduan aurkeztu izan du bere burua: berbagin, palabrador, parol\u00e9tarien. Ingeniaritza Teknikoa Topografian titulua atera zuen EHUn, Euskal Kulturaren Transmisioa graduondokoa egin zuen MUn eta Enpresa eta Erakundeen Komunikazio Zuzendaritza masterra UABn.\nBertsogintza.\nLehen urratsak.\nLehen plaza Gernika izan zuen 1988an, 13 urterekin, Bizkaiko Eskolarteko Txapelketan.\nKobratutako lehen saioa Durangoko bertso-eskolakoekin egin zuen, Izurtzan, 1989ko udaberrian, 1.000 pezeta jasoz."}
{"id": "35540", "revid": "679", "url": "https://eu.wikipedia.org/wiki?curid=35540", "title": "Trafalgareko Bataila", "text": ""}
{"id": "35546", "revid": "431", "url": "https://eu.wikipedia.org/wiki?curid=35546", "title": "Sorotan bele", "text": ""}
{"id": "35597", "revid": "512", "url": "https://eu.wikipedia.org/wiki?curid=35597", "title": "Zamakola", "text": "Zamakola izenak hainbat adiera eta erabilera ditu:"}
{"id": "35610", "revid": "119347", "url": "https://eu.wikipedia.org/wiki?curid=35610", "title": "Zamakolada", "text": "Zamakolada 1804. urteko uztailean Bizkaian, Bilbon eta Ibaizabal ibaiaren bokale aldeko herrietan bereziki, gertatu zen herri-altxamendua izan zen, foruen aldekoa eta soldadutzaren aurkakoa.\nBilboko hiriaren eta Bizkaiko gainerako hiri eta herrien arteko tirabira eta konponezinek sortarazi zuten matxinada hura; zehazki, Simon Bernardo Zamakola Dimako eskribauak 1801ean Bizkaiko Batzar Nagusietan Abandoko portuaren alde aurkeztu zuen proiektuak piztu zuen auzia, eta hartatik datorkio Zamakolada izena.\nEspainiako Karlos IV.ak portu horren eraikuntza onar zezan, Simon Bernardo Zamakolak errege haren ministro guztiahalduna zen Godoyri losintxa egin nahirik, portu horrek \"Bakearen portua\" izena emango zuen, Godoy Basileako Bakeaz geroztik (1795) \"pr\u00edncipe de la Paz\" baitzen.\nTestuingurua.\nKonbentzio gerra bukatu zenean (1793-1795), argi geratu zen sistema militar zaharra ez zela Frantziako ejerzito modernoa garaitzeko gai. Frantziako armadek Gipuzkoa, Bizkaia eta Araba okupatu zituzten, baita Kataluniako lurralde batzuk ere. Ziurrenik, bertako biztanleek Espainiako koroaren interesak defendatzeko gogo faltak ahalbidetu zuen okupazio egoera hori. Edozein kasutan, Basileako Bakea onartu behar izan zuen Espainiako koroak, tropa frantziarrak penintsulatik ateratzearen truke Hispaniola uhartearen zati bat Frantziari utziz.\nGerraren ondorietako bat Bizkaio instituzioek pilatu zuten zor handia izan zen, eta ez zen argi zor hori nork eta nola behar zuen ordaindu. Desadostasunak areagotu egin ziren, Bizkaiko gune ezberdinetako oinarri ekonomiko ezberdinak eta lege-oinarri ezberdinak zirela eta. Izan ere, Bilbo inguruetan merkataritza jarduera ekonomiko garrantzitsua zen, beste tokietan ez bezala. Bestalde, Bilbok, hiribildua izanik, legearen ikuspuntutik ezberdintasunak zituen Bizkaiako foruak kudeatzen zituen beste herriekiko.\nZor horren banaketa Batzar Nagusietan erabaki behar zen, eta bozkaketan Bilbotarren proposamena alde batera utzia izan zen. Testuinguru horretan, eta Bilbotarrek Batzar Nagusietan zuten indar urria probestuz, Zamakolak Bilboko portuari lehia egingo zion portu baten eraikuntza proposatu zuen. Portua Bilboko itsasadarrean egitea zen ideia, Abandoko lurretan. Bilbo hiritik kanpo egonik, kudeaketa Bizkaiari zegokiokeen, Bilbori baino.\nHistoria.\nAurrekariak.\nPortuaren proiektuak ezadostasuna ekarri zuen: Bilboko hiriak ez zuen begi onez ikusten lehia egingo zion portu bat aldamenean izatea eta Bizkaiko Aldundiak aukera egokia zuen Bilboko hiriaz beste portu bat edukitzeko. Krisi sakonean zen Espainiako koroak Bizkaia ahuldu eta bere interesak indartzeko aukera ikusi zuen.\nEsan bezala, Bizkaiko Batzar Nagusien aurrean aurkeztu zuen proiektua Zamakolak, hura Batzarren kontrolpean egongo zelarik. Bizkaiko Batzar Nagusiek onartu eta gero, Bizkaiko Jaurreriarri (Zamakolari) portua egiteko baimena eman zion Madrilek Errege Dekretu baten bidez, 1801eko abenduaren 31n. Bilboko hiriak ez zuen hala ere etsi eta gisa guztietako losintxak eta mesedeak egin zizkion Godoyri, horietatik ezagunena Goyari Godoyren koadro bat enkargatzea izan zelarik. 1803an Bilboko ohorezko alkate ere izendatu zuten. Baina saiakera hauek porrot egin zuten eta Godoyk Zamakolaren proiektua berretsi zuen, hori bai, baldintza batekin, bizkaitarrek soldadutza egin behar izatea.\n1801-1804 bitartean bilbotarrek afera ilunetan nahasi nahi izan zuten Zamakola; 1804an Bilboko Kontsuletxeak portu berriaren gaineko jurisdikzioa eskatu zuen baina, urte bereko ekainean, Madrilgo Errege Agindu batek berretsi zuen, Zamakolak eginiko jestioen ondoren, portu berriaren izaera autonomoa. Madrildik itzuli ondoren, Zamakolak derrigorrezko soldadutzari oztoporik ez jartzeko eskatu zien, ordainez, batzarkideei. Soldadutza egitea foruen kontrakoa zen, baina, hasiera batean batzarkideak guztiz konforme egon ez arren, azkenean onartu egin zen. Azkenean, Zamakola bere kudeaketagatik txalotu eta Bizkaiko Jaurerriko erregidore izendatu zuten.\nBatzararen ondorengo egunetan, derrigorrezko soldadutzaren berria zabalduz joan zen. Herri xeheak ez zuen bidegabekeria hura onartu, eta Zamakolaren aldeko junteroak laster konturatu ziren Madrilek portuaren alde emanikoak ezer ez zirela foru-hauste handi haren ondoan. Herritarrak, beraz, ez zeuden ados, batez ere bizkaitar gazteak. Eskakizunak sortutako haserrea jaurerri osora zabaltzen joan zen. Proiektuaren kontrako batzarkideek Zamakolaren kontra egiteko aukera ikusi zuten eta gainerako bizkaitarrak erregidore berriaren kontra bultzatu zituzten. Bizkaiko burgesia zen, batez ere, Zamakolaren aurkako taldea, eta proiektua burutzeagatik foruak sakrifikatzea eta herria saltzea egotzi zioten.\nMatxinadaren hasiera.\n1804ko abuztuaren 16an hasi zen matxinada Bego\u00f1ako herrian; Jose Nicolas Batiz bertako fiela eta Zamakolaren lagun handiaren etxera sartu eta hurrengo egunerako udal-asanblada deitzeko eskatu zioten Batzar Nagusietan plan militarraren berri eman zedin. Batizek amore eman behar izan zuen, eta hurrengo egunean asanblada antolatu zen. Hurrengo goizean, ostiralez, plan militarraren kopia bat eskatu zioten Bego\u00f1ako udal-asanbladan zehar, baina Batizek uko egin zion eskariari. Gauzak horrela, preso hartu zuten, udaletxeko beste ordezkariekin batera.\nArratsaldean, asanbladako ordezkariak Bilbora jeitsi eta planaren kopiak eskatu zizkioten Bilboko korrejidoreari. Korrejidoreak planaren kopia bat eman eta ordezkariak bakean joan ziren, baina plana irakurri eta eztabaidatu ondoren, talde jendetsuago bat itzuli eta agintariei plan militarra baliogabetzeko eskatu zieten. Horrez gain, Bizkaiko armategitik Bego\u00f1ako udalari zegozkion fusilak hartzeko baimena eskatu zuten. Diputazioak eskaerei men egin zien: hurrengo Batzarrak ospatu arte plan militarra ez zela onartuko hitz eman zuten publikoki, eta fusilak Bego\u00f1atarren esku utzi zituzten. Zamakolak Dimara egin zuen ihes.\nIstiluen hedapena.\nHala, Bizkaiko Gobernuak biderik gabe utzi zuen Batzar Nagusiek soldadutzari buruz hartutako erabakia hurrengo Batzar Nagusiak bildu arte, baina Bego\u00f1akoek, pozik egon arren, ez zuten Batiz askatu. Hurrengo egunean, abuztuaren 18an, Abandoko jendea bego\u00f1atarrei batu zitzaien eta hauek ere armak eskuratu zituzten. 200 bat lagun baino gehiago Bilbora joan eta bulegoak miatu zituzten eta diputazioko zenbait kide atxilotu zituzten, bertako askoren laguntzaz. Korrejidorea, Jose Agustin Iba\u00f1ez de la Renteria eta Pedro Jimenez Breton diputatu nagusiak eta Benito de Arechabala eta Diego Antonio de Basaguren jaurerriko idazkariak Abandoko udaletxean giltzaperatu zituzten, aurreko biurtekoan diputatu nagusi izan zen Pedro Francisco de Abenda\u00f1orekin batera. Bego\u00f1atarrek Batzar Nagusi berriak bil zitezela eskatu zuten. Bilbora bildutako jendeak korrejidorearen eta ahaldun nagusien buruak eskatu zituen, \"lapur\" eta \"aberriaren traidore\" deituz.\nGero eta herri gehiagotara zabaldu zen matxinada: Sestao, Portugalete, Barakaldo, Deustura... Kontuan izan behar da XVIII. mendearen bukaerara Bilboko jaun eta aberatsek ia monopolio erregimena zutela bizkaitar hiriburuko portuan. Abandon portu berri bat irekitzeak gainbehera ekarriko zion. Hori dela eta matxinatuak Bilbon sartzean askok lagundu zien.\nEgoera baretu zen arren, kalean tentsioa zen nagusi. Bego\u00f1a, Deustu, Abando, Bilbo eta Barakaldon patruila armatuak zebiltzan, agiri ofizialen bila. Inguruko herrietan ere iskanbilak zeuden. Giro hartan abuztuaren 22rako Ezohiko Batzar Nagusiak deitu zituen Luis Marcelino Pereira korrejidoreak.\nDiman ezkutatua zen Zamakolak Arratiako merindadeko batzarrak deitu zituen, eta batzarrean ibarra babesteko bizilagunek armak hartzea erabaki zuten. Diputazioak, ordea, zibilen arteko borroka armatuaren beldur, armak ez hartzeko eskatu zien Arratiako bizilagunei.\nEzohiko Batzar Nagusiak.\nHilaren 22ko goizean ospatu ziren Ezohiko Batzar Nagusiak, eta aspaldiko jendetsuenak izan ziren. Batzarrean, aurreko bilkuran onarturiko plan militarraren kopia irakurri zen, entzuleen marmarrak haizatuz. Batzarrean soldaduzka sistema bertan behera utzi eta erregeari beste bat proposatzea adostu zen. Azkenik, milioi bat errealeko doaintzaren eskaria egiten zitzaion koroari.\nHilabete lehenago txaloka hartu zuen batzarra kontra zuen orain Zamakolak. Abuztuaren 30ean amaitu zen batzarra, eta diputazioko kideek dimisioa eman zuten. Kide berriak hautatu eta plan militarra baliogabeturik, batzarkideak beren herrietara itzuli ziren. Egoera barea zen, plan militarra alde batera utzia eta haren bultzatzaile gehienak dimisioa eman edo ihes eginik baitzeuden. Zamakolak eta beste zenbaitek Nafarroara egin zuten ihes, erregeordearen babesera.\nKoroaren erantzuna.\nEspainiako Gorteetan larri zebiltzan Bizkaiko berriak entzunda. Frantziako altxamentuaren ondorioak ez ziren denboran urrun, eta Bizkaiako altxamendua beste euskal probitzietara hedatuko zenaren beldur ziren. Estatuak gatazka berehala geldiaraztea erabaki zuen, eta gerra egoera deklaratu zuen probintzian (egoera horrek 1807 arte iraun zuen, Napoleonen inbasioa arte).\nBizkaitarrek 1804ko irailaren 1ean jakin zuten Espainiako gudarostea abiatu zela Bilbo aldera Donostiatik eta Iru\u00f1etik, eta Bilboko Udalak Godoyri tropa haiek erretira zitzala eskatu zion arren, espaniar ministroak epailea aurretik, eta gudarostea, ondotik, bidali zituen. Bizkaiko erakundeek batzarrean hartutako erabakien ondoren egoera lasaia zela eta erreboltak bukatua zirela errepikatu zuen, baina, Godoyk muzin egin zion elkarrizketari. Irailaren 21ean sartu zen espainiar gudarostea Bilbon eta ondoko egunean ekin zion zapalkuntzari: Mazarredo jenerala eta Mariano Luis Urkixo ministro ohia erbesteratu zituzten eta isunak, atxilotzeak eta kargu-uzteak izan ziren kargudunen artean. Herritar xeheei kartzela zigor handiak ezarri zitzaizkien.\nOndorioak.\nEpaia 1805eko maiatzaren 23an eman zen, Bizkaiko 384 lagun kondenatu zituzten (367 gizon eta 17 emakume). Isun ekonomikoak, herbesteak, kartzela zigorrak eta, ironikoki, Espainiar armadan sartzea izan ziren emandako kondenak. Matxinadan zehar hildakorik gertatu ez zenez, ez zen heriotza zigorrik ezarri, baina istilu gehien izan ziren herrietan destakamentuak utzi ziren eta udaletxeak gastu militar horiek ordaintzera behartu zituzten. Isun horiek guztiak bilduz, Espainiako koroak 12 milioi erreal bildu zituela kalkulatu da.\nBitxikeria bezela, Bilbok garaian zuen \"Txit Noble eta Txit Leial\" titulua galdu zuela Zamakoladaren ondorioz.\n1807an indultu bat eman zuen Madrilgo gobernuak Zamakoladaren ondoren kondenatutakoentzat.\nEsan beharrik ere ez dago Zamakolaren proposamena ez zela burutu eta derrigorrezko soldadutze ez zela indarrean eman, baina Espainiako koroak epaiak eta okupazio militarra baliatu zituen Bizkaiako administrazioan esku sartzeko. Korrejidore postua desagertarazi zuen (foru-antolaketan ezinbesteko kargua zena), eta horren ordez Madrilen menpeko kargu politiko-militarrak ezarri zituen. Egoera horrek Frantziak Espainia inbaditu arte iraun zuen."}
{"id": "35611", "revid": "137486", "url": "https://eu.wikipedia.org/wiki?curid=35611", "title": "Thomsonen eredu atomikoa", "text": "Thomsonen eredu atomikoa (maiz, pudinaren edo mahaspasa-pastelaren modeloa deitua) J. J. Thomsonek 1904an proposatutako eredu atomikoa da, 1897an elektroia aurkitu eta gero, protoia eta neutroia aurkitu baino urte batzuk lehenago. Modeloan, atomoa atomo positibo batean karga negatiboko elektroiez osatuta dago, bertan txertatuta, pudin (edo budin) batean mahaspasak bezala. Konparazio hori dela eta, ideiari mahaspasa-budinaren eredua deitu zitzaion. Elektroiak atomoaren barruan uniformeki banatzen zirela zioen, karga positiboko hodei batean esekita. Atomoa karga positiboko esfera bat zen, eta elektroiak zituen, gran8ulu txikiak bailiran banatuta.\nLaburpena.\nUrte asko ziren atomoek negatiboki kargatutako partikula subatomikoak zituztela ezaguna zela. Thomsonek \"korpuskulu\" (partikulak) deitzen zien, baina ohikoagoa zen \"elektroi\" deitzea, hau da, G. J. Stoneyk 1891n \"elektrizitatearen oinarrizko kopuru unitarioarentzat\" sortu zuen izena. Thomsonen esanetan, atomoek karga positiboren bat ere eduki behar zuten, elektroien karga negatiboa bertan behera uzteko. Thomsonek 1904ko martxoko \"Philosophical Magazine\" aldizkari zientifiko britainiar nagusiaren edizioan argitaratu zuen bere eredu-proposamena. Thomsonen iritziz:\nJ.J. Thomsonek William Thomsonen lanari jarraitu zion, 1867an artikulu bat idatzi baitzuen zurrunbilo atomo bat proposatuz. J.J. Thomsonek bertan behera utzi zuen 1890eko \"atomo nebularraren\" hipotesia, atomoaren zurrunbiloaren teorian oinarritzen zena, non atomoak zurrunbilo ez-materialez osatuak zeuden, eta iradoki zuen bazegoela antzekotasunik zurrunbiloen antolamenduaren eta elementu kimikoen artean aurkitutako erregulartasun periodikoaren artean. Thomsonen eredu atomikoak erradiazioa eta elektrolisia egoki azaltzen zituen, diseinatutako esperimentuek erakutsi zuten bezala. Atomoaren ereduak, J.J. Thomsonen proposamenak, karga bolumetriko positiboa duen Kelvinen ereduan oinarrituak, bere aurkikuntzen ikuspegi zientifikoaren izaera islatzen du, hau da, etorkizuneko esperimentuak gidatzeko ideiak proposatzea.\nEredu honetan, elektroien orbitak egonkorrak ziren mekanika klasikoaren arabera, elektroi bat positiboki kargatutako esferaren erdigunetik urruntzen zenean, barrurantz indar positibo garbi handiagoa zuelako, bere orbitaren barruan karga positibo handiagoa zegoelako (ikus Gaussen legea). Elektroiak eraztunetan biratzeko libre ziren, eta eraztun horiek are gehiago egonkortzen ziren elektroien arteko elkarreraginen ondorioz, eta neurketa espektroskopikoek elektroien eraztun desberdinei lotutako energia-desberdintasunen berri eman behar zuten. Thomson bere eredua birmoldatzen saiatu zen, esperimentalki hainbat elementurentzat ezagutzen diren espektro-lerro nagusietako batzuen berri emateko. 1897an jada, Joseph Larmor fisikari teorikoak elektroien oszilazioagatik espektro lerroen banaketa eremu magnetiko batean azaldu zuen. \"Nature\" aldizkarian Bohrren atomoaren mendeurrenaren ospakizun baten arabera, 1912an John William Nicholson izan zen elektroiek espektro lerroak nukleorantz jaistean irradiatzen zituztela lehen aldiz aurkitu zuena, eta bere teoria nuklearra zein kuantikoa zen.\nMahaspasa budinaren eredua baliagarria izan zen Ernest Rutherford ikaslearentzat, atomoen konposizioa sakonago esploratzeko esperimentuak asmatzeko. Gainera, Thomsonen eredua Joseph Larmorren eguzki-sistemaren aurreko ereduak eta Nagaokak 1904an proposatutako Saturnoren eraztunen eredua (Saturnoren eraztunen James Clerk Maxwellen ereduari dagokionez) baino hobea izan zen, horiek ezin baitziren mekanika klasikoaren azaldu, eguzki-sistemaren ereduetan elektroiak espiralean sartuko baitziren nukleoan, eta, beraz, bertan behera utzi zituzten Thompsonen ereduaren mesedetan. Hala ere, aurreko eredu atomiko guztiak erabilgarriak izan ziren 1913ko Bohrren eredu atomiko egokienaren aurrekari bezala, eguzki-sistemarenaren antzekoa. Bohrrek bere artikuluan aipatzen duenez, John William Nicholsonen 1912ko eredu nuklearretik maileguan hartu zuen, zeinaren eredu atomiko kuantikoak momentu angeluarra \"h\"/2 \u03c0 bezala kuantifikatzen zuen. Bohrren eredua hasieran Nagaokaren eredu bezala planteatu zen, baina Sommerfelden antzinako teoria kuantikoak orbita eliptikoak sartu zituen 1914-1925 urteetan, teoria mekanika kuantiko modernoak kendu zuen arte. \nHizkera lauan Thomsonen ereduari \"plum pudding\" izena eman zitzaion, elektroiak modu positiboan kargatutako espazioaren bere eremuan banatzeak zientzialari asko gogorarazten baitzituen mahaspasak edo aran lehorrak, \"plum pudding\" izeneko postre ingeles ezagunean bezala.\n1909an, Hans Geiger eta Ernest Marsdenek esperimentuak egin zituzten urrezko xafla finekin. Ernest Rutherford irakasleak Thomsonen eredu atomikoarekin bat zetozen emaitzak aurkitzea espero zuen. 1911ra arte ez zituen Rutherfordek ondo interpretatu urrezko atomo bakoitzaren erdian karga positiboko nukleo oso txiki bat egotea eskatzen zuen esperimentuaren emaitzak. Horrek atomoaren Rutherforden eredua garatzera eraman zuen. Rutherfordek bere emaitzak argitaratu eta berehala, Antonius Van den Broekek proposamen intuitiboa egin zuen: atomo baten zenbaki atomikoa bere nukleoan dauden karga unitateen kopuru osoa da. 1913ko Henry Moseleyren esperimentuek Van den Broek-en proposamena babesteko beharrezko frogak eman zituzten. Karga nuklear eraginkorra zenbaki atomikoarekin bat zetorrela aurkitu zen (Moseleyk karga diferentziaren unitate bakarra aurkitu zuen). Lan hau urte berean amaitu zen atomoaren Bohr ereduarekin, eguzki sistemaren antzekoa (baina kuantuek mugatua), non karga positiboen kopuru atomikoa duen nukleo bat elektroi kopuru berdinez inguratua dagoen bilgarri orbitaletan. Thomsonen ereduak Rutherforden esperimentuak gidatzen dituen bezala, Bohrren ereduak Moseleyren ikerketak gidatzen ditu.\nThomsonen eredu atomikoaren arrakasta.\nEredu atomiko berritzaile honek XIX. mendearen bigarren erdian zehar izpi katodikoen azterketari esker lortutako ebidentzia zabala erabili zuen. Daltonen eredu atomikoak prozesu kimikoen eraketaren berri ematen bazuen ere, atomo zatiezinak postulatuz, izpi katodikoek emandako ebidentzia gehigarriak atomo horiek karga negatiboko partikula elektrikoak zituztela iradokitzen zuen. Daltonen ereduak ez zuen barne egitura ezagutzen, baina Thomsonen ereduak Daltonen ereduaren bertuteak gehitzen zituen eta aldi berean izpi katodikoen gertaerak azal zitzakeen.\nEredu atomikoaren hutsuneak.\nThomsonen ereduak kimikan eta izpi katodikoetan ikusitako gertaera asko behar bezala azaltzen bazituen ere, atomoen barruan karga positiboaren banaketari buruzko iragarpen okerrak egiten zituen. Thomsonen ereduaren iragarpenak bateraezinak ziren Rutherforden esperimentuaren emaitzekin, zeinak iradokitzen baitzuen karga positiboa atomoaren erdiguneko eskualde txiki batean kontzentratuta zegoela, geroago nukleo atomiko bezala ezagutu zena. Rutherforden eredu atomikoak azken hau azaltzea ahalbidetu zuen, positiboki kargatutako eta dentsitate handiko nukleo atomiko baten existentzia azaleratuz.\nThomsonen ereduak azaltzeke utzitako beste egitate bat Mendeleieven taula periodikoaren erregulartasuna zen. Bohr, Sommerfeld eta Schr\u00f6dingerren modeloek, azkenik, taulako elementu kimikoen propietateen erregulartasun periodikoak azalduko zituzten, atomoko elektroien antolaketa egituratuago baten ondorioz, Thomsonen ereduak eta Rutherforden ereduak aintzat hartu ez zutena.\nLotutako problema zientifikoak.\nEredu zientifikoaren adibide garrantzitsu gisa, aran-budinaren ereduak hainbat problema zientifiko motibatu eta gidatu ditu.\nAtomoaren tamaina.\nElektroi bakarreko aranen budinaren eredua Arthur Erich Haas fisikariak erabili zuen neurri batean 1910ean, Plancken konstantearen eta hidrogeno atomoen Bohrren erradioaren zenbakizko balioa kalkulatzeko. Haasen lana izan zen balio horiek magnitude-ordena zehatz batekin estimatzen lehena, eta Niels Bohr-en lanaren aurretik hiru urte eman zituen.\nThomsonen problema matematikoa.\nAran-budinaren ereduarekin lotutako problema matematiko bat da esfera unitario batean zein den karga puntual berdinen banaketa optimoa, Thomsonen problema deritzona. Thomsonen problema aran-budinaren ereduaren ondorio naturala da, hondo positiboko karga uniformea ez duenean."}
{"id": "35616", "revid": "688", "url": "https://eu.wikipedia.org/wiki?curid=35616", "title": "Habana", "text": "Habana (, ahoskatua) Kubako hiriburua, probintzia, portu nagusia eta merkataritza gune garrantzitsuena da. 728,26\u00a0km\u00b2ko eremua du eta 2012an 2.106.146 biztanle zituen. Karibeko hiri jendetsuena da.\nDiego Vel\u00e1zquez de Cu\u00e9llar espainiarrak sortu zuen 1515ean, \"San Crist\u00f3bal de La Habana\" izenarekin. 1982an, UNESCOk Habana Zaharra eta gotorlekuak Gizateriaren Ondare izendatu zituen.\nGeografia.\nHabana Kubako ipar-mendebaldeko itsasaldeko badia batean dago, Ozeano Atlantikoa Karibe itsasoarekin lotzen dituen Floridako itsasartearen hegoaldean. Badiaren ahoa estua eta luzea da eta oso portu natural segurua da. Haren kokapena dela eta, Mexikoko golkoaren sarreran, Hego Amerikatik Estatu Batuetara doan itsas bidean, denbora luzean Karibeko porturik handienetarikoa izan da.\nHiria badiaren mendebalde eta hegoaldeko muino apaletan hedatzen da. Almendrares ibaiak hegoaldetik iparralderako norabidean zeharkatzen du. Ekialdean dagoen kareharrizko goragunearen gainetan (60 m) El Morro eta La Caba\u00f1ako gotorleku kolonialak daude. Mendebaldeko beste goragune baten gainean Printzearen gaztelua eta Habanako Unibertsitatea daude.\nKlima.\nHabanak alisioek eta itsasoaren hurbiltasunak leundutako klima tropikala du; K\u00f6ppen klima sailkapenaren arabera, negu lehorreko sabanako klima (\"Aw\") da. Urtean zehar, tenperaturak oso egonkorrak dira: urteko batez bestekoa 25,2\u00a0\u00b0C da; urtarril eta otsaileko batez bestekoa 22\u00a0\u00b0C da; eta abuztukoa, 28\u00a0\u00b0C. Urtean pilatutako prezipitazioa 1.200\u00a0mm ingurukoa izaten da. Urtaro euritsua ekainaren eta urriaren bitartekoa da, eta urtaro lehorra, abenduaren eta apirilaren artekoa.\nHiriaren garapena.\nEz dago ziur jakiterik San Crist\u00f3bal de La Habanaren lehenbiziko (1514-1515eko) kokalekua. Uhartearen hegoaldeko itsasbazterrean zegoen, Surgidero de Batabanotik gertu edo Mayabeque ibaiaren ertzean. Zenbait urte geroago, kokalekua iparraldeko kostaldera aldatu zuten, Habanako badia itsasoarekin lotzen duen kanalaren mendebaldeko urbazterrera, hots, gaur egungo tokira.\nHabanako zaharrak (\"Habana vieja\") jatorrizko kale estuak ditu. Gune zahar horren inguruan, XVIII. mendean hiria mendebalde eta hegoalderantz garatu zen eta kanalaren beste urbazterrean, Regla herria hazten hasi zen. XIX. mendean, hiria arras zabaldu zen mendebalderantz eta hegoalderantz, La Vivora, Luyano eta beste auzo berri batzuk sortu baitziren.\nXX. mendeko lehen hamarkadetan, aldaketa esanguratsuak izan zituen, nagusiki Estatu Batuetako goi klaseen aisialdi leku bilakatu baitzen. Hotel, gune komertzial eta luxuzko auzoekin batera, txabola gune handiak ere sortu ziren. 1970. urtetik, Habana hiriaren kanpoaldean nekazaritza sustatu zen, 30.000 hektareako \"Cord\u00f3n de la Habana\" lekuko; alor horietan, kafea, fruitu tropikalak, barazkiak eta abar lantzen dira. Hori guztia bultzatzeko, Kubako gobernuak ureztatze sarea eraiki zuen.\nBarrutiak.\nHiria 15 udalerritan (\"municipio\") banaturik dago eta haietako bakoitza, 105 auzotan (\"consejo popular\"). Hona udalerrien zerrenda:\nHistoria.\nHiriaren lehen urratsak.\n1514. urtean, Diego de Vel\u00e1zquezen aginduz, San Crist\u00f3bal de la Habana herria sortu zen irlako hego kostaldean, Batabanotik gertu, baina haren kokalekua ez zen bizileku egokia; horrez gain, oso arriskutsua zen itsas nabigaziorako. Arrazoi horiek zirela eta, 1518. urtean berrogei eta hamar kolono iparraldera mugitu ziren, gaur egun Almendares ibaiaren uhubiaren ondoan. Hurrengo urtean, berriro kokalekuz aldatu eta gaur egungo tokira joan ziren, badiaren babespean.\nIndiako flotak Habanan gelditzen ziren, bidaian hasteko eguraldi onaren zain; beraz, bertan denbora luzea eman behar zuten eta garraiatzen zituzten bitxiek eta merkantziek jende anitz erakartzen zuten. Biztanleak gehiago zirenez, kultiboak emendatuz joan ziren, batez ere esklabo beltzak erabiltzen zituzten lan gogorretarako. Haietan tabakoa nagusitu zen, eskari handia baitzegoen. Hiria garatuz joan zen eta bestelako industriak sortu ziren, hala nola, ontzitegiak eta ontziak konpontzeko industriak.\nHabana hiriburu.\n1553an, Habana Kubako hiriburu bihurtu egin zen eta horrek hazkundea bizkortu zion. Horrexegatik, piraten helburu izan zen: 1555. urtean, Jacques de Sores pirata frantziarrak suntsitu eta uztak erre zituenez, Kubako gobernadoreek Habanan gotorlekuak eraikiarazi zituen, piratengandik babesteko.\nHandituz zihoan zen heinean, Habanak zenbait izurrite jaso zituen:\nHala eta guztiz ere, populazioa emendatuz joan zen: 1600. urtean, 4.000 biztanle zituen; 1700.ean, berriz, 30.000.\nIngalaterraren okupazioa.\n1762. urtean, tropa britainiarrek hiria hartu zuten, zenbait hilabetez setiatu ostean, baina denbora laburrean egon zen ingelesen eskuetan, Versaillesko Ituna zela eta, espainiarren eskuetara itzuli baitzen.\nXX. mendean.\n1898. urtean, Kuba Espainiako parte izateari utzi zion, eta Habanak hedakuntzen segiitu zuen, orain, Estatu Batuen eraginpean. Hiriaren ondoan, gune industrial handiak sortu ziren, eta bere populazioa handituz joan zen (1960. urtean 1.500.000 biztanle).\nHiriak zabalkunde handia izan zuen Batistaren agindupean, estatubatuarren aisialdi leku gisa.\n1968. urtean hiriaren erreforma aurrera eraman zen, langileentzako auzoak eraikiz eta gizarte organizazio zibilak (\"Comit\u00e9s de manzana\") direla eta.\nOndasun nagusiak.\nHabanak interes historiko eta turistiko handia du, bere eraikin militarrak eta kolonialak direla besteak beste.\nEraikin militarrak.\nHabanako hiriaren garapena bere kaiaren garapenari oso lotura egon da, XVI eta XVII. mendeetan, harresi eta gotorlekuak eraiki ziren piratetatik babesteko.\nGotorlekuak ondorengoak dira:\nEraikin zibilak.\nHiriaren historiako lehen urteetan, lastozko eta buztinezko eraikinez osatuta zegoen: aduana, hots, harriz egindako lehena 1582an amaitu zen; hurrengo urteetan, hiriaren garrantzia handituz joan zen heinean, eraikuntza garrantzitsu asko eraiki ziren. Eraikin zibilen artean:\n1950. urtetik aurrera, aldaketa politikoekin bat, beste eraikuntza korronte bat ageri zenez, eraikuntza multzo handiak eta miresgarriak eraiki ziren.\nHerri eta hiri senidetuak.\nHabana ondorengo herri eta hiriekin senidetuta dago:\nHabana Iberoamerikako Hiriburu Hirien Batasunaren (gaztelaniaz: \"Uni\u00f3n de Ciudades Capitales Iberoamericanas - UCCI\") (portugesez: \"Uni\u00e3o de Cidades Capitais Ibero-americanas\") partaide da, 1982ko urriaren 12tik, jarraian agertzen diren hiriekin senidetarsun erlazioak hasiz:"}
{"id": "35620", "revid": "105290", "url": "https://eu.wikipedia.org/wiki?curid=35620", "title": "Rutherforden sakabanatzea", "text": "Rutherforden sakabanatzea fenomeno fisiko bat da, Ernest Rutherfordek 1911an azaldutakoa urre xafla saiakuntza burutu ondoren hauteman zena. Coloumben sakabanaketa bezala ere azaltzen da batzuetan, sakabanaketa indar elektriko estatikoak egindako aldenketagatik gertatzen delako. Antzeko prozesu batez 1960an nukleoaren barrua frogatzeko erabili zen, sakabanaketa sakon inelastikoa deritzona. Sakabanatze honetan oinarrituta, Rutherfordek eredu atomikoa proposatu zuen, gerora Bohrren eredu atomikora aldatuko zena.\n= Ikus, gainera ="}
{"id": "35621", "revid": "96586", "url": "https://eu.wikipedia.org/wiki?curid=35621", "title": "Scott Joplin", "text": "Scott Joplin (- ) afroamerikar ragtime estiloko piano-jotzaile eta musikagilea izan zen. Ragtime klasikoaren hiru konpositore onenen artean dago, James Scott eta Joseph Lambekin batera, bera den arren estilo honen adierazle nagusia.\nBizitza.\nFlorence Givins eta Giles Joplinek izan zituzten sei seme-alabetatik bigarrena izan zen. Julius Weissek, alemaniarra zen irakasle bat, pianoa jotzen irakatzi zion doain.\nTaberna eta putetxetan jotzen hasi zen nerabea bai ez zenean, beltzek jotzen zuten tokia, alegia. Saint Louisera joan zen bizitzera 1885ean. 1893an, ordea, Chicagoko World's Columbian Expositionean jo zuen eta urte bat geroago Sedaliara, Missouri, joan zen. Bertan argitaratu zituen 1899an \"Original Rags\" eta \"Maple Leaf Rag\" (bere lanik garrantzitsuena eta argitaratu den ragik ezagunena). 1911n, behin New Yorkera bizitzera joanda zegoenean, \"Treemonisha\" opera estreinatzea nahi izan zuen eta lau urte beranduago lortu zuenean ez zuen emaitza ona izan. Asko goibeldu zuen honek egilea eta burutik jota bukatu zuen.\nBere musika berriz agertu zen \"The Sting\" (1973) filmean.\nBere abestiak.\nAlfabetikoki ordenatuta. Parentesi artean copyright urtea agertzen da:"}
{"id": "35622", "revid": "219", "url": "https://eu.wikipedia.org/wiki?curid=35622", "title": "Marshall Uharte", "text": ""}
{"id": "35623", "revid": "371", "url": "https://eu.wikipedia.org/wiki?curid=35623", "title": "Thomsonen eredu atomiko", "text": ""}
{"id": "35624", "revid": "56334", "url": "https://eu.wikipedia.org/wiki?curid=35624", "title": "Marruskadura-indar", "text": "Fisikan, marruskadura-indarra \u2014edo, besterik gabe, marruskadura\u2014 elkar ukitzen duten bi azalen arteko labainketari edo errodadurari kontra egiten dion indarra da. Marruskadura-indarra bi gorputzen ukipen-gainazaletan agertzen da, gainazalarekiko norabide perpendikularra du eta gorputzen elkarrekiko higidura tangentziala oztopatzen du ukipena galtzen ez den bitartean. Bi gorputzetan indar bana agertzen da aldi berean, bietan norabide berekoa, baina alderantziko noranzkoekin; alegia, gorputz bakoitzean indar batek eragiten du, eta bi indar horiek \"akzio-erreakzio\"ko printzipioa betetzen dute.\nIzatez, bi gorputzen gainazalek dituzten inperfekzio eta laztasunen ondorioz agertzen da marruskadura. Bi gorputzak elkarrekiko geldi daudenean (\"marruskadura estatikoa\" dagoenean), ez da energiarik xahutzen; bata bestearekiko higitzen ari direnean (\"marruskadura dinamikoa edo zinetikoa\"), ordea, energia xahutzen da marruskaduraren kausaz, eta prozesu horretan bi gorputzen \"energia zinetikoa\"ren parte bat \"bero\" bihurtzen da.\nSolido zurrunen arteko marruskadura.\nIzatez, gorputzen arteko 'ukipena' \"kontzeptu makroskopikoa\" da. Izan ere, atomoen artean ez da ukipen kontzepturik erabiltzen; aitzitik, \"distantziarako indar\"rak kontsideratzen dira, 'kontakturik' gabeak. Baina gizakien zentzumenen mailara pasatzean, gorputzek elkar 'ukitu' egiten dutela ikusi edo sumatzen dugu.\nSolido zurrunen arteko marruskadura aztertzeko eredu estandarra.\nElkar ukitzen eta elkarrekiko tangentzialki higitzen ari diren bi solido zurrunen arteko indarra aztertzeko, lehenengo hurbilketa batean, \"marruskaduraren eredu estandarra\" erabiltzen da. Eredu sinpleena den honetan, bi solidoek elkarri egiten dizkioten ukipen-indarrak aztertzean, bi osagai kontsideratzen dira: osagai normala, formula_1, eta osagai tangentziala, formula_2. Baina, izatez, indar horiek gorputz desberdinetan eragiten dute, eta akzio-erreakzioko indarrak dira, alboko eskeman zoru horizontalean higitzen ari den solido baten arteko marruskadura-indarren kasuan modu grafikoan adierazita dagoen bezala.\nOsagai normala.\nOsagai normalak bi solidoen arteko presioa adierazten du, hau da, ukipenean daudela elkarri egiten dioten presioa eragiten duena. Hain zuzen ere, gorputz bakoitzak jasaten duen indarraren osagai normalaren norabidea gainazalaren perpendikularra da eta gorputzaren barrualderako noranzkoa du; hau da, alboko irudiko kasuan, zoruak gorputzari egina, gorantz, formula_3, eta gorputzak zoruari egina, beherantz, formula_4.\nOsagai tangentziala.\nBestalde, osagai tangentzialak bi gorputzen higidura erlatiboa eragozteko edo frenatzeko ahaleginean dihardu (solido batean zein bestean). Hortaz, gainazalaren norabide ukitzailea duena izanik, zoruak gorputzari egindako osagai tangentzialak gorputzaren abiaduraren aurkako noranzkoa du, gorputza balaztatzekoa, eta azelerazio negatiboa sorrarazten du gorputzean (\"dezelerazioa\" ere esaten zaio). Alderantziz, gorputzak zoruari egindakoak zorua bera herrestan eramateko noranzkoa du, gorputzaren abiaduraren noranzkoan, zorua mugiarazteko gai izan zein ez. Izatez, ukipen-indarraren osagai tangentzial hori da marruskadura-indarra, formula_2\u00a0sinboloaz adieraziko duguna, horrela egiten delako nazioartean (azpi-indizeko formula_6\u00a0horrek \"frikzio/friction\" hitza islatzen baitu).\nLehenengo hurbiletan marruskadura aztertzeko erabiltzen den eredua.\nHistorikoki, marruskadura aztertzeko lehenengo ikerketak XVII. mendean egin ziren, bereziki Guillaume Amontons-en eskutik. Berak lorturiko emaitzen ondorioz, marruskaduraren lehenengo bi \"lege klasikoak\" proposatu zituen:\nEgia esanda, marruskadura fenomenoa hiru lege horietan azaltzen dena baino korapilatsuagoa da, baina lehenengo hurbilketa batean, eredu teoriko hori nahikoa egokia dela esan dezakegu, fenomeno honen ezaugarri batzuk aztertzeko behintzat; hortaz, eredu horretaz baliotuko gara hurrengo azalpenetan.\nMarruskadura-koefizientea.\nAurreko paragrafoan aipaturiko lehenengo legearen arabera, marruskadura-indarraren modulua eta ukipen-indarraren osagai normalaren balioa elkarren proportzionalak dira. Proportzionaltasun hori proportzionaltasun-konstante batez adieraz dezakegu, honelaxe:\nformula_7\nKonstante horri \"marruskadura-koefizientea\" deritzo. Zehatz hitz eginda, erlazio hori bi gorputzak elkarrekiko higitzen ari diren kasuan aplikatzen da eredu teoriko honetan, eta ez elkerrekiko geldi dauden kasuan. Horregatik, marruskadura-indarraren neurria zehazki zein den adierazteko, bereizi egiten dira egoera estatikoa (bi gorputzak elkarrekiko mugitzen ari ez diren kasua) eta egoera dinamikoa (elkarrekiko higitzen ari direnean).\nMarruskadura estatikoa.\nDemagun gorputz solido bat geldi dagoela zoluaren gainean, eta irristarazteko norabidean indar bat egiten zaiola kanpotik. Indarra ezartzean, marruskadura-indar bat sortzen da ukipen-gainazalean, kanpoko indarraren aurkako noranzkoan, gorputza geldi iraunarazteko ahaleginean. Kanpoko indarraren modulua txikia bada, marruskadura-indarra aski handia izango da kanpoko indarra anulatzeko, eta bi gorputzek geldi iraungo dute elkarrekiko. Baina kanpoko indarra mugako neurri bat baino handiagoa bada, marruskadura-indarra ez da gai izango kanpokoa anulatzeko. Mugako indar horren modulua era honetan dago erlazionaturik ukipen-indarraren osagai normalarekin: formula_8. Hain zuzen ere, formula_9\u00a0proportzionaltasun-konstanteari \"marruskadura-koefiziente estatikoa\" deritzo (nazioarteko sinboloaren formula_10\u00a0azpi-indizea \"static\" hitzari dagokio). Beraz, kontuan izanik mugako indarra baino txikiagoa aplikatzean gorputzak egoera estatikoan irauten duela, honelaxe adierazten da marruskadura-indar estatikoaren balioa:\nformula_11\nKanpotik eginiko indarra hori baino handiagoa denean, gorputza higitzen hasten da, eta hortik aurrera egoera dinamikoa eduki beharko da kontuan. Agerikoa denez, marruskadura-indar estatikoaren adierazpen matematikoan desberdintza-sinboloa ageri da: formula_12. Horrek esan nahi du ezen, marruskadura-indarra gorputza higitzen ez hasteko adina handi izango dela, harik eta mugako balio bateraino iristen den arte.\nGauzak horrela, portaera horrek bide ematen digu marruskadura-koefiziente estatikoaren balio maximoa zein den neurtzeko, Hain zuzen ere, angelu aldakorreko plano inklinatu batean egindako zeharkako neurketa batez kalkula dezakegu balio hori, ezkerraldeko irudian eskematikoki azalduta dagoen bezala. Planoaren aldapa poliki-poliki handiagotzen hasiz gero, formula_13 angelu txikietarako gorputzak geldi iraungo du, marruskadura-indarra aski izango da beheranzko higidura eragozteko. Baina angelua mugako balio batera iristean, doi-doi hasiko da irristatzen aldapan behera. \"Muga-angelu\" hori formula_14sinboloaz adieraziko dugu (formula_15 azpi-indizea \"limite\" hitzetik hartua). Zehazki, angelu horri dagokion tangente trigonometrikoa da marruskadura-koefiziente estatikoaren balioa: formula_16.\nMarruskadura dinamikoa.\nUkipenean dauden gorputzak elkarrekiko higitzen ari direnean, marruskadura-indarra antzera kalkulatzen da, baina \"marruskadura-koefiziente zinetikoa\" (\"dinamikoa\" ere esaten zaio) kontuan izanik. Alegia, marruskadura-indarra ukipen-indarraren osagai normalaren proportzionala izango da, gainazalaren paraleloa eta gorputzaren abiaduraren aurkako noranzkoa izango du. Honelaxe adieraz daiteke kasu honetako marruskadura-indarra, era bektorialean idatzita:\nformula_17\nAdierazpen honetan formula_18\u00a0\"marruskadura-koefiziente zinetikoa\" da (sinboloko formula_19\u00a0hori \"kinetic\" hitzari dagokio) eta formula_20\u00a0gorputzaren abiaduraren norabideko bektore unitarioa); bestalde, marruskadura-indarrak abiaduraren aurkako noranzkoa duela esan nahi du minus zeinuak.\nOrain arte egindako esperimentuetan egindako neurketen arabera, koefiziente zinetikoa beti da koefiziente estatikoa baino txikiagoa edo, gehien jota, berdina: formula_21. Horrek adierazten du ezen indar handiagoa egin behar dela ukipenean dauden gorputzak elkarrekiko higiarazten jartzeko, jadanik higitzen ari direnak higitzen iraunarazteko baino.\nZenbait material-bikoteren arteko marruskadura-koefizienteak.\nOndoko taulan gorputz solidoen arteko ukipen-gainazaletan neurturiko marruskadura-koefizienteen balioak erakusten dira, materialak bikoteka antolaturik eta bikote bakoitzaren kasuan koefiziente estatikoaren eta koefiziente zinetikoaren balioak emanik. Ikus daitekeenez, kasu guztietan betetzen da aurreko paragrafoan emaniko desberdintza.\nMarruskadura fluidoetan.\nGorputz solido bat fluido baten barruan higitzen denean, marruskadura aztertzeko eredu sinpleenak ere bestelako kontzeptuak eduki behar izaten ditu kontuan. Fluidoaren barnean abiadura txikiz (edo ez oso handiz) higitzen diren solidoen kasuan esperimentuek erakutsi dutenez, hurbilketa ona da kontsideratzea ezen higidura oztopatzeko fluidoan sortzen den marruskadura-indarraren modulua abiaduraren proportzionala dela, abiaduraren norabide berekoa baina aurkako noranzkoduna. Hurbilketa horretan erabili ohi den eredu estandar sinplean, proportzionaltasun-konstantea bi koefizienteren bidez adierazi ohi da, honelaxe:formula_22Bi koefiziente horiek esangura berezia dute: lehenengoa erlazionaturik dago gorputz solidoaren forma geometrikoarekin eta abiadurak forma horrekiko duen norabidearekin; bigarrena, fluidoaren izaera fisikoarekin dago erlazionaturik, edo zehatzago esateko, fluidoaren biskositatearekin. Banaka aztertuko ditugu bi koefizienteok.\nForma-koefizientea.\nBatetik, formula_23koefizientea fluidoen barneko marruskadurari dagokion \"forma-koefizientea\" da (\"eite-koefizientea\" ere esaten zaio). Koefiziente honek gorputzaren formaren menpekotasuna du, eta baita gorputzaren abiadurak forma horrekiko duen norabide erlatiboarena ere. Gorputzak esfera forma badu (alegia, formarik sinpleena, norabide guztietan berbera), koefiziente horren balioa formula_24 da. Balio horri \"Stokes-en legea\" deritzo, eta beraren dimentsio-ekuazioak erakusten duen bezala, luzera-dimentsioa du:formula_25Forna geometriko bakoitzak bere forma-koefizientea du; oro har, higidurarekiko perpendikularra den gorputzaren zabalerak eragina du horretan. Forma-koefizienteak marruskadura-indarrean duen eragina moteltzeko, gorputzari ahalik eta formarik aerodinamikoena ematen saiatzen dira diseinatzaileak.\nBiskositate-koefizientea.\nBigarren koefizienteak fluidoaren barne-marruskadura adierazten du eta \"biskositate-koefizientea\" deritzo. Hauxe da beraren dimentsio-ekuazioa:\nformula_26\nBiskositatea fluidoen ezaugarri karakteristiko bat da, bertan higitzen diren gorputzei egiten dien erresistentziaren neurria adierazten duena. Fluido guztiek dute biskositatea; esate baterako, eztiak urak baino biskositate handiagoa du, eta horregatik zailagoa da koilara eztian higiaraztea uretan baino.\nFluidoaren barneko marruskaduraren efektuak nolakoak diren ulertzeko, adibide gisa, fluido batean (uretan edo airean, kasu) grabitatearen eraginpean erortzen ari den esfera baten higidura aztertuko dugu. Alboko irudian eskematikoko adierazita dagoen bezala, hiru indar\nari dira eragiten esfera horretan: grabitatearen ondoriozko pisua, formula_27, Arkimedesen goranzko bultzada, formula_28, eta fluidoaren marruskadura-indarra, formula_2. Esferaren higidura aztertzeko, Newtonen bigarren legea erabiliz, honelaxe idatz dezakegu higidura horri dagokion ekuazioa:formula_30Ekuazio horretako formula_27 eta formula_28 indarrek balio konstantea dute, baina marruskadura-indarra abiaduraren menpekoa da: formula_33. Abiadura zenbat eta handiagoa izan, are handiagoa izango da marruskadura-indarrak gorputza balaztatzeko izango duen gaitasuna eta horrek eragina izango du solidoaren dezelerazioaren neurrian. Dezelerazio horren kausaz gorputzak ezin ahalko du gainditu abiadura jakin bat, \"muga-abiadura\" deituko duguna.\nFluidoaren barneko muga-abiadura.\nFluidoan beherantz erortzen ari den solidoa muga-abiadurara nola iristen den ulertzeko, kasu sinple bat aztertuko dugu, fluido batean grabitatearen eraginpean bertikalki erortzen ari den solidoarena, hain zuzen. Indar guztiek norabide bertikala dutenez, honelaxe idatzi ahalko dugu aldi bakoitzean azelerazioaren moduluari dagokion ekuazioa:\nformula_34Adierazpen honetan azelerazio positibotzat hartu dugu beheranzkoa (grabitatearena, alegia). Bestalde, Arkimedesen bultzadaren balioa solidoak desplazaturiko fluidoaren formula_35 pisuari dagokiona dela kontuan izanik, honelaxe idatz dezakegu ekuazio hori:formula_36Ekuazio horretako lehenengo terminoa konstantea da, formula_37 baliokoa; bigarrenak abiaduraren menpekotasuna du, formula_38. Ikus dezagun zer eragina duten azelerazioarn balioan.\nformula_42Denboraren arabera abiadurak daukan eboluzioa aztertzeko, bi kasu berezi aztertuko ditugu:\nParaxutisten bilera erorketa librean.\nZiurrenik, noizbait ikusi duzu bideo harrigarriren bat, zeinean aldiune desberdinetan ondoz ondo hegazkinetik jauzi egidako paraxutistek elkartu egiten diren airean handik gutxira, elkarrekin egitura geometriko harrigarriak osaturik tarte batean. Hori guztia paraxutak ireki aurretik egiten dute, noski, gero banandu egiten baitira era bizkorrean, zeinek bere paraxuta irekitzeko eta gozo-gozo lurreratzeko.\nFisikako terminoetan oso azalpen argia dauka ariketa horrek. Paraxutista bakoitzak badaki kontrolatzen erorketa libreko muga-abiadura. Horretarako, gorago aipaturiko bere gorputzaren forma-koefizienteaz baliatzen da. Beso-hanken eta gorputzaren uzkurduren bidez forma desberdinak gauzatuz eta horrela forma-koefizientea handiagotu edo txikiagotuz, aldatu egin ditzake marruskadura-indarra, higiduraren norabidea eta erorketako muga-abiadura. Modu horretan, taldeko paraxutistek elkarren albora bil daitezke, eta guztiok abiadura berean jaitsi denbora-tartetxo batean. Zer esanik ez, horretarako hainbat entrenamendu egin behar dituzte... eta gero paraxuta garaiz ireki."}
{"id": "35628", "revid": "15795", "url": "https://eu.wikipedia.org/wiki?curid=35628", "title": "Marruskadura", "text": ""}
{"id": "35656", "revid": "336", "url": "https://eu.wikipedia.org/wiki?curid=35656", "title": "Bydgoszcz", "text": "Bydgoszcz (polonieraz ahoskatua; , ahoskatua; ) Poloniako Kujavia-Pomeraniako voivoderriko eta izen bereko eskualdeko hiriburua da. Polonia ipar-mendebaldean dago, Brda ibaiaren ertzean, Vistula ibaiaren bilgunetik hurbil. Burdinbide eta ibai biltoki garrantzitsua da. Janari industria, industria kimikoa eta ehungintza dira jarduera nagusiak."}
{"id": "35659", "revid": "1545", "url": "https://eu.wikipedia.org/wiki?curid=35659", "title": "Franciszek Rychnowski", "text": "Franciszek Rychnowski (Velehrad, Txekiar Errepublika, 1850eko urriaren 3a - Lviv, Polonia, 1929), poloniar kimikaria izan zen."}
{"id": "35680", "revid": "58701", "url": "https://eu.wikipedia.org/wiki?curid=35680", "title": "Karibea (eskualdea)", "text": "Karibea Karibe itsasoaren inguruko lurraldeak dira. Horrenbestez, Amerikako eskualde bat da. Batzuetan, Latin Amerikarekin batera eskualde handiago batean biltzen da: Latin Amerika eta Karibea.\nKaribeko lurraldeak.\nGainera, ondoko herrialde kontinentalek kostaldeak dituzte Karibe aldera:"}
{"id": "35682", "revid": "119247", "url": "https://eu.wikipedia.org/wiki?curid=35682", "title": "Netiketa", "text": "Netiketa zaindu beharreko arau multzo bat da, Interneteko eztabaidetan eta, bereziki, posta elektronikoa edo posta zerrendak erabiltzerakoan zaindu beharrekoan. \"\"Netiquette\" frantseseko\" hitzetik dator eta \"net\" (sare) eta \"etiquette\" (etiketa) hitzak batzetik sortua da.\nEdozein modutan, nahiz eta hainbat sistematan arauak ezarri diren, ohorezko arauak dira horiek, alegia, arau-hausleak ez du zigorrik jasotzen.\nHelburuak.\nPertsonen arteko harreman fisikoetarako protokolo bat dagoen modu berean, netiketa izena duen protokolo bat deskribatu behar da \"kontaktu\" elektronikoa egin behar denean. Interneteko erabiltzaileei zuzendutako protokoloak bultzatu dira komunikabideen segurtasuna bermatzeko, eta ekiteko bestalde istorio gorrien moduko arazo larriak eragin dituzten spama eta albiste faltsuak.\nNetiketa arauetako batzuk.\nHona hemen zenbait erreferentzia lanetan aipatzen diren netiketa arauetako batzuk, Jabi Zabalak eta Joxe Aranzabalek bilduak.\nKAIXO!&lt;br&gt;Mila esker Interneteko txoko hauetan beti adeitsu jokatzeagatik eta idatzita eta idatzi gabe dauden netiketa arau guztiak errespetatzeagatik! Estimatzen da!"}
{"id": "35683", "revid": "646", "url": "https://eu.wikipedia.org/wiki?curid=35683", "title": "Zelula horma", "text": "Zelula horma edo zelula pareta, zelula inguratzen duen geruza gotorra da. Bakterio, archaea, onddo, landare eta algen zeluletan agertzen da. Animalien eta beste protistoen zeluletan ez dago zelula hormarik eta beraz zelula mintzak soilik inguratzen du zelula.\nZelula motaren arabera zelula hormak osagai eta eraketa desberdinak ditu baina guztietan ere funtzio bera du: Zelula babestea, zurruntasuna eta balantze osmotikoa emanez. Aldi berean hainbat molekulentzako iragazkorra izan behar da eta organismo zelulaniztunen kasuan zelulen arteko komunikazioa bermatzen duten egiturak ditu.\nHistoria.\n1665. urtean Robert Hooke izan zen zelula horma ikusi zuen aurreneko pertsona eta \"Micrographia\" liburuan aipatu eta irudikatu zuen. Liburu horretan bertan aipatzen da aurreneko aldiz \"zelula\" izena. Hurrengo hiru mendeetan ez zitzaion zelula hormari garrantzia berezirik eman, \"zelula biziaren hondakinez osaturiko egitura\" zela uste baitzen. Ekoizpen industrialagatik (egurgintza) edo animalia eta gizakien osasunerako produktuak eskuratzeagatik baino ez zen haintzat hartu.\n1804an Karl Rudolphi eta J.H.F. Link zientzilariek zelula bakoitzak bere horma propioa zuela ikusi zuten, aurrez pentsatzen baitzen zelulek horma bera partekatzen zutela.\nFuntzioak.\nHonako hauek dira zelula hormaren funtzioak:\nEzaugarri orokorrak.\nZelula hormaren ezaugarriak aldatu egiten dira zelula zikloan zehar. Honako bi hauek dira ezaugarri aipagarrienak:\nZurruntasuna.\nZelula hormak zurruntasuna ematen dio zelulari baina aldi berean malgutasuna ere badu. Malgutasun hau ezinbestekoa da hainbat kasutan, algak ur korronteetan osorik mantentzeko adibidez.\nLandareen kasuan turgentziak sorturiko presio hidraulikoak ematen dio zurruntasuna zelula hormari. Landare handiagoek tente mantentzeko lignina eransten diote hormako polisakaridoei eta horrela zura edo kortxoa sortzen dute.\nIragazkortasuna.\nMolekula handiek zeharkatu ezin badute ere 30-60 kDa-eko pisu molekularretik beherako molekula txikiek askatasun osoz zeharka dezakete zelula horma.\nLandareen zelula horma.\nLandare zelulek horma gogor zein bizigabea dute. Polisakaridoz, monosakaridoz eta gatz mineralez osatuta dago eta hauen artean zelulosa da garrantzitsuena.\nGeruzak.\nHormaren lodiera zelularen adina eta funtzioekin lotuta dago eta hiru geruzatan banatzen da:\nHormaren eraketa.\nZitozinesia gertatzen denean (zelularen zatiketa) Golgi aparatutik sortutako fragmoplasto izeneko xixkuak ekuatore aldean kokatzen hasten dira eta bata bestearekin elkartu ahala \"erdiko xafla\" eratzen dute. Kaltzio eta magnesio pektatoek osatzen dute xafla hau. Zelula hazkuntza hasten da orduan eta lehen mailako horma eratzen da, zelulosazko mikrozuntzak era kaotikoan ezarriz. Zelulak hazkuntza maila gorena lortzen duenean bigarren mailako horma eraikitzen du lehen mailakoaren eta zelula mintzaren artean. Horma honetan zelulosa zuntzak paraleloki orientatzen dira. Milaka zelulosa geruza ezartzen dira bata bestearen gainean norabidea pixka bat aldatuz eta itxura helikoidala hartuz.\nZelulen arteko komunikazioa.\nZelula hormak ez du zelulen arteko komunikazioa oztopatzen, hormaren barnean kanal itxurako egiturak agertzen baitira, plasmodesmo izenekoak, eta hauetan zelula bien zitoplasmek bat egiten dute. Plasmodesmoa desmotubuluek zeharkatzen dute, erretikulu endoplasmatikoaren luzapenak dira hain zuzen ere.\nOnddoen zelula horma.\nZelula horma guztiak bezala onddoen horma zelula mintzaren inguruan kokatzen da. Onddo zelulen hormetan ez da ordea zelulosarik ageri kitina baizik. Kitinaz gain glukanoak eta proteinak ere agertzen dira.\nZelula mintzaren gainean kokatzen dira kitina eta glukano zuntzak. Ondoren matrize amorfo bat ageri da eta azkenik glikoproteinak azalean. Hona hemen aipaturiko osagaiak:\nAlgen zelula horma.\nAlgen zelula hormak zelulosa edo glikoproteinak izaten ditu. Osagai desberdinak ere izan ditzake eta algen taxonomia aztertzeko ezaugarri garrantzitsua izaten dira hauek. Adibidez:\nSalbuespen bezala, diatomeek jatorri biologikoa duen silikatoak txertatzen dituzte.\nProkariotoen zelula horma.\nBakterioak.\nBakterioen zelula horma mureina (peptidoglikano ere deitzen da) molekulaz osatuta dago. Mureina oso erresistentea den polimeroa da, zelula hormari sendotasuna ematen diona. Molekula hori N-Azetilglukosaminaz eta N-Azetilmuramikoz osatuta dago. Mureinazko zuntz horiek peptidoek elkartzen dituzte sarea osatuz. Peptido hauek bereziak dira, D-aminoazidoak baitituzte.\nPenizilina antibiotikoak peptidoglikanoen loturak hausten dituzte, zelula horma ahulduz eta ondorioz bakterioa hilez.\nBakterio guztiek ez dute zelula horma bera. Bakterio Gram positiboek Gram negatiboek baino horma lodiago dute. Hain zuzen ere, hormaren egiturak eragiten du Gram tindaketaren emaitza, koloranteek bakterioen horman finkatzen baitira.\nArkeobakterioetan.\nArkeobakterioen zelula hormak erabat desberdinak dira. Bakterioek duten peptidoglukanorik ez dute azaltzen. Lau motatako zelula hormak dituzte:"}
{"id": "35684", "revid": "201", "url": "https://eu.wikipedia.org/wiki?curid=35684", "title": "Horma zelular", "text": ""}
{"id": "35685", "revid": "201", "url": "https://eu.wikipedia.org/wiki?curid=35685", "title": "Mintz zelularra", "text": ""}
{"id": "35686", "revid": "431", "url": "https://eu.wikipedia.org/wiki?curid=35686", "title": "Netiquette", "text": ""}
{"id": "35688", "revid": "23317", "url": "https://eu.wikipedia.org/wiki?curid=35688", "title": "Almidoi", "text": "Almidoia landareetan dagoen polisakaridoa da, formula_1 glukosa molekulez osatua. Landare-zelularen energia-biltegia da, eta ugaria da oinarrizko elikagai diren garia, arroza, artoa eta patatan.\nAlmidoi purua hauts zuri zaporegabea eta usaingabea da, eta ez da disolbatzen ur hotzetan edo alkoholetan. Bi molekula mota ditu: amilosa lineala eta helikoidala dena, eta amilopektina adarkatua dena. Landarearen arabera, almidoiaren pisuaren %\u00a020-25 amilosa da, eta %\u00a075-80 amilopektina. Glukogenoa, animalien energia-erreserba, amilopektinaren bertsio adarkatuago bat da.\nIndustria-mailan etanola ekoizteko, almidoia azukre bihurtu eta hartzitu egiten da, garagardoa, whiskia eta bioerregaiak ekoizteko. Almidoi gehienak substantziak loditzeko edo gogortzeko, edota objektuak itsasteko erabil daitezke, ur beroarekin nahastuz gero. Hori dela eta, almidoia itsasgarri gisa erabiltzen da papergintzan.\nEtimologia eta historia.\nAlmidoi hitza arabieratik heldu zen euskarara, arabierako hiztunek \"al amidum\" izendatzen baitzuten. Haiek latinetik hartua zuten (\"amidum\") eta erromatarrek aldiz grezieratik mailegatu zuten hitza. Grekeran \"amylon\" (\"\u1f04\u03bc\u03c5\u03bb\u03bf\u03bd\") baliatzen zen, \"myle\" hitza (zaparri) eta \"a-\" aurrizkia (gabe) elkartuz sortua. Izan ere, almidoia lortzeko haziak uretan beratzen ziren, irina lortzeko zapaldu beharrik gabe. Almidoiaren eratorriak diren 5-karbonoko zenbait konposatu izendatzeko, grekotik datorren \"amylon\" terminoa erabiltzen da oraindik ere (amidak, esaterako). Euskaraz, gainera, batez ere Iparraldean, amirun deitzen zaio.\nIngelesaren kasuan, jatorria St\u00e4rke termino germaniarra da, eta esanahi hauek ditu: \u201cgogorra, zurruna, indartua\u201d.\nTypha-ko errizomen almidoi-aleak (isatsak, dorretxoak) identifikatu dira duela 30.000 urteko Europan ehotze-harrietatik abiatuta. Basartoko almidoi-pikorrak duela 100.000 urteko Ngalueko (Mozambike) kobazuloetako ehotze-harrietan aurkitu dira.\nGari puruzko almidoi-pasta Antzinako Egipton erabiltzen zen, seguruenik papiroa itsasteko. Almidoiaren erauzketa lehen aldiz deskribatu zen Plinio Zaharraren \"Natural History\" lanean, 77\u201379 urte-tartean. Erromatarrek krema kosmetikoetan ere erabiltzen zuten almidoia, ilea hautseztatzeko eta saltsak loditzeko. Arroz-almidoia Txinako paperaren ekoizpenean erabiltzen zen 700. urteaz geroztik.\nLandareen energia biltegia.\nLandare berde gehienek almidoi gisa gordetzen dute energia, eta erdi kristal diren pikorretan biltzen da. Glukosa estra almidoi bihurtzen da, landareek sortzen duten glukosa baino konplexuagoa dena. Landare gazteak beren sustraietan, hazietan eta fruituetan gordetako energia horretatik bizi dira hazteko lur egokia aurkitu arte. asterazeoen familia salbuespena da (asterrak, bitxiloreak eta ekiloreak), non almidoia inulina frutadunez aldatzen den. Inulinaren antzeko fruktanoak ere badaude garia, tipulak, baratxuriak, bananak eta zainzuriak bezalako grasetan.\nFotosintesian, landareek energia arina erabiltzen dute karbono dioxidotik glukosa sortzeko. Glukosa metabolismo orokorrerako behar den energia kimikoa sortzeko erabiltzen da, azido nukleikoak, lipidoak, proteinak eta zelulosa bezalako egiturazko polisakaridoak bezalako konposatu organikoak egiteko, edo almidoi-pikor forman biltegiratzen da amiloplastoetan. Hazten ari den urtaroaren amaieran, almidoia pilatzen da kimu ondoko zuhaitz-adarretan. Frutek, haziek, errizomek eta tuberkuluek almidoia gordetzen dute hurrengo hazkunderako prestatzeko.\nAlga berdeek eta lehorreko landareek plastidioetan gordetzen dute almidoia, eta zitosol edo periplastoan biltzen dute alga gorriak, glaukofito, kriptofita, dinoflagelatuak eta apicomplexa parasitikoak floridear almidoia deritzon antzeko polisakarido mota bat.\nGlukosa disolbagarria da uretan, hidrofilikoa, urarekin lotzen da, eta, gero, espazio asko hartzen du, eta, osmotikoki, aktiboa da; glukosa almidoi forman, aldiz, ez da disolbagarria, eta, beraz, osmotikoki inaktiboa da, eta askoz trinkoago gorde daiteke. Pikor erdi zirkularrak, oro har, amigdalina eta amilopektinazko geruza kontzentrikoak izaten dira, landarearen zelula-eskariaren gainean bioeskuragarri jar daitezkeenak.\nGlukosa-molekulak almidoian lotzen dira alfa hidrolizatuaren bidez. Animalia-erreserban glukogeno polisakarido lotura mota bera dago. Hori ez dator bat egiturazko polisakarido askorekin, hala nola kitina, zelulosa eta peptidoglikanoarekin, beta loturen bidez lotuta daudenak eta hidrolisiari askoz ere erresistenteagoak direnak.\nPropietateak.\nEgitura.\nAlmidoiaren formula (C6H10O5)n da, n aldakorra izanik (&lt;100.000) pisu molekularra ere aldakorra da eta, gehienetan, oso handia (zenbait milioi dalton).\nAlmidoia bi polimeroren nahasketaz osatuta dago: amilosa eta amilopektina.\nAlmidoi gehienetan amilosaren proportzioa %\u00a025 ingurukoa da, eta amilopektinarena %\u00a075ekoa.\nAmilosak adarkatzerik ez zuela uste bazen ere, orain jakina da molekula batzuek adarkatze-puntu batzuk badituztela. Amilosa amilopektina baino askoz molekula txikiagoa da. Landareetan metatutako almidoi-masaren laurdena, gutxi gorabehera, amilosa da, nahiz eta amilosa molekulen kopurua amilopektinaren molekulen baino 150 aldiz handiagoa den .\nLandareen barruan metatutako almidoia pikor erdikristalinoetan gordetzen da. Landare-espezie bakoitzak almidoi-pikor tamaina bakarra du: arroz-almidoia nahiko txikia da (2 \u03bcm ingurukoa), eta, patata-fekulek pikor handiagoak dituzte (100 \u03bcm artekoak).\nHidrolisia.\nAlmidoia deskonposatu edo azukre eratzaileetan hidrolizatzen duten entzimei amilasa deritze.\nLandare eta animalietan amilasak daude. Giza listuak ere amilasa ugari du, eta pankreak ere jariatzen du entzima hori. Almidoi ugariko dieta duten populazioetako indibiduoek amilasa-gene gehiago izaten dituzte almidoi gutxiko dietak dituztenek baino.\nAmilasak almidoia maltosazko unitateetan mozten du. Prozesu hori garrantzitsua da almidoiaren digestiorako, eta garagardogintzan ere erabiltzen da, non hazi-aleen azaleko amilasak almidoia maltosa bihurtzea eragiten duen.\nHidrolisi erreakzioak 30 kJ (7,2 kcal) askatzen ditu mol bakoitzeko, edo 166 J (40 cal) glukosa gramo bakoitzeko.\nTest kimikoak.\nAlmidoiaren presentzia determinatzeko, triiodurozko (&lt;chem&gt;I3&lt;/chem&gt;) soluzio bat erabiltzen da, iodoz eta potasio ioduroz osatuta dagoena; kolore urdin ilunak almidoiaren presentzia erakusten du. Kolore urdinaren indarra dagoen amilosa kantitatearen araberakoa da. Amilosa gutxi edo batere ez duten almidoi disoluzioek kolore gorria dute. Benedict eta Fehling testak ere almidoiaren presentzia determinatzeko egiten dira.\nAlmidoi-adierazle den ura almidoiaren eta ioduroaren nahastearen erredox erreakzioetan erabiltzen da maiz: agente oxidatzaile baten aurrean disoluzioa urdin jartzen da, eta erreduzitzaile baten aurrean, aldiz, kolore urdina desagertu egiten da, triioduro ioiak (&lt;chem&gt;I3&lt;/chem&gt;) hiru iodurotan banatu eta, almidoi-iodo konplexua apurtu egiten baita.\nFuntzioa.\nAlmidoia landarearen energia-erreserba da, eta almidoiaren erabateko hidrolisiak glukosa ematen duenez, fotosintesian sortzen den glukosa gehiena almidoi moduan gordetzen dute landareek.\nFotosintesian, landareek argi-energia erabiltzen dute karbono dioxidotik glukosa sortzeko. Glukosa hori, metabolismo orokorrerako behar den energia kimikoa sortzeko, eta konposatu kimikoak fabrikatzeko erabiltzen da, hala nola, azido nukleikoak, lipidoak, proteinak eta zelulosa.\nLandareak glukosaren beharra ez badu, almidoi-pikor gisa biltegiratzen da amiloplastoetan. Landare gazteek, haziera-etaparen amaieran, almidoia sustraietan, hazietan eta fruituetan metatu, eta bildutako energia bizirauteko erabiltzen dute. \nIndustria mailako ekoizpena.\nAlmidoiaren industriak hazi, sustrai eta tuberkuluen almidoiak atera eta birfintzen ditu, ehotze hezearen, garbiketaren, kolorazioaren eta lehorketaren bidez. Gaur egun, almidoi komertzial findu nagusiak arto-fekula, tapioka, eta gari, arroz eta patata-almidoiak dira. Orain arte, 50 landare mota baino gehiagotatik ateratzen da almidoia.\nElikagaiak prozesatzeko gehigarri gisa, elikagaien almidoiak lodigarri eta egonkortzaile gisa erabili ohi dira zopak, saltsak, eta fideoak eta pastak egiteko. Lodigarri, hedatzaile eta emultsio-egonkortzaile gisa funtzionatzen dute, eta haragi prozesatuetarako aglomeratzaile bikainak dira.\nElikagaiak.\nAlmidoia karbohidrato arruntena da giza dietan, eta oinarrizko elikagai askotan dago. Mundu osoan almidoi-iturri nagusiak dira arroza, garia eta artoa bezalako zerealak, eta sustrai-barazkiak, hala nola, patata edo juka. Almidoidun beste elikagai asko landatzen dira, batzuk klima berezietan bakarrik, hala nola ezkurrak, platanoak, garagarra, ogi integrala edo gaztainak.\nGaur egungo dietetan, oso prozesatutako elikagaiak errazago digeritzen dira eta glukosa gehiago askatzen dute heste meharrean: almidoi gutxiago iristen da heste lodira, eta energia gehiago xurgatzen du gorputzak. Elikagai prozesatu gehiago jatearen ondorioz gertatzen den energia-entregaren aldaketa hori obesitatea eta diabetea garatzen laguntzen duten faktoreetako bat izan daitekeela uste da.\nFarmazia.\nFarmazia-industrian, almidoia eszipiente, pilula eta aglutinatzaile gisa ere erabiltzen da.\nErabilerak.\nPapergintza.\nElikagaien esparrutik kanpo, almidoia papergintzan erabiltzen da batez ere. Kopia-paperezko orri tipiko baten almidoi-edukia % 8ra irits daiteke. Estalitako papera almidoiari esker leunagoa, gogorragoa, zuriagoa eta distiratsuagoa da, eta inprimaketaren ezaugarriak hobetzen ditu.\nArropak.\nArropa-almidoia landare-almidoia urarekin nahastuz prestatutako likidoa da eta arropa garbitzeko erabiltzen da. Almidoia asko erabili zen Europan XVI. eta XVII. mendeetan, egindako arropen lepoak eta lepo meheak gogortzeko.\nXIX. mendean eta XX. mendearen hasieran, gizonen alkandoretako mahukak gogortzeko erabiltzen zen, baita emakumeen gonak gogortzeko ere, arropa garbia lisatu baino lehen. Almidoiak beste helburu praktiko bat ere bazuen garbiketan, arroparen zikinkeria eta izerdia almidoiari itsasten baitzaizkio. Hortaz, zikinkeria almidoiarekin batera garbitzen da."}
{"id": "35695", "revid": "201", "url": "https://eu.wikipedia.org/wiki?curid=35695", "title": "Mintz zitoplasmatiko", "text": ""}
{"id": "35696", "revid": "201", "url": "https://eu.wikipedia.org/wiki?curid=35696", "title": "Ura", "text": ""}
{"id": "35709", "revid": "431", "url": "https://eu.wikipedia.org/wiki?curid=35709", "title": "Trafalgarko guda", "text": ""}
{"id": "35714", "revid": "119347", "url": "https://eu.wikipedia.org/wiki?curid=35714", "title": "Oaxacako Herrien Herri Batzarra", "text": "Oaxacako Herrien Herri Batzarra, gaztelaniaz \"Asamblea Popular de los Pueblos de Oaxaca\" (APPO), gizarte erakunde talde mexikar bat da, 2006ko ekainaren 6an batzartuak poliziaren ustutze ekintza bortitz baten ondoren. APPOren helburua Oaxaca estatu mexikarreko Ulises Ruiz Ortiz gobernadorea kargutik botatzea da, ustelkeria, autoritarismoa eta herriaren ondare kulturala suntsitzeaz salatzen dutena.\nAPPOaren eta Oaxacako gobernuaren arteko gatazka maixu eta hezkuntza langileen sindikatuaren (SNTE) eskarien elkartasuna gisa hasi zen. Hasiera batean sindikatuak hezkuntza langileen soldata igoera eskatzen zuen soilik, baina poliziak indarrez SNTEren egoitza ustzen saiatu ondoren, gobernadorearen dimisioa, sindikatuko kideen aurkako atxiloketa eginduak atzera botatzea eta atxilotuen askatasuna hartu ditu helburutzat.\nUlises Ruizek entzurgor egin zien maixuen eskaerei, eta hauek inoiz hasi ez zen negoziazioa etentzat eman zuten 2006ko maiatzean eta greba deitu zuten Oaxacako eskola publikoetan. Hilabetearen 20ean, Moises Cruz, PRDko militantea eta Oaxacako Indigena Inmigranteen Sare Internazionaleko burua eraila izan zen.\nAPPOk hainbat manifestazio egin ditu Oaxacako hiriburuan, ia milio bat pertsona batuz Ulises Ruizen dimisioaren alde. 2006ean Guelaguetza festa boikoteatzen dute, jai herrikoia dela eta ez litzatekela kobratu behar argudiatuz.\nEstatuko telebista kate nagusia (Canal 9) bereganatu dute eta unibertsitalariek beraien irratia APPOaren eskura jarri dute, beste hainbat herri irratiren jabe direlarik. Bai telebista zein irrati kateek mugimendua antolatu eta egoeraren informazioa emateko balio izan dute, baita alertak emateko ere. Komunikabide hauen egoitzak tiroka erasotuak izan dira sarritan eta bere trasmisioak saboteatuak.\nZaachila, Porfirio Diazen Miahuatlan eta Santa Cruz Amilpas bezalako udaletxe asko hartu dituzte. 2006ko abuztuan, Huitzoko autopistako kobraketa postua bereganatu zuten, igarobidea libre utziz. Irailean, APPOk Mexikoko hiribururainoko ibilaldi bat antolatu zuen, 19 egunen ondoren senatuaren egoitzaren aurrera heldu zena.\nAPPOaren jarraitzaile asko erailak izan dira estatuko leku askotak, batik bat Mixteca inguruan, Mexiko osoko behartsuenetarikoan. Jamiltepeken, adibidez, hiru triki indigena erailak izan ziren. Juarezeko Oaxacan, poliziak bi manifestazio eraso ditu tiroka, bakoitzan lagun bana hilez.\nUlises Ruiz Ortizek gobernatzaileen eta bere alderdi PRIren babesa jaso du eta ez du dimititzeko asmorik. Momentu hauetan, Gobernu Federala eta APPO negoziatzen hari dira."}
{"id": "35715", "revid": "201", "url": "https://eu.wikipedia.org/wiki?curid=35715", "title": "APPO", "text": ""}
{"id": "35717", "revid": "119347", "url": "https://eu.wikipedia.org/wiki?curid=35717", "title": "Gaeltacht", "text": "Gaeltacht edo Gaedhealtacht (plurala \u2013 \"Gaeltachta\u00ed\" edo \"Gaedhealtachta\u00ed\") Irlandan irlandera mintzatzen den eremua da. Izen honekin eremu osoa edota hori osatzen duten gune bakoitza ere izendatu ohi da. Eremu horretan irlandera ama hizkuntza gisa eta egunerokotasunean mintzatu ohi da. Eremu horren lehenbiziko onarpena eta mugen zehaztapena 1920ko hamarkadan Irlandako Estatu Askea eratu zen garaian izan zen, hain zuzen ere Gaeleraren Berpizkundearen ondoren, eta aginte berriaren irlandera berrezartzeko eta bultzatzeko asmoen barnean gauzatu zen.\nEskozian Gaeltacht eremuaren baliokidea Gaidhealtachd eremua da, Galesen aldiz \"Y Fro Gymraeg\" eremua delakoa.\nMugak.\nNahiz eta 1926an lehenbiziko Coimisi\u00fan na Gaeltachta batzordearen txostena indarrean jarri, eremu horretako muga zehatzak ezin izan dira inoiz finkatu. Garai hartako mugak ezartzeko kopurua biztanleriaren % 25 baino gehiago irlandera hiztuna izatea zen, baina kasu askotan Gaeltacht eremuaren barnean kopuru horretara iristen ez ziren lurraldeak ere sartu ziren. Irlandako Estatu Askeak bere agintepeko 26 konderrietatik 15etan irlandera hiztun osoen edo hiztun ez-osoen barrutiak zeudela onartu zuen. Halere, nahiz eta Ipar Irlandan ere Gaeltacht eremu izendatuak izan ziren guneak ere egon (6 konderrietatik 4tan), Ipar Irlandako Gobernuak ez zuen haiek babesteko inongo legedirik onartu, eta irlandar hizkuntzarekin modu oldarkorrean jokatu zuen. 1922ko Irlandaren Banaketa jazo eta hamarkada batera, Ipar Irlandako ikastetxeetan irlanderak debekatua jarraitzen zuen, eta Ipar Irlandako Legebiltzarraren legeen ondorioz, iragarkietan irlandera erabiltzea ere debekatua zegoen, hortaz, ingelesa besterik ez zitekeen erabili. Erresuma Batuko Gobernuak 1990eko hamarkada arte ez zuen debeku hura formalki ezeztatu.\n1950eko hamarkadan \"Coimisi\u00fan na Gaeltachta\" agentziako bigarren batzorde batek Gaeltacht eremuaren mugak gaizki finkatuak zeudela ondorioztatu eta gune edo barruti bat eremu hartan onartzeko baldintza hizkuntzak bertan zuen indarra eta erabileraren araberakoa izan behar zela aholkatu zuen. Preseski, Gaeltacht barrutiak 1950eko hamarkadan zehaztu ziren. Ordurako, 1920ko hamarkadan hasieran Gaeltacht eremuan onartu ziren eremu asko hizkuntzaren gainbeheraren lekuko ziren, hortaz, eremuaren murrizketa etorri zen. Hala bada, 1956an Irlandako Errepublikako 26 konderrietatik 7tan irlandera hiztunen barrutiak zeudela onartu zen: Donegal konderria, Galway konderria, Kerry konderria, Mayo konderria, Cork konderria eta Waterford konderria. Ordutik aurrera, Gaeltacht eremuaren mugak ofizialki aldaketarik gabe mantendu izan dira, garrantzi gutxiko salbuespen hauek kenduta:\nIritzi orokorraren arabera, 1926 eta 1956. urteetan egindako muga zehaztapenak ez omen ziren hizkuntzalaritzan oinarritu, politikan baizik.\n2002an \"Coimisi\u00fan na Gaeltachta\" agentziako hirugarren batzorde batek Gaeltacht ofizialaren eremuak berriro diseinatu behar zirela aholkatzen zuen txosten bat argitaratu zuen. Batzordeak Gaeltacht eremuaren hizkuntzalaritzari buruzko ikerketa zehatzaren beharra zegoela adierazi zuen, ikerketa horrek Gaeltacht eremuan irlanderak zuen indarra balioetsiko zuen.\nIkerketa hura \"Acadamh na hOllscola\u00edochta Gaeilge\" (Galwayko Irlandako Unibertsitate Nazionalaren saila) erakundeak gauzatu eta 2007ko azaroaren 1ean \"Staid\u00e9ar Cuimsitheach Teangeola\u00edoch ar Usaid na Gaeilge Ghaeltacht SA\" (\"Gaeltachteko Irlanderaren Erabileraren Ikerketa Sakona\") izenburupean argitaratu zuen. Ikerketa horrek Gaeltacht eremuan hiru gune ezberdinen sorrera iradoki zuen:\nTxosten horren arabera, A kategoriako barruti horiek Irlandako Estatuaren lehentasuna izan behar dute, eta haien garapenerako laguntzak eskaini behar dira. Aldiz, C kategoriara iragan diren barrutiak irlanderaren erabileraren gainbeheraren lekuko dira, hortaz, Gaeltacht eremutik kanpo gelditu beharko lirateke. Halere, Gaeltacht eta Landa Barrutietako Ministroa den \u00c9amon \u00d3 Cu\u00edv ministroak txosten horren ideia zapuztu egin zuen, haren iritziz, Gaeltacht eremua legalki zatikatu ezin zitetekeelako.\nDemografia.\n2006an Irlandako Errepublikako errolda osatu zen unean Gaeltacht eremuan 91.862 biztanle zenbatu ziren, gutxi gorabehera estatu osoko 4.239.848 biztanleen %\u00a02,1a, irlandera hiztun kontzentrazio handienak Donegal, Mayo, Galway, Kerry eta Cork konderrietan zeudelarik. Waterfordeko konderriaren hegoaldean eta Meath konderriko ekialdeak ere kontzentrazio txiki batzuk bazeuden. Meath konderriko Gaeltacht eremua, R\u00e1th Cairn udalerria, 1930eko hamarkadan Connemara eta Mayo konderriko 41 familiei etxea eta 9 hektareatako lursail bana eman zizkienean sortu zen, horren truke famili horiek euren jatorrizko etxe eta lursailak gobernuari eman zizkioten. Meath konderriko Gaeltacht eremua 1967. urtera arte ez zen onartua izan.\nGaeltacht eremuko barrutiek trumilkako migrazioa jasan zuten, jatorrizko biztanle batzuk hiri handietara bizimodua aurrera ateratzeko lekualdatu ziren: Dublin, Belfast edo Cork, baita askoz urrutirago ere: Ingalaterra, Estatu Batuak edo Australia. Gaeltacht eremua Irlandako uhartearen mendebaldeko muturrean dago, zonalde honek beti tren eta errepide kopuru eskasagoa izan du, gainera lursail horiek uharte osoko ez emankor eta ereiteko zailenak dira, adibidez Connemara, Aran Uharteak eta Donegal konderriko harkaitzez beteriko lursailak. Egoera hau azken 20 urteetan aldatu da, nagusiki Irlandako giro ekonomikoaren hobekuntza eta Zelta Tigrea delakoaren garapenarekin batera. Gaeltacht eremuko biztanleriaren adinaren araberako banaketaren egitura gainontzeko Irlandako gizartearen egiturarekin parekatuz ere ezberdina da. Gainera, Gaeltacht eremuko lurraldeak uharte osoko isolatuenen artean sailkatuak daude, baina bestalde, lurralde hauek uharte osoko natura eta paisaia ederrenen lekuko ere badira, honen ondorioz gaur egun Irlandako hirietatik gaur egun joandako inmigrazioa ere jasaten dute. Azken honek eremu horietako irlandera hiztunen bizitasunean modu ezkorrean eragiten du, hirietatik Gaeltacht eremu hauetara etorritako jende hauetako askok ezin baitezake edo ez baita irlanderaz mintzatzen. Ondorioz, egunerokotasunean irlanderaren erabilera jaitsi egin ohi delarik.\nAipatutako kasu honen adibide nabaria Galway konderriko Gaeltacht eremuko barrutiak dira, bereziki Bearna udalerriaren kasuan, Galway hiriaren inguruan daudenez, jada hiria bera edota hiriko auzo bilakatu dira, barruti horietara hiritar asko bizitzera joan direlarik, eta hirian ingelesez mintzatzen denez, ingelesa Gaeltacht eremuko barruti horietara ere hedatzen doa. Bestalde, eremu honetan kanpotar eta atzerritar askok etxebizitzak erosi eta ondorioz jabegoen salneurriaren gorakada bat eman da, salneurri hauek irlandera hiztun gazteen ekonomia ahalbideetatik kanpo gelditu. Ondorioz, irlanderaz hiztun gazteak Gaeltacht eremuko euren jaioterriak laga eta ingeles hiztunen eremuetako etxebizitzetan bizitzen jartzen direlarik. Guzti honek ordura arte Gaeltacht eremuetan zeuden irlandera hiztunen belaunaldien arteko katea apurtu eta Gaeltacht eremuko gizartearen gainbehera dakar.\nBiztanleriari dagokionez, Gaeltacht eremuko udalerri nagusienak honako hauek dira:\nGalway/Gaillimh hiriak \"Irlandako hiriburu elebiduna\" ezizena badu ere, hau errealitatetik oso urruti dago, hirian ingelesa nagusi baita. Hiri honen beste ezizen bat \"Connemararen Atea\" edo \"Gaeltacht eremuaren atea\" da.\nEremuak.\nGalway konderria.\nGalway konderriko (irlanderaz \u2013 \"Gaeltacht Chontae na Gaillimhe\") eta Galway hiriko (\"Gaeltacht Chathair na Gaillimhe\") Gaeltacht eremuak denera 43.184 biztanle zituen, honek Irlandak osoko Gaeltacht eremuaren biztanleriaren % 47a suposatzen zuen. Galway konderriko Gaeltacht eremuak 1225 km2 azalera du, hots, Irlanda osoko Gaeltacht eremuaren azaleraren % 26a. Eremu honetako gune garrantzitsuenak An Spid\u00e9al eta An Cheathr\u00fa Rua udalerriak dira. An Cheathr\u00fa R\u00faa udalerria Galway hiritik 48 km mendebaldera dago, aldiz Spideal udalerria Galway hiritik 19 km mendebaldera. Gaeltacht eremu honetan guztira 20.000 irlandera hiztun daude, 11.000 hiztun Fharraige Cois / Hego Connemara eremuan, Aran Uharteak barne hartuta, bai eta Connemara eskualdetik kanpora dauden Na Forbacha, Carna eta Bearna udalerriak ere. Gainera Ipar Connemaran beste 5.000-7.000 irlandera hiztun ere badaude (Mayoko konderriarekin muga egiten duen eremua barne hartuz), eta gainera biztanleriaren % 30ak baino gutxiagok irlanderaz mintzatzen den eremuetan beste 4.000 irlandera hiztun gehiago ere badaude. Bestalde An Cheathr\u00fa Rua eta Carna udalerrietan Irlandako Unibertsitate Nazionalaren hirugarren mailako \"Acadamh na Gaeilge hOllscola\u00edochta\" irlanderazko unibertsitate sail bat ere ezarria badago. Casla udalerrian Raidi\u00f3 na Gaeltachta telebista-irrati katearen egoitza bat dago, eta An R\u00faa Cheathr\u00fa udalerrian berriz Foinse irlandera hutsezko aldizkariaren egoitza, bestalde TG4 irlanderazko telebista kateak Baile na hAbhann herrian egoitza bat du. Gainera Galway hirian irlandera hutsezko antzerki lanak taularatzen dituen Taibhdhearc na Gaillimhe antzokia ere badago.\nDonegal konderria.\n2006ko erroldaren arabera Donegal konderriko edo Tyrconnell lurraldeko Gaeltacht eremuak (irlanderaz: \"Gaeltacht Chontae Dhun na nGall\" edo \"Gaeltacht Thir Chonaill\") 22.877 biztanle zituen, hots, Irlanda osoko Gaeltacht eremuko biztanleriaren %25a. Donegal konderriko Gaeltacht eremuak 1502 km\u00b2-ko azalera du, honek Irlanda osoko Gaeltacht eremuaren azaleraren % 26a suposatzen du. Donegal konderriko Gaeltacht eremuaren gune nagusia Na Rosa, Gaoth Dobhair eta Cheannfhaola Cloch parrokiek osatzen dute. Eremu honetan irlanderazko 16.000 hiztun baino gehiago daude, biztanleriaren % 30-100ek mintzatzen duten eremuetan 14.500 hiztun daude, eta beste 1.500 hiztunen % 30a baina gutxiagoko eremuetan. Eremu hau Europako landa eremu populatuentzat jo izan ohi da. 2006an 2.436 pertsonek \u00dadar\u00e1s na Gaeltachta erakundearen bezeroak diren Donegal konderriko enpresetan egun osoz lan egiten zuten. Eremu hau Ulstergo irlandera ikasten aritzen diren ikasleen artean bereziki ospetsua da, ondorioz urtero Ipar Irlandako eremu hau milaka ikaslek bisitatu ohi dute. Donegalgo konderria berezia da gainontzeko Gaeltacht eremuen artean, bere irlanderaren ahoskera nahiz dialektoa zalantzarik gabe iparraldekoa baita. Eremu honetako irlanderak Eskoziako gaelerarekin hainbat antzekotasun ditu, gainontzeko Irlandako irlanderaren dialektoek ez dituztenak.\nDonegalgo konderrian dagoen Gaoth Dobhair udalerria Irlanda osoko Gaeltacht eremuko parrokiarik handiena da, bai eta Raidi\u00f3 na Gaeltachta irlandera hutsezko irrati-telebista katearen egoitzetako bat eta nazioartean ospetsu diren musikari askoren jaioterria ere, adibidez Proinsias \u00d3 Maonaigh, Altan, Moya Brennan (\"M\u00e1ire N\u00ed Bhraon\u00e1in\"), Enya (\"Eithne\") eta Clannad, guzti hauek irlandera ama hizkuntza zutela jaio eta hazi zirelarik.\nMayo konderria.\nMayo konderriko Gaeltacht eremuak (\"Gaeltacht Chontae Mhaigh\") 10.523 biztanle ditu, honek Irlanda osoko Gaeltacht eremuaren biztanleriaren %\u00a011,5a suposatzen du. Bestalde, 905 km\u00b2-ko azalera du, honek Irlanda osoko Gaeltacht eremuaren azaleraren % 19a suposatzen duelarik. Gaeltacht eremu honetako udalerri handiena B\u00e9al un Mhuirthead da (Belmullet). Denera Mayo konderriko Gaeltacht eremuan 4.000 irlandera hiztun daude, biztanleriaren % 30-100 irlandera hiztunak diren eremuetan horietako 2.151 irlandera hiztun bizi direlarik, eta biztanleriaren % 30a baino gutxiagoko irlandera hiztun kopurua duten eremuetan 1.625 irlandera hiztun bizi direlarik.\nKerry konderria.\nKerry konderriko Gaeltacht eremua (\"Gaeltacht Chontae Chiarra\u00ed\") bi gunetan banaturik dago: Corca Dhuibhne penintsulako mendebaldeko muturra (Dingle penintsula) eta U\u00edbh R\u00e1thach penintsulako erdialde eta mendebaldea (Iveragh penintsula). Corca Dhuibhne guneko udalerririk hadiena An Daingean udalerria da, eta U\u00edbh R\u00e1thach penintsulako udalerririk handiena berriz Baile na Sceilge. Kerry konderriko Gaeltacht eremuak 8.446 biztanle ditu eta Irlanda osoko Gaeltacht eremuko biztanleriaren %9a suposatzen du. Azaleraz Kerry konderriko Gaeltacht eremuak 642 km2 ditu. Hortaz, Irlandako osoko Gaeltacht eremuko azaleraren %9 da.\nCork konderria.\nCork konderriko Gaeltacht eremua (\"Gaeltacht Chontae Chorca\u00ed\") bi gunetan banaturik dago: M\u00fascra\u00ed eta Oile\u00e1n Chl\u00e9ire. M\u00fascra\u00ed eskualdeko Gaeltacht eremuak 3.660 biztanle ditu, honek Irlanda osoko biztanleriaren % 4a suposatzen du. Cork konderriko Gaeltacht eremuak 262 km\u00b2-ko azalera du, Irlanda osoko Gaeltacht eremuko azaleraren %\u00a06a suposatzen duelarik. M\u00fascra\u00ed eskualdeko Gaeltacht eremuko udalerri handienak honako hauek dira: Baile Mhic \u00cdre (), Baile Bhuirne () eta B\u00e9al \u00c1tha an Ghaorthaidh ().\nWaterford konderria.\nWaterford konderriko Gaeltacht eremua (\"Gaeltacht Chontae Phort L\u00e1irge\", \"Gaeltacht na na nD\u00e9ise\" edo \"Gaeltacht Rinne\") Dungarvan udalerritik hamar kilometro mendebaldera kokatua dago. Eremu txiki honek Rinn Ua gCuanach (Ring) eta Phobal Sean (Parrokia Zaharra) parrokiak barne hartzen ditu. Waterford konderriko Gaeltacht eremuak 1.569 biztanle ditu eta Irlanda osoko Gaeltacht eremuko azaleraren %\u00a02a suposatzen du. Waterford konderriko Gaeltacht eremuak 62 km\u00b2-ko azalera du, hots, Irlanda osoko Gaeltacht eremuko azaleraren %1a.\nMeath konderria.\nMeath konderriko Gaeltacht eremua (\"Gaeltacht Chontae na M\u00ed\") denetan txikiena da eta bi udalerriz osatua dago: R\u00e1th Cairn eta Ghib Baile. Navan hiritik 8 km-ra dagoen Baile Ghib udalerria 20.000 biztanle dituen eremu honetako herrigunerik garrantzitsuena da. Meath konderriko Gaeltacht eremuak 1.603 biztanle ditu, honek Irlandako osoko biztanleriaren % 2a osatzen duelarik. Meath konderriko Gaeltacht eremuak 44 km\u00b2-ko azalera du, honek Irlanda osoko azaleraren % 1 suposatzen duelarik.\nRoyal Meath guneko eremuaren historia Irlandako gainontzeko Gaeltacht eremuekin alderatu ezkero oso berezia da. Jatorriz, Baile Ghib eta Cairn R\u00e1th berrezarketen bidez sorturiko kokapenak dira, hauek 1930eko hamarkadan irlandar gobernuak aurreko lurjabe zordunen lursailak banatu ondoren sortu ziren, horretarako Connemara, Mayo eta Kerry konderrietako Gaeltacht eremuetako baserritar txiroei deialdia luzatu eta nekazal ustiaketa txikiak ezarri zirelarik.\nIzan ere, Galway konderriko mendebaldetik etorritako familiez osatutako lehenbiziko kokapena 1935eko maiatzean ezarri zen, baina ez zuten ez jatorriz ez eta arbasoz ere Meathe konderriarekin inongo loturarik, hortaz bertakoek \"maizterrak\" izenez deitu zituzten. R\u00e1th Cairn udalerrira 49 familia lekualdatu zituzten eta bakoitzari baserriaz gain 9 hektareatako lursailak eman zitzaizkion. 1937an Baile Ghib (lehen Gibbstown) eta Baile Ailin (lehen Allenstown) udalerriak eratu ziren, baina ezarpenak ez ziren ongi atera. Lehenbiziko urteetan biztanleriaren kopuru handi bat Galwayko konderrira itzuli zen, baina azkenean 1967an estatuak R\u00e1th Cairn eta Ghib Baile udalerriei Gaeltacht izendapena eman zien. Irlandaera Irlandako Ekialdeko zonaldean hedatzeko lehenbiziko helburu hark porrot egin zuen, aldiz etorri berriak ziren irlandar hiztun haiek euren eguneroko bizitzan aurrera egiteko eta euren lursailak ereiteko ingelesa ikastera behartuak ikusi dira, nahiz eta irlandera ere mantendu izan duten.\nGaeltacht berriak.\nClare uhartea.\nMayoko konderrian dagoen Clare uhartean (irlanderaz \u2013 \"Oile\u00e1n Chliara\") irlanderaren eguneroko erabilera berrezartzeko saiakeran ari dira. Udan uharte honetan 160 biztanle bizi ohi dira, eta jada irlanderazko ikastetxe bateko zuzendari bat ere badu, bertako ikastetxea Gaelscoil batean bilakatzeko asmoa dagoelarik. Bertako biztanle guztiak esperimentu hau burutzeko ados daude, eta haien ustez lortu daitekeen helburua da. Uharteak kokapen egokia du, Mayo konderriko Gaeltacht eremua eta Achill uhartearen hegoaldean baitago.\nDublin.\n2009ko urtarrilaren 13an aireratutako TG4 telebista kateko Nuacht saioko atal berezi batean baieztatu zenez, Dublin hiriko iparraldeko Ballymun barrutian Gl\u00f3r na Gael elkarteko talde batek hiriaren bihotzean irlanderaz bizi nahi zuen jendearentzat 38 etxebizitza eraikitzeko plana aurrera eramateko onarpena jaso zuten. Eremu honetan lehendik lau Gaelscoileanna eta Na\u00edonra\u00ed haurtzaindegiak badaude, baina eta irlandera hutsezko denda bat ere. Egitasmo hau lortzeko dirua komunitate honetan bizi nahi duen jendea ipini du. Norberaren irlandera hobetu nahi duen edonorrentzako ikastaroak ere eman ohi dira. Proiektu hau martxan jartzeko lehenbiziko epea 2009an izan zen. Halere 2011ren amaieran hastekoa zen, jada 2012an erabat martxan egoteko.\nBelfast.\nBelfast hirian irlandera hiztunen gune bat ere badago, Gaeltacht Quarter delakoa (irlanderaz \u2013 \"Ghaeltachta Cheathr\u00fa\"). Eremu hau nagusiki Shaw's Road (\"Bothair na bhFal\") gunean kokatuta dago. Bertan \"Gaelscoileanna\" (lehen mailako hezkuntzako ikastetxeak), \"Gaelchol\u00e1ist\u00ed\" (bigarren mailako hezkuntza), \"Na\u00edonra\u00ed\" (haurtzaindegia), irlanderazko jatetxea eta agentziak, bai eta \"Cult\u00farlann\" izeneko elkarte eta kulturgune bat ere badaude, azken honetan Ipar Irlanda osorako emititzen duen irlandera hutsezko Raidi\u00f3 F\u00e1ilte irratia koktzen delarik. Shaw's Road gunea (Bothar Seoighe) Belfast hiriko hego-mendebaldeko Gaeltacht hiritarra bilakatu da. UBestalde, Belfasteko St. Mary Unibertsitateak Falls Road auzoan Ipar Irlandan irlanderazko ikasgaiak irakasten dituen bakarra da. Auzo honetan \"Un t-Aisionad\" (Baliabide Zentroa) delakoaren egoitza ere badago, honetan Irlandako ikastetxe nahiz edonolako elkarteetan erabiltzen diren Irlandako literaturari buruzko testuak eta argitalpenak irlanderara itzuli eta argitaratu ohi dira.\nDerryko konderria.\nDerryko konderriaren hegoaldean Slaghtneill (Sleacht Neill) eta Carntogher (Carn T\u00f3chair) udalerriak daude, hauetan 1901. urtean biztanleria %\u00a050a inguru irlandera hiztuna izatetik XX. mendearen amaieran hiztun gutxi batzuk izatera iragan da. 1993an na\u00edscoil ikastetxea eta 1994an gaelscoil ikastetxe bat ireki zirenetik, gune honetan irlanderaren berpizkundea bat bizi izan da. 2008. urtean udalerri hauetako bi kultur elkarteek bertako \"Gaeltacht eremuaren berpizlundearen aldeko estrategia\" bati ekin diote, estrategia hau irlandera lehen eta bigarren mailako hezkuntzetan sartzean oinarritu da. Ekimen hau iragartzean, Irlandako Errepublikako Gaeltacht eremuetako \u00c9amon \u00d3 Cu\u00edv ministroak honako hau aipatu zuen: \"Irlandako beste eskualde batzuentzako adibide dira, irlandera komunitate bateko hizkuntza bizi gia berrezartzeko lanetan ari baitira\".\nIpar Amerika.\n\"Permanent North American Gaeltacht\" erakundeak Kanadako Ontario estatuko Erinsville udalerritik hurbil dagoen gune bat behin betiko Gaeltacht eremua izendatu du.\nErakundeak.\nUdaras na Gaeltachta lurraldeko erakunde nagusia da.\nGael Saoire Gaeltachten kultur turismoa sustatzeko ekimena da, eskualdeko kultur arloa eskaintzeko asmoa duena."}
{"id": "35723", "revid": "448", "url": "https://eu.wikipedia.org/wiki?curid=35723", "title": "Bohren eredu atomiko", "text": ""}
{"id": "35726", "revid": "93330", "url": "https://eu.wikipedia.org/wiki?curid=35726", "title": "Alaitz eta Maider", "text": "Alaitz eta Maider Oiartzungo euskal musika taldea izan zen, musika tresnatzat trikitia eta panderoa zerabiltzana.\nBiografia.\n1989. urtean, 14 urte zituztela, Alaitz Telletxea Tolosa (trikitia) eta Maider Zabalegi Galardi (panderoa) oiartzuarrak txapelketetan parte hartzen hasi ziren, era honetan beren heziketa herrikoia zabalduz, fandango, arin-arin, porrusalda eta abarrez, plaza edota afariak alaitzen. Tradizioa mamitu zuten arren, kanpoko musika joerak jaso eta entzun zituzten, bereganatu arte, beraienak egin arte.\n1991. urtean Joseba Tapiaren laguntzaz beren lehenengo maketa grabatu zuten. 1995. urtean berriz, bigarren maketa grabatu zuten.\n1997. urtean lehen diskoa kaleratu zuten \"Alaitz eta Maider\" (Elkarlanean) eta harrera oso ona izan zuen, 25.000 ale saldu baitziren. 1999. urtean bigarren diskoa kaleratu zuten \"Inshala\" (Triki-Elkarlanean). 2002an aurkeztu zuten hirugarren diskoa \"Auskalo\" (Triki-Elkarlanean).\n2004. urteko abenduaren 18an, lagun askoz inguratuta, haien azken emanaldia eskaini zuten Oiartzungo Elorsoro kiroldegian.\n2017 urtean Maider Zabalegik bakarkako diska kaleratu du.\nTaldea.\nAlaitz eta Maider bikotea plazarik plaza ibili zen atsedenik gabe 90eko hamarkadaren amaieran. Garai hartan trikitia osagarri nagusi zuten pop taldeek (Maixa ta Ixiar, Gozategi...) hartu zuten lehen berbena taldeek izan zuten lekua. Alaitz eta Maiderren zenbait kantu, \"Txanpon baten truke\" eta \"Amets bat\", gehien dantzatu direnetako batzuk izan dira Euskal Herriko taberna eta plazetan. Hiru disko argitaratu zituzten, eta 2004an banandu ziren.\nAlaitz Telletxeak (Oiartzun, Gipuzkoa, 1976) umetan garbi zuen zer izan nahi zuen, trikitilari. Familian ezagutua zuen trikiti tradizioa, bere bi ahizpek soinu handia jotzen baitzuten; osaba batek, panderoa; beste batek, kriskitinak; eta bi lehengusu soinu txikiarekin ere aritzen ziren, eta haien bidea jarraitu zuen. Familiako bazkariak soinu eta dantza festak izaten ziren, eta bederatzi urte zituenean soinua eskatu zuen, bai eta gustura ikasten hasi ere.\nMaider Zabalegi (Oiartzun, 1976) aitarekin aritzen zen kantuan, aitak Oroitzak izeneko taldean gitarra jo eta kantatzen baitzuen. Pianoa ikasten ere hasi zen, eta 14 urterekin hasi zen panderoa jotzen, eta, berehala, kantuak konposatzeko lagungarri egin zitzaion gitarra jotzen ikasteari ekin zion.\nAlaitz eta Maider 1989an elkartu ziren trikiti bikote gisara, eta hamabost urte iraun zuen ibilbide oparoa hasi zuten orduan. Plazarik plaza hasi ziren, soinu eta pandero hutsez aurrena; maketa bat ere grabatu zuten modu horretan. Baina pixkanaka gitarra, bateria eta baxuz osaturiko talde bat bildu zuten beren inguruan. Bigarren maketa ere kaleratu zuten talde moduan.\n1997an atera zuten lehen lan luzea, Alaitz eta Maider izenburuarekin (Elkar). Arrakasta berehalakoa izan zen. Emanaldiak biderkatu egin zitzaizkien, eta jende ugari joaten hasi zen beren kontzertuetara. Garai hartakoak dira beren kanturik ezagunenak: \"Txanpon baten truke\", \"Amets bat\" eta beste hainbat. Udako kantu bilakatu ziren aurretik Maixa eta Ixiar edo Gozategi taldearenak izan ziren bezala; nolabait, haien lekukoa hartu zuten.\nJoseba Tapiaren laguntzarekin bideratu zen haien sormena; Tapiak berak eta Kepa Junkerak ere neurri handi batean modan jarri zuten triki-pop izeneko esparrua erabili zuten horretarako. Euskal Herritik kanpoko denetariko eragina izan dute: La Bouttine Souriante, John Whelan, Sharon Shanon, The Pretenders, Alanis Morrisette, Manolo Garcia eta beste hainbat.\n1999an, Inshala diskoa (Elkar) atera zuten, eta plazarik plaza ibili ziren atsedenik gabe. Izan ere, trikitia osagarri nagusi zuten pop taldeek hartua zuten lehen berbena taldeek izan zuten lekua. Eremu hori jorratu zuten nagusiki Alaitzek eta Maiderrek 90eko hamarkadaren amaieran.\n2002an, Auskalo hirugarren eta azken diskoa (Elkar) argitaratu zuten; aldaketa nabarmenik ez zuten izan, eta pop melodikoaren bidean jarraitu zuten, xalotasuna eta goxotasuna galdu gabe. Japonian ere jotzen aritu ziren bi aldiz, bertako Brahaman taldearekin. Esperientzia bikaina izan zen, eta beste talde eta bakarlari batzuei ere bidea ireki zieten.\nHurrengo urtean, Alaitz eta Maiderren musika aukeratu zuten\nKilometroak.\n2004ko abenduaren 18an, bikote gisa kantatzeari utzi zioten Oiartzunen egindako zuzeneko emanaldi batekin. Bertan aritu ziren, gonbidatu gisara, beren ibilbidean garrantzitsu izandako kantari eta lagun guztiak. Hala ere, 2006an, berriz elkartu ziren bi musikariak, Oiartzunen antolatutako Kilometroetarako kanturako musika egiteko.\nGerora, Alaitz Telletxea zenbait taldetan aritu da, Lantz taldean esate baterako; eta Trikitixa Elkarteko presidentea izan da. Maider Zabalegik bakarkako kantu bat, \"Itxarote horrek\", grabatu zuen Hotsak dantzan (Gaztelupeko Hotsak, 2008) bildumarako."}
{"id": "35727", "revid": "219", "url": "https://eu.wikipedia.org/wiki?curid=35727", "title": "Euskal Idazleen Elkarte", "text": ""}
{"id": "35730", "revid": "219", "url": "https://eu.wikipedia.org/wiki?curid=35730", "title": "Meatzalde", "text": ""}
{"id": "35731", "revid": "448", "url": "https://eu.wikipedia.org/wiki?curid=35731", "title": "Joseba Tapia", "text": "Joseba Tapia Usabiaga (Lasarte-Oria, Gipuzkoa, 1964) soinu jotzailea eta trikitilaria da. Kepa Junkerarekin batera, trikitiaren arloa gehien aldatu duten gaur egungo trikitilarietako bat da. Musika tradizionala berritzen dituen hainbat lan argitaratu ditu, adibidez Tapia eta Leturia Band, eta antzinako abesti asko berreskuratu ditu, tartean Karlistaldietakoak eta Espainiako Gerra Zibilekoak. \n2022an Adarra Saria jasoko du bere ibilbide oparoagatik.\nBizitza.\nLasarteko Buenos Aires auzoan jaio zen, eta umetan hasi soinu handia ikasten, Bikondoaren akademian. Pentagramaren zurruntasuna ezin eramanik, handia utzi eta txikia hartu zuen. Eleuterio Tapia osaba izan zuen irakasle eta harekin hasi zen plazetan eta erromerietan.\nHamazazpi urterekin azaldu zen lehen aldiz plazan bakarrik, 1981ean, Donostiako Igeldon. Euskal Herriko Trikiti Txapelketak irabazi zituen 1986an eta 1988an.\nZaldibobo (1992-94) eta Hiru Truku taldeetan aritu izan da, halaber.\n1976tik dihardu Leturia pandero-jotzailearekin bikote gisa, Tapia eta Leturia Band taldean lehenik eta Tapia eta Leturia laukotean gero (Jexux Aranburu eta Arkaitz Miner ere lagun dituztela). Ibilbide horretan bederatzi disko kaleratu dituzte.\n1998an hasi zuen bere bakarkako bidea, eta geroztik zazpi disko argitaratu ditu."}
{"id": "35733", "revid": "371", "url": "https://eu.wikipedia.org/wiki?curid=35733", "title": "Pariseko Komuna", "text": ""}
{"id": "35736", "revid": "201", "url": "https://eu.wikipedia.org/wiki?curid=35736", "title": "Lasarte", "text": ""}
{"id": "35738", "revid": "336", "url": "https://eu.wikipedia.org/wiki?curid=35738", "title": "Rastafari mugimendua", "text": "Rastafari mugimendua 1930. urtean Jamaikan sortu zen mugimendu erlijiosoa da. Haile Selassie du jainko handiena: komunitate beltzaren aspirazio sozial eta politikoak gauzatzeko, Marcus Mosiah Garveyren ikasbide publizista eta antolatzaileari darraio; kontuak kontu, profetatzat hartua bada ere, hark ez zuen inoiz bere burua mugimendu horrekin identifikatu.\nIa 1.000.000 bat rastafari zeuden 2000. urtean. Jamaikako biztanleriaren % 60k, gutxi gorabehera, bere burua rastafaritzat jotzen du. Jamaikako langileriatik atera zen mugimendu rastafaria eta denbora batez, gorentasun beltza moduan egon zen. Gaur egun, ordea, imigrazioari esker, munduan zabaldu da.\nRastafariak eta reggaea.\n\"Sinetsi behar duzu. Kale gorrian zaude, txabola zikin batean, sosik gabe, lanik gabe, eta etorkizuna zure azaleko kolore iluna baino ilunagoa da. Beltza zara, basatia, historiarik gabea, oroimenik gabea eta duintasunik gabe bizi zara kale gorrian. Sinetsi beharra duzu, sinistu nahi duzu. Entzun al duzu? Afrikan Ras Tafari Makoken izeneko etiopiar bat koroatua izan da. Haile Selassie da! Erregeen Errege, Jaunen Jaun, Judako Lehoi Konkistatzailea... Jainkoaren semea! Munduan zehar indarrez sakabanatutako afrikar esklabo guztiak askatu eta Afrikara, etxera bueltan eramango ditu. Etxera itzuliko zara eta aske izango zara. Rastafariren gotzainek bidea erakutsiko dizute, Jah zure jainkoa da, Babilonian bizi zara eta infernu honetatik aterako zaitu.\"\nErlijio gehienekin gertatu bezala, rastafarismoak ere interpretazio asko ditu, eta urteekin aldatuz joan dira. Aldaketarik gabe mantendu direnak ere egon badaude, eta rasta gehienek errespetatzen dituzte, gutxi gorabehera. Adibidez, alkohola edatea, tabakoa erretzea eta arraina edota haragia \u2013bereziki txerrikia\u2013 jatea debekatuak dituzte, gatza bezala. Gorputzaren eta arimaren garbitasuna adierazteko \"Itzal\" hitza erabiltzen dute, naturala, garbia ez den guztiak izpiritua zikintzen duelako eta ezin dute onartu. Rasta erlijioaren jarraitzaileen paradisuak \"Zion\" du izena. Hiltzen direnean, beraz, \"Zion\" izeneko lurraldera doazela uste dute.\nElikadura kontuetan dituzten debekuez gain, rastafariek debekatua dute ilea, bizarra edota gorputz-atalak moztea ere. Hori dela eta, ilea neurrigabe hazten zaie, eta beltzek ilea oso kizkurra dutenez, \"txurroak\" sortzen zaizkie, \"\u201cdreadlock\u201d\" izenekoak.\nArau eta betebehar horiek zintzo jarraitzea konpromiso erlijiosoaren eta fededun zintzoaren adierazgarri dira. Hala ere, azkenean bakoitzak ahal duen neurrian edota nahi duen heinean betetzen ditu eta ezin da orokortu. \"Txurroak\" daramatzaten guztiak ez dira rastafariak: haien estetika gustatzen zaielako dituzte askok eta gauza bera gertatzen da marihuanarekin. Erretzaile guztiak ez dira rastak eta belar \u201csakratua\u201d erretzen duen guztiari ez zaio derrigor reggae musika gustatu behar. Alderantziz halaber: reggaearen zale guztiek ez dute nahitaez erretzaile amorratuak izan beharrik, nahiz eta askok hala uste duten. Ukaezina da, ordea, reggae musikak, rasta erlijioak eta marihuanak lotura estua dutela.\nGanja.\nRastafarien ustez, marihuana jakinduriaren belarra da eta belar hori erretzea Jainkoarekin harremanetan jartzeko bitartekoa da, erritu erlijiosoa. Erretzeaz gain, belarrari erabilpen ugari ematen diote: janariari botatzeko, infusioak egiteko, sendabelar modura..."}
{"id": "35739", "revid": "56334", "url": "https://eu.wikipedia.org/wiki?curid=35739", "title": "NATO alfabeto fonetikoa", "text": "NATO alfabeto fonetikoa NATOk eginiko alfabetoa da, irrati bidez modu ulergarrian komunikatzeko. 1950eko hamarkadan sortu zen hegazkinen arteko komunikaziorako. Gaur egun, mundu osoko hegazkin zibilek ere erabiltzen dute."}
{"id": "35740", "revid": "90523", "url": "https://eu.wikipedia.org/wiki?curid=35740", "title": "Marcel Proust", "text": "Valentin Louis Georges Eug\u00e8ne Marcel Proust \u2014Marcel Proust izen-deiturez ezagunagoa\u2014 (Paris, Frantzia, 1871ko uztailaren 10a \u2013 1922ko azaroaren 18a) frantsesezko idazlea izan zen, zazpi eleberriz osatutako \"\u00c0 la recherche du temps perdu\" (\"Denbora galduaren bila\") sailaren egilea, XX. mendeko lanik nagusietarikoa. Bigarren zatiarekin Goncourt Saria irabazi zuen 1919an.\nBiografia.\nMarcel Proust Auteuilen jaio zen, 1871ko uztailaren 10ean. Aita Adrien medikua zuen, eta ama, Jeanne Weil, familia judu aberats batean hazia. Bederatzi urte zituela, asma eraso gogorra izan zuen, eta harrezkero gaixotasunak ez zion bakerik eman bizitza osoan. Condorcet Lizeoan oinarrizko ikasketak egin zituen denboran (1882-1889) eskola aldizkarietan idatzi zuen eta sariak irabazi zituen frantses erretorikan eta filosofia gaietako mintzaldietan.\nGero urtebeteko soldadutza egin zuen Orleansen (1889-1990), eta soldadutzaren ondoren, goi mailako ikasketak egin zituen Politika Zientzietako Eskolan, eta zuzenbideko eta literaturako lizentziak lortu zituen, 1893. eta 1895. urteetan, hurrenez hurren.\nGaztaroko urte horietan eragin handia izan zuten haren pentsamoldean Henri Bergson eta Paul Desjardins filosofoek eta Albert Sorel historialariak. Bien bitartean, goi mailako gizarteko salonetako giroa ezagutu zuen. 1896an \"Le Banquet\" eta \"La Revue Blanche\" aldizkarietan argitaratu zizkioten istorio laburren bilduma bat kaleratu zuen: \"Les Plaisirs et les Jours\" (Plazerak eta egunak).\n1895etik 1899ra, \"Jean Santetuil\" eleberri autobiografikoa idatzi zuen, bere edozertarako gaitasunak agerian utzi zituena. Gero, osasun makalaldi batek eta Frantzia guztia bi taldetan banatu zuen Dreyfus aferan (1897-1899) parte hartzeak goi mailako gizarteko girotik urrunarazi zuten pixkana.\nProustek Dreyfusen alde egin zuen, gizartetik baztertua izateko arriskuarekin. Egia esatera, ez zuten baztertu, baina gertaera hark gizarte aristokratikoarekiko lilura galarazi zion, handik aurrera bere eleberrietan islatuta geratu den bezala. 1899an John Ruskinen arte kritikaren ezagutzak hartaraturik, bertan behera utzi zuen jean Santeuil eleberria, eta errebelazio berri baten bila murgildu zen izadiaren edertasunean eta arte gotikoan. Bilatze horretan Venezian izan zen (1900) eta Ruskinen lanak itzuli zituen.\n1903an aita hil zitzaion, eta 1905ean, ama.\nGuztiz atsekabeturik eta bakarrik geratu zen, baina beregain bizitzeko moduan eta libre bere eleberri handiari ekiteko. Zenbait bertsio prestatu bitartean (1905-1906 urteetan aurrena eta 1907-1908 bitartean gero), bere idazle kutunenei buruzko parodia sail bat idatzi zuen, \"L'Affaire Lemoine\", eta \"Le Figaro\" egunkarian argitaratu zuen. Orduan, artean ez zuen filosofia oinarria ezarri nahirik bere lanari, saiakera lan bat idatzi zuen, \"Contre Sainte-Beuve\": oso gogor erasotzen zien Frantziako literatur kritikariei literatura jende ikasiaren denbora pasa gisa hartzen zutelako.\nLan horretan azaldu zuen artistak ahalegina egin behar zuela oharkabeko memoriaren azpiko mundutik azalera ateratzeko errealitate betierekoa, ohituraren ohituraz ez baitugu ikusi ere egiten. 1909ko urtarrilean, tea hartzen ari zela, tean bustitzen ari zen gailetaren ahogozoak bere haurtzaroko oroitzapen bat ekarri zion gogora oharkabean, eta oroitzapen horrek eraginda, behin obraren egitura tankeratu ondoren, uztailean \"Denbora galduaren bila\" idazten hasi zen. Proust homosexuala zen, ezkutuan, eta, obra horren barruan, Charlusko baroiari dagozkion pasarteekin, homosexualtasunaren azalpen ageriko eta luzea egin zuten Europako lehen eleberrigileetako bat izan zen. 1912ko irailean bukatu zuen lehenengo liburua, baina ez zuen berehala argitaratu, atzera bota baitzioten, bai Fasquelle eta Ollendorff argitaratzaileek bai Andre Gide idazlea zuzendari zuen \"La Nouvelle Revue Fran\u00e7aise\" aldizkariak. Azkenik, 1913ko azaroan, argitaratzaile gazte batek, Bernard Grassetek, argitaratu zion, gastu guztiak berak bere poltsikotik ordaindu behar izan bazituen ere. Proustek beste bi liburu gehiago bakarrik egiteko asmoa zuen; hala ere, haren idazkari Alfred Agostinelliren heriotzak (\u00abhorixe da amaren ondoren gehien maite dudan pertsona\u00bb; hegazkin istripu batean hil zen) eta Lehen Mundu Gerra pizteak eragin zuten etenaren ondoren, beste sei idatzi zituen.\nIzan ere, gerra bitartean, lehenengo eleberritik geratu zitzaizkion hondarrak hartu eta bigarrena idazteari ekin zion, zeukan materiala elementu errealistaz eta satirikoz hornituz, sentimenetan sakonduz eta haren egitura aberastuz, eta uste baino hiru aldiz handiagoa atera zitzaion lana. 1914an, Gide damutuaren ekimenez, \"La Nouvelle Revue Fran\u00e7aise\"k argitaratzeko eskaintza egin zion, baina oraingoan berak baztertu zuen eskaintza. Hala ere, noizbait, ados jarri ziren bi aldeak, eta 1919ko ekainean argitara eman zen \"\u00c0 l'ombre des jeunes filles en fleur\" (\u00abNeska gazte loratuen itzalpean\u00bb). 1919ko abenduan, Leon Daudet kazetari eta idazlearen gomendioz, Goncourt Akademiaren literatur sari ospetsua eman zioten, eta bat-batean mundu osora zabaldu zen haren izena eta ospea. Hurrengo hiru urteen barruan bere obra handiaren beste bi liburu argitaratu ziren \u2014\"Le C\u00f4t\u00e9 de Guermantes\" (\u00abGuermantes-ko aldea\u00bb, 1920-1921) eta \"Sodome et Gomorrhe\" (\u00abSodoma eta Gomorra\u00bb, 1921-1922)\u2014, eta, hil ondoren, azken zuzenketak egiteko gutxi falta zutela, gainerako hirurak: \"La Prisonni\u00e8re\" (\u00abGatibua\u00bb, 1923), \"Albertine disparue\" (\u00abAlbertina desagertua\u00bb, 1925) eta \"Le Temps retrouv\u00e9\" (\u00abDenbora berreskuratua\u00bb, 1927).\nMarcel Proust 1922ko azaroaren 18an hil zen, biriketako gaitzaz, Parisen.\n\"Denbora galduaren bila\".\n\"Denbora galduaren bila\" ez da eleberri ziklo bat, garai hartan egin ohi ziren horietakoak bezala, eleberri bat eta bakarra baizik. Eleberri zirkularra da, nolabait esateko: eleberri bat idatzi nahi duen eta gaitasun ezagatik edo nagikeriagatik egitekoa gerotik gerora luzatzen duen gizon baten haurtzaroa, nerabezaroa, gaztaroa eta lehen helduaroaren narrazioa. Eleberriko azken liburuaren bukaeran, oharkabeko memoriaren agerpenez, gizon hura konturatzen da ordua dela idazten hasteko liburua, irakurtzen bukatzen ari garen eleberri horixe, noski. Badago obra honetan beste berezitasun aipagarri bat: sekula ez dugu jakingo protagonistaren izena, ez adina, ez itxura fisikoa. Lehenengo pertsonan hitz egiten du eta bere kontzientziaren zirrikituetatik iragazten du eleberriak ematen duen informazioa.\nHandia da \u00abni\u00bb izengabe hori Marcel Proustekin lotzeko tentazioa, eta kritikariek ere zail izaten dute eleberri hau biografia mozorrotutzat ez hartzeko. Izan ere, Prousten eleberriaren eta bizitza errealaren arteko harremanak konplexu samarrak dira.\nBaina Proustek berak bere lana fikziozko obratzat har zedin nahi zuen.\nFikzioan, narratzailea, oharkabeko memoriarekin zerikusia duten zenbait esperientziaren ondoren, konturatzen da ordua dela idazten hasteko. Oharkabeko memoria hori da eleberriaren alderdi ezagunenetako bat.\nUsaimenaren, ukimenaren, dastamenaren bidez azaleratzen da \u2014tean bustitako madalena ospetsua\u2014, pertsona denboraren joanetik bereizteko gaitasuna baitute zentzumenok . Narratzaileak gisa horretako esperientziak dituen lehenengo aldian ez daki haiek ongi interpretatzen, ez daki zer esan nahi duen madalena jateak edo ikuspuntua aldatu ahala itxuraz aldatuz doazen kanpandorre batzuk ikusteak sortzen dioten poz horrek. Azkenean ohartzen da, une berezi horietan azaltzen den \u00abni\u00bb sakon hori dela, hain zuzen, idazten hasteko aukera ematen diona.\n\"Denbora galduaren bila\", bestalde, ikasketa eleberri bikaina da, protagonistaren lilurak eta deslilurak kontatzen dituena, bi ziklo handitan egituratuta: munduzaletasunaren zikloa, batetik, eta maitasunarena, bestetik. Munduzaletasuna, edo esnobismoa, XIX. mendeko eleberrigintzan gehien erabili zen gaietako bat da. \"Denbora galduaren bila\"n, esnob asko agertzen da, bai burgesen artean bai nobleen artean, gizarte eskalan gora egiteko irrikaz erreak. Narratzaileak erdeinuz hartzen ditu esnoben pairamenak, baina berak ere beste esnobismo bat pairatzen du: markesak eta dukesak ezagutu nahi ditu kosta ahala kosta.Burgesia\nMaitasunaren deslilura, berriz, askoz mingotsagoa da, munduzaletasunaren deslilurak baino \u00abni\u00bb sakonago bati erasaten baitio.\nBere eleberrian, Proustek oso era berezian tratatzen du maitasuna, eta jeloskortasunarekin lotua agertzen du beti. Maitasuna, eleberrian agertzen den amodio sexual obsesibo hori, jeloskortasunez, espioitzaz, maitatuaren jabe egiteko irrikaz, mesfidantzaz eta sufrimenduz dago egina.\nMaitasuna, jeloskortasuna, bihozmina eta gainerako sentimendu sakon guztien gorabeherak eta agertze eta desagertzeak azaltzeko, Proustek oso metafora adierazkorra erabiltzen du: pertsonek dituzten \u00abni\u00bb desberdinez hitz egiten du, eta elkarren gainka, ondoan edo aurka jartzen ditu.\nProusten ikusmolde psikologiko hori, eleberriko pertsonaiak ezaugarritzeko oso erabilgarria izateaz gainera, haren pentsamoldearen alderdi modernoetako bat da. Beste alderdi batzuetan, berriz, \"Denbora galduaren bila\" XIX. mendeko eleberrigintza tradizioaren ondorengoa da, dudarik gabe.\nNobelaren oinarrizko gaietako bat, inbidia soziala, Frantziako XIX. mendeko narraziogintzaren gai nagusietako bat baita.\nProusten meritu handiena, baina, liburuaren alderdi tradizional bat da segur aski: pertsonaiak sortzea. Proust horretan Balzac bera edo XIX. mendeko eleberrigile hoberenak bezain oparoa da. \"Denbora galduaren bila\"n pertsonaia asko dago, batzuk bigarren mailakoak, giza dekoratu moduko bat eratzeko-edo jarriak, eta beste batzuk, bikaintasunez landuak. Egiteko horretan Proustek perfekzioraino eraman zuen beste eleberrigile batzuk ere lehenago erabilitako prozedura bat: idiolektoak sortzea pertsonaia bakoitzarentzat, hau da, hitz egiteko modu bereziak. Idazlearen hizkuntza jeinua hain da handia, ezen pertsonaia bakoitzak ahoskera berezi bat baitu eta lexiko jakin bat erabiltzen baitu. Pertsonaia batzuetan, gainera, hizketa moldearen bilakaera ere ikus daiteke. Francoise mirabea, adibidez, alabaren eraginez bere herriko mintzairaren bat-batekotasun zoragarria galduz doa eta Parisko modernismoez kutsatzen da. Pertsonaien sorrerari dagokionez, aipagarria da, baita ere, denbora igaro ahala haiengan gertatzen diren aldaketak.\nEleberriko gertakizunak denbora bitarte luze bat hartzen du, eta garbi asko ikus daiteke nola aldatzen diren, hitz egiteko moduaz gainera, pertsonaien itxura fisikoa eta pentsatzeko modua ere. Hala beraz, egia da denbora dela eleberriaren protagonista nagusietako bat. Horregatik guztiagatik eta beste gauza askorengatik, eleberri hau gure kultura tradizioaren literatur lan handienetako bat da, dudarik gabe.\nProust euskaraz.\n\"Denbora galduaren bila\" eleberriko lehen liburua, \"Du c\u00f4t\u00e9 de chez Swann\", Joxe Austin Arrieta Ugartetxea itzultzaileak euskaratuta dago, \"Swann-enetik\" izenburupean, \"Literatura Unibertsala\" bilduman (Alberdania-Elkar argitaletxeak, 2010).\nBestalde, Jean-Baptiste Orpustan euskalariak ere euskaratuta dauka \"Du c\u00f4t\u00e9 de chez Swann\", baina beste itzulpen batekin: \"Aro galduaren bila\". Eleberriko liburu hauek euskaratuta dauzka:"}
{"id": "35741", "revid": "119347", "url": "https://eu.wikipedia.org/wiki?curid=35741", "title": "Moli\u00e8re", "text": "Jean-Baptiste Poquelin (1622ko urtarrilaren 15an bataiatu zuten Parisko Saint Eustache elizan, eta 1673ko otsailaren 17an hil zen Rue Richelieuko bere bizilekuan), Moli\u00e8re deitua, Frantziako komedia eta dramagilerik ospetsuena da.\nParisko merkatari familia batean sortua, 21 urterekin bat egin zuen hamar bat lagunekin (tartean B\u00e9jart familiako hiru kiderekin) Illustre Th\u00e9\u00e2tre taldea osatzeko; hasiera itxaropentsua eta ospe handiko antzerkigileen lankidetza izan arren, ez du lortzen Parisen iraunkorki gailentzea. 1646ko Aste Santuan, Epernongo dukeak, Guienako gobernadoreak, eta, ondoren, ondoz ondoko hainbat babeslek mantendutako \"landa-troupe\" entzutetsu batean engaiatuta, Moli\u00e8re eta bere bejartar lagunek hamabi urtez bidaiatu zuten erreinuko hegoaldeko probintzietan zehar. Garai horretan, Moli\u00e8rek farsa edo komedia txiki batzuk konposatu zituen prosan, eta bere lehen bi komedia, bost ekitalditan eta bertsotan. 1658an Parisera itzulita, berehala, bere troparen buru eta Luis XIV.a gaztearen gorteko aktore eta egile gogokoena bihurtu zen, eta ikuskizun ugari diseinatu zituen harentzat, arkitekto eszeniko, koreografo eta musikari onenekin elkarlanean. 51 urte zituela, bat-batean hil zen.\nForma dramatikoen sortzaile handia eta bere antzezlan gehienetan paper nagusiaren interpretea, Moli\u00e8rek komediaren hainbat baliabide ustiatu zituen \u2014ahozkoak, keinuzkoak eta bisualak, egoerakoak\u2014, eta komedia genero guztiak landu zituen, fartsatik karaktere-komediara. Pertsonaia indibidualizatuak sortu zituen, psikologia konplexukoak, azkar arketipo bihurtu zirenak. Begirale argi eta sarkorra, bere garaikideen ohiturak eta jokabideak margotu zituen (elizak eta monarkiaren goi-dignatarioak soilik zainduz) bere publikoaren gozamenerako, bai gortean, bai hirian. Entretenimendu inozoetara mugatzetik urrun, bere komedia handiek kolokan jartzen dituzte gizarte-antolakuntzaren printzipio ongi finkatuak, polemika ozenak eta zirkulu debotoen etsaitasun iraunkorra piztuz.\nMoli\u00e8reren lana, hogeita hamar bat komedia bertsotan edo prosan, ballet eta musika-sarrerak lagundurik edo gabe, Frantziako literatura-hezkuntzaren zutabeetako bat da. Frantzian eta mundu osoan arrakasta handia izaten jarraitzen du, eta literatura unibertsalaren erreferenteetako bat izaten jarraitzen du.\nCom\u00e9die Fran\u00e7aise delakoaren sortzaile nagusitzat hartzen da, eta egilerik interpretatuena izan da. Sasijakintsuen pedantekeriarekin, mediku ezjakinen gezurrekin eta burges aberatsen handiustearekin gupidagabea, Moli\u00e8rek gaztetasuna goraipatzen du, muga eta murrizpen absurduetatik askatu nahi duena. Gurtzatik eta aszetismotik urrun, bere moralista papera berak definitu bezala geratu zen: \u00abEz dakit ez ote den hobe giza grinak zuzendu eta baretzea, erabat ezabatzen saiatzea baino\u00bb, eta bere helburu nagusia \u00abjende zintzoari barre eragitea\u00bb izan zen (\"Castigat ridendo mores\", ohiturak barrez aldatu). Giza baloreen defendatzaile handia izan zen.\nBere bizitza gorabeheratsuak eta nortasun sendoak antzerkigileak eta zinemagileak inspiratu ditu. Frantses hizkuntzan eta kultura frankofonoan hartzen duen leku enblematikoaren seinale, frantsesa \"Moli\u00e8reren hizkuntza\" esaldiarekin aipatzen da normalean.\nBizitza.\nLehenengo urteak.\nAita, Jean Poquelin, tapizgintzako merkataria zen, eta ama, Marie Cress\u00e9, tapizgile baten alaba. Aitak gortea hornitzeko lanak egiten zituen. Bost seme-alabetatik, zaharrena zen Jean-Baptiste. Gaztetxoa zela, 1632. urtean, ama zendu zen, eta, hurrengo urtean, aita berriro ezkondu zen, Catherine Fleuretterekin. Bazirudien sendiaren pausuak jarraituko zituela gazteak; izan ere, 15 urte zituela, tapizgile gisa zin egin zuen erregearen aurrean.\nIkasketak jesuiten Coll\u00e8ge Clermonten egin zituen, non aristokraten semeek ikasten zuten. Humanitateak, Filosofia eta Zuzenbide ikasketak egin zituen. Antzerkiarekiko interes goiztiarra izan zuen, agian, bere aitonaren eraginez, Hotel de Bourgogneko ikuskizunetara eramaten baitzuen.\n21 urte zituela, Madeleine eta Joseph B\u00e9jart ezagutu ondoren, zendua zen amaren jaraunspena eskuratu, eta antzerkigintzara bideratu zituen bere pausuak. Orduantxe hartu zuen Moli\u00e8re goitizena.\nIkasketak.\nEtorkizuneko Moli\u00e8reren ikasketei buruz, ez dago dokumentu fidagarririk. Testigantzak berantiarrak eta kontraesankorrak dira. \"\u0152uvres de Monsieur de Moli\u00e8re\" (1682). obraren hitzaurrearen egileen arabera, Poquelin gazteak Clermonteko jesuiten kolegio ospetsuan (egungo Lyc\u00e9e Louis-le-Grand) Gizarte-zientziak eta Filosofia ikasi zituen, non de Conti printzearen klase guztiak jarraitzeko abantaila izango zuen. 1705ean Grimarest-ek argitaratutako \"M. de Moli\u00e8ren bizitza\" liburuan, haren ikaskide gisa ematen ditu gero bere lagun frogatuak izango diren bi pertsonaia: Fran\u00e7ois Bernier filosofo, mediku eta bidaiaria eta Chapelle poeta libertinoa. Azken horrek Pierre Gassendi izan zuen tarteka tutore, Epikuroren eta antzinako materialismoaren berraurkitzailea, zeinak, idazten du Grimarestek, \u00abMoli\u00e8rerengan filosofiaren ezagutza eskuratzeko beharrezkoa den otzantasun guztia eta sartze guztia nabaritu zuelarik\u00bb Chapelle, Bernier eta Cyrano de Bergeracen ikasgaietan onartuko zuen. Hala ere, zalantzazkoa da Jean-Baptiste Poquelinen presentzia bera Clermonteko kolegioan. Hala, Fran\u00e7ois Reyk adierazi duenez: \u00abhil ostean, Moli\u00e8reren laudorioa egin zuten bi jesuitetako batek, Ren\u00e9 Rapinek eta Dominique Bouhoursek, ez zuen iradoki berek zuten prestakuntza bera izango zuenik. Lehenak, bereziki, bere garaikide zehatza zena eta bere laguna zela zioena, hainbat urtez Clermont-eko kolegioan irakasle izan zen\u00bb. \u00abBere antzerkia heldutasun geldo baten fruitua eta ez eredu klasikoen azterketaren bidez unibertsitatean ikasitako arauen errespetuzko aplikazioaren fruitua\u00bb dela esanez, batzuek zalantzan jartzen dute Moli\u00e8rek heziketa erregularra izan zuenik, hala ere, 1641 eta 1643 bitartean Gassendiren ikasle izan zenik baztertzen dute.\nUnibertsitatea uztean, gaztea abokatu bihurtuko zen. Puntu horri buruzko iritziak banatuta daude, baina, nolanahi ere, Moli\u00e8rek ez zuen inoiz bere burua abokatu tituluarekin apaindu, eta bere izena ez da Orleanseko Unibertsitateko erregistroetan agertzen, non ikasketak egin zitekeen, baina baita zuzenbideko lizentziatura erosi ere, ez eta Parisko erregistroetan ere. Hala ere, bere komediaren pasarte askotan justiziaren araudi eta prozeduren ezagutza zehatza antzeman daiteke bere aldetik.\nHasiera zaila.\n1643. urtearen inguruan, Jean-Baptiste Poquelinek, 16 urterekin jada emantzipatua, aitaren kargu bizitzeari uko egin zion, eta amaren herentziaren aurrerapen handi bat jaso zuen harengandik. Orduan, Saint-Honor\u00e9 kaleko etxea utzi, eta de Thorigny kalera joan zen bizitzera, Marais auzoan, b\u00e9jartarrengandik ez oso urrun.\nEkainaren 30ean eta notario baten aurrean, bederatzi adiskiderekin bat egin zuen, tartean B\u00e9jart anai-arrebetako hiru zaharrenak (Joseph, Madeleine eta Genevi\u00e8ve), \"L' Illustre Th\u00e9\u00e2tre\" izenpean aktore talde bat osatzeko. Parisko hirugarren talde iraunkorra izango da, Bourgogne-ko \"komediante handiekin\" eta Maraiseko \"komediante txikiekin\". Ondoren, Marais aldean ekin zioten lanari, non zorrak pilatzen joan ziren. Bertan, antzezle, egile eta zuzendari gisa jardun zuen Moli\u00e8rek, baina antzeztutako tragediek ez zuten nahikoa arrakasta lortu, eta finantziazio arazoek goia jo zuten. Zorpetua, preso ere izan zen, eta gainontzeko konpainien lehia bortitza jasan zuen.\nGuztiak iradokitzen du, elkarte-kontratuaren baldintzetatik bertatik hasita, Poquelin gaztea (Madeleine B\u00e9jartekin batera, bere baino lau urte zaharragoa), antzerkira sartu zela heroi tragikoen paperak interpretatzeko.\nIrailaren erdialdean, Sena ibaiaren ezkerraldean, Saint-Germain Faubourg-en, Les M\u00e9tayers izenez ezagutzen zen Jeu de paume pista alokatu zuten komediante berriek. Aretoa atontzeko lanen amaieraren zain zeuden bitartean, Rouenera joan ziren urriaren 23tik azaroaren 12ra ospatu zen Saint-Romain azokan antzeztera. Rouen zen garai hartan Pierre Corneille bizi zen hiria, baina Moli\u00e8rek egonaldi hori aprobetxatu zuela \"Le Cid eta Le Menteur\"ren egilearekin harremanak ezartzeko baieztatzen duen dokumenturik ez dago, Pierre Lou\u00ffs-en epigonoek dioten moduan.\nM\u00e9tayers Aretoak 1644ko urtarrilaren 1ean ireki zituen ateak. Emanaldien lehen zortzi hilabeteetan, talde berriaren arrakasta are handiagoa izan zen Maraiseko tenis aretoa, urtarrilaren 15ean, erre zenetik eta bertako maizterrek, berreraikitzen zen bitartean, probintzietara joan behar izan zutenetik jolastera.\n1644ko urrian, Th\u00e9\u00e2tre du Marais-ek, dagoeneko aretoa berritua eta \"makinaz\" hornitua, berriro ere harrera egin zion publikoari, eta bazirudien Partzuerren gela husten hasi zela. Horrek azal lezake abenduan hartutako erabakia, hau da, Croix-Noire 23ko tenis aretora (gaur egun 32, quai des C\u00e9lestins), eskuineko ertzera joateko erabakia, beste antzokietatik hurbilago. Moli\u00e8re izan zen errentamenduaren erretiratzea sinatu zuen bakarra, eta horrek tropelaren buruzagi bihurtu zela adieraz dezake. Dena den, aldaketa horrek taldearen zorrak areagotu zituen \u2014lokala alokatu eta atontzeko hasierako inbertsioak eta gero lokal berriak atontzeko, garestiak izan ziren, eta finantza-konpromisoek pisu handia izan zuten sarrerekin alderatuta\u2014, eta, 1645eko apirilaren 1etik aurrera, hartzekodunek prozedurak hasi zituzten.\nAbuztuaren hasieran, Moli\u00e8re hateleten espetxeratu zuten zorrengatik, baina arazoetatik atera ahal izan zuen aitaren laguntzarekin. Udazkenean, Paris uzten du.\nMoliere izen artistikoa.\n1644ko lehen seihilekoan, Jean-Baptiste Poquelinek bere izen artistikoa eta gero bere egilearen izena izango zena hartu zuen lehen aldiz. Ekainaren 28an, \"De Moliere\" (azenturik gabe) notario-agiri bat sinatu zuen, non Jean-Baptiste Pocquelin \u00abMolliere\u00bb deitzen zitzaion. Grimaresten ustez, \u00aborduan hartu zuen harrezkero beti izan duen izena. Baina, beste baten ordez, izen hori hartzera zerk eraman zuen galdetuta, ez zuen inoiz arrazoia esan nahi izan, ez eta bere lagun hoberenei ere .\nAutore batzuek, aukera horretan, Louis de Mollier (1615-1688 inguru) musikari eta dantzariari egindako omenaldia ikusten dute, 1640an \"Dantzarako Kantuak\" bilduma baten egilea. Paul Lacroix-en iritziz, balizko ziurtasun batez aurrera daiteke, \u00abPoquelinek Sieur de Mol\u00e8re-ren seme adoptibotzat hartzen zuela bere burua\u00bb; Elizabeth Maxfield-Miller-ek, bere aldetik, \u00aboso sinesgarritzat\u00bb jotzen du Poquelin gazteak Louis de Mollier ezagutuko zuela, zeinak bere izenaren aldaera bat izen artistiko gisa erabiltzeko aukera emango zion hipotesia.\nBeste batzuek, berriz, azpimarratzen dute Moli\u00e8re izenordea, mendearen hasieran, Fran\u00e7ois de Moli\u00e8re d'Essertines idazleak, zirkulu libertinoetatik hurbil eta \"La Polyxene de Moliere\" izeneko \"L'Astr\u00e9e\" estiloko eleberri-ibai baten egilearen eskutik eta 1644. urtean laugarren berrargitalpena argitaratu berria zen Jean-Baptiste Poquelinek bere izen artistikoa hartu zuenean.\nHala ere, hipotesirik balizkoena Georges Forestier historialariaren ustez, aktore profesionalen praktiketan dago. Gogoratzen du XVII. mendeko aktoreen gehiengo zabalak irudimenezko lekuei erreferentzia egiten zieten izen eszenikoak aukeratu zituztela, guztiak landakoak: Pierre le Messier \"Sieur de Bellerose\"; Guillaume Desgilberts \"Sieur de Montdory\"; Josias de Soulas \"Sieur de Floridor\"; Zacharie Jacob \"Sieur de Montfleury\". B hizkiarekin bakarrik geratzeko, ez genuke kontatu ahal izango zenbat Beaubourgs, Beauchamps, Beauch\u00e2teau, Beauchesne, Beaufort, Beaulieu, Beaumont, Beaupr\u00e9, Beauval, Bellefleur, Bellefond, Belleroche, Bellerose, Bellonde, Boisvert izan ziren, Edme Villequin \"Sieur de Brie\" ahaztu gabe, zeinaren emaztea, Mlle de Brie izenez ezaguna, Moli\u00e8reren taldeko izarretako bat izan zen. Hala ere, gaineratzen du Forestierrek, \"L'Illustre Th\u00e9\u00e2tre\" sortu ondorengo hilabeteetan, mutil guztiek landa-antzerkiaren izenak hartu zituzten. Joseph B\u00e9jart \"Sieur de La Borderie\" bihurtu zen; Germain Cl\u00e9rin \"Sieur de Villab\u00e9\"; Georges Pinel \"Sieur de La Couture\"; Nicolas Bonenfant \"Sieur de Croisac\", eta Nicolas Mary aspalditik ezaguna zen \"Sieur Des Fontaines\" izenarekin. Eta Moli\u00e8rek \"De Moli\u00e8re\" sinatu zuen. Hala ere, dozenaka toki edo herri frantsesei Meuli\u00e8re edo Moli\u00e8re deitzen zaie, eta errota-harrobiak zeuden guneak izendatzen dituzte; Pikardian, \"molli\u00e8res\" lur paduratsuak eta landu gabekoak dira. Beraz, oso litekeena da Moli\u00e8rek, bere aldetik, irudimenezko herrialdeko leku bat aukeratzea, eta horrek azalduko luke zergatik hasi zen \"De Moli\u00e8re\" sinatzen, eta noizean behin, \"Sieur de Moli\u00e8re\" izendatzen zuten.\nAntzerki ibiltaria.\nHorrela, 1646 eta 1658 urteen artean, Paris utzi, eta konpainiarekin Frantziako mendebaldean eta hegoaldean ibili zen ikuskizunak ematen. Tokira iritsi eta bertako autoritateen baimena eskatu behar zuen ikuskizuna eman ahal izateko. Moli\u00e8re eta b\u00e9jartarrek aterpe izango dute Dufresne konpainian, zeinean Moli\u00e8re komendiante hutsa izango den. Hasieran, Epernoneko Dukea izango da haien babeslea; horrek Bordelen lan egitea ahalbidetuko die. Ondoren, Aubijoux Kondearen laguntzak Languedocen jarduteko sarrera emango die, eta horrela, hainbat hiritan antzeztuko dute: P\u00e9zenas, B\u00e9ziers, Montpellier..., beti ere, handien babesari esker. Baina egoera politikoa eta erlijiosoa ez ziren egonkorrak: Frondaren bukaera, Espainiaren aurkako gerrateak eta antzerkiarekiko elizaren jarrerak arriskutsua bihurtzen zuten ikuskizunak antolatzea.\n1653 eta 1656 urteen artean, Conti Printzeak babesa eman zien. Haren aurrean, \"Le Ballet des Incompatibles\" ikuskizuna abiatuko dute, non idazten, dantzatzen eta antzezten aritzeko aukera izango duen. Horrekin, errege-gorteko jaien aurrekaria izango diren ikuskizunak egiten hasi ziren, eta, antzerkiaz gain, musika eta ballet ere barruan hartzen dira.\nGarai horretan, egilea baino, aktore eta antzerki-zuzendari gisa ikusten du bere burua, nahiz eta, orduan, antzeztuko zituzten komedia laburrak idatzi, baina asko, zoritxarrez, ez dira gorde (besteak beste, ordukoak dira\"Le Docteur amoureux\", \"Le M\u00e9decin volant\", \"L'\u00c9tourdi\", \"Le D\u00e9pit amoureux\")...\nGarai hartan, talde ibiltariak \u2014hamabost inguru ziren\u2014 zebiltzan Frantziako errepideetan zehar, gehienetan bizitza prekarioa eramanez, eta Scarronek koadro koloretsu bat margotu zuen 165i. urtean bere \"Roman comique\" lanean. Richelieu-ren ekimenez, 1641ean Luis XIII.ak apirilaren 16an egindako adierazpen famatua gorabehera, zeinak aktoreen gaineko doilorkeria altxatu zuen, Elizak, hiri askotan, txiki zein handietan, antzerki-emanaldien aurka egiten jarraitu zuen. Talde gutxi batzuek, ordea, estatus pribilegiatua zuten, festak eta ikuskizunak maite zituen jaun handi baten babesari zor ziotena. Horixe izan zen garaian Charles Dufresne aktoreak zuzendutako eta hogei urtez Guienako gobernadoreek, \u00c9pernongo duke boteretsuek, mantendu zutenaren kasua. \nBide batez, aipagarria da frantziarrek 1638. urtean Hondarribiko setioan izandako porrotaren ondorioz, Henri de Sourdis artzapezpiku eta Frantziako Armadako zuzendariak Bernard de La Valette \u00c9pernongo dukeari bota ziola porrotaren errua, harresietako pitzadurak txikiegiak zirelako ez erasotzea aholkatu baitzuen.\nArrakasta.\n1658 urteko azaroaren 2an, hamaika aktorekin osatutako taldeak \"L'Etourdi\" eta \"Le d\u00e9pit amoureux\", probintzietako errepertorioaren lan arrakastatsuak, Parisen antzeztu zituen. Tragedia generoan, berriz, hirian, Corneille anaiek aspaldiko nagusitasuna mantentzen jarraitu zuten. Berriro Parisen, idazteari ekin zion. Bertan Luis XIV. erregearen gorteak ere babesa eman zion (batik bat Filipe I.a Orleanskoa, Monsieur deiturikoak) bertako Petit-Bourbon Antzerkian. Arrakasta itzela lortu zuen komedia lanak antzezten, eta berebiziko bultzada eman zion generoari, ordura arte bigarren mailakotzat hartua baitzen. 1661. urtean, Jean-Baptiste Lully musikariarekin elkarlanean, komedia eta ballet konbinazioa ikuskizuna sortu zuen, nahiz eta geroago elkarren arteko lehia sortu erregearen babesa lortzeko. 1662. urtean, Armande B\u00e9jartekin ezkondu zen (Madal\u00e9ine B\u00e9jart lankide eta lagunaren ahizpa hain zuzen) Moli\u00e8re baino hogei urte gazteago. Harekin, lehenengo urtean zendu ziren bi seme izan zituen, eta alaba bat, Esprit-Madeleine (1665-1723).\nUrte hartan, \"L'\u00c9cole des femmes\" komedia arrakastatsua eta, aldi berean, biziki kritikatua antzeztu zuen. Bertan gizonezkoen agintearen gehiegikeriak, emazteen egoera eta kristau ezkontza jomugan jartzen zituen. Arerioen aurrean, erregearen sostengua izango zuen, eta haren pentsio bat jasotzen hasi; horri esker, lana gaitzesten zutenei aurre egiten, \"La Critique de L'Ecole des femmes\" idatzi zuen gero. Bere seme Louis jaio zenean, 1664. urtean, Luis XIV.a erregea bere aita pontekoa izan zen. Ordukoa da \"Les Plaisirs de l'\u00ccle enchant\u00e9e\"ikuskizunaren lehen emanaldia, bi erreginen ohorean (emaztea eta ama) eta (ahopeka esaten zenez) amorante berriari eskainia, non erregea bera kontakizunaren heroi bilakatzen den. Nonbait, arrakastaren jomuga puntuan dago Moli\u00e8re, \"La Princesse d'Elide\" komedia galantearekin biribilduko duena. Hala eta guztiz ere, \"Tartufo\" lan berriak erregearen babesaren indarra frogatu beharko zuen, zeinean satiraren jomuga erlijioaren inguruko hipokritak izango diren. Amaitu aurretik taularatu zuen lehenengo bertsioa, ondoren, jendaurrean taularatzea debekatua izateko zenbait urtez. Oposizioa baretzeko, aurreko gaiak berreskuratu zituen egileak (emakume pinpirinak, senar adardunak eta sendagileak, besteak beste). Halere, erreginaren heriotzaren ondorengo urteak lan gutxikoak izan ziren. Etenaldiaren ostean,\n1668. urtean, arrakasta ezagutuko du berriz inauterietan \"Le medecin malgr\u00e9 lui \" eta \"Amphitryion\" antzezten. Geroago etorriko dira \"L'avare\" eta \"Tartufo\", berriro saiatuko baita azken hori taularatzen, oraingo honetan bost ekitaldietako lana eta aldaketa esanguratsuak eginda, non protagonista dagoeneko ez den apaiz, laikoa baizik. Urte horietan, Jean-Baptiste Lullyrekin egingo du lan, bere piezak haren dantza eta musikarekin osatzen; baina, 1672. urtean, musika eta abestien esklusiba eskuratu zuen Lullyk erregalia baten bidez, eta, antzerki konpainiei, horiek erabiltzeko debekua zabaldu zitzaien frantsesez sortutako opera garatzen zuen bitartean. Moli\u00e8ren konpainiaren protestak zirela eta, azkenean, sei abeslari eta hamabi musika jotzaile izateko baimena lortu zuten, haien errepertorioan hainbat lan behar baitzuten. Aurrerantzean, tamalez, frantziar arte eszenikoek musika erabiltzeko mugak pairatuko zituzten, eta, ikuskizunetan, generoen arteko nahasketa arrakastatsua eragotziko zen zenbait urtez.\nHeriotza.\n1673ko otsailaren 17an, \"Gaixo imajinarioa\" oholtzan antzezten ari zela, ondoeza sentitu, eta etxera eraman zuten, Richelieu kalera, eta, handik lau ordura, bertan zendu zen. Komediantea izatea eskumikatua izateko arrazoia zenez, ez zuten lur kristauan lurperatu. Alargunak, halere, erregeari salbuespena egiteko eskatu zion, eta, azkenean, ezkutuko hileta egin zioten. Heriotza agirian, antzezlea ez, baizik eta tapizgile gisa azaltzen zen. Bestalde, antza, antzerkian gaixo rola interpretatzean, hori koloreko arropa zeraman jantzita; harrezkeroztik, kolore horrekin jantzita joatea zorte txarrekoa denaren sinesmena zabaldu zen.\nEragina.\nHiru elementu nahasten zituen antzerkian: Erdi Arotik zetorren frantziar fartsaren herri komediaren tradizioa (non mugimendu baldar eta desegokiak, astintzeak, erorketak, jipoiak etab ohikoak diren), Italiatik zetorren Commedia dell'arte bere gag eta pertsonai bereziekin, non akrobaziek, mimikak eta bat-batekotasunak bere tokia zuten, non haren Lazzi baliabideak, aktoreen marka bilakatuak diren eta, azkenik, gorteko modu eta ballet sofistikatuenak.\nAipagarria da ere giza karakteren inguruann egiten zuen azterketa sakona; ondorioz, komikotasunez gain, dimensio tragikoa ematen asmatzen zuen, bere pertsonaiak arketipoak bilakatu arte.\n1680 urtean sortuko zen Com\u00e9die-Fran\u00e7aise delakoa, Moli\u00e8rerekin zorretan zegoen, baita nola XVII mendeko frantziar antzerkia eta antzerkigileak, hala nola, Pierre de Marivaux edo Pierre Beaumarchais besteak beste. XX. mendeko antzerkigileak ere bai, bereziki absurdua-antzerkiaren egile 50. garren hamarkadan eta antzerki esperimental asko.\nEuskaratuak.\nBestalde, ondoko antzerki-lan hauek euskarazko moldaketa propioa izan dute taularatuak izateko:."}
{"id": "35742", "revid": "512", "url": "https://eu.wikipedia.org/wiki?curid=35742", "title": "Nathaniel Hawthorne", "text": "Nathaniel Hawthorne (Salem, Masachusets, 1804ko uztailaren 4a - Plymouth, New Hampshire, 1864ko maiatzaren 19a) estatubatuar eleberrigile eta ipuingilea izan zen. Estatu Batuetako literaturako funtsezko autoreetakoa da. Kontakizun laburrengatik da ezaguna batez ere -berak \"\u00abipuinak\u00bb\" deitzen zituen, askotan eduki beldurgarriarekin, garaiko gustuari jarraituz- eta lau eleberri luzerengatik: \"The Scarlet Letter\", 1850; \"The house of the Seven Gables\", 1851; \"The Blithedale Romance\", 1852; eta \"The Marble Faun\", 1860. Haurrentzako liburu asko ere argitaratu zituen.\nNathaniel Hawthorne, Estatu Batuetako lehen eleberrigile belaunaldikoa, XIX. mendeko estatubatuar kontalari nagusia da, gertaera eta pertsonaia aldi berean misteriotsu, beldurgarri eta anbiguoak sortzeko zuen trebetasun bereziagatik, eta baita bere estiloaren edertasunagatik ere. Edgar Allan Poe bezala estatubatuar erromantizismoan kokatuta, bere lanik gehienak Ingalaterra Berria dute gertaleku, eta garaiko giro puritanoa erretratatzen dute. Herman Melville lagun handia izan zen eta hark bere maisulan Moby Dick donkitu zion.\nHawthorneren obraren muina bekatuaren inguruko gogoeta da, eta egiteko horretan sinboloak eta alegoriak erabiltzen ditu. Etika, metafisika eta psikearen alorreko gertakariak darabiltza, baina gizartearen gorabehera konkretuak alde batera uzten ditu. Bikaina da Hawthorneren kontaeraren estiloa, eta oso xehea pertsonaien psikologiaren azterketa. Hawthorneren obrak bere garaiko estatubatuar autoreen zein gerokoen onespena izan du: Edgar Allan Poe, Herman Melville, Henry James, William Faulkner.\nBizitza eta obrak.\nNathaniel Hawthorne 1804ko uztailaren 4an jaio zen Salemen (Massachusetts), antzinako familia puritano batean (XVII. mendeko asaba bat epaile izana zen Salemgo sorginen aurkako auzi ezagunetan). Lau urte zituela aita galdu eta amak hezi zuen giro ilunean eta puritanismoaren barruan. Hawthorneren obran islatzen dira, alde batetik, tradizio kalbinisten iraupena eta, bestetik, merkatari gizartearen baitan murgildurik bizi beharra duen artista estatubatuarraren bakardadea.\nTradizioak zioenez, Ameriketara heldutako lehen Hawthornetarrak, William epaileak, kuakeroen eta sorginen erasotzaile izan zen hark, bere biktimetako baten madarikazioa jaso omen zuen: \"\u00abJaungoikoak emango ahal dizu odola edaten!\u00bb\". Nathanielek istripu bat izan zuen zangoak aldi batez elbarri utzi zizkiona, eta badirudi urkabetik jaurtikitako oihuaren urruneko ondorioa ikusi zuela hartan; ez da harritzekoa, erru eta predestinazioaren teologian bizi zen batengan. Eskolan ezagutu zituen Henry Wadsworth Longfellow poeta eta estatubatuar lehendakari izatekoa zen Franklin Pierce. Eskolatik itzulita, 1825etik aurrera, etxean sartuta egon zen hamabi urtez ia: klasikoak eta ingelesezko literaturako idazle nagusiak irakurtzen jardun zuen, aldi berean bere literatura propioa landuz. Lan horren guztiaren emaitza ipuinen generoko zenbait maisulan izan ziren, aldi berean direnak ipuin kritikoak, alegorikoak eta beldurgarriak.\nHorien artean aipagarriak dira \"My Kinsman Major Molineux\" (\"Molineux maiorra nire ahaidea\") eta \"Young Goodman Brown\" (\"Goodman Brown gaztea\"), aurrenekoz, arrakasta handiz, egunkarietan argitaratu zirenak. Urte batzuk geroago egileak \"Twice-Told Tales\" (1837, \"Bi aldiz kontatutako ipuinak\") liburuan bildu zituen ipuin haiek.\nLord Byronen eragina nabarmena du lehen eleberrian, \"Fanshawe\" (1828); historia gotiko bihurri horrekin ez zuen inolako arrakastarik izan.\nIkasketetan lizentzia lortu ondoren, hamabi urte eman zituen amaren etxean (1825-1837). \"Twice Told Tales\" (1837, \"Bi aldiz kontaturiko ipuinak\"), egonaldi hartan idatzitako liburuarekin eman zuen bere burua ezagutzera.\n1842an ezkondu ondoren, Concorden bizi izan zen, eta \"Mosses from an Old Manse\" (1846, \"Egoitza zahar bateko goroldioak\") da aldi hartako adierazgarri autobiografikoa. Salemgo aduana inspektore izendatu eta handik bi urtera egotzi zuten kargutik, arrazoi politikoak zirela kausa (1846-1848).\nGeroago argitaratu zuen bere eleberri nagusia: \"The scarlet letter\" (1850, \"Gutun eskarlata\"). Emakume adulteriogile baten eta haren ezustezko lagunaren historia horrek arrakasta handia izan zuen. Hawthorneren eleberririk ezagunena da, eta segur aski hoberena. Eleberri hori aldi berean da Estatu Batuetako kulturaren oinarrietako bat izan zen sistema puritanoaren azterketa eta salaketa gogorra.\nLenoxen bizi zela izan zuen aldi emankorrena: \"The house of the Seven Gables\" (1851, \"Zazpi teilatuetako etxea\"); \"The Snow Image and Other twice told Tales\" (1851, \"Elurrezko irudia eta bi aldiz kontaturiko ipuin gehiago\"); \"The Blithedale Romance\" (1852, \"Blithedaleko eleberria\"), Brook Farm komunitate utopikoan izandako esperientziak inspiratua. Orduan ezagutu zuen Herman Melville. Berriro Concordera itzulirik, Pierce lehendakarigaiaren biografia ofiziala argitaratu zuen, eta hark lehendakaritza eskuratu eta Liverpoolgo kontsulatua eskaini zion. Sei urte iragan zituen Europan. \"The Marble Faun\" (1860, \"Marmolezko faunoa\") eleberria Italian girotua da. Ameriketara itzulirik, Gerra Zibilak eta familiako zorigaitzek Hawthorneren oreka minbera okerreragotu zuten. Hiltzean, amaitu gabe utzi zituen eleberri batzuk.\nEstatubatuar literaturaren abiarazleetakoa.\nXIX. mendearen hasieran, Ameriketako Estatu Batuek ez zuten kultura berezirik. Literatura, artea eta musika Europatik zetozen, Ingalaterratik bereziki. Ez zirudien Europatik ez zetozen gauzek batere merezi zutenik. Baina 1815-1865 urteetan, kulturaren loraldi bat gertatu zen Ingalaterra Berrian, N. Hawthorne, Henry Wadsworth Longfellow, Ralph Waldo Emerson, Henry David Thoreau, Oliver Wendell Holmes eta William Prescott idazleen lanarekin. Idazleok adiskideak ziren: Longfellow eta Hawthorne ikaskideak izan ziren Bowdoin College ikastetxean, eta Hawthornek eman zion Longfellowri \"Evangeline\" bere poema famatuenetako baten ideia. Biak ziren Ingalaterra Berriko historiaren protagonisten ondorengoak. Alabaina, pertsona eta idazle ezin desberdinagoak izan ziren, beren obra bezalaxe. Longfellow eta bere obra baikorrak dira; bizitzaren -Ameriketako Estatu Batuen- pozari eta edertasunari kantatzen diote, eta horrek eman dio arrakasta; Hawthornek, Salemgo sorginen epaile baten ondorengoa bera, Salemen bertan jaioa, bizitzaren -berriz ere Amerikaren, Ingalaterra Berri puritanoaren- alderdi ezkutua, iluna, beldurgarria erakusten du, estatubatuar idazle handienek, Edgar Allan Poek eta William Faulknerrek jarraituko zuten bidetik, eta horrexegatik dago Hawthorne, eta bereziki haren \"Scarlet letter\" (\"Gutun eskarlata\"), oraindik indarrean.\nEstatu Batuetako kontalari handia.\nHiru ezaugarritan oinarritzen da Hawthornek estatubatuar fikzio idazleen artean betetzen duen leku nagusia:\nHorregatik guztiagatik, Hawthorneren lanak eraiki zuen Estatu Batuetako fikzioaren tradizio iraunkorrena, hau da, erruaren unibertsaltasuna beretzen eta gizakiaren aukeren zailtasuna eta anbiguotasuna aztertzen dituen eleberri sinbolikoarena.\nEstatubatuar idazleek gutxitan berdindu dute, eta ez dute inoiz gainditu, Hawthorneren istorio labur batzuen eta \"Gutun eskarlataren\" sakontasun moral eta psikologikoa."}
{"id": "35757", "revid": "58701", "url": "https://eu.wikipedia.org/wiki?curid=35757", "title": "Rainer Maria Rilke", "text": "Rainer Maria Rilke, izen osoa Ren\u00e9 Karl Wilhelm Johann Josef Maria Rilke, (Praga, Bohemia, Austria-Hungariako Inperioa, gaur egun Txekia, 1875eko abenduaren 4a - Val-Mont, Suitza, 1926ko abenduaren 29a) XX. mendeko alemanezko poetarik garrantzitsuenetako bat izan zen. Bere lanik funtsezkoenak \"Duineser Elegien\" (\"Duinoko elegiak\") eta \"Die Sonette an Orpheus\" (\"Sonetoak Orfeori\") dira.\nBiografia.\n1875-1897.\nRilkek Pragan igarotako haurtzaro eta gaztaroa ez ziren oso zoriontsuak izan. Aita, Josef Rilke (1838\u20131906) burdinbideetako ofiziala zen eta ama, Sophie Entz (1851\u20131931), jatorri juduko industrialari familia batekoa. Ezkontza 1884ean apurtu zen, Sophiek etxetik alde egin zuenean. Bakarzaletasunak eta emozioetan gatazkatsua izandako haurtzaroak eragin handia izan zuten haren sentsibilitatearen konformazioan. Ama eta semearen arteko erlazioa ez zen oso ona izan. Izan ere, amak ezin izan zuen gainditu alaba zaharrenaren heriotza, eta Ren\u00e9 (frantsesez \"berpiztua\") bost urte bete zituen arte neskaz janztera behartu zuen.\nAitak behartuta, 1886ean Ren\u00e9 Sankt P\u00f6ltengo eskola militarrean sartu zen, baina 1891ean, osasun arazoak zituela eta, utzi behar izan zuen. Aurrerago idatzi zuenez, eskola militarrean igaro zituen urteak erabateko sufrikarioa izan ziren. 1892tik 1895era arte eskola pribatuak jaso zituen, eta azken urte horretan Pragako unibertsitatean sartzea lortu zuen. Pragan, lehenik, eta Munichen, gero, arte, literatura, artearen historia eta filosofia ikasketak egin zituen. Pragatik alde egin ostean izena aldatu zuen, Ren\u00e9 Mariaren ordez Rainer Maria hartuz.\n1894ean bere lehen poema liburua, \"Leben und Lieder\" (\"Bizitza eta kantuak\"), argitaratu zen. Hurrengo urteetan \"Larenopfer\" eta \"Traumgekr\u00f6nt\" kaleratu zituen.\n1897-1902.\n1897an, Munichen, maite harreman kartsua hasi zuen Lou Andreas-Salomerekin. Emakume hau Friedrich Nietzscheren maitale ohia, ezkondua eta Rilke baino hamalau urte zaharragoa zen. Banandu ostean ere, poetaren lagun mina izaten jarraitu zuen, hau 1926an hil zen arte. 1912 eta 1913an Lou Andreas-Salome Sigmund Freuden ikaslea izan zenez gero, haren bidez Rilkek psikoanalisiaren berri izan zuen.\n1898an Italiatik zehar bidaiatu zuen. Hurrengo urtean Errusian egon zen Lou Andreas-Salomerekin, eta Moskun Leo Tolstoi ezagutu zuen. Errusiako paisaiek eta bertako nekazarien bizimoduak eragin handia izan zuten Rilkeren olerkigintzan, panteismo gisako batera bideratu zutelarik poeta gaztea. Urte haietan \"Das Stundenbuch\" (\"Orduen liburua\") idazten jardun zuen. 1900 urtean Rilke Bremen inguruko Worpswedeko artista kolonian bizitzen hasi zen. Han Clara Westhoff eskultorea ezagutu zuen eta hurrengo urtean harekin ezkondu zen. Ruth alaba 1901eko abenduan jaio zen. Hala ere, hilabete batzuen buruan, 1902ko udan, Rilkek familia utzi zuen Parisera joateko.\n1902-1910.\n\"Die Aufzeichnungen des Malte Laurids Brigge\" (1910, \"Malte Laurids Briggeren koadernoko oharrak\") eleberrian adierazi zuenez, Parisko egonaldiaren hasiera gogorra egin zitzaion. Hala ere, bertako artista eta intelektualekin izan zuen harremanak gogoa piztu zion. Auguste Rodinen eskulturek eta Paul C\u00e9zanneren margoek izugarri gustatu zitzaizkion. Europa osoan zehar bidaiatzen jarraitu bazuen ere, Paris bere munduaren erdigune bihurtu zen. 1905-1906an Rodinen idazkaria izan zen. Nabarmentzekoa da eskultoreak poetarengan izan zuen eragina, artelana jarduera erlijiosotzat ikusten erakutsi baitzion. Teknikoki ere eskulturaren araberako olerkigintza sendoa egiteari ekingo zion poetak, Rodinengan miresten zituen lanerako adorea islatu nahirik. Aro honetako lanik garrantzitsuenak \"Neue Gedichte\" (1907-1908, \"Poema berriak\"), \"Der neuen Gedichte anderer Teil\" (1908), \"R\u00e9quiem\" (1909) eta \"Die Aufzeichnungen des Malte Laurids Brigge\" (1904-1910, autobiografia kutsu handikoa) dira.\n1910-1919.\n1910ean \"Die Aufzeichnungen des Malte Laurids Brigge\" argitaratu ondoren, Rilkek 1922 arte iraun zuen sormen krisialdia izan zuen. Garai hartan Maria von Thurn und Taxis printzesa ezagutu zuen eta handik aurrera honek Duinon, Triestetik gertu, zuen gazteluan bolada luzeak igaro zituen. Han hasi zen \"Duineser Elegien\" (1922, \"Duinoko elegiak\") idazten. Sormen krisiari aurre egiteko Louise Lab\u00e9ren sonetoak itzultzeari ekin zion.\nLehen Mundu Gerrak Alemanian harrapatu zuen. Ezin izan zuen Parisera itzuli, non herrialde etsai bateko hiritarra izateagatik bere jabetzak konfiskatuak izan baitziren. 1916 hasieran soldadutzara deitu zuten baina bere lagun boteretsuei esker zerbitzua betetzetik libratu zen.\n1919-1926.\n1919ko ekainean Munichetik, non gerra osoa igaro baitzuen, Suitzara joan zen. Han, besteak beste, Soglio, Locarno eta Berg am Irchelen bizi izan zen. 1921eko erdialdetik aurrera Veyras herrixkan (Valais kantonamendua) kokatutako Muzot gaztelua izan zuen bizilekua. Han sormen handiko aro bat izan zuen eta bere lanik garrantzitsuenak, \"Duineser Elegien\" (hamar urte lehenago hasitakoa) eta \"Die Sonette an Orpheus\", idatzi zituen. Kierkegaard-en filosofia existentzialetik hurbil munduaren kontzientzia berriaz eta gizakiaren existentziaren zentzuaz hausnartzen du.\n1923an, gaixotasun larri batengatik, sendategietan egon behar izan zuen denboraldi batez. 1925ean Parisera joan zen, etxebizitza aldaketa onuragarria izango zelakoan. Gaixo zegoelarik ere ez zion idazteari utzi. Hil baino lehenxeago jakin zen gaixotasuna leuzemia zela. Montreuxko \"Valmont sendategian\" hil zen, 1926eko abenduaren 29an. 1927ko urtarrilaren 2an Rarongo hilerrian ehortzi zuten. Epitafioa berak aukeratua izan zen:\n\"Rose, oh reiner Widerspruch, Lust,\"\n\"Niemandes Schlaf zu sein unter soviel\"\n\"Lidern.\"\n[\"Arrosa, o kontresan aratza, plazera,\"\n\"hainbat betazalen azpian\"\n\"inoren ametsa ez.\"]"}
{"id": "35758", "revid": "336", "url": "https://eu.wikipedia.org/wiki?curid=35758", "title": "Walt Whitman", "text": "Walter \"Walt\" Whitman (West Hills, New York, Ameriketako Estatu Batuak, 1819ko maiatzaren 31 - Camden, New Jersey, Ameriketako Estatu Batuak, 1892ko martxoaren 26a) olerkaria, saiakeragilea, humanista eta kazetaria izan zen. Estatu Batuetako poetarik handiena eta originalena da kritiko askoren iritziz.\nBere lan nagusiak, \"Leaves of Grass\" (\"Belar hostoak\") ataletan banatzen dena, poesia garaikidearen zati handi batean du eragina, Ernst Stadler, Ezra Pound, Pablo Neruda, Jorge Luis Borges, Federico Garcia Lorca edo Allen Ginsbergrengan adibidez.\nBere estilo liriko edo epikoak (\"poetiko-narratiboa\"), lerro luze eta paralelismo askorekin, bibliako salmoak ekartzen ditu gogora, baina gai originalagoekin. Walt Whitmanek optimismoz abesten dio askatasunari, sexualitateari, dogma eta araurik gabeko espiritualitate bati, beste izakiekiko batasunari, demokraziari, bizitza malkartsu eta lan gogorrari, garapenari eta bere aberriari, aipatutako guztia posible den lurraldeari. Lan askotan bere homosexualitateari egin zion erreferentzia.\nBizitza.\nWalter Whitman 1819an jaio zen West Hillsen (Long Island, New York). Jatorri apaleko familia batean hazi zen, Brooklynen. Aita zurgina zuen. Hamaika urte zituela, eskola utzi zuen eta lanean hasi zen inprimategi batean. 1838an, hemeretzi urterekin, irakasle lanean hasi zen, eta denboraldi labur bat egin ondoren, 1841ean kazetari sartu zen. \"Brooklyn Daily Eagle\" eta \"Brooklyn Weekly Freeman\" argitalpenetako zuzendari izatera iritsi zen handik gutxira.\n1848an bertan behera utzi zuen kazetaritza, iritzi desadostasun batzuengatik, eta denboraldi batez beste zeregin batzuetan aritu ondoren, buru belarri murgildu zen literaturan. 1855ean argitaratu zuen ordu arte egina zuen lanaren bilduma, \"Leaves of grass\" (\"Belar hostoak\"), handik aurrera behin eta berriz osatu eta beste bederatzi aldiz argitaratu zuena, azkenekoa 1892an. Liburu horrek, olerkari handi baten eta poesiaren aldi berri baten hasiera iragarri arren, ez zuen zirrara handirik eragin Ameriketako literatura munduan, alderantziz baizik, oso harrera txarra egin zioten eta izugarrizko eskandalua sortu zuen, bai erabiltzen zuen neurtizkerarengatik -bertso libre luzeak- eta estilo zuzen indartsuarengatik, bai gorputzaren eta sexuaren goraipamena egiteagatik.\nAzken batean, liburua bere herri gazteari eta ideal demokratikoei egindako kantu bat zen, norbanakoaren askatasunaren errespetuan oinarritutako elkartasun eta justizia printzipioen aldarrikapena. Ralph Waldo Emerson (1803-1882) filosofoaren babesa baizik ez zuen izan.\n1862an haren anaia Gerra Zibilean zaurituari bisita egin ondoren, eriak zaintzen eman zituen gerrako azkeneko hiru urteak kanpainako erietxeetan. Orduan idatzi zuen poema bilduma, \"Drum Taps\" (1865, \"Danbor hotsak\"), \"Belar Hostoak\" lanaren laugarren argitalpenean argitaratu zen (1867), Abraham Lincolnen heriotzari buruzko elegia batekin batera. Haren idazle ospea handituz zihoan arren, gerra bukatuta barne ministerioko administrazioan lortu zuen lanpostua uztera behartu zuten, poesia batzuetan erabili zituen hizkuntza eta metafora sexualek eragin zuten eskandaluarengatik.\nNolanahi ere enplegu ofizialetan jarraitu zuen Washingtonen, harik eta 1873an elbarritasun arin batek lanpostua uztera behartu zuen arte. Idazten jarraitu zuen, hala ere, hitz lauz batez ere, eta 1882an gerrako oroitzapenak argitaratu zituen, \"Specimen days\" titulupean. Bere bizitzako azkeneko hogei urteetan Camdemen bizi izan zen, New Jerseyn. Han hil zen, 1892ko martxoaren 26an.\nWhitmanen handitasuna bere obra poetikoaren berezko balioaz harago doa, sinbolismora iristeraino. Poesia bilduma bakarra baina izugarria idatzi zuen eta berritzaile papera jokatu zuen bere herriko literaturan, ez hainbeste landu zituen gaien ausartasunagatik (erotismoa, heriotza eta bizitza ber-bertatik ikusita), lantzeko moduagatik baizik. Emily Dickinsonen (1830-1886) poesiak bezala Whitmanenak ere bere herrian zituen eginak sustraiak, bera bizi zen lurraldeko \"belar hosto\" bakoitzetik hartzen zuen behar zuen hazkurria. Bere indar berebizikoan, Whitmanen bertsoek mistizismo sakona adierazten dute. Hala maitasun garbi bati kantatzen diotenean nola heriotzaren ikuskizunaren aurrean txunditurik geratzen direnean, neguko gau hotz batez langileen irudiak zirrimarratzen dituztenean edo tren ahaltsuaren aurrerabidea ospatzen, haren bertsoak objektuaz harago doaz, hura energia erritmiko eta psikiko askoz zabalago batean murgilarazteko gero. Horra Whitmanek bere oinordekoei utzi zien ondasuna.\nWalter Whitman versus Walt Whitman: gizona eta poeta.\nIdazle baten obrak bere sarean harrapatzen gaituenean, obran sakondu ahala askotan sentitzen da obraren atzean ezkutatzen den gizona edo emakumea ezagutzeko beharra ere. Idazlea bere obraren mailaraino iristen ote den jakin nahi izaten dugu, eta jakin-nahi moralista edo moralizatzaile horrek akuilatuta, egilearen obratik bizitzara igarotzen gara salto batean.\nWalt Whitmanen obra eta bizitza ongi aztertuta dituen Sam Abrams literatura irakasle eta itzultzaileak hiru edo lau eredu bereizten ditu idazle baten obratik bizitzarako jauzi horretan. Adibidez, badira idazle batzuk biografiarik ere ez dutenak, Christina Rossetti poeta, esate baterako. Badira beste batzuk obra baino askoz inportanteagoa dutenak bizitza -Henry Miller da horietako bat- edo bizitza bezain obra aberatsa dutenak -Rudyard Kipling edo Robert Louis Stevenson-. Eta, azkenik, badira obra baino askoz apalagoa izan dutenak bizitza, eta, Sam Abramsen arabera, talde horretan sartzenda Walt Whitman. Halaxe zioen Jorge Luis Borgesek ere: \"\u00abBelar hostoak lanean liluramendutik eta zorabiotik idazlearen biografia errukior horietako baten irakurketa neketsura igarotzen denak iruzur egin diotela sentitzen du beti. Aipatu ditudan orri grisaxka eta erdipurdiko horietan bertsoek agertzen duten arlote erdi-jainko hori bilatzen saiatzen direnak harri eta zur uzten ditu halakorik aurkitu ezinak\u00bb\".\nIzan ere, Walt Whitman poetaren atzean dagoen Walter Whitman gizonaren bizitza errealean ez dago heroismo izpirik. Egia esan, Whitman gizon zalantzatia, izua, desorekatua eta ahula izan zen. Baina haren irakurle fidelak, poetaren bizitzaren eta obraren arteko desadostasun nabarmen hori eraman ezinik, Whitmanen bi irudi asmatzera eman ziren buru-belarri: Whitman gazte primitibo eta menderaezinarena, batetik, eta Whitman zahar, jakintsu eta profeta zuzenarena, bestetik. Esan beharrik ere ez dago, Walter Whitman gizonaren bi irudiok guztiz faltsuak dira.\nEgia beste bat da. Bi Whitman daude: gizona eta poeta. Eta argi dago, Walt Whitman poeta Walter Whitman gizonaren sorkari bat da. Walter Whitman izeneko gizon dohakabeak guk \"Belar hostoak\" idazlanaren bidez ezagutu dugun poeta zoragarria sortu zuen. Hau ongi ulertu behar da, Whitmanen obra poetiko osoaren abiapuntua baita. Whitmanek ez balu bere buruaren fikziozko irudi bat sortu beharrik sentitu bere egia pertsonala nolabait ezkutatzeko, ez zukeen idatzi izango \"Belar hostoak\" bezalako liburu bat, beste obra egozentrikoago bat baizik, William Wordsworth (1770-1850) ingeles poetaren \"The Prelude\", adibidez. \"The Prelude\" 7.785 bertsotako obra autobiografikoa da, eta Wordsworthek bere sentiberatasun poetikoaren jaiotza eta garapena kontatu zuen bertan. Wordsworth pozik zegoen bere buruarekin eta, beraz, \"The Preludeko\" \"ni\" poetikoa eta Wordsworthen \"nia\" ez daude elkarren lehian. \"The Prelude\" nortasunaren goraipamen bat da, idazleak bere buruaz egiten duena. Whitman, berriz, ez zegoen oso pozik bere buruarekin, eta bere bizitza errealeko \"nia\" guztiz gaindituko zuen \"ni\" poetiko sekulako bat eraikitzen ahalegindu zen. Atsekabeak eta nahigabeak bultzatuta, bere buruarengandik ihes egin zuen eta sartaldeko literatura tradizioaren pertsonaje aberats eta trinkoenetako bat sortu zuen ihes egin nahi horretan: \"Belar hostoakeko\" protagonista poeta. Pertsonaje horren bidez Whitmanek bere ziurgabetasun eta gutxiagotasun sentimenduak ordaindu zituen nolabait.\nWhitmanen obra EEBBko literaturaren historian.\n1783an, Estatu Batuek independentzia lortu zuten urte berean, Noah Webster (1758-1843) lexikografo handiak hitz profetiko batzuk esan zituen: \"\u00abAmerikak politikan bezain independentea izatera iritsi behar du literaturan, armetan bezain ospetsua izatera. arteetan\u00bb\". Izan ere, XVII. mendearen hasieran ingelesek lehen koloniak finkatu zituztenez geroztik, Ingalaterraren mende egon ziren politikan bezala kulturan ere.\nXVIII. mendearen bukaeran, Estatu Batuetako idazleek Ingalaterrakoen antzera jarraitzen zuten idazten. 1837an, XIX. mendean dagoeneko, Ralph Waldo Emersonek Estatu Batuetako kulturaren independentzia deklaraziotzat hartzen den hitzaldia egin zuen: \"Ameriketako letra gizona\". Emersonek irizpide estetikoetan independentea eta originala izateko eskatzen zion idazle amerikarrari, ingeles literaturaren mendekotasunetik erabat askatzeko, idazkera kementsua eta zehatza erabiltzeko, eta ez hartzeko literatura joko asmotsu eta hotz gisa, bizitzaren pilpiratik guztiz aldendua.\nEmersonen hitzak ez ziren alferrikakoak izan, eta Estatu Batuetako literaturaren lehenengo jeinuak agertzen hasi ziren: Nathaniel Hawthorne (1804-1864) eta haren \"The Scarlet Letter\" (1850), Henry David Thoreau (1817-1862) eta \"Malden or Life in the Woods\" (1855), Herman Melville (1819-1891) eta \"Moby-Dick\" (1851) eta abar.\n1884an Emersonek Estatu Batuetan Homero, Virgilio, Dante edo John Milton bezalako poeta nazional handirik ez izatea deitoratu zuen beste saiakera batean. Emersonek ez zekien, baina garaitsu hartan New Yorken bazen gazte bat Amerikari buruzko poema handi hori idazteko lan eskerga bere gain hartzeko prest. Eta hala, Whitmanek Emersoni eta baldintza historiko-literario jakin batzuei esker aurkitu zuen berak sortu zuen poeta handi horrek antzezteko behar zuen antzezlekua.\nEgia esan, Estatu Batuei buruzko poema epiko bat baizik ezin zitekeen poeta erraldoi hura barruan hartzeko bezain zabal, sakon eta garaia izan. Izan ere, epikaren handitasuna ezin egokiagoa da bere buruarekin pozik ez dagoen gizon bat fikziozko ni poetiko batean babesteko. Whitmanek, baina, Ameriketako errealitatearen berezitasunetara egokitu behar izan zuen epika tradizonalaren formula (protagonista bakarra izatea eta ekintza iraganean gertatzea), eta poema epiko demokratiko bat moldatzen ahalegindu zen, heroi multzo handi batekin eta gizon eta emakume guztien berdintasun osoa aldarrikatuz. Whitmanek, gainera, bere garaian kokatu nahi izan zuen poema eta aurrerabidean indartsu ari zen herrialde bati kantatu. Ez da ahaztu behar \"Belar hostoak\" lanaren lehen liburua argitaratu zenean (1855) finkatu berriak zirela herrialdearen behin betiko mugak.\nBeste aldaketa bat egiturarena izan zen: epika tradizionalak narratiba lineala izaten du, eta testuaren ulerkera errazteko eta bizitza zen bezalakoa azaltzeko, antzinateko poetek kronologiaren arabera kontatzen zituzten heroien bizitzen gorabeherak. Whitmanentzat, ordea, gertaerak kronologiaren arabera antolatzea gizarte kontserbadore itxi baten isla zen, eta Ameriketako demokraziak ordena zurrun zaharra alde batera utzita, liberala, malgua eta dinamikoa izan behar zuela uste zuen. Hala beraz, \"Belar hostoak\" ez da ohiko narrazio lineala, etengabe biraka ari den unibertso kaleidoskopiko bat baizik. Baina edukia eta egitura ez ezik, Whitmanek alderdi formalak ere aldatu zituen, eta poeta tradizionalen metrika erregularraren ordez bertso librea erabili zuen, metrika jakinik gabea.\nHala beraz, Whitmanek bere burua hobetu nahiak akuilaturik, Emersonen eskutik eta bere garaiko baldintza historiko-literarioen eraginpean sortu zuen \"Belar hostoak\", lehenengo epopeia modernoa, XIX. mendeko poema bikain eta osoena."}
{"id": "35760", "revid": "105290", "url": "https://eu.wikipedia.org/wiki?curid=35760", "title": "Munster", "text": "Munster () Irlandako hegoaldean dagoen probintzia da.\n24607.52 km2-ko azalera dauka, eta 2006an 1.172.170 biztanle zituen.\nSei konderri hartzen ditu barne: Clare, Cork, Kerry, Limerick, Tipperary eta Waterford. Probintziako hiri nagusia Cork da.\nGaeltachteko eskualdeak (irlanderadunak) hauexek ditu: Kerryko mendebala (\"Corce Dhuibhne\") eta hegoaldea (\"U\u00edbh R\u00e1thach\"), Corkeko mendebala (\"M\u00fascra\u00ed\") eta hego-mendebala (\"Oile\u00e1n Cl\u00e9ire\")\neta Waterfordeko hego-mendebala (\"Gaeltacht na Rinne\" edo \"Gaeltacht na nDeise\").\nKonderriak.\nKonderrien izen elebidunak erakutsiko ditugu, lehena eta lehenetsia ingelesez daorrela. Parentesi artean dator konderri bakoitzeko hiriburua.\n1. Cork/Contae Chorca\u00ed (Cork/Corcaigh): 480.909 biztanle (2006)\n2. Limerick/Contae Luimnigh (Limerick/Luimneach): 183.863\n3. Tipperary/Contae Thiobraid \u00c1rann(Clonmel/Cluain Meala eta Nenagh/An tAonach): 149.040\n4. Kerry/Contae Chiarra\u00ed (Tralee/Tr\u00e1 L\u00ed): 139.616\n5. Waterford/Contae Phort L\u00e1irge (Waterford/Port L\u00e1irge): 113.241\n6. Clare/Contae an Chl\u00e1ir (Ennis/Inis): 110.800\nUdalerri nagusiak.\n1. Cork/Corcaigh: 186.239 biztanle (2002)\n2. Limerick/Luimneach: 86.998\n3. Waterford/Port L\u00e1irge: 46.736\n4. Ennis/Inis: 34.204\n5. Tralee/Tr\u00e1 L\u00ed: 22.190\n6. Clonmel/Cluain Meala: 16.910\n7. Killarney/Cill Airne: 16.931\n8. Carrigaline/Carraig U\u00ed Leighin: 16.664\n9. Mallow: 11.195\n10. Cobh/An C\u00f3bh : 12.887\n11. Midleton/Mainistir na Corann: 10.336\nGaeltachteko udalerriak.\nAtal honetan lehenetsiko ditugu gaelerazko izenak, parentesi artean ingelesezko baliokidea erakutsiz:"}
{"id": "35761", "revid": "336", "url": "https://eu.wikipedia.org/wiki?curid=35761", "title": "Juanjo Saez", "text": "Juanjo S\u00e1ez Domper (Bartzelona, 1972ko apirilaren 30a) La Sagrera auzoan jaiotako ilustratzailea da.\nMassanan arte eta margolari ikasketak egin ostean, Circulo Primigenio izeneko fanzinea sortu zuen bere adiskideekin. Gero musika aldizkari (Rock de Lux), tendentzia aldiskari (AB, .H) eta Bartzelonako doaineko prentsan hasi zen marrazten. Berak egindako Flyerak Madrilgo Reina Sofia museoan XX. mendeko espaniar diseinoaren erakusketan azaldu ziren, bai eta arloari buruzko hainbat liburutan. \nGaur egun El Peri\u00f3dico de Catalunya, La Vanguardia, Que Leer eta El Mundo bezalako publikazioetarako egiten du lan eta Vanessa Cabrera neskalagunarekin Familiares de Juanjo Saez izeneko estudioa ireki du. Bertatik Benicassim eta Dr.Music bezalako musika jailadientzako bai eta Cosmos recordentzako hainbat lan egin ditu. \nPublizitate arloan ere ibili da, Nike, San Miguel eta Diesel bezalako etxeentzat iragarkiak egiten, bai eta hain ezagunak ez diren besteentzat, esaterako Menta, Grand Valira eta Almirall. Egindako lan hauengatik Donostiako Publizitate Jaialdian eta Cannesen sariak jaso ditu. Umeentzako hainbat liburu idatzi ditu, eta bere bere lehen eleberri grafikoarengatik, Viviendo del Cuento Junceda saria eskeini zioten 2005ean.\nBere humore zorrotz eta maltzurragatik Jordi Labanda eta antzekoen\nkritikotzat hartua izan da, nahiz eta Juanjok berak askotan hau ezeztu.\nJuanjo Saezen lanak mundu guztia artista izateko balio duelaren erakusgarria da."}
{"id": "35762", "revid": "56334", "url": "https://eu.wikipedia.org/wiki?curid=35762", "title": "William Butler Yeats", "text": "William Butler Yeats (Dublin, 1865eko ekainaren 13a - \u2020 Roquebrune-Cap-Martin, Frantzia, 1939ko urtarrilaren 28a) irlandar poeta eta antzerkigile bat izan zen. Mistizismoak inguraturik, Yeats irlandar literatur pizkundeako egilerik esanguratsuenetarikoa izan da eta Dublin hiriko Abbey Theatre antzokiaren sortzaileetako bat. Senatari gisa ere jardun zen.\nLiteraturako Nobel Saria jaso zuen 1923an.\nBiografia.\nGaztaroa.\nWilliam Butler Yeats 1865an Irlandako Dublin hirian jaio zen. Familiako jatorriaren arabera, tradizio anglo-irlandar protestantekoa zen - Irlandako biztanle baserritar eta nekazari katoliko gehienen artean gutxiengo lurjabe protestante klase sozial indartsua zen hura-, baina uko egin zion jatorri horri; baina katolikoa ere ez zen, eta hortaz, ez zuen leku egokirik aurkitzen ez tradizio batean ez bestean. Maite zuen XVIII. mendean anglo-irlandar tradizio protestanteak izan zuen oparotasuna, ingeles literaturari idazle handiak eman zizkiona (Jonathan Swift, Edmund Burke, George Berkeley); tradizio hori ordea behera etorria zen, eta higikunde berri bat ari zen nagusitzen, tradizio katolikoaren aldekoa, zenbaitetan ingelesez ezik gaeleraz adierazia. Bere arte estiloarekin adosten zen neurrian, bat egin zuen Yeatsek irlandar askatasunaren aldeko higikundearekin, baina sarritan izan zituen arazoak britainiar gobernutik erabat banatzearen aldeko zirkulu abertzale irlandarretan. Bi komunitateetako batean bere lekua aurkitu baino lehen, bere burua definitu behar izan zuen Yeatsek. Poesian egin zituen bere herriarekiko harremana definitzeko saioak; Yeatsek tradizio katolikoa eta protestantea baino sakonagoa zen beste batean aurkitu zuen horretarako bidea, Irlanda ezkutu baten tradizioan. Tradizio horren arrastoak antzinako usadio, sineste eta leku santuetan aurkitu zituen, eta paganoa zen kristaua baino areago. Yeatsen hasierako idatzi asko sakoneko Irlanda hori agertarazteko saioak dira. 1867an, Yeatsek bi urte eskas zituela, aitaren lana zela-eta, Londresa aldatu zen familia. 1880an itzuli ziren Dublinera, eta han joan zen institutura. Oporrak osabarekin ematen zituen Sligoko konderrian, eta huraxe izango zen bere poema askoren gertalekua.\n1883an Dublingo Arte Eskola Metropolitanoan aritu zen ikasten, eta hantxe ezagutu zituen garai hartako poeta eta artista dublindar nagusiak.\nMistizismoa eta nazionalismoa.\nYeatsen lehen lanak, bi poema labur, \"Dublin University Review\" aldizkarian agertu ziren 1885. urtean. Urte hartan bertan, okultismoaren inguruko talde baten eraketan parte hartu zuen, \"Dublin Hermetic Society\".\nFamilia berriz ere Londres hirira joan zenean, Elkarte Teosofikoko kide egin zen Yeats, eta haren sortzaile zen Mme Blavatskyren etxera joan ohi zen ; une hartan indar handia hartzen ari zen nazioarteko higikundea zen, jakintza eta anaitasuna mistizismoaren bidez bilatzen zuena. Magiak beti erakarri zuen Yeats, eguneroko usadioetatik urruntzen den bizitza irudimenezkoa baita. Zientzia ez zuen batere maite, ezta zientziaren garaia ere. Erlijio epel eta automatiko bat ere ez zuen nahi, eta haren kontra azaldu zuen \"erlijio berri bat, kasik tradizio poetikoko eliza hutsezin bat\". Yeatsen sinbologia, une horretan, aski nahasia da ; liburu batean esplikatuko zuen geroago, \"A Vision\" (\"Ikuspen bat\") \"There The Sphere Flowering of rose from cross Union of opposites Europasia Terrestrian paradise Coupling of eternity and time Profane perfection Innisfree/Byzuntium (Nature/Art)\" (\"Hor Esfera Arrosa gurutzetik loratua Kontrakoak bat eginda Europasia Paradisu lurtarra Betikotasun eta denboraren parekatzea Perfekzio profanoa Innisfree/Bizantzio (Izadia/Artea)\"). Sinbologia hau garatuko zuen urte haietan ezagutu zuen William Blakeren lana, eta haren Iragarpenezko liburuak eragin handia izan zuen bere poesian ; era berean, beste tradizioekin jarri zuen harremanetan: platonikoa, neoplatonikoa, Emanuel Swedenborg suediar mistikoarena, alkimia. Yeatsen hitzetan, Blake da \"Arte handi ororen eta sinboloaren arteko ezkontza banaezina frogatu duen garai modernoetako lehen idazlea\".\nYeatsen lehen poemak, \"The Wanderings of Oisin, and Other Poems\" liburuan bilduak (1889, \"Oisinen ibilaldiak eta hestepoemak\"), esteta baten lana dira, beti ederrak baina sarritan bitxiak. Irlandar mitologiak inspiraturiko obra da, eta oso agerikoa du erromantikoen eragina, Samuel Taylor Coleridge eta Mary Shelley poetena bereziki, eta prerrafaelistena.\n1889an Maud Gonne ezagutu zuen, irlandar emakume eder indartsua. Une hartantxe, berak idatzi zuen bezala, \"hasi ziren nire arazoak\". Yeats berehala maitemindu zen, baina ez neska, poeta miresten zuen arren. Irlandako borroka abertzalean zegoen Maud buru-belarri sartua. Zenbaiten ustez, partez haren balioaz sinetsita zegoelako hasi zen Yeats borroka horretan, baina gehiago Maudenganako maitasunagatik. Charles Stewart Parnell irlandar buruzagi eztabaidatua hil zenean (1891), irlandar politikak galdua zuela bere esanahia iruditu zitzaion Yeatsi. Politikak utzitako hutsunea literaturarekin eta artearekin betetzen saiatu zen : drama, poesia eta elezaharra. Irlandako usadio zaharrak berpizteko asmoz idatzi zuen beraz, \"The Celtic Twilight\" (1893, \"Ilunabar zelta\") saiakera liburua, baina oso motel ibili zen, harik eta 1896an Augusta Lady Gregory ezagutu arte, denborarekin antzerti idazlea eta Yeatsen lagun mina izango zen aristokrata. Lady Gregory istorio zaharrak biltzen ari zen, Irlandako mendebaldeko antzinako folklorea. Folklore hura bat zetorren Yeatsen gurtza zaharren mirespenarekin, kristautasunak erabat ezabatu zituen erritu paganoen zaletasunarekin; ondasun horren arrastoak baserritarren bizimoduan sumatzen zituen Yeatsek. Hala, saiatu zen irlandar folklorea goi mailako estilo zorrotz batez lantzen, poesia orijinal bat sortu nahian, eta aldi berean bere izakera propioaren bila. Helburu horren baliokide politikoa baserritarren eta aristokraziaren arteko lotura zen: baserritarra bere bizikizunetarako behar zuen, aristokrazia estilorako. Lotura horrek bazterrean uzten zuen erdi mailako klasea, hiriaren eta diruaren emaitza zen hura, Yeats gutxiesten hasia zena. 1897tik aurrera, Lady Gregoryren etxean eman zituen udak, Coole Park-en, Yeatsentzat graziazko mundu bat bihurtu zen hartan.\nPoeta heldua eta senataria.\n1899an ezkontzeko eskaera egin zion Maud Gonneri, haina ezezkoa jaso zuen; lau urte geroago, hera bezala Irlandaren alde borrokatzen zen soldadu batekin ezkondu zen Maud; hura izan zen 1916ko Pazkoko matxinadaren ondoren britainiar gobernuak hil zuenetako bat. Bitarte horretan, betebetean zebilen Yeats drama eta literatura lantzen, guztiz sinetsita poemak eta antzerti lanak gai zirela irlandar nazio osoa aldatuko zuten batasuna ekartzeko. Horren guztiaren emaitza Dublingo Abbey Theatre-ren sorrera izan zen. Lehen emanaldia 1904an egin zuen eta ondorengo urteetan Abbey Theatre antzokiaren kudeaketa lanetan jardun zuen Yeatsek.\nEztabaida garaia zen. Yeatsen antzerti lanak maiz salatzen zituzten erlijiogabeak, katolikotasunaren kontrakoak, eta hortaz, irlandarren kontrakoak, zirelakoan. Eztabaidak izan zituen aktore, produktore eta egunkariekin. Yeatsen Irlanda paganoaren mirespena irain bat bezala ikusten zuten bere garaikideek, katolikoek bezala baita protestanteek ere, modernotasuna ukatzen baitzuen. Pixkana, jende arruntarengandik aparte geratzen hasi zen. Abbey Theatre antzokia bera, hango emaitzak, gauza baldarra iruditzen zitzaizkion Yeatsi. Antzerki berri baten bila hasi zen, masaren desiraren araberakoa izango ez zen antzerki baten bila. Laster aurkituko zuen. 1913an Ezra Pound amerikar poetarekin aritu zen lanean: Pound no japoniar antzerkien ingelesezko itzulpenak ari zen argitaratzen, eta haietxetan aurkitu zuen Yeatsek bila zebilena, hein batean giro aristokratiko batean sortuak zirelako, eta ereduak gortetik hartzen zituztelako. Bere \"Four Plays for Dancers\" (1921, \"Bost antzerti lan dantzarientzat\") da molde berri horren emaitza : drama laburren sail bat da, antzerki batean bezala egongela batean joka daitekeena; drama mota berria, hitz, mozorro, dantza, musika eta keinu sinbolikoko -ez imitaziozko- harmonia.\nHori guztia ordea ez zen mantentzen erraza Irlandako eguneroko bizimoduan.\n1913an izugarrizko istiluak izan ziren Dublingo hiriari dirudun batek egin zion koadro inpresionista batzuen oparia zelaeta, Dublingo udalak ez baitzuen hartu nahi izan hasieran. Yeatsek ere parte hartu zuen eztabaidan, bere ustez ekintza bikain bat, keinu aristokratikoa, arbuiatu zuelako Dublingo arninkeriak. Eztabaida hark, oso mingarria izan baitzen, aldi berri bat ekarri zuen poetaren eta bere herriaren arteko harremanetan. Italia ezagutu zuelarik, Berpizkundeko Italia dotore eta aberatsaren oroimena dario 1913tik aurrera idatzi zuen poesiari.\n1917an Yeatsek Mauden alaba Iseult-i ezkontza hitza eskatu zion; hark ere ezezkoa eman ziolarik, urte hartan bertan George Hyde-Leesekin ezkondu zen. 1922an, Irlandako Estatu Askea sortu zenean, D\u00e1il \u00c9ireann senatu berriko kide izendatu zuten Yeats, eta sei urte egin zituen kargu hartan. Hurrengo urtean Literaturako Nobel Saria eman zioten. Ospetsua zen orain, nagusietako bat poeta modernoen artean. Berak lanean jarraitzen zuen, irudimenaren, historiaren eta ezkutuaren arteko harremana bilatu nahian. Bilaketa hura liburu handi batean aurkeztu nahi zuen, eta, hala, 1925ean \"A Vision\" (\"Ikuspen Bat\") idazlana argitaratu zen.\nZenbait urtez jarraitu zuen lantzen ordea, eta azken bertsioa ez zen 1937 arte atera. Bitartean, gero eta indartsuagoa zen Yeatsen poesia: \"The Tower\" (1928, \"Dorrea\") artista bete baten lana da; bizitza oso bateko esperientziak formaren perfekzioa lortzen du bertan. Ondorengo lana ere bikaina da, \"The Winding Stair\" (1929, \"Izar birakaria\").\nAzkeneko urteetan, estilo aristokratikoaren zaletasunak ideologia autoritariora bultzatu zuen: Benito Mussolini italiar diktadore faxistaren zale izan zen, haren sendotasun eta argitasun autoritarioagatik. Urte gogorrak izan ziren : osasunez ez zebilen ondo, eta bidaian ibili beharra zeukan Irlandako neguetatik ihes egiteko. 1930. urteko bortizkeriak gerra ekarriko zuela, eta ideia horrek zekarkion izuarekin eta aldi berean erakarmenarekin bizi izan zen.\n1936an argitaratu zen \"Oxford Book of Modern Verse 1892-1935\" (\"Poesia modernoko Oxfordeko liburua 1892-1935\"), eta 1938an azken antzerki lana, \"7-be Herne s Egg\" (\"Herneren arrautza\"), denetan zaratatsuena.\nHandik urte betera, 1939ko urtarrilaren 28an, Frantziako Roquebrune-Cap-Martin hirian hil zen."}
{"id": "35763", "revid": "119347", "url": "https://eu.wikipedia.org/wiki?curid=35763", "title": "Abel Tasman", "text": "Abel Janszoon Tasman (Lutjegast, gaur egun Groningen probintzia, Herbehereak, 1603 - Batavia, Ekialdeko Herbeheretar Indiak, 1659ko urriaren 10a) herbeheretar itsasgizon, esploratzaile eta merkataria izan zen.\nOspetsua da, bereziki, 1624 eta 1644 artean Herbehereetako Ekialdeko Indietako Konpainiaren zerbitzura egindako bidaiengatik. 1642-1643 bitartean Van Diemen lurraldea (gaur egun Tasmania deitua), Zeelanda Berria eta Tonga eta Fiji uharteak aurkitu zituen. 1643. urtean Ginea Berriko kostaldean zehar Bataviara itzuli zen. 1644. urtean Carpentaria golkoaren ekialdeko eta mendebaldeko kostaldeak esploratu zituen. 1860. urtean Jacob Zwartek Tasmanen lehenengo bidaiaren egunkaria argitaratu zuen.\nBizitza.\nAbel Tasman 1603an, Zazpi Herbehere Batuen Errepublikako Lutjegast herrian jaio zen. 1633an Bataviara joan zen, Herbehereetako Ekialdeko Indietako Konpainiarentzat lan egitera. Lau urte geroago Amsterdamen zen. Beste hamar urterako kontratua sinaturik, Bataviara itzuli zen.\n1642an Indietako Kontseiluak \"Holanda Berria\" bezala ezaguna zen lurraldea (gaur egungo Australia) esploratzeko eta, kontinente berri bat aurki zezaketelakoan, \"Terra Australis\"-en zati zen inspekzionatzeko espedizio bat antolatu zuen. Espedizioaren buruan Abel Tasman jarri zuten.\nLehen bidaia (1642-43).\n1642ko abuztuaren 14an, 110 gizon eta bi itsasontzirekin (\"Heemskerck\" eta \"Zeehaen\") Bataviako portutik irten zen; Maurizio irletan geldialdia egin ondoren, holandarrak inoiz ibili gabeko latitudeetatik aurrera abiatu zen. Itsasketa honetan, Australia atzean utzi zuen oharkabean eta 1642ko azaroaren 24an Tasmania uhartea topatu zuen, berak \"Van Diemenen lurraldea\" bataiatu zuena (britainiar kolonizatzaileek izena aldatu zioten geroago).\nIngurua ondo miatu ondoren, berriro itsasoratu eta ekialderago joan zen. 1642ko abenduan Zeelanda Berria topatu zuen, berak \"Staten Landt\" deitu zuena, eta Hornos lurmuturraren ondoko Estatuen uhartearekin lotuta zegoela uste izan zuen. Iparralderago joanez, Golden badia egonaldia egin zuten. Bertan, maori talde batek lau marinel hil zituen eta, horregatik, lekuari \"Hiltzaileen badia\" deitu zion. Itzultze bidaldian, 1643ko urtarrilaren 20an, Tonga uhartedia topatu zuen.\nBigarren bidaia (1644).\nBigarren bidaian Ginea Berriko hegoaldeko itsasaldea ekialderantz jarraitu eta Australiako iparraldeko kostaldea esploratu zuen, Carpentaria golkoa barne. Bidaia honetan Australiako lehen mapa marraztu zen.\nHerbehereetako Ekialdeko Indietako Konpainiaren ikuspuntutik, Tasmanen esplorazioak etsigarriak izan ziren, ez baitzuen ez merkataritzarako lur aberatsik, ezta itsas bide berririk ere topatu. Mende oso batean zehar, James Cooken arora arte, Tasmania eta Zeelanda Berriak ez zuten europarren bisitarik jaso.\nAbel Tasman Batavian (gaur egungo Jakartan) hil zen, 1659an."}
{"id": "35764", "revid": "15795", "url": "https://eu.wikipedia.org/wiki?curid=35764", "title": "Bretainiako txirrindulariak", "text": ""}
{"id": "35765", "revid": "96586", "url": "https://eu.wikipedia.org/wiki?curid=35765", "title": "Dwight David Eisenhower", "text": "Dwight David \"Ike\" Eisenhower (Denison, Texas, 1890eko urriaren 14a - Washington, 1969ko martxoaren 28a) estatubatuar militar eta politikaria izan zen. Ameriketako Estatu Batuetako 34. presidentea izan zen 1953\u20131961 bitartean.\nBizitza.\nWest Pointeko militar eskolan ikasketak egin ondoren, karrera militar azkarra egin zuen. Bigarren Mundu Gerran, Aliatuen lehorreratzeak prestatu zituen Europan 1941ean. 1942an Ipar Afrikako lehorreratzea gidatu zuen. 1943an, Tunisiako eta Siziliako borroken ondoren, Europako oste aliatuen buru izendatu zuten, eta hainbat naziotako armadak koordinatu zituen Normandiako lehorreratzean. 1945eko maiatzaren 9an, alemaniarren kapitulazioa onartu zuen Berlinen. Harry Truman Estatu Batuetako lehendakariak NATO erakundeko buru egin zuen 1950ean.\nAlderdi Errepublikano zerrendaburua izan zen 1952ko hauteskundeetan, eta presidentetza lortu zuen. 1953-1960 bitarteko urteetan izan zen presidente, Gerra Hotzaren garaian. Haren agintaldian, Koreako Gerraren bukaera eta Sobiet Batasunarekiko etsaigoa konpondu behar izan zituen (Genevako Konferentzia, 1955ean; Nikita Khrustxeven bisitaldia Estatu Batuetara, 1959an). Arma nuklearrei begira jarri zuen defentsa aurrekontua, eta hasiera eman zion espazioko lasterketari. Barne politikari dagokionez, gizarte segurantzako programa hedatu eta autobideen sarea eraiki zuen."}
{"id": "35767", "revid": "431", "url": "https://eu.wikipedia.org/wiki?curid=35767", "title": "Juanjo S\u00e1ez", "text": ""}
{"id": "35769", "revid": "431", "url": "https://eu.wikipedia.org/wiki?curid=35769", "title": "Morse kode", "text": ""}
{"id": "35770", "revid": "119347", "url": "https://eu.wikipedia.org/wiki?curid=35770", "title": "\u00c1lvarez Rabo", "text": "\u00c1lvarez Rabo Monforte de Lemos (Lugon) jaio zen 1960an eta umea zela gurasoekin Bilbora joan zen bizitzera. Bertan Opusen egin zituen ikasketak, eta bere esanetan \"ukierak\" sufritu zituen. Kartzelatik ere pasatu zen, El Corte Ingl\u00e9seko kirol, ehiza eta arrantza sailean lanean hasi baino lehen. 25 urterekin hasi zen marrazten, kasualitatez, TMEO aldizkaria sortu zen aldi beretsuan eta bertan argitaratu ditu bere lanak 2. aletik aurrera. Bere komikiak denbora librean egiten omen ditu, dendan lanean dagoenean. El V\u00edbora bezalako aldizkarietan ere parte hartzen du.\nNorbaitek bere lanak oso azkar eta gaizki marraztuta daudela komentatu zionean, horrela erantzun omen zion: \"Dibujo con el rabo\" (\"buztanarekin marrazten dut\"), eta hortik omen datorkio ezizena. Bere estiloa zakarra, azkar eta gaizki egina, \"kutrea\" da, baina Rabo beti horretaz harro azaldu da. Marrazten pasatu duen denbora guztia komikiaren bukaeran zehazteko ohitura dauka, ideia izan zuenetik tintatzen bukatu zuen arte (normalean oso, oso gutxi). Bere istorio zakar eta txiste sexual esplizituak direla eta, \"\"Emakumeek ez dute gustoko larrua jotzea\" (\"As mulheres n\u00e3o gostam de foder\") komikiaren salmenta Portugalen debekatu zuten eta Italian ere ezin da argitaratu.\n1995an Espainiako Gizarte Gaietarako Ministerioak diruz lagundutako aldizkari batean \u00c1lvarez Raboren \u00abEl incre\u00edble hombre de la polla menguante\u00bb argitaratu zen. Iskanbila izugarria piztu zen: Garai hartan oposizioan zen Partido Popularrak eta Espainiako hedabide batzuek Matilde Fernandez ministra salatu zuten diru publikoa erabiliz pornografia finantzatzeagatik. Rabok hasiera batean aldizkari hartan argitaratzeko hautatua zuen istorioa, \"Terrorista por amor\", non Opus Deiko morroi bat ETAn sartzen den emakume baten amodioaren bila, ministerioan bertan ezeztatu zuten.\n2002aren bukaeran \u00c1lvarez Rabo bere ego kreatiboaren hilketa egingo zuela adierazi zuen jendaurrean, bere jarduera Irailaren 11n betirako etenez, Txileko estatu kolpearen urteurrenean. Hori gertatzea oztopa zezakeen gauza bakarra berriak jendartean alarma sortzea zen. Alarma honen adierazpen bezala, Rabok 1000 eskutitz jaso nahi zituen TMEO eta El V\u00edbora aldizkarietako erredakzioetan; 132 gutun jaso zituen, inork sekulan pentsa zezakeena baino askoz gehiago.\nGaur egun Rabo jauna ezkonduta dago, Gasteizen bizi da eta bi seme-alaba ditu, Jonathan eta Yhedra. Radio Vitorian eta EiTBen parte hartzen du batzuetan, \"Hasta Aqu\u00ed Hemos Llegado\" saioan."}
{"id": "35773", "revid": "56334", "url": "https://eu.wikipedia.org/wiki?curid=35773", "title": "Orreagako gudua (778)", "text": "Orreagako gudua 778ko abuztuaren 15ean Iba\u00f1etako mendigainean baskoien eta frankoen artean gertatutako gudua izan zen. Karlomagnoren armadak Iru\u00f1ea erre eta gero garaitua izan zen Orreagan.\nMendeen joanean, gertakari haren inguruko ezin konta ahala narrazio, kondaira, bertso eta abesti sortu dira, denetan ospetsuena izanik \"Errolanen kantua\", XI. mende amaierakoa.\nTestuinguru geopolitikoa.\n777. urtean, Karlomagnok Paderborn hirian batzarra bildu zuen, eta han, borrokaldi gogor baten ostean garaitutako saxoien men egitea gauzatu zen zen zeremonia baten bidez. Saxoniako espedizio honen bitartez bere aita Pepin Laburrak hasitako bi proiektu militarren gailurrera ailegatu zen: Saxoniako eta Italiako konkista.\nUne hartan bertantxe, \"Annales Regii\" agirietan agertzen denez, Batzarrera bi buruzagi sarrazeno iritsi ziren: Ibn al-Arabi (Suleiman), Zaragozako \"walia\", eta Yusufen semea, bere suhiaz lagundurik. Gertaera hau jazo eta handik hogei urtera, 805ean idatzitako \"Annales Regii\" berriek zeozer gehiago gehitzen dute: \"\u00abLeku (Paderborn) eta denbora berberean, erregearen aurrera Ibn al-Arabi deitzen zen Hispaniako sarrazenoa ailegatu zen, bere lagun ziren beste sarrazenoekin batera, sarrazenoen erregeak agindutako hiriekin batera euren buruak ere entregatuz\u00bb.\"\nBeste iturri batzuek, ordea, waliaren boterearen inguruko beste irudi bat ematen dute. Aipatutako \"Annales\" berriak idatzi zeneko ia data berean, \"Anales Mettenses\" ere sortu zen, eta agiri horietan gehitzen denez, Suleiman ibn al-Arabi erregeak Bartzelona eta Girona hirietan agintzen zuen: \"\u00ab...Solinan quoque dux sarracenorum, qui Barchilonan Gerundamque civitatem regebat. Pippini se cum omnibus quae habebat dominationi sub ditit\u00bb\". \nOndorioz, esan daiteke Ebroko haran osoan, hots, erromatarren Hispania Tarraconense probintzia zaharrean ez zutela bat egiten Abderraman I.a Kordobako emir omeiatarraren hedakuntza asmoekin. \"Annales\" berri horiek beste datu interesgarri bat ematen dute: Carolus edo Karlomagno erregea hiri batzuk bereganatzeko asmoz etorri zen, zalantzarik gabe Abderraman I.aren botere menperatzailetik at ihes egin nahi zuten musulman agintariek eskainitako hiriak.\nNahiz eta iturri horiek antzinagokoa den beste batean oinarritu, benetako motibazioak zeintzuk ziren azaleratzea, eta horientzat egokiak izango ziren justifikazioen lantze prozesua nola garatu zen ikustea oso interesgarria da. Gertakaria bera, berezkoa ez duen duintasun batez estali zen. Saxo edo saxoi olerkariak Karlomagnoren arrazoi inperialistak ikustarazten dizkigu:\nGudaroste karolingioaren boterea.\nKarlomagnok bi espediziotan banatu zuen bere armadatzarra: bi legio ziren, 20.000 gizon ingurukoak. Legio nagusiak, Neustriako indarrez osatuak, Iru\u00f1erantz jo zuen Baskonian barrena Donejakueko bidea izango zeneko galtzada baliatuz, eta Garaziko bortuak igaro zituen. Bigarren espedizioa, berriz, Austrasia, Burgundia, Bavaria, Lonbardia, Proventza eta Septimaniako tropek osatzen zuten. \nKarlomagnok bere erresumetako indar guztiak mugiarazi zituen, menperatu berri zituen lonbardoak barne, Hunaldo Akitakoakoak zapaldu zituen akitaniarrak, eta baita oso jende fidagarria ez ziren bavariarrak ere. Gudarostea bi espediziotan banatu zen, honek bere erresumako bi muturretatik Zaragozara iristeko beta ematen zion. Frankoen gudarosteko borrokalari kopuruari buruz asko hausnartu da. XII. mendeko \u00abErromesen Gida\u00bb ospetsuak dioenez, Orreagako guduan kristau eta musulmanen artean berrogei mila hildako inguru egonen ziren. \"Errolanen kantua\" delakoaren sineskeria historikoa oso ezaguna da, eta bertan, adibidez, euskalduen ordez musulmanak aipatzen dira karolingioak erasotzen. Egile batzuek diotenez, kanpaina planterako antolatzen zen berezko frankoen gudarosteak, beti gutxienez, 10.000 gerlari zituen. Beraz, \"Erromes Gida\"-ren arabera, gatazka honeatn bi gudaroste lirateke: bata Frantziako miliziek osatutakoa eta bestea menperatutako atzerritar herrialdeek osatutakoa, alegia bavariarrak, akitaniarrak, septimaniarrak, proventzarrak, lonbardiarrak eta beste zenbaitzuk. Horregatik, aurrena Zaragoza aurrean elkartu eta ondoren Orreagatik igaro ziren bi gudarosteen zenbatekoa kalkulatzea zaila da. Edonola ere, Karlomagno, 36 urterekin, helduaroko une gozoenean zegoen, bere Inperioaren osaketa lanean erdiz erdi eta gudaroste oso boteretsu baten buruzagi nagusia zen.\nHarrapakina.\nIru\u00f1ea suntsitu eta baskoiei kalte ugari eta nabarmenak egin ondoren, Frankoen Gudarostea Frantzia aldera atzeratzen zihoan. Konponduezinezko kalte eta suntsiketak, bestalde objektu baliotsuak eta dirua lortzearren lapurretak ere egin ziren. Zaragoza eta Iru\u00f1ean lortutako harrapakinak ere bazeramatzaten. Karlomagnok musulamn waliak behartu zituen berari dirutzak eta gatibuak ematera, eta xantaia egin zielako zantzuak daude: \nEbro haraneko herrialdeek, baskoi nahiz musulmanek, beren poltsikoetatik gudaroste frankoaren okupazio eta mantenua nahiz Iru\u00f1eko gotorleku frankoaren gastuak ordaindu zituztela suposatu daiteke.\nErreskatea eta hildakoen gorpuen aberriratzea.\nParisko Liburutegi Nazionalean aurkitutako guduan hildako pertsonaietako baten epitafioa topatu ez balitz, gai honi buruz ezer ez litzateke jakingo. Adibidez, Eggihard non lurperatu ezezaguna da, honen gorpua erreskatatu eta Frantziara aberriratua izan zen, bai gudua jazo zen egun berean, edota ondoren eginiko kudeaketen ondorioz. Denak Karlomagnok berak guduan esku hartu zuelako zantzua du, bere gudarosteko atzeguardiari esker abangoardia salbatzea lortu zuelarik. Garai hartan, bai eta hurrengo mendeetan ere, menpekoen gorpuen aberriratzea gauza sakratua zen. Ziurrenik hurrengo egunean Karlomagno porrotaren lekura itzuliko zen, betiere pertsonaia nabarmenen gorpuak erreskatatzeko xedez. Karlomagnoren agerpen horren lekukotasuna garaiko iturriek aipatutakoaz egiaztatu liteke: \"ezin izan zuen baskoien aurkako mendekurik hartu ahal izan\" hauek dagoeneko sakabanatuak baitzeuden.\nValcarlos toponimoa.\nEuskal epopeiak edo usadioak toponimo hori erromantzatuek ipini zutela oroitarazten digu. Tokiaren euskal izena Luzaide da. Atzerritar izena dagoeneko XII. mendeko Rodrigo Xim\u00e9nez de Rada artzapezpikuaren idatzi batean azaltzen zaigu:\n\"Nota Emilianense\" oharreko (XI. mendea) \"Rozavalles\" izenak Orreagaren aurreko aldean dagoen Auritz udalerriko ordeka aipatzen du, bere esanahia \u00abErroko ordeka\u00bb delarik, haran honetako zati baita. Orduan ez zen \"Rozavalles\" izena izango, euskarazko \"Errozabala\" baizik, inongo haranaren aipurik egin gabe. Beste modu batera balitz, latinezko izena litzateke.\nGuduaren data.\nD\u00fcmmler historialariak Weflin-Trall ikertzaileak Parisko Liburutegi Nazionalean aurkitutako eskuizkribua ikertzean guduaren data ezarri zuen, eskuizkribu honetan Eginhardo edo Aggiardiren epitafioa agertzen da, Orreagako guduan hildako gerlarietako bat zena. Latindar eskuizkribuak 4.841 zbk. darama. Bertan bere heriotzaren data ezartzen da: \u00abQui obiit die XVIII Kalendas septembrias\u00bb (abuztuaren 15arekin bat dator). Latinez idatziriko Epitafioaren euskarazko itzulpena ondorengo hauek dira:\nHistorialariak.\nEuskaldun bat izan zen preseski, Rodrigo Ximenitz Arradakoa, Orreagako garaipena euskaldunentzat errebindikatu zuena. Rada nafarra, XII. mendeko historialaria, errolandar kondairaren eferbeszentzia garaian bete-betean bizi izan zen. Dirudienez, Frai Turoldok hedatu eta ospetsu bilakatu zuen kondairak ez zuen Parisko adituen zirkuluetako onespenik, han Radak ikasten baitzuen. Kondaira eta errolandar sineskeriaren iturrietan paraleloki oinarrituriko kontakizuna zegoen. Beste bi historialarik, bata euskalduna, Oihenart, eta bestea biarnotarra, Pierre Marca, biak ere XVII. mendekoak, Eginhard eta Annales Regiiegia agirietako lekukotzak bere eginez egi historikoaren alde agertzen dira. \nOihenartek benetako Orreagako gudua azaltzeko hiru orri idatzi zituen, 23.a, 24.a eta 25.a, \"Vita Karoli Magni\" idazlanaren egilearen testigantza hitzez hitz emanda. Eta berdin esan daiteke gure analista bikaina izan zen Moreti buruz. Jada XIX. mendean gudua olerki apokrifo baten gaia izan zen. Gure denboran Orreagako guduaren gaiari buruz Arturo Kanpion nafarra ikertzen jardun zen, eta handik askora, baita Lakarra eta Jimeno Jurio ikertzaileak ere.\nEginhardo Karlomagnoren biografoak IX. mendean hurrengoa idatzi zuen \"Vita Karoli Magni\" lanean:\nKondaira.\nUrteak pasa ahala, ahozko tradizioak bataila hau kristau eta musulmanen arteko gatazka handia bihurtu zuen, euskaldunak 400.000 sarrazenok ordezkatu zituztelarik. \"Errolanen kantua\", guduari buruzko olerki epikoa, XI. mendean idatzi zuen trobalari ezezagun batek. Orreagako haitzartearen inguruan, Errolan hil omen zen lekuan, hilarri bat dago.\nErakusketa-zentroa.\nLuzaideko Udalak, Aranzadi Zientzia Elkartearen laguntzaz, guduari buruzko \"\u201c778. Orreagako gatazka, erakusketa zentroa eta informazio gunea\" ireki zuen 2019. urtean.\nErakusketa zentro honetan hiru gai bildu dira, atal banatan: Sukaldeari buruzko material etnografikoa, Luzaideko Bolant dantzen inguruko erakusketa eta Orreagako gatazka bera.\nOrreagako gudua zinean eta telebistan.\nFrank Cassenti frantses zinegileak \"La Chanson de Roland\", filmatu zuen 1978 an, epopeian modu librean inspiratuta. Istorio horretan erromesek eta komikoek epopeia errezitatzen dute hainbat ikusleren aurrean, Donejakue bidean.. 2011n Olivier van der Zee \"778 - La Chanson de Roland\" dokumentala egin zuen, hainbat ikerlariei elkarrizketak eginez."}
{"id": "35775", "revid": "90700", "url": "https://eu.wikipedia.org/wiki?curid=35775", "title": "Alfredo \u00c1lvarez Pl\u00e1garo", "text": "Alfredo \u00c1lvarez Pl\u00e1garo (Gasteiz, 1960), askotan Pl\u00e1garo bakarrik, arabar margolaria da.\nBiografia.\nArte Ederretan lizentziatua, egun Madrilen bizi eta lan egiten du. Bere lanak Europa osoko bildumetan daude.\nBerak inoiz aitortu ez arren, \u00c1lvarez Rabo pseudonimoaren atzean dago."}
{"id": "35777", "revid": "15795", "url": "https://eu.wikipedia.org/wiki?curid=35777", "title": "Euskal Pilota", "text": ""}
{"id": "35779", "revid": "90204", "url": "https://eu.wikipedia.org/wiki?curid=35779", "title": "Talo", "text": "Taloa \u2014Zuberoan, pastetxa\u2014 ogi zapal mota bat da, arto irinez egindako orea eta xafla biribilean eskuz zabaldu ondoren, txapan egosten den jakia,\nHistoria.\nTaloak Euskal Herrian tradizio luzea du. XVI-XVII mendeetan Gipuzkoatik eta Nafarroatik Hego Ameriketara joandako euskaldunek artoa ezagutu zuten eta handik hona ekarri zuten. Hori baino lehenago zekale edo gaztain irina erabili izan zen. Klimagatik historikoki garia ereiteko zailtasunak izan dituen parajeetan, artoarekin egindako taloa euskaldunen artean eguneroko janaria bihurtu zen. \n1754. urtean Larramendik Gipuzkoari buruzko \"Corograf\u00eda\" idazlanean aipatu zuen artoak talo forma hartuz haientzat zuen garrantzia:H\u00e1cense de su harina panes grandes y peque\u00f1os y tortas delgadas que, calientes, son de buen gusto, y tambi\u00e9n los panes m\u00e1s gruesos; y en acostumbr\u00e1ndose, muchas gentes quieren m\u00e1s pan de ma\u00edz que de trigo. Y los hombres de monte, como carboneros, le\u00f1adores y otros, no quieren pan de trigo, sino de ma\u00edz, que es alimento recio y fuerte, y aguantan con \u00e9l su trabajo, lo que no pueden con el pan de trigo\u201d Gerra Zibil garaian eta ondoko urteetan goseari aurre egiteko ezinbesteko jakia izan zen eta horren ondorioz 60. hamarkadatik aurrera, egoerak hobera egin zuenean alde batera utzi zuten. Geroztik etxeko dieta arruntetik kanpo gelditu eta gaur egun souvenir folkloriko bezala hartzen da.\nPrestaketa.\nJarri arto-irina ontzi zabal batean, arto-irina baztertuz erdian zulo bat egin eta erantsi pixkanaka ur beroa, gatz pittin batekin. Erantsi ura, irinak eskatu bitartean. Landu eskuekin. Busti trapu bat urarekin eta estali orea 30 minutuz. Atera esku-pilota tamainako bolak eta kolpatu, pixkanaka, ostia biribil eta fin-fina bihurtu arte. Zartatzen bada, lasai: landu gehiago.\nJarri zartagina su bizian. Gorritu taloa alderdi bietatik, tolestu aurretik, ipini bertan txorizo egosia, gazta guria, antxoa gaziak, eztia, txistorra, barazkiak... Euskal Herriko bazter askotzan badute taloa egiteko eta barrua osatzeko tradizio propioa.\nBaztanen \"marrakuku\" deitzen zaio behi-gazta duen taloari.\nDastaketa.\nGaur egun euskal jai egunak ospatzen diren lekuetan topatu daitezke talogileak. Taloak estimazio handia du jendearen artean eta festa egunetan talogileek jartzen dituzten postuetan ilara luzeak sortzen dira.\nBestalde, hainbat lekutan festa egun berezia izan gabe ere, taloak topatu daitezke salgai. Amaiurko errota zaharberrituan prozesu osoa ikusteaz gain, dastatu eta errotan bertan ekoizten den hirina erosi ahal da (arto hirin ekologikoa, glutenik gabekoa). Zubietako errotan zuzenean ikusi ahal da garia eskuz nola ehotzen den eta taloa (arto opila) egiteko aukera izaten da."}
{"id": "35781", "revid": "431", "url": "https://eu.wikipedia.org/wiki?curid=35781", "title": "Taloa", "text": ""}
{"id": "35782", "revid": "119347", "url": "https://eu.wikipedia.org/wiki?curid=35782", "title": "GIMP", "text": "GIMP (\"GNU Image Manipulation Program\", \"GNUren irudiak manipulatzeko programa\") GNU proiektuaren baitan irudiak egokitzeko sortu den kode irekiko programa bat da. GNU General Public License lizentziapean argitaratzen da.\nGIMP argazkiak eta, oro har, irudiak moldatzeko aplikazio informatiko bat da. Aurreneko bertsioa GNU/Linux sistemarako sortu zen, baina gaur egun Windows eta Mac OS X sistema eragileetarako ere egokiturik dago.\nGNOME proiektu gehienak bezala, \"GIMP\" euskaraz lokalizatuta topa daiteke."}
{"id": "35785", "revid": "1310", "url": "https://eu.wikipedia.org/wiki?curid=35785", "title": "OSI", "text": ""}
{"id": "35786", "revid": "880", "url": "https://eu.wikipedia.org/wiki?curid=35786", "title": "Leif Ericson", "text": ""}
{"id": "35787", "revid": "58701", "url": "https://eu.wikipedia.org/wiki?curid=35787", "title": "Indiako bandera", "text": "Indiako bandera batzar eratzaileak 1947ko uztailaren 22an horretarako egindako bileran onartu zen, Britainia Handitik abuztuaren 15ean independentzia lortu baino egun batzuk lehenago.\n\"Tiranga\" (\u2013 \u0924\u093f\u0930\u0902\u0917\u093e hindiz, hiru kolorekoa) hitza erabiltzen da Indiako bandera izendatzeko, neurri bereko hiru koloretako errenkadez osatua baitago, azafraia goian, zuria erdian eta berdea behean. Errenkada zuriaren erdian gurpil urdin bat kokatzen da, \"Ashoka Chakra\" izenekoa, Sarnatheko Ashoka Zutabean oinarritua. Gurpilaren diametroa errenkada zuriaren hiru laurden da eta 24 erradio ditu.\nPingali Venkayyak sortu zuen bandera. Legearen arabera \"khadi\"z egina izan behar da, eskuz ehundako kotoi-hariz."}
{"id": "35788", "revid": "59723", "url": "https://eu.wikipedia.org/wiki?curid=35788", "title": "Vitus Bering", "text": "Vitus Bering (Horsens, 1681eko abuztuaren 5a - Bering uhartea, Kamtxatkatik hurbil, 1741eko abenduaren 19a) daniar itsasgizon eta esploratzailea izan zen. Errusiako armadaren zerbitzura, Siberia eta Alaskako itsasaldeak esploratu eta Beringeko itsasartea aurkitu zuen.\nBizitza.\nVitus Bering Danimarkako Horsens hirian jaio zen. Oso gazte zela Indietara bidaia bat egin ondoren, 1703an Errusiako itsas armadan sartu zen. Itsaso Baltikoko ontziterian aritu zen Iparraldeko Gerra Handian. 1710-1712 bitartean, Azoveko itsasora igorri zuten, eta Turkiaren aurkako gerran parte hartu zuen. 1713an, Anna Christina P\u00fclse Kareliako merkatari baten alabarekin ezkondu zen. 1715ean egindako bisita labur bat izan ezik, Bering ez zen sorterrira itzuli. Handik aurrera, errusiarrak Siberian egiten ari ziren aurrerakadak eraginda, Asiako ipar kostaren esplorazioari ekin zion buru-belarri.\n1725-1728 bitartean, Petri Handiaren aginduz, Kamtxatkarako lehen espedizioa gidatu zuen, Ipar Amerika eta Siberia loturik ote zeuden jakitearren. 1725eko martxoan San Petersburgotik abiatu eta lehorrez, Tobolsk, Irkutsk eta Jakutsken barrena, Okhotskera iritsi ziren bi urteren buruan. Han eraiki zuten itsasontzian Okhotskeko itsasoa gurutzatu eta Kamtxatkara heldu ziren. Bertan \"San Gabriel\" (errusieraz: \"Sviatoi Gavriil\") izeneko beste itsasontzi bat egin eta 1728ko uztailaren 25ean itsasoratu ziren. Iparralderantz itsastatuz, abuztuaren 21ean San Laurendi uhartea aurkitu zuten, eta Semion Dezhniovek deskribatuak zituen Diomedes uharteak geroago. Asiako itsasaldeko lurra ikusteari utzi zionean, Asia eta Amerika loturik ez zeudela atera zuen ondorioz Beringek. Itzulerako bidaian, Siberian zeharreko ibilbide luzeak gaixotu egin zuen, eta espedizioan lagundu zioten semeetatik bost hil ziren. 1730eko udan iritsi zen San Petersburgora, baina almirantegoko funtzionarioen kritikak jaso zituen, Ipar Amerikako itsasaldea ikusi gabe itzuli zelako.\n1730ean tronura igoa zen Ana enperatrizak Bering jarri zuen Siberia eta Kamtxatkako itsasaldea esploratzeko beste espedizio baten buruan. Iparraldeko Espedizio Handia deitutakoa (1733-1743) ordu arte munduan egindako abentura zientifikorik handiena izan zen. Ehunka lagunek (soldaduak, marinelak, zurginak, itsas armadako ofizialak, zientzilariak), horietako asko beren familiekin, lau urteko ibilaldia egin behar izan zuten Siberian barrena, Kamtxatkako penintsulara heltzeko. Bering, 1735an Okhotskera iritsirik, bi itsasontzi eraikitzen hasi zen Makar Rogatxev eta Andrei Kozmin ontzigileen laguntzaz: \"San Petri\" (errusieraz: \"Sviatoi Piotr\") eta \"San Paulo\" (errusieraz: \"Sviatoi Pavel\"). Bakoitzak 14 kanoi eta 76 lagunentzako lekua zituen. Beringen taldeak hiru urtez jardun zuen ontzien eraikuntzan.\n1739an, Beringek Ivan Jelagin bidali zuen Kamtxatkako ekialdeko itsasbazterra esploratzera. Petropavlovsk basea eraiki zuen bertan, eta handik abiatu ziren bi itsasontziak, 1741eko ekainaren 4an, Ipar Amerikako itsasalderantz. Ekainaren 20an, laino handiaren erruz, itsasontziak banandu egin ziren. \"San Paulo\"k \u2014Aleksei Txirikov buru zuen\u2014 Alexander uhartedia (Alaska) begiztatu ostean, Petropavlovskera itzuli zen. Bering, berriz, Alaskaren hegoaldeko itsasaldeko Kaiak uharteraino heldu zen. Eskifaia gaixoturik zegoenez gero, berehala partitu ziren Kamtxatkarantz. Baina, aurrera jarraitu ezinik, Komandorski uharteetan babestu behar izan zuten, eta han hil zen Bering, abenduaren 19an, eskorbutoak jota. Eskorbuto eta goseak eskifaiako beste 29 lagun hil zituzten negu hartan. Bizirik iraun zutenak 1742ko abuztuaren 26an iritsi ziren Petropavlovskera .\nOhoreak.\nBeringen lana ez zen denbora luzean onartu, James Cookek eskualde hartara egin zuen hirugarren bidaian (1776\u20131779) haren aurkikuntzak egiazkoak zirela frogatu zuen arte. Gaur egun, Beringeko itsasartea, Bering uhartea eta Bering itsasoak daniar haren izena daramate."}
{"id": "35789", "revid": "512", "url": "https://eu.wikipedia.org/wiki?curid=35789", "title": "Willem Barents", "text": "Willem Barents (nederlanderaz Barentsz; Terschelling, Frisiar irlak (Herbehereak) 1550 \u2013 Zembla Berria, (Errusia, 1597ko ekainaren 20a) esploratzaile eta itsasgizon holandar bat izan zen, iparraldeko lurretara egin ziren lehen espedizioetako bateko buru.\n1594ean Willemek Amsterdam utzi zuen bi itsasontzirekin iparraldeko itsas ibilbidea aurkitzeko Siberiaren iparraldetik eta Asiaren ekialdetik pasaz. Zembla Berriko ekialdeko kostara ailegatu zen eta iparraldera jarraitu zuen, ipar muturrera heldu zenean itzuli zen arte.\nHurrengo urtean, Willemek beste 7 itsasontziko flota bat gidatu zuen Siberiako kosten eta Vaigatx uhartearen artetik nabigatuz, baina gehiegi atzeratu zen itsaso irekia aurkitzen eta espedizio porrot bat izan zen. Hirugarren bidaiak ere porrot egin zuen eta berak bizia galdu zuen. Azken saiakera honetan bi itsasontzi eraman zituen Jan Rijp eta Jacob van Heemskerk kapitain zirelarik. Atera ziren egunean Bj\u00f8rn\u00f8ya eta Svalbard ikusi zituzten eta hemen bi itsasuntziak banandu egin ziren. Barentsena, Heemskerk buru zuena, izotzetan katiaturik geratu zen Zenbla Berriko iparraldea inguratzen hari zirela, tripulazioak negua irlan igaro behar izan zuelarik, non azkenean Barents bera hil zen.\nBarentseko itsasoak, Barentsburg kokalekuak eta Barentsen Eskualdeak bere omenez daramate izena."}
{"id": "35790", "revid": "56334", "url": "https://eu.wikipedia.org/wiki?curid=35790", "title": "Hipatia Alexandriakoa", "text": "Hipatia (Alexandria, Egipto, 370 - 415) zientzialari, filosofo, neoplatoniko eta irakaslea izan zen, bere jakinduria eta ikasketekin matematikaren eta astronomiaren garapenean lagundu zuena.\nGoi karguak bete zituzten aristokrata kristau eta jentileak hezi zituen, , horien artean, Zireneko apezpiku Sinesio (berarekin korrespondentzia handia izan zuena), Alexandriako Hesikio eta Orestes, Egiptoko prefektua hil zenean.\nAlexandria IV. mendean.\nIV. mendean Antzinako Egipto Erromaren probintzia bat zen eta horrela jarraitu zuen VII. mendean arabiarrak heldu arte. 312 urtean, Konstantino I.a Handia enperadorea kristautasunera aldatu zen, hurrengo urtean gurtze askatasuna onartu zuelarik. 330ean, Konstantinok inperioko hiriburua Bizantziora aldatu zuen, Konstantinopla izenez ezaguna izango zena hortik aurrera. IV. mendearen amaieran Erroma bi zatitan banatzen da: Mendebaldeko Inperioa eta Ekialdeko Inperioa. Egipto Mendebaldekora atxiki zen, urte hauetan bere antzinako historiaren gainbehera bizitzen hari zelarik. Kristautasuna ere heldu zen Egiptora, gurtza desberdinen artean liskar ugari gertatu zirelarik. Eliza kristauak inperioarekiko independentzia aldarrikatzen du eta IV. mendeko enperadoreak autokratatzat zeukaten bere burua, lege guztien gainetik. Alexandrian bizi zen Teofilo apezpikua, Antiokiako Jon Krisostomoren etsaia. Alexandria eta Konstantinopolisen arteko lehia ere kontutan hartu beharra dago, mundu kristauko Elizei asko eragin baitzien. Orduan agertu zen Kopto hizkuntza, egiptoar demotikoaren eta grekoaren arteko nahasketa.\nEgoera honetan etorri zen mundura Alexandriako Hipatia, ikasketak eta zientziaren eta jakinduriaren balioa ahaztuta bakarrik ez, Teofilo eta Zirilo apezpikuak bezala pertsonaiek jazarrita zegoen aro batean.\nEmakume bat zientzian.\nHipatia Alexandrian jaio zen IV. mendearen erdialdera. Aita, Alexandriako Teon matematikari eta astronomo ospetsu bat zen, bere garaikideek maite eta errespetatzen zutena eta bertako liburutegian lan egiten zuena, k.a. 48 urteko sutean desagertu zen Alexandriako Liburutegi mitikoaren ordez eraiki zena. Teon ez zen konforme bere jakinduria berarentzat eta bere ikasleentzat soilik gordetzen, eta bere alabari erakutsi zizkion, gauza harrigarria IV. mendean. Hipatia, jakinduria orori irekia, giro akademiko eta kulturadunean hezi zen. Historialari batzuen arabera, alaba aitari gailendu zitzaion eta Teonen idazki asko benetan Hipatiarenak direla uste da.\nErlijioen historiaz, oratoriaz, filosofiaz eta irakaskuntzaren printzipioez ere ikasi zuen. Atenas eta Erromara bidaiatu zuen, betiere ikasteko eta irakasteko grinarekin. Hipatiaren etxea bere famak erakarritako mundu osoko ikasleak batzen zituen egoitza bihurtu zen. Haren ikasleetako batzuei esker (Sinesio Zirenekoa eta Hesikio Hebrearra), haren idazkiei buruzko informazio asko iritsi zaigu, liburu originalak galdu ziren arren. Epaileek hari kontsultatzen zioten sarri, politikan eragin handia zuen, eta mekanika eta teknologiarekin ere interes handia zuen. Badakigu ura iragazteko makina bat, likidoen dentsitatea neurtzeko hidrometro bat eta uraren maila neurtzeko aparatu bat asmatu zituela.\nHipatia jentila zen ordea eta garai latzak pasa behar izan zituen. Gero eta kristauagoa zen hiri hartan bizitzea oso arriskutsua egitera heldu zitzaion. Bera bezalako filosofo neoplatonikoak ere jazarriak izan ziren. Asko kristau egin ziren arren, eta beldurrari eta lagunen aholkuei kasu egin gabe, Hipatiak ez zuen men egin. Hipatia sorgin arriskutsu bihurtu zen askorentzat.\nHipatiaren heriotza.\n412an, Alexandriako Zirilo apezpikua patriarka izendatu zuten, Alexandria, Konstantinopla eta Jerusalemen Erromako Aita Santuaren adinako maila zuen kargua. Zirilok, gerora santu izendatuko zutena, paganismoaren aurka gogor egin zuen katoliko porrokatua zen. Frogarik ez dagoen arren, historialariek Zirilo izan zela uste dute Hipatiaren heriotzaren erantzule nagusia.\nZirilioren semeak emakume hau miresten zuen arren, ez zuen ametitu emakume bat zientzian jardutea, gainera gehiengoarentzat hain arraroa zen zientzia batean. Horregatik bere aurkako gorroto eta fanatismo giro bat eragin zuen, sorgina eta jentila deituz. 415 urteko martxoan, Nikioko Joan izeneko VII. mendeko apezpiku baten idazkien arabera, Hipatia fraide fanatiko batzuk erail zuten. Jipoitu, biluztu eta hiri osoan zehar arrastaka eraman zuten tenplu batera, han azala eta gorputza ebaki zizkioten maskor zorroztuekin, hil zen arte; gero gorputza zatikatu eta Zinaron izeneko leku batean erre zuten, horrela, beraien ustez, heresiarekin amaituz.\nHilketa honen ikerketa martxan jarri zen arren, \"lekuko faltak\" eta Ziriloren trabek bertan behera utzi zuten. Hipatiaren heriotzarekin Platonen pentsamenduaren amaiera etorri zen, ez Alexandrian bakarrik, Inperio osoan baizik. Zientziekiko interesak gainbehera egin zuen eta Historia aro ilun batean sartu zen. Bizantzion mantendu ahal izan zuen eta denbora batera mundu musulmanean pizkunde bat izan zuen.\nEkarpenak.\nSudak esaten duen bezala, Hipatia hiru lanen egilea da: Alexandriako Diofantoren \u201cAritmetika\u201d-ren inguruan egindako iruzkin bat, Pergeko Apolonioren sekzio ezagutuen inguruan egindako iruzkin bat eta \u201cKanon Astronomikoa\u201d delakoarena.\nAlejandriako Diofantoren \u201cAritmetika\u201d-ren inguruan egindako iruzkinean erakusten zuen Aritmetika kalkulu hutsa baino gehiago dela. Sokrates Eskolastikoren ustez, horrek bere lana gordetzen lagundu zuen. Hipatiaren iruzkinak problema eta arazo berriak barne hartzen zituen; hauek eskuizkribu diofantikoetara gehituz joan ziren. Beste ekarpen bat problemaren orokortasuna eta indeterminazioa balore numeriko ezezagunetatik ordezkatzea izan zen. P. Tannery historialariak aditzera ematen du ezagututako eta dauden eskuizkribu oro iturri berdin batetik datozela, eta iturri hori Hipatiaren iruzkinak dira. Hipatiaren kopia eta iruzkina Diofantoren \u201cAritmetika\u201d-n kontserbatutako zaharrenetakoak direla pentsatzen du (iruzkin honek lehenengo sei liburuei erreferentzia egiten die). Ereduzko liburu bat iraindu zuela uste du, Miguel Psellus izeneko XI. mendeko filosofo bizantziarraren eskutik kopiatutakoa, eta Konstantinoplaren erorketa eta gero galdutakoa. Beste kopia bat egin zela uste da, VII. eta XIII. mendeen bitartean, baina hau ere galdu egin omen zen. Hala ere, galdu baino lehen berriz kopiatua izan zen. Bere etengabeko kopiaketari esker eta guregana heldu zen.\nApolonioren \u201cKonikak\u201d lanean geometriari buruzko tratatu bat ere idatzi zuen. Hipatiaren testua Apolonioren sekzio konikoen bertsio baldar bat da. Bere heriotzarekin sekzio konikoak ahaztu egin ziren XVII. mendera arte.\nBere aita Teon \u201cComentarios\u201d izeneko lanaren idazle emankorra izan zen. Bere lan matematiko ugari oraindik bizi dira: Euklidesen \u201cLa revisi\u00f3n de los elementos\u201d eta \u201cLa revisi\u00f3n de el Data y La \u00d3ptica\u201d. \u201cLa Revisi\u00f3n de los Elementos\u201d lanaren edizioa, liburuaren beste edizioen oinarria izan da eta are gehiago, erreferentzi bertsioa izan da XIX. mende bukaerara arte. Hipatiak bere aitarekin berrikuste eta hobekuntza horretan parte hartzea posiblea da, bere aitak Hipatia aipatzen baitu bere dizipulu eta erkide gisa. Gainera, elkarrekin Euklidesen matematikaren lanaren inguruko lan bat idatzi zuten.\nTeonen beste obra bat Almagesto Tolomokoaren hamahiru liburuen gainean egindako iruzkinak dira. Teonen iruzkina hainbat ediziotan inprimatua izan da. Teonek Hipatiari erreferentzia egiten dio, berrikusten edizio bat egin zuena bera izan zela esanez: paravagoosthe\u00edsees. Ondokoa dio: \u201cComentario de Te\u00f3n de Alejandr\u00eda al tercer libro del Sistema Matem\u00e1tico de Tolomeo. Edici\u00f3n controlada por la fil\u00f3sofa Hipatia, mi hija\u201d. Teonen hitzak interpretazio desberdinak jaso ditzake; batetik, III. liburua begiratu solik egin zuela, eta bestetik, aitak iruzkina egiten zuen bitartean bere alabak liburuaren edizio zuzendua egin zuela.\nBadirudi Hipatiak heliozentrismoaren tesiaren defendatzaile sutsua izan zela, geozentrikoaren aurka eginez. III. liburuaren iruzkinen garrantzia oinarritzen dira, Teon Almagestoa iruzkintzerakoan, Hipatia konturatu zela Tolomeoren obra ondorio matematiko anitzak ematen zituela. Bere aita, berriz, ez zen horretaz konturatu. Hipatiak kalkulatu zituen zeruko gertakarien balore matematikoak Tolomeoren eskutik deskribatutakoak. Honen emaitza astroen mugimenduari buruzko taulak edota \u201cKanon Astronomikoa\u201d izan ziren. \u201cEl Can\u00f3n Astron\u00f3mico\u201d, Hipatiak egindako taulak astroen mugimenduen ikerketarako, agian lan horren parte izan zitezke edota jatorrizko lan independente baten emaitza izan.\nZireneko Sinesiorekin mantendutako posta-trukeari esker, bere ekarpen zientifikoen berri dugu, esate baterako, aparatu batzuen asmakuntza. Sinesiok Peoniori, zientzia gustuko zuen militar bati, bidalitako 160. gutunean zilarrezko astrolabio bat bidaltzen diola dio. Badirudi astrolabioren teoria eta bere erailketaren xehetasunak Tolomeotik pasatu zirela, Teonetik Hipatiara eta Hipatiatik Sinesiora.\n15. gutunean Sinesiok Hipatiari hidroskopio bat eskatzen dio. Sinesioak bere eskaera bere osasun txarrari egozten dio. Gero, likidoen arintasuna pisatzeko eta neurtzeko asmoa zuela aitortzen du. Autore batzuk uste dute ur erloju bat zela; beste batzuk, Fermatek esate baterako, hidrometro bat dela uste du. Autore batzuk, beste tresneria batzuk Hipatiari atxikitzen dizkiote, adibidez planisferioa edota ura destilatzeko aparatu bat.Gorde pentsatzeko eskubidea, oker pentsatzea ere hobe baita inola ere ez pentsatzea baino. (Hipatia)\nGehiago jakiteko....\nHipatiak, Greziar garaiko arbaso gehiengoak bezala, sekzio konikoei erakarpen handia egin zien. Sekzio konikoak kono bat ebakitzean sortzen diren kurbak dira. Hau esanda, ikus dezagun ariketa interesgarri hau.\nNola irudikatuko zenuke elipse bat soka bat eta bi txintxeta erabiliz?\nLehendabizi, orri bat mahai batean zein gainazal leun batean jartzen dugu eta 2 txintxeten bitartez lotzen dugu gainazalera. A eta B txintxetak 10 bat zentimetrotara banatuko ditugu. Gero, soka fin batez edo hari batez (14-15 zentimetroko luzerakoa) A txintxeta eta B txintxeta lotzen ditugu.\nAzkenik, arkatz baten laguntzaz soka tente jarri. Arkatza mugitzean, irtengo den irudia elipse bat izango da."}
{"id": "35791", "revid": "56334", "url": "https://eu.wikipedia.org/wiki?curid=35791", "title": "Arkimedes", "text": "Arkimedes (Sirakusa, Sizilia, K.a. 287 - toki berean K.a. 212) matematikari, fisikari eta ingeniari greziarra zen. Antzinaroko zientzialari eta matematikari garrantzitsuenetarikotzat jotzen da, besteak beste, Fisikari (mekanika estatikoaren eta Hidrostatikaren sortzailea izan zen eta - bere izena daraman printzipioa enuntziatu zuen), Matematikari (geometria infinitesimalaren hastapenak garatu zituen, zirkuluaren geometriari ekarpen esanguratsua egin zion (\u03c0 zenbakiaren kalkulu nahiko zehatza egin zuen), eta zenbaki-sistema greziarra hobetu zuen) eta Mekanikari (palankaren printzipioa, polea, Arkimedesen torlojua, trakzio-makinak, gerra-makinak... egin zituen) egin zizkion ekarpen esanguratsuengatik.\nBiografia.\nEz dugu askorik ezagutzen Arkimedesen bizitzaz; hari buruz dakiguna Polibio (K.a. 202 - K.a. 126), Tito Livio (K.a. 59 - K.o. 17) eta Plutarkoren (46 - 125) bidez iritsi zaigu batez ere. Bainuontziaren anekdota ezaguna, berriz, Sirakusako jauntxo Hieron IIren koroa berria egiterakoan iruzur egin zioten ala ez jakiteko erabili zuena, Vitruvio arkitekto erromatarrari esker heldu zaigu. Guztiak, Polibeo ezik, Arkimedes baino askoz geroagokoak dira.\nHaren biografoen arabera, Arkimedes, Fidias izeneko astronomo baten semea, Hieron II erregearekin ahaidetuta zegoen: horrek goi mailako postuetarako sarbidea erraztu zion. Hala ere, zientziarako zuen joeragatik, nahiago izan zuen matematika ikasten jardun Alexandrian, Euklidesen zuzendaritzapean. Oso gazte zelarik nabarmendu zen hainbat lan teknikogatik, batez ere Egiptoko zingiren lehortzeagatik: ordu arte ezinezkotzat jotzen bazen ere, berak dike mugikor batzuen bidez lortu zuen. Sirakusara itzulita, geometria eta mekanika ikertzen segitu zuen eta famatu egin duten printzipioak lortu.\nMartzelo jeneral erromatarrak Sirakusa setiatu zuenean, Arkimedes Hieron erregearen aginduetara jarri zen eta hiriaren defentsarako tramankulu harrigarriak eraiki zituen: hori zela eta, garaikideek hiria erromatarren aurka berak bakarrik defendatu zuela esan zuten. Asmatu zituen gerra makinen artean, katapulta eta eguzki argia erabiliz etsaien itsasontziei su emateko ispilu sistema bat daude. Hala ere, hiritarrek Arkimedesen tramankuluetan gehiegi sinistu zuten eta ez ziren hiriaren defentsaz behar bezala arduratu: horren ondorioz, azkenean erromatarrek hiria hartu zuten.\nMartzelok jakintsuaren bizia errespetatzeko agindu zuen, baina zoritxarreko ezbehar bategatik soldadu batek akabatu egin zuen: hondartza batean ikusi zuen, pentsakor eta hondarrean marrazki arraroak egiten. Zertan ari zen galdetzean, Arkimedesek umore txarrez eta zeinek hitz egiten zion begiratu gabe, alde egiteko agindu zion eta soldaduak ezpataz zeharkatu.\n\u03a0 zenbakia.\nZiurrenik bere ekarpen zientifiko ezagunena bere izena daraman hidrostatikako printzipioa den arren, Arkimedesen Printzipioa, beste arlo batzuetan egin zuen lana ere ez zen makala izan, adibidez zirkulu baten zirkunferentziaren eta bere diametroaren arteko erlazioa, gaur egun \u03a0 (pi) hizkiarekin izendatzen dena.\nArkimedesek zirkulu baten barneko hexagono erregularraren aldea zirkuluaren erradioaren berdina zela frogatu zuen; zirkulu baten barruan dagoen laukiaren aldea zirkuluaren diametroaren berdina den bezala. Lehen proposamenetik hexagonoaren perimetroa zirkunferentziaren diametroa baino 3 bider handiagoa zela ondorioztatu zuen, eta bigarrenetik, laukiaren perimetroa zirkunferentziaren diametroa baino 4 bider handiagoa zela.\nLinea itxi oro inguratzen duen beste linea bat baino txikiagoa izango zela beti baieztatu zuen, eta hau dela eta, edozein zirkunferentzia hiru diametro baino handiagoa eta lau baino txikiagoa zela ondorioztatu zuen. Poligono erregularren inskripzio eta zirkunskripzio sail baten ondoren, \u03a0ren balioa finkatu zuen:\n formula_1 \nZituen baliabide eskasak kontutan hartuta, 0,0040 % baino errore txikiagoa egin zuen.\nArkimedesen printzipioa.\n\"Arkimedesen Printzipioa: fluido batean sartutako gorputz orok, kanporatutako fluidoaren pisu bereko bulkada bertikal bat jasango du gorantz.\"\nKondairaren arabera, Hieronek, errege izendatu baino lehen, bitxigile bati urre eta zilar kantitate bat eman zion koroa bat egin ziezaion. Lana amaitzean Hieronek, egilearekin fidatu ez eta Arkimedesi ea bitxigileak, zikoizkeriaz urre zati batekin geratzeko, koroaren purutasuna jaitsi ote zuen egiaztatzeko eskatu zion, betiere koroaren osotasuna errespetatuz.\nArazoari erantzunik aurkitu ezinik zebilela, bainu bat hartu eta urak eragiten zuen erresistentziagatik gorputzak gutxiago pisatzen zuela zirudiela ohartu zen, flotatzen mantentzen zuelarik. Kontuarekin pentsatzen, bainuontzian sartzean urak utzi zuen espazioa okupatzen zuela ondorioztatu zuen, eta berak \"galdu\" zuen pisua juxtu kanporatutako urak pisatzen zuen bera zela.\nHainbeste buruhauste eman zizkion arazoari konponbidea aurkituta, halako poza zuen, non bainuontzitik biluzik irten eta Sirakusako kaleetara atera zen, \"Eureka! Eureka!\" (\"Aurkitu dut! Aurkitu dut!\") oihukatuz. Orduan, Arkimedesek koroa pisatu zuen airean eta uretan eta bere dentsitatea erregeak emandako urre eta zilar guztia erabilita izan behar zuenarekin ez zetorrela bat ikusi zuen eta beraz bitxigileak erregeari iruzur egin ziola.\nArkimedesen talentua ez da anekdota horrekin amaitzen. Kalkulu integralaren aurkikuntzari aurreratu zitzaion gorputz solido kurbatuen azaleren eta bolumenen eta gorputz lauen azaleren kalkuluan; esfera baten bolumena zilindro baten bi heren dela frogatu zuen; ura igotzeko makina bat asmatu zuen, Arkimedesen torlojua, baita bere izeneko balantza ere; palankaren legea ere enuntziatu zuen, \"Eman euskarri bat eta mundua mugituko dut\" esaldi famatua esanarazi ziona.\nArkimedes, Fidias izeneko astronomo baten semea, Hieron II erregearekin ahaidetuta zegoen, eta horregatik goi mailako postuetarako sarbidea erraztu zitzaion. Hala ere, zientziara zuen afizioagatik, nahiago izan zuen matematika ikasten jardun Alexandrian, Euklidesen zuzendaritzapean. Oso gazte zelarik nabarmendu zen hainbat lan teknikogatik, batez ere Egiptoko zingiren lehortzeagatik, ordu arte ezinezkotzat jota zegoen eta berak dike mugikor batzuen bidez lortu zuena. Sirakusara itzulita, geometria eta mekanika ikertzen jarraitu zuen, famatu egin duten printzipioak lortuz.\nIdatziak.\nArkimedesek liburu sorta bat dauka bere bizitzan. Hainbat gai jorratu zituen, non bere demostrazio geometrikoen zorroztasuna goraipatuak izaten ziren. Horregatik, antzinako zientifiko eta matematikari garrantzitsutzat hartu da. Lan asko, Alexandriako Liburutegia erre egin ziren, hala ere, latin eta arabieraz iritsi ziren gure eskuetara.\nHona hemen batzuk:\n1906ean bere idazlan batzuk jasoak dituen \"Arkimedesen palinpsestoa\" topatu zen."}
{"id": "35797", "revid": "512", "url": "https://eu.wikipedia.org/wiki?curid=35797", "title": "Dmitri Skliarov", "text": "Dmitri Skliarov, errusieraz \u0414\u043c\u0438\u0442\u0440\u0438\u0439 \u0421\u043a\u043b\u044f\u0440\u043e\u0432, (1974ko abenduaren 18a - ) errusiar programatzailea da, eta 2001ean atxilotu zuten AEBtako indar polizialengatik.\nBizitza.\nDmitri Skliarov kriptoanalisia ikasi zuen eta ElcomSoft errusiar software enpresaren langilea izan zen. \"The Advanced eBook Processor\" (AEBR) programa sortu zuen, eta Adoberen eBook Reader-aren babesa saltatu zuen.\n2001eko iIrailaren 16an DEF CON konbentzioan (Las Vegas) hitzaldi bat eman zuen, \"eBook's Security \u2014 Theory and Practice\" deiturikoa. Bertan, FBIak atxilotu zuen Moskura bueltatu bueltatzean, eta Digital Millennium Copyright Act. hitzarmenak zioen bezala, copyright-a saltatzeko produktu bat banatzen ari zela esan zioten.\nAtxilotu eta ondorengo egunetan, Webgune asko mobilizatu ziren bere atxilopenaren kontra.\nDEF CONean DMCA-ren artikulurik ez zela bilatu eta DMCA Errusian baliorik ez zuela izan ziren kanpaina horien arrazoiak, eta, beraz, Dmitri Skliarov arrazoirik gabe atxilotu zutela babesten zuten. Horrez gain, Adobe produktuei boikota egiteko kanpaina ere sortu zen.\nIrailaren 19an, Amerikar publikatzaileen asoziazioak bere atxilopena ontzat eman zuen, eta hasiera batean, Adobe berak ere onartu zuen. Hala ere, Electronic Frontier Foundation-ekin hitz egin ondoren, prentsa nota bat eman zuten 23an bere askapena aldarrikatuz.\nHala ere, Adobek oraindik ElcomSoften kontrako juizioak ditu.\nSklyarov Las Vegas-en egon zen atxilotuta hasiera batean, eta gero Oklahomara eraman zuten abuztuko 3ra arte. Ondoren, San Jose-ra eraman zuten, Federal Prisoner Transfer Center-era.\nAbuztuaren 6an, 50.000 dolareko fidantza ordaindu ondoren askatu egin zuten, baina Kaliforniara itzultzea debekatu zioten.\nBere testimonioaren truke karguak kendu zizkioten, eta Errusiara bueltatu zen abenduaren 14an.\n2002ko abenduaren 18an ElcomSoft ere kargurik gabe gelditu zen, epaile batek errugabeak zirela esan baitzuen, Kalifornian."}
{"id": "35798", "revid": "1659", "url": "https://eu.wikipedia.org/wiki?curid=35798", "title": "Friedrich Kasiski", "text": "Friedrich Kasiski (1805eko azaroaren 29a, Cz\u0142uch\u00f3w, Polonia - 1881ko maiatzaren 22a, Neustettin Alemania) Prusiako infanteriako ofiziala zen, baita kriptografoa eta arkeologoa ere.\n1863. urtean Kasiskik 95 orritako liburua publikatu zuen, \"\"Die Geheimschriften und die Dechiffrierkunst\" (euskaraz, \"\"Idazketa sekretua eta deszifratzearen artea\") deitutakoa. Ordezkatze polialfabetikoko metodoak deszifratzeko publikatu zen lehen liburua izan zen, gehienbat Vigen\u00e9re-ren metodoa erasotzekoa (hala ere, aipatzekoa da Charles Babbagek lortua zuela, baina ez zuela publikatu).\nMetodoak errepikatutako sekuentzia zatiak analizatzen zituen, eta honek gakoaren luzera lortzeko aukera emanez. Teknika hau \"Kasiskiren analisi\" izenaz ezagutzen da. Kasiskiren lorpenak ez ziren baloratu une hartan, eta arkeologian hasi zen. Hurrengo urteak Neustettin-en eman zituen. \"The codebreakers\" liburuan, David Kahnek hurrengoa esan zuen: \"Kasiski maiatzaren 22an hil zen, 1881. urtean, kriptografian matxinada bat eragin zuela jakin gabe\"."}
{"id": "35799", "revid": "512", "url": "https://eu.wikipedia.org/wiki?curid=35799", "title": "Zesar zifratze-sistema", "text": "Kriptografian, Zesarren zifratze-sistema edo Zesar zifratzea, baita Desplazamenduzko zifratze-sistema izenaz ezaguna, mezuak enkriptatzeko teknikarik zaharrenetarikoa da, baita erabilienetako bat ere. Ordezkatze-metodo bat da, non hasierako mezuaren letra bakoitza beste letra batengatik ordezkatzen den: Alfabetoan 3 posizio aurrerago dagoen letrarengatik. Horrela, A letra D letra bihurtuko litzateke, B-a E etab.\nMetodo hau Julio Zesarren ohorean dauka izena, zeinek bere generalekin komunikatzeko erabiltzen zuen. Zesarren metodoa enkriptazio sistema konplexuago batzuetan ere agertu egiten da, Vigen\u00e9re eta ROT13 metodoetan, adibidez. Zesarren zifratua desplazamendua 3-koa dauka, baina beste edozein desplazamendurekin ere aplika daiteke.\nZesarren zifratua erraz deszifratu daiteke gaur egun, eta ez du segurtasun handirik.\nAdibidea.\nTranformazioak bi alfabeto bata bestearen ondoren jarriaz errepresenta daiteke. Zifratutako alfabetoa alfabeto originala besterik ez da, baina 3 posizio desplazaturitakoa:\n Alfabeto originala: abcdefghijklmn\u00f1opqrstuvwxyz\n Alfabeto zifratua: defghijklmn\u00f1opqrstuvwxyzabc\nMezu bat kodifikatzeko, eskema begiratu baino ez da egin behar eta letrak ordezkatu. Deszifratzeko aurkakoa egin behar da.\nIkustagun adibide bat:\n- \"Euskaldunak bezalako neskak ez dira munduan\" esaldia erabiliko dugu.\n- Zuriuneak kenduko dizkiogu, horrela deszifratzea zailagoa egiten baita: \"Euskaldunakbezalakoneskakezdiramunduan\"\n- E letra h letragatik ordezkatuko dugu, u letra x-gatik etab...\n- \"hxvnd\u00f1xpdnehcd\u00f1nrphvndnhcgludoxpgxdp\" da zifratutako esaldia.\nKodifikazioa ere aritmetika modularra erabiliz azaldu daiteke, letrak zenbakietan bihurtuz (A=0, B=1, ... , Z= 26). X letraren kodifikazioa n (3, Zesarren metodoan) desplazamendu batekin matematikoki azaldu daiteke horrela:\nEta deskodifikazioa:\nHistoria eta erabilera.\nZesar zifratuak bere izena Julio Zesarrengatik hartu zuen. Suetonioren esanetan, Zesarrek metodo hau erabiltzen zuen bere mezu militarrak kodetzeko. Ez dakigu ziur zein segurua izan zen sistema hau erromatarren garaian, baina suposatzekoa da denbora haietan zerbait berria eta deszifratzeko zaila izan behar zuela. Halere, Zesar baino lehenago antzeko ordezkatze sistemak erabili egin zirela suposatzen da.\nXIX. mendean, metodo hau aldizkarietan erabiltzen zituzten maitaleek, sekretuki mezuak pasatzeko. David Kahn historialariak adibide batzuk jartzen ditu bere liburu batzuetan, \"The times\" aldizkaritik ateratakoak.\n1915ean ere, Errusiar armadak erabili egin zuen, bere soldaduek zifraketa konplikatuekin arazoak baldin bazituzten honengatik aldatzeko. Ez da esan beharrik alemaniarrek eta austriarrek arazo gutxi izan zituztela beraien mezuak ulertzeko.\nZesar zifratua ROT13 eta Vign\u00e9re metodoetan ere erabiltzen da, beste desplazamendu bat erabiliz. Bestalde, interneteko foro batzuetan metodo hau erabiltzen da mezu batzuen zati batzuk ezkutatzeko, txiste edo istorio baten bukaeran, adibidez.\nAipatzekoa da Bernardo Provenzano mafiosoak metodo hau erabili egin zuela XX. mendean, eta polizia denbora luzean despistaturik izan zuela.\nDeszifraketa.\nErrez deszifratu daitezke metodo honekin zifratutako mezuak. Zesarren metodoa erabili dela suposatzen bada, proba besterik ez da egin behar, desplazamendu ezberdinekin. Bestalde, desplazamendua alfabetoko 27 letren mende dagoenez, indar gorriarekin saiatu gaitezke deszifratzen, konputagailu eta programa baten laguntzaz errez eginez. Gainera, letren frekuentzia begiratu dezakegu, karaktereak errepikatu egingo baitira eta hizkuntza bakoitzak bere letren frekuentzia dauka eta.\nAl-Kindi matematikari irakiarrari (801 \u2013 873) zor diogu kriptoanalisian erabiltzen den hizkien maiztasunaren azterketaren metodoa. Kriptoanalisian mezuak deszifratzeko teknikak asmatzen dira mezu bat zifratzeko, erabili den gakoa zein den jakin gabe. "}
{"id": "35800", "revid": "8881238", "url": "https://eu.wikipedia.org/wiki?curid=35800", "title": "Gurpil-aulki", "text": "Gurpil-aulkia motrizitate arazoak dituzten pertsonentzat laguntza teknikoa da. Normalean lau gurpil ditu baina badira ere hirukoak. Aulki hauen diseinua gaixotasunen arabera aldakorra da baina beti mugitzeko arazoak dituzten pertsonentzat egokituak dira. Horrelako laguntza erabiltzeko arazoa bolada baterako izan daiteke, esaterako lesio bat, edo urte askotarako zein betirako, adibidez paraplegiak afektatuak.\nGurpil-aulki motak.\nOinarrian bi motatakoak izan daitezke:\nHistoria.\nHorrelako tresnen lehenengo erreferentziak K. a. VI. mendeaan agertzen dira. Bi dira, alegia, urte haietako aztarnak: Grezian morko bateko frisoan haurrentzako moldatutako gurpul-ohetxoa ikus daiteke. Txinan, bestetik, arbel harlauza bateko idazkun batean horrelako aparatua aipatu zen. Lehenengo errepresentazio grafikoa ikusteko mende asko igaro behar ziren; lehena Txinan ere topatu da, 525. urtean. Dena dela, benetako lehen gurpil-aulkia Filipe II.a Espainiakoaarentzat asmatu zen, 1595. urtean. Lehenengo patente legala 1869koa da, bestetik. Lehen gurpil-aulki elektrikoa 1924an sortu zen baina zarata handia eragiten zuen. Gaur egun ezagutzen dugun aulkia Harry Jennings injineriak asmatu zuen 1932an.\nGurpil aulki autonomoa.\nGurpil-aulki autonomoa bakarrik mugitzeko gai den gurpil-aulkia da; EHUren Konputagailuen Arkitektura eta Teknologia Sailaren Behar Berezitarako Gizaki-Konputagailu Elkarrekintza Laborategian sortua. Oztopoak gainditzen edo saihesten ditu eta erabiltzaileak aldez aurretik zehaztutako lekura joateko gai da, interfaze erraz batez baliatuz.\nSentsorereak eta kontrol-programa konbinatua ditu eta, horri esker, modu autonomoan mugitzen da. Ordenagailu batean ikus daitezke sentsore bakoitzaren egoera, aulkiak duen bideokamerak ikusten duen irudia eta kontrol-programak hartzen dituen erabakiak.\nRobotika mugikorraren aurrerapenak eta kontrol konbinatuaren garapenak oinarrian hartuta, erabiltzaileak, esfortzu fisiko eta mental txikienarekin, hartu dituen erabakiak kontrolatu ahal ditu eta nabigazioa eta oztopoak gainditzeko zeregina aulkiaren kontrolatzailearen esku geratzen dira.\nMota honetako ibilgailuak benetan erabilgarriak dira mugitzeko zailtasun larriak dituzten pertsonentzako, bai eta ingurune ezezagunetan (aireportuak, ospitaleak, eta abar) edo neketsuetan (erostetxe handiak, merkataritza-zentroak, eta abar) mugitu behar duten adineko pertsonentzako ere."}
{"id": "35803", "revid": "15795", "url": "https://eu.wikipedia.org/wiki?curid=35803", "title": "C\u00e9sarren zifratua", "text": ""}
{"id": "35805", "revid": "6327", "url": "https://eu.wikipedia.org/wiki?curid=35805", "title": "Gurpil-aulki autonomoa", "text": ""}
{"id": "35809", "revid": "336", "url": "https://eu.wikipedia.org/wiki?curid=35809", "title": "Friedrich Schelling", "text": "Friedrich Wilhelm Joseph von Schelling (Leonberg, Stuttgart-etik hurbil, 1775eko urtarrilaren 27a - Bad Ragaz, Suitza, 1854ko abuztuaren 20a), alemaniar filosofoa izan zen. Idealismoaren eta Alemaniako erromantizismoaren adierazgarri nagusietako bat izan zen.\nBizitza.\nKanten ondorengo alemaniar filosofo idealista nagusietako bat izan zen. Jena-ko eta W\u00fcrzburg-eko unibertsitateetan jardun ondoren, Munich-eko Arte Ederretako Akademiako idazkaria izan zen 1806-1820 bitartean eta irakaskuntzara itzuli zen gero, Frederiko Gilen IV.ak eskatuta. Fichte-ren pentsamendu dialektikoaren eraginpean, izadiaren filosofia egituratu zuen lehenik, eta izpirituaren filosofia ondoren. 1801. urtean, izpiritua eta izadia bat eta bera direla adierazi zuen; hala berreskuratu zuen Brunoren eta Spinoza-ren panteismoa, eta eskola erromantikoaren filosofo nagusi bihurtu zen. Estetikari buruzko lanak idatzi zituen ondoren eta erlijioen filosofia landu zuen. Schelling-en arabera, norberaren gogoaren poderioz ezinbestean banatu den absolutuaren bilaketan oinarritzen da gizadiaren historia. Obra nagusiak hauek dira: \"Ideen zu einer Philosophie der Natur\" (1797, \"Naturaren filosofia baterako ideiak\"), \"System des transzendentalen Idealismus\" (1800, \"Idealismo transzendentalaren sistema\"), \"Philosophie der Kunst\" (1803, \"Artearen filosofia\"), \"Philosophische Untersuchungen \u00fcber das Wesener menschlichen Freiheit \"(1809, \"Giza askatasunaren izaerari buruzko Wesener-en filosofia ikerketak\"), \"Die Weltalter\" (1811, \"Munduaren garaiak\").\nEsaldiak.\n\"Der Anfang und das Ende aller Philosophie ist - Freiheit!\"\nItzulpena: \u00abFilosofia guztiaren hasiera eta helburua da askatasuna!\u00bb"}
{"id": "35811", "revid": "237", "url": "https://eu.wikipedia.org/wiki?curid=35811", "title": "Pythagoras", "text": ""}
{"id": "35863", "revid": "679", "url": "https://eu.wikipedia.org/wiki?curid=35863", "title": "Kolofoneko Xenofanes", "text": ""}
{"id": "35864", "revid": "201", "url": "https://eu.wikipedia.org/wiki?curid=35864", "title": "Xenophanes", "text": ""}
{"id": "35865", "revid": "237", "url": "https://eu.wikipedia.org/wiki?curid=35865", "title": "Omega Nebulosa", "text": ""}
{"id": "35869", "revid": "201", "url": "https://eu.wikipedia.org/wiki?curid=35869", "title": "Thales", "text": ""}
{"id": "35872", "revid": "219", "url": "https://eu.wikipedia.org/wiki?curid=35872", "title": "Ilargierdi Gorria", "text": ""}
{"id": "35874", "revid": "336", "url": "https://eu.wikipedia.org/wiki?curid=35874", "title": "Lyndon Baines Johnson", "text": "Lyndon Baines Johnson (Stonewall, Texas, 1908ko abuztuaren 27 - Stonewall, 1973ko urtarrilaren 22) estatubatuar politikaria izan zen. Ameriketako Estatu Batuetako 36. presidentea izan zen 1963\u20131969 bitartean. Eskubide zibilen arloan aurrerapauso sendoak eman bazituen ere, Vietnamgo Gerrak ilundu zuen haren agintaldia.\nBizitza.\n1949-1961 bitartean, Texasko senataria izan zen. 1961ean, John F. Kennedyren lehendakaritza garaian, lehendakariorde bilakatu zen. 1963an, Kennedyren hilketaren ostean, presidentetza hartu zuen; Alderdi Demokrataren ildo politikoari jarraiki, Gizarte Handia (ingelesez: \"The Great Society\") izeneko programa abian jarri zuen. 1964an berriro hautatu zuten presidente, horretara hauspotuta. Aldiz, haren ospea bueltarik gabe amildu zen 1966tik aurrera, alderdi barneko tirabirak zirela-eta.\nEskubide zibilak, osasun eta hezkuntza zerbitzuak, eta pobreziaren kontrako gerra bultzatu zituen; baina ezin izan zuen Gizarte Handia proiektua bururatu, arazo latzei aurre egin behar izan zielako, arrazismoari eta Vietnamgo Gerrari batez ere. Izan ere, Estatu Batuek gerra hartan zuten esku hartzea areagotzearen aldeko joera erakutsi zuen behin eta berriro: 1963an, AEBek 16.000 soldadu zituen Vietnamen, eta 550.000 1968ko hasieran. Horietako 1.000 inguru hiltzen ziren hilean. 1968ko hauteskundeetara ez aurkeztea erabaki zuen."}
{"id": "35875", "revid": "512", "url": "https://eu.wikipedia.org/wiki?curid=35875", "title": "Cathal O Searcaigh", "text": "Cathal \u00d3 Searcaigh (Gort an Choirce, Donegal, 1956ko uztailaren 12a), poeta eta antzerkigile irlandar garaikidea da, gaeleraz idazten duen ezagunenetarikoa. Itzulpengintzan ere lan egiten du.\n1970eko hamarkadan Europar ikasketak egin zituen Limerick eta zeltiar ikasketak Maynootheko unibertsitatean. Hamarkadaren amaieran eta 80koaren hasieran RT\u00c9 telebistan lan egin zuen, arte eta musikaren saio batean. Garai hartan hasi zen literaturan idazle profesional moduan. 1995ean Aosd\u00e1na elkartekide izendatu zuten. Nepalera lehenengo aldiz 1990eko hamarkada hartan joan zen, eta ordutik harreman estua dauka hango herrialdearekin.\nBere lanak hainbat hizkuntzatan argitaratu dituzte: ingeles, frantses, aleman, italiera, bretainiera, katalan, poloniera, daniera, serbo-kroaziera, errumaniera, esloveniera, errusiera, suediera, japoniera eta nepaleraz.\nEuskaraz, poema batzuk itzuli zituen \"Volgako Batelariak\" blogean Rikardo Arregi Diaz de Herediak."}
{"id": "35876", "revid": "105290", "url": "https://eu.wikipedia.org/wiki?curid=35876", "title": "Connacht", "text": "Connacht, Connaught edo Connachta () Irlandako mendebaldean dagoen probintzia da, biztanle gutxien daukana herrialde osoan (500.000 inguru).\nBost konderritan banatuta dago: Galway/Contae na Gaillimhe, Leitrim/Liatroim, Mayo/Contae Mhaigh Eo, Roscommon/Contae Ros Com\u00e1in eta Sligo/Contae Shligigh.\nKonderriak.\nLehenetsiko dugu ingelesezko izena, baina gaelikozkoa ere alboan adieraziko dugu. Parentesi artean, erakutsiko dugu konderri bakoitzeko hiriburua:\n1. Galway/Contae na Gaillimhe (Galway/Gaillimh): 231.035 biztanle (2006)\n2. Mayo/Contae Mhaigh Eo (Castlebar/Caisle\u00e1n an Bharraigh): 123.648.\n3. Sligo/Contae Shligigh (Sligo/Sligeach): 60.863.\n4. Roscommon/Contae Ros Com\u00e1in (Roscommon/Ros Com\u00e1in): 58.700.\n5. Leitrim/Liatroim (Carrick-on-Shannon/Cora Droma R\u00faisc): 28.837.\nHiri nagusiak.\nGalway/Gaillimh (ia 72.000 biztanle 2006an) hegoaldean eta Sligo/Sligeach (ia 18.000) iparraldean hiri nagusiak dira.\nConnemara/Conamara da Gaeltachteko barruti nagusia Connachten, Galwayko mendebaldean dagoena.\nInguru naturala.\nMweelrea mendia Connachteko altuena da (814 m.), Mayoko konderrian dagoena.\nAcill island (Oile\u00e1n Acla) probintziako eta Irlanda osoko uharterik handiena da (146 km2).\nLough Corrib (Loch Coirib) lakurik handiena da, 200 km2-ko azalerarekin."}
{"id": "35878", "revid": "65203", "url": "https://eu.wikipedia.org/wiki?curid=35878", "title": "Paul Auster", "text": "Paul Benjamin Auster (Newark, New Jersey, 1947ko otsailaren 3-) eleberrigile estatubatuar ezaguna da, batez ere \"The New York Trilogy\" liburuengatik (\"City of Glass\", \"Ghosts\" eta \"The Locked Room\"). Poesiak, itzulpenak, antzezlanak eta pelikulak ere egin izan ditu.\nJaiolekua bestelako izan arren, Auster New Yorkekotzat hartzen dute kritikari gehienek, Brooklynen hainbat urtez bizi izateagatik.\nEuskaratuta sei liburu ditugu orain arte: \"Brooklingo erokeriak\", \"Kristalezko hiria\", \"Bidaiak scriptoriumean zehar\", \"Gizona ilunpean\", \"Ikusezin\" eta \"Sunset Park\".\nBiografia.\nColumbiako Unibertsitatean ikasi zuen eta urtebetez petrolio-ontzi batean lan egin ondoren Frantzian eman zituen beste lau urte. 1974an New Yorkera itzuli zen.\n\"New York Review of Books\"-en eta \"Harper\u00b4s Saturday Review\"-en poesia eta saiakera idatziz hasi zuen bere karrera literaturan.\n1987an oso kritika onak izan zituen \"New Yorkeko trilogia\" ipuin liburuagatik.\nGero nobela idazten hasi zen: \"Azken gauzen herrialdea\" (1988), \"Ilargiko jauregia\" (1989) eta \"Halabeharraren musika\" (1991), esate baterako; azken hori Philip Haasek zinemara eraman zuen 1993an.\nBerriagoak dira \"Leviatan\" (1992) eta \"Bertigo\" (1994).\n1994an bere kontakizunetan oinarritutako \"Smoke\" eta horren jarraipena den \"Blue in the face\" filmen gidoiak idatzi zituen, eta aski arrakasta handia izan zuten zineman.\n1998an bere bizikizunak jasotzen dituen oroitzapen liburu bat argitaratu zuen, \"Nola edo hala;\" urte berean bere lehen filma zuzendu zuen, \"Lulu on the bridge\", Harvey Keitel eta Mira Sorvino protagonista zirena. Film horretan bere literaturaren betiko gaiak agertu zituen: halabeharra, maitasunaren botere salbatzailea, literaturaren mitoa eta egungo bizimoduaren bakardadea."}
{"id": "35879", "revid": "96586", "url": "https://eu.wikipedia.org/wiki?curid=35879", "title": "Louis Armstrong", "text": "Louis Daniel Armstrong (New Orleans (AEB), 1901eko abuztuaren 4a - 1971ko uztailaren 6a) jazz musikari estatubatuarra. Kantari eta tronpeta-jotzaile bikaina izan zen eta munduko jazz-musikari garrantzitsuenetarikoa. Armstrong jazz-en historiako musikaririk berritzaileenetako bat izan zen, eta jazz musikaririk ezagunena. Jazz musika transformatu egin zuen bere nortasun eta trebeziari esker. Sormena, originaltasuna eta inprobisatzeko gaitasuna izan ziren bere ahalmen nagusiak. Hasiera batean, tronpetista jardun zuen eta horrela irabazi zituen ospea eta fama, baina geroago gehiago nabarmendu zen kantatzen. Armstrong eta haren bandak bost kontinenteak zeharkatu zituzten, baita arrakasta handia lortu ere.\nChicagora igaro zen King Oliveren orkestran jotzeko (1922-1924), eta gero New Yorka aldatu zen Fletcher Hendersonen orkestran jotzeko eta Bessie Smithekin grabatzeko. Chicagon berriro bere orkestra eratu zuen (\"Hot Five\", 1925; \"Hot Seven\", 1927). Talde hauekin \"New Orleans\" izeneko estiloa goi-mailara eraman zuen, jazz klasikoaren sortzailetzat hartua izanik. Gerora nazioarteko karrera egin zuen: filme eta jazzaldi garrantzitsuenetan esku hartu zuen. Izan duen eraginaren eta utzitako lanaren ondorioz, jazzak eman duen artista garrantzitsuenetakoa da.\nJazza Blusaren garai berean sortu zen , xx.mendearen hasieran. Jazz musikak bluesaren jatorri berdina du. Biak kotoi eta tabako ustiategietan lan egiten zuten esklabo afrikarren ohituretatik sortu ziren. Afrikako abesti tradizionalak eta erlijio-abestiak daude jazzaren jatorrian. Gehienetan taldean jotzen den musika da. Bere ezaugarri nagusia inprobisazioa izan da beti. Artistek melodia baten gainean momentuan asmatutako zatiak jotzen dituzte.\nJazza sasoi hartan oso musika folklorikoa zen eta berak lortu zuen musika popularra bihurtzea.\nBiografia.\nLouis Armstrong New Orleansen jaio zen, 1901eko abuztuaren 4an. Familian ez zegoen beste artistarik; beraz, hiriko kaleetan jarduten zuten taldeak entzunda piztu zitzaion musikarako grina. Aitak laster abandonatu zuen familia, Armstrong ume-umea zela. Ondorioz, amak askotan utzi behar izan zuen ahizparen, osabaren edo amamaren etxean. Halaber, umeentzako erreformategi batean bizi izan zen, eta bertako bandan parte hartu zuen. Bertan, lehendabizi, korneta jotzen ikasi zuen (tronpeta moduko bat), baina, geroago, erreformategiko zuzendariak beste musika-tresnaren bat jotzera animatu zuen, eta tronpeta hautatu zuen. Erreformategitik irtetean, hainbat ogibidetan aritu zen; besteak beste, ikatza eta esnea saltzen.\nAldi berean, Storivilleko kabaretetan artista gisa lanean hasi, eta nahiko ospetsu bihurtu zen. Bertan, Joe King Oliver korneta-jotzaile famatua ezagutu zuen.\n1919. urtean, Louis Armstrong nahiko ezaguna zen, eta Kid Ory-ko orkestrako zuzendariak kontratatuta, New Orleanseko orkestra askotan jotzeko aukera izan zuen, baita Missisipi ibaian gora eta behera zihoazen baporezko ontzietan ere. Joe Oliverrek hiritik alde egin zuenean, haren lekua hartu zuen bandan, momentu hartan hiriko swing talde garrantzitsuena.\nLehenengo urratsak.\n1922an Amstrong Chicagora joan zen. Joe King Oliverrek bere Creole Jazz Bandean bigarren kornetista moduan aritzeko eskeini zion. Oliverren orkestra Chicagoko swing talderik onenetako bat zen. Garai hartan Chicagoko hiria jazzaren erdigunea zen. Orduantxe hasi zen Amstrongen izena jendearen artean zabaltzen eta ezaguna egiten.\n1924an, Lillian Hardin-ekin ezkondu zen, Oliverren orkestrako piano-jotzailearekin. Eta emazteak berak animatu zuen Oliverrengandik banatzera, beste helburu batzuk lortzeko. Hortaz, New Yorkera joan zen.\nAmstrong-ek ordurako irabazita zuen izen onari esker, Fletcher Hendersonek, orduko New York-eko orkestra-zuzendari beltz onenak, bere bandarekin aritzeko eskaintza egin zion. Garai hartan, Armstrongek alde batera utzi zuen korneta, eta tronpeta jotzera aldatu zen, Hendersonen orkestrako beste musikariekin hobeto harmonizatzeko gogoz.\nNew Yorkera heldutakoan, musika irakurtzen ikasten hasi zen, eta, urtebetean, irauli egin zituen bere orkestra-kideen jotzeko era eta estiloa. Laster, blues kantari onenekin ere hasi zen grabatzen; adibidez, Bessie Smithekin.\nSasoi hartan, grabazio independente ugari ere egin zituen hainbat musikarirekin; esaterako, Sidney Bechet-ekin edota, Clarence Williams piano-jotzailearekin.\nThe Hot Five and The Hot Seven.\nNew Yorkeko esperientziaren ostean, Chicagora itzuli zen Lil-en orkestrarekin aritzeko, \u201cDreamland Ballroom\u201d areto ospetsuan. Geroago, bere taldea osatu zuen: The Hot Five boskotea. Handik gutxira, beste bi musikari etorri, eta zazpikote bihurtu ziren: The Hot Seven.\nBien bitartean, bestelako generoak ezagutzeko asmoz, zinemagintzari ekin zion. Hala, \"Ex Flame\" izeneko filma izan zen lehendabiziko lana 1932an. Zinemara egindako sartu-irtenaren ondoren, bere musika Europara eramatea erabaki zuen eta bira egin zuen Erresuma Batuan zehar.\nUrtebete geroago, berriro ere, kontinente zaharrera itzuli zen, eta Holandan, Danimarkan eta Norvegian eskaini zituen kontzertuak. Ospe handia lortu zuenez, Swing that music izeneko autobiografia argitaratu zuen 1936an. Pertsona garrantzitsu asko ezagutzeko aukera ere izan zuen. 1949an, esaterako, Pio XII. aita santuak harrera egin zion Vatikanoan.\nLouis Armstrong and the All Stars.\n1940ko hamarkadaren erdialdean, hil arte haren ibilbide profesionala zehaztu zuen pausoa eman zuen. Izan ere, bere musika-taldeari izena aldatu zion: Louis Armstrong and the All Stars. Ordutik aurrera, mundu osoan egin ziren ezagun, Afrikan, Australian eta Japonian eskainitako emanaldiei esker. Disko asko grabatu zituzten eta arrakasta izugarria lortu zuten. Smallband Sides lanarekin hasi ziren eta 1970ean amaitu zuten, What a Wonderful World diskoa argitaratuz.\nArmstrongen diskografiari so eginez gero, ospe handiko artistekin egindako kolaborazioak ere topa daitezke. Besteak beste, Duke Ellington, Oscar Peterson eta Ella Fitzgerald musikari handiekin batera grabatutako argitalpenak daude. Horrez gain, Blues Singers moduko talde ezagunekin ere lan egin zuen. Politikarako zuen grina ere ezin ahantzi daiteke. Arrazakeria gogor salatu zuen, eta Sobietar Batasunean eman beharreko kontzertu bat bertan behera utzi zuen, erregimen komunistaren aurka protesta egiteko.\nArmstrongek hil arte jarraitu zuen tronpeta jotzen. Emanaldiak egiten jarraitu zuen, baina gero eta gutxiago, osasun-arazoak zirela eta. New Yorkeko Queens auzoan hil zen, lotan zegoela, bigarren bihotzeko batek jota. 69 urte zituen."}
{"id": "35882", "revid": "237", "url": "https://eu.wikipedia.org/wiki?curid=35882", "title": "Karramarroaren Nebulosa", "text": ""}
{"id": "35884", "revid": "15795", "url": "https://eu.wikipedia.org/wiki?curid=35884", "title": "ERC", "text": ""}
{"id": "35885", "revid": "336", "url": "https://eu.wikipedia.org/wiki?curid=35885", "title": "Kataluniako Ezker Errepublikanoa", "text": "Kataluniako Ezker Errepublikanoa (ERC) (katalanez, izen ofiziala, \"Esquerra Republicana de Catalunya\") Katalunia eta Katalan Herrietako alderdi politiko ezkertiar, errepublikar eta independentista da.\n2011tik alderdiko presidentea Oriol Junqueras da eta idazkari nagusia, Marta Rovira. Egoitza nagusia Bartzelonan dute.\nEzker Errepublikanoko Gaztediak (\"Joventuts d'Esquerra Republicana\") gazte erakunde autonomoa alderdi honi lotua dago.\nHistoria.\nAlderdia 1931ko martxoan sortu zuten Sants auzoan (Bartzelona), Francesc Macia lehen presidentea zela. Urte hartako hauteskundeak irabazita, Maci\u00e0 Generalitateko presidente izatera iritsi zen. Maci\u00e1 bi urte geroago hil zen, eta Lluis Companys alderdikideak karguan ordezkatu zuen 1938 arte, Francisco Francok errepublikaren erakundeak bertan behera utzi zituenean.\nFrancoren diktadura bukatu ondoren, 2000. urtean \"Esquerra Republicana del Pa\u00eds Valenci\u00e0\" (ERPV) alderdia sortu zuten ERCko federazio valentziarra eta \"Front pel Pa\u00eds Valenci\u00e0\" taldeek bat eginda. Ordutik hona 3.000-15.000 boto bildu izan dituzte hauteskundeetan, emaitzarik hoberenak 2004ko Europako Legebiltzarrerako lehian lortuta.\nBestela, 2003an ERCk Kataluniako gobernuan zortzi sailburu izan zituen lehen aldiz, PSC lehendakaritzan zela. 2006ko gobernuan berriro sartu ziren, bost ordezkarirekin.\n2011ko Kataluniako Parlamentuko hauteskundeetan 219.173 boto eta hamar eserleku lortu zituen. Aldiz, 2012ko Kataluniako Parlamentuko hauteskundeetan 496.292 boto eta 21 eserleku lortu zituen.\nJERC.\nJoventuts d'Esquerra Republicana de Catalunya (JERC) alderdiaren adar gaztea da, gaur egun 14 eskualdetako federaziotan banatuta dagoena: Alt Pirineu, Baix Llobregat, Barcelona, Camp, Catalunya Central, Catalunya Nord, Comarques Gironines, Illes Balears i Piti\u00fcsses, Maresme-Barcelon\u00e8s Nord, Pa\u00eds Valenci\u00e0, Pened\u00e8s-Anoia, Ponent, Terres de l'Ebre eta Vall\u00e8s."}
{"id": "35886", "revid": "59723", "url": "https://eu.wikipedia.org/wiki?curid=35886", "title": "Brooklyn", "text": "Brooklyn New Yorkeko barrutirik populatuena da, ia 2,5 milioi biztanleekin.\nBreukelen hiri herbeheretarretik hartu zuen izena. Hiri independentea izan ondoren, 1898an New Yorken barruan sartu zen administratiboki."}
{"id": "35887", "revid": "219", "url": "https://eu.wikipedia.org/wiki?curid=35887", "title": "Hego amerika", "text": ""}
{"id": "35888", "revid": "219", "url": "https://eu.wikipedia.org/wiki?curid=35888", "title": "Hegoamerikar", "text": ""}
{"id": "35889", "revid": "105290", "url": "https://eu.wikipedia.org/wiki?curid=35889", "title": "Cork", "text": "Cork (irlanderaz \"Corcaigh\"), Irlandako bigarren hiririk populatuena da, Dublin ondoren, herrialdeko hegoaldean kokatuta dagoena. Halaber, Munster probintziako eta izen bereko konderriaren hiriburua da. Lee ibaiak hiria zeharkatzen du. 2011an 119.230 biztanle zituen, 198.582 metropoli-barruti osoa kontuan hartuta, honek Irlandako Errepublikako bigarren hiria bihurtzen du, eta hegoaldeko hiri nagusia. 2005ean Europako kultura-hiriburua izan zen Cork.\nEtimologia.\nGaelerazko \"Corcaigh\" hitzak \"padura\" esan nahi du, eta Lee ibaiaren ertzetako padurei egiten die erreferentzia.\nGeografia.\nLee ibaia \"Lough Mahon\" badiara iristen den puntuan kokaturik dago, kostaldetik kilometro batzutara. Corken bertan ibaia bitan banatzen da eta erdiko irlan dago erdigune historikoa.\nKlima.\nKlima epela eta hezea da. Batazbesteko tenperatura 9\u00a0\u00b0C-takoa da urtarrilean eta 20\u00a0\u00b0C-takoa uztailean eta urteko batazbesteko prezipitazioak 1.227,9\u00a0mm-takoak izaten dira.\nHistoria.\nErdi Aroa.\nVI mendean eraturiko monasterio bat izan zen Cork hiriaren sorrera eragin zuena. X mendean vikingoekin merkatal harremanak eratzearen ondorioz monasterioaren inguruan herrixaka bat sortzen hasi zen. 1185ean Ingalaterrako tropa anglo-normandoen esku gelditu eta Joanes Lur Gabea erregeak hiri eskubideak eman zizkion. Cork gotortu egin zen berehala. Harresiei esker ingeles izaten jarraitu zuen Erdi Aroan zehar, inguratzen zuen eremu gaelikoaren aurrean. Garai hartan 2000 biztanle izatera iritsi zen baina 1349ko izurri beltzak 650 pertsona hil zituen. 1491an Bi Arrosen Gerran murgildu zen, Ingalaterrako tronurako hautagaia zen Perkin Warbeck hirian babestean. Ordutik \"hiri errebeldea\" ezizenarekin ezagutzen da Cork.\nAro modernoa.\nXVIII mendean Frantziatik ihes egindako protestante ugari iritsi zen Corkera, eta gaur egun ikus daitezkeen eraikin eder ugari altxatu ziren orduan. Corken merkatal harremanak ere handitu ziren eta gurin eta behi-haragi ugari exportatzen hasi zen Britainia Handira, Europara eta Ipar Amerikara.\nXX mendea.\n1919-1921 arteko Irlandar Independentzia Gerran zeresan handia izan zuen, \"hiri errebelde\" ezizena berreskuratuz. Britainiar Black and Tans taldeak piztu zuen sua baina gerrilla irlandarrek gogor egin zieten aurre. Hiria Itun anglo-irlandarraren aurkari sutsua izan zen eta itunaren aldekoa zen armada irlandarrak hiria bereganatu zuen itsasok egindako eraso batean.\nEkonomia.\nFarmazia da Corkeko ekonomia jarduera nagusia. Suitzako \"Novartis\" enpresak viagra ekoizten du bertan. Apple Inc. informatika enpresaren lantegia ere badago bertan.\nGaragardogintza ere industria garrantzitsua da. Corken Murphy's Irish Stout garagardoa ekoizten da Heinekenek bertan duen lantegi erraldoiean.\nKultura.\nOso hiri aktiboa da Cork. Musika eskola, Opera etxea, antzoki eta zinemez gain, kalean edonon aurkitzen dira musika taldeak edo antzerki taldeak. Honetaz gain Irlanda guztian bezala bertako pubetan musika zuzenean egon ohi da ilunabarretan. Hauek dira pub ezagunenak:\nAurrez esan bezala 2005ean Europako kultura-hiriburua izan zen Cork.\nHezkuntza.\nCork hegoaldeko hiri unibertsitarioa da. \"University College Cork\" 2003-04 sasoiko Irlandar Unibertsitate onena izendatua izan zen. Fakultaterik garrantzituenak Teknologia, Itsasogintza eta Merkatalgintza dira.\nKirolak.\nJoko gaelikoak dira nagusi. Cork GAA taldeak 30 aldiz irabazi du hurlingaren txapelketa nagusia eta Irlandako konderrien artean garaipen gehien dituen bigarrena da. Futbol gaelikoari dagokionez zazpi garaipen ditu txapelketa nagusian. 1890 eta 1990 urteetan txapelketa biak irabaztea lortu zuen.\nErrugbiak ere indarra badu. 2006 eta 2008an Heinecken Cup txapelketa handia irabazi zuen Munster Rugby taldearen egoitzetako bat Corken dago, bestea Limericken. \"Cork Constitution\" eta \"Dolphin R.F.C.\" dira hiriko errugbi elkarteak.\nFutbolari dagokionez Corkeko taldeek hamaika aldiz irabazi dute Irlandako futbol liga (\"Cork United\" 5, \"Cork City\" 2, \"Cork Athletic\" 2, \"Cork Celtic\" 1 eta \"Cork Hibernians\" 1) eta hamar aldiz kopa (\"Cork Athletic\" 4, \"Cork Hibernians\" 2, \"Cork City\" 2, \"Fordsons\" 1 eta \"Cork F.C.\" 1). Azkenengo garaipenak Cork City F.C.-k lortu ditu (liga 2005ean eta kopa 2007an).\nHiri senidetuak.\nCork ondorengo hiriekin senidetuta dago:"}
{"id": "35890", "revid": "6327", "url": "https://eu.wikipedia.org/wiki?curid=35890", "title": "San Francisco", "text": ""}
{"id": "35892", "revid": "98220", "url": "https://eu.wikipedia.org/wiki?curid=35892", "title": "Galway", "text": "Galway (irlanderaz \"Gaillimh\" ) Irlandako mendebal kostaldeko hiria da, Connachteko probintzia historikoan. Hiria, Galwayko Konderriaren hiriburua da. Galway badiaren kostaldean kokatzen da.\nGalway badiako ipar-mendebaldeko txoko batean kokatzen da. Corrib ibaiak gurutzatzen du hiria han itsasoratzeko. Hiri gazte eta dinamikoa da, Europar Batasuneko biztanle hazkunde handienetakoa duen hiria, bere biztanleria gelditu gabe hazten doa, batez ere bertaratzen diren atzerritar langile eta ikasleei esker (horietako batzuk euskaldunak). Galway hiri unibertsitarioa da: bi unibertsitate ditu, Irlandako Unibertsitate Nazionala (Galway) eta MGIT.\nHiriak \"City of Tribes\" edo \"Cathair na dTreabh\" izena hartzen du (euskaraz \"Tribuen Hiria\"). Hiberno-Normandiar garaian bertako 12 Tribuek (merkatari anglonormandar familiak) hiriaren agintaritza eta kontrola baitzuten. \"Tribu\" izendapena Oliver Cromwell garaiko ezizena da eta gaur egun arte mantendu izan da.\nEtimologia.\nGalway, gaeleraz \"Gaillimh\" (\"gall\" eta \"am\" gaelerazko hitzetatik eratorria, euskaraz \"ibai harritsua\"), hiriak izena Corrib ibaiaren ondoan aurkitzen diren harriei zor die. Halere, kondairei sinistu behar baldin badiegu, izena zeltiar mitologian legoke, honen arabera, Galvia, Breasal erregearen alaba, arroka batetik hurbil zegoela itota hil omen zen Corrib ibaian.\nBeste batzuen ustez, hiriak Corrib ibaiarengandik hartzen du izena irlanderaz: Gaillimh ibaia. Ibai honen mendebaldean ezarri omen zen antzinako lehen biztanleen gotorlekua: D\u00fan Bhun na Gaillimhe izenez (\"Gaillimh gaineko gotorlekua\") gaur egungo Claddagh auzoan egon omen zen kokatuta. \"Gaillimh\" izenak \"Harritsu\" esan nahi omen du.\nHistoria.\nXIII. mendean jaio zen hiria, Richard de Burgh, anglo-normandar inbaditzaileetako bat, leku honetara ailegatu eta bertako O\u00b4Flaherty Klanak defendatzen zuen gaztelua hartzen saiatu zenean. Bi urteko setioen ostean, azkenik bere helburua lortu zuen. 1232tik aurrera, irlandar tribu etsai eta basatiez etengabe inguraturik, Galwayko Hiriak hazkunde nabarmena izatea lortu zuen, harresiturik eta ingeles erregeei beti fidel izanik. Normandar agintariei esker, zenbait familiek hiriko negozio garrantzitsuenak monopolizatzea lortu zuten. Hau izan zen Galway-eko Hamalau Tribuen genesia, mende batzuk aurrerago Oliver Cromwell-en gerlariek hiriko botere faktikoei izendapen hori ezarri zieten. XIV. mendearen bukaera aldera, hiria merkatari portu lehiakor bat bilakatzen hasi zen, Espainia eta Frantziarekin hartu-emanak estutuaz. Beharbada, familietan nabarmenena Lynch familia izan zen, Saint Nicholas elizaren eraikitzaileak, batzuen ustez Irlandako Erdi Aroko parrokia handi eta hobeto kontserbatuena.\nKultura.\nGalway hiriak Irlandako hiririk \"gaelerar\" edo \"irlandarrena\" izateko ospea du, batez ere Irlandar Hizkuntza, herri musika, abestiak eta irlandar dantzekin duen lotura estua dela eta. Askotan \"Irlandako Hiriburu Elebiduna\" bezala izendatu ohi izan da, nahiz eta Irlandako Errepublikaren gainontzeko hirietan bezala biztanlegoaren gehiengoak ingelesez bakarrik hitz egin. Dena dela, hiriaren \"Irlandartasuna\" beste ezaugarri batean datza nagusiki: Galway Konderriko eskualde irlandar hiztuna edo Gaeltachtaren Ate Nagusia izatean, hain zuzen ere. Irlandar Antzerkia, Telebista, Irrati ekoizle eta Irlandar Musika Talde askoren kideek hiri honetan dute egoitza, An Taibhdhearc (euskaraz: Antzokia) eraikinean, Irlandar Hizkuntzaren Antzoki Nazionala, Galwayko erdigunean. RT\u00c9ren (Irlandar Irrati Telebista) TG4 telebista katea (Gaelerazko Telebista) eta Raidi\u00f3 na Gaeltachtak (Gaeltachteko Irratia) Connemarako Gaeltachtean dituzte beren egoitzak. Galway Konderriko 4 hauteskunde-barruti edo auzoguneek (denera 22 dira) Gaeltachta\u00ed edo Irlandar Hiztunen gune bezala izendatuta daude. Galwayen dagoen Irlandako Unibertsitate Nazionalak eskualde honetako ahozko materiala Zeltiar Hizkuntzen Artxibategirako gorde du.\n2020an izendatu zuten Europako kultura-hiriburu.\nKirola.\nJoko gaelikoak dira nagusi. Galway GAA taldeak 9 aldiz irabazi du futbol gaelikoaren txapelketa nagusia, Irlandako konderrien artean hirugarrena da, Kerry eta Dublinen atzetik. Hurlingari dagokionez lau garaipen ditu txapelketa nagusia.\nFutbolean jokatzen duten taldeen artean Galway United F.C. aipatu behar da. 1991ean Irlandako futbol kopa irabazi zuen.\nErrugbiari dagokionez bertan egoitza duen Connacht Rugby taldeak Pro 12 Liga irabazi du 2016an eta bi aldiz izan da hirugarrena Europako Kopan.\nBelauntzien Volvo Ocean Race estropada 2011-12an Galwayen bukatu zen. Aurrez 2009an Galwayen eskala egin zuen.\nHiri senidetuak.\nGalway ondorengo hiriekin senidetuta dago:"}
{"id": "35895", "revid": "56334", "url": "https://eu.wikipedia.org/wiki?curid=35895", "title": "Belfast", "text": "Belfast (gaeleraz \"B\u00e9al Feirste\", Ulsterko eskozieraz \"Bilfawst\" edo \"Bilfaust\") Ipar Irlandako hiriburua da. 2015ean 333.871 biztanle zituen, Irlandako uhartean bigarren hiririk populatuena izanda Dublinen ondoren. Belfasteko metropoliak 723.447 ere baditu.\nEtimologia.\nGaelerazko \"B\u00e9al Feirste\" da jatorrizko izena. \"B\u00e9al\" hitzak \"ibaiaren\" ahoa esan nahi du eta \"Feirste\" aldiz \"hareazko pasabidea\" da. Farset eta Lagan ibaiek bat egiten duten tokian hareazko barra natural bat eratzen baitzen aintzina.\nGeografia eta klima.\nBelfast Ipar Irlandaren ekialdeko kostaldean kokaturik dagoen hiria da. Lagan ibaia itsasoratzen den tokian dago, \"Belfast Lough\" badiaren barrenean. Hainbat muinok inguratzen dute, Cavehill, Divis eta Black Mountain (Mendi beltza) dira handienak.\nKlima epela du, uztailean 18\u00a0\u00b0C-ko batazbestekoa eta urtarrilean 6\u00a0\u00b0C-takoa, eta hezea da, urtean batazbeste 213 egunetan egiten baitu euria, hala ere urtean zehar 846\u00a0mm-ko prezipitazioak baino ez ditu izaten.\nHistoria.\nBelfasteko historia Brontze Aroan hasten da, hiritik gertu dagoen \"Giant\u00b4s Ring\" (Erraldoiaren eraztuna) ingurune arkeologikoak 5000 urte inguru baititu, eta Belfast inguratezen duten muinoetan Burdin Aroko gotorlekuak ere aurkitu dira.\nErdi Aroa.\nErdi Aroan garrantzi txikiko asentamendua izan zen. Hala ere XII mendean anglo-normandarrek Ulster inbaditu zuten eta beren agintaria zen John de Courcyk bi gaztelu eraiki zituen Belfast inguruan, bata hiriaren erdian eta bestea Carrickfergus gaztelua, ibaiaren bukaeran, estrategikoki askoz ere garrantzitsuagoa izan zena. XIV mendean O'Neill familia zen inguruko lur gehienen jabe eta hauek ere beren gaztelua eraiki zuten, Grey Castle (gaztelu grisa).\nBritainiarren kolonizazioa.\nSir Arthur Chichesterrek XVII mendean herri eskubideak eman zizkion Belfasti eta berehala Ulsterko britainiarren kolonizazioa hasi zen. Bertako katolikoak kanporatzeko helburuarekin Ingalaterra eta Eskoziatik jende ugari iritsi zen. 1641ean irlandarrek protestak egin zituzten baina gogor zapalduak izan ziren.\nBelfast berehala merkatal eta industriagune garrantzitsua bihurtzen hasi zen, Dublin bera ere gainditzeraino. Harland and Wolff munduko untziola handiena bihurtu zen. 35.000 langile izatera iritsi zen eta bertan egin zen esate baterako RMS Titanic famatua. Untzigintzaz gain oihalgintzak eta tabakogintzak ere garrantzi ekonomiko handia hartu zuen.\nXX mendea.\n1920ko Irlandako Gobernuko Aktan uhartea bi zatitan banatu zen. Ipar-ekialdeko sei konderrik Ipar Irlanda osatu zuten, Erresuma Batuaren menpe gelditu zena, eta Belfast aukeratu zuten bertako hiriburu izateko. Garai hartan biztanleriaren gehiengoa protestantea izateak eragin zuen banaketa hau. 1941eko apirilaren 15ean Alemania Naziko Luftwaffe hegazkin bonbaketariek hiria gogor erasotu zuten, 1.000 pertsona inguru erailez. Londonekoa eta gero, hau izan zen uharte britainiarretan gertatutako sarraskirik handiena Bigarren Mundu Gerran.\nKomunitateen arteko istiluak.\n1969an irlandar katoliko eta britainiar protestanteen artean istiluak gogortu egin ziren. 1972ko ekainaren 21ean Behin-behineko IRAk 22 bonba jarri zituen Belfasten bederatzi pertsona hilez. Hau aitzaki hartuta Ulsterko Boluntarioen Indarra (\"Ulster Volunteer Force - UVF\") eta Ulsterren Defentsarako Elkartea (\"Ulster Defence Association, UDA\") talde paramilitarrek neurrigabeko erantzuna eman zuten, IRArekin zerikusirik ez zuten katoliakoak ere hilez. 2001 artean izandako bortxakeria urteetan 1.500 pertsona inguru hil ziren. 1997an lealistek Belfasteko Kontseiluan zuten gehiengoa lehenengo aldiz galdu zuten eta 1998an bake prozesu batek Ostiral Santuko Hitzarmena ekarri zuen.\nBake hitzarmena sinatu den arren eta prozesuak aurrera jarraitzen duen arren, gaur egun oraindik protestante orangistek beren martxak egiten jarraitzen dute eta uztaila eta abuztua beroak izaten dira. Martxarik ezagunena uztailaren 7an egiten dena da, errege ingelesek errebelde katolikoak 1690an gainditu zituzten Boyneko gudua ospatzen dute orduan. 2012ko abuztuaren bukaeran ere gazte protestanteek istilu larriak sortu zituzten hirian.\nMendebaldeko Belfasten dauden Shankill Road auzo protestantea eta Falls Road katolikoa bereizten dituen lau kilometrotako hesia oraindik bertan dago eta iluntzean hesiak dituen ateak itxi egiten dira.\nHezkuntza.\nQueen's unibertsitatea 1845ean sortu zen eta Erresuma Batuko 20 unibertsitate handienen taldea sarturik dago. 25.000 ikasletik gora daude bertan eta 250 eraikin inguruk osatzen dute, zeinetatik 120k garrantzi arkitektonikoa dduten.\nKultura.\n1998ko bake hitzarmenen ondoren Belfastek berrizte kulturala ezagutu du. 2003an Europako kultura-hiriburu izateko saiakera ere egin zuen. 2004-05 denboraldian ia bi milioi pertsonek parte hartu zuten kultur ekitaldietan.\nUlster Orkestra Sinfonikoa 1966an sortu zen eta oso ezaguna da Erresuma Batu guztian. Pop talde ezagun ugarik egin dituzte Belfasten inguruko kantak. Azkenik aipatu behar da hiriko pub ezagunenetan egunero musika kontzertuak izaten direla. Izan ere irlandarren kulturaren ezinbesteko osagaiak dira pubak. Belfasteko ezagunena \"Kelly's Cellar\", \"Maddens\" eta \"Hercules\" dira.\nKirolak.\nIrlanda guztian bezala, Belfasten ere kirol gaelikoak dira jarraitzaile gehien dituztenak. Hurling eta Futbol gaeliko taldeak 20tik gora daude hirian.\nFutbol taldeak ere badaude baina maila apala daukate. Hala ere kontutan hartu behar da IFA Premiership Liga munduko bigarren ligarik zaharrena dela eta bertan Belfasteko taldeak izan dira nagusi, batez ere Linfield F.C., Glentoran F.C. eta jadanik desagertuta dagoen Belfast Celtic taldeak.\nAipagarria da era berean auzo katolikoetan Glasgowko Celtic-en bandera ugari ikusten direla, eta auzo protestanteetan aldiz Glasgow Rangers-enak.\nHiri senidetuak.\nBelfast ondorengo hiriekin senidetuta dago:"}
{"id": "35898", "revid": "431", "url": "https://eu.wikipedia.org/wiki?curid=35898", "title": "Picasso", "text": ""}
{"id": "35899", "revid": "431", "url": "https://eu.wikipedia.org/wiki?curid=35899", "title": "Pablo Ruiz Picasso", "text": ""}
{"id": "35900", "revid": "499", "url": "https://eu.wikipedia.org/wiki?curid=35900", "title": "Ebaristo Bustintza Lasuen", "text": ""}
{"id": "35907", "revid": "59723", "url": "https://eu.wikipedia.org/wiki?curid=35907", "title": "Woodrow Wilson", "text": "Thomas Woodrow Wilson (1856ko abenduaren 28 - 1924ko otsailaren 3) Ameriketako Estatu Batuetako 28. presidentea izan zen. Politika berrizalea egin zuen eta berrikuntza demokratiko ugari abiarazi zituen: besteak beste, aduana zergak murriztu zituen, bankuei kontrol federala ezarri zien, trusten eragina murrizteko ahaleginak egin zituen, zortzi orduko laneguna ezarri zuen eta emakumeei boto eskubidea aitortu zien (1920). Nazioartean, Hego Amerikako lurraldeen gaineko kontrola areagotu nahi izan zuen; horretarako armak eta neurri ekonomikoak erabili zituen.\nNew Jerseyko gobernatzailea 1910ean izendatuta, 1913an hautatu zuten presidente. Lehen agintaldian lege ugari jarri zituen indarrean. Berriro 1916an aukeratua, bigarren agintaldi horren ardatz nagusia Lehen Mundu Gerra izan zen: neutral izateko ahaleginak egin zituen, baina alemaniarrek Estatu Batuen ontziak hondoratu ondoren, gerran sartu behar izan zuen. Aliatuen alde eginda, 1917an Europara soldaduak bidaltzen hasi zen. Herrialdeko ekonomia kontrolatu zuen eta maileguen bidez behar adina diru bildu zuen. Gerraren kontrako mugimenduak, Alderdi Sozialistakoa esaterako, geldiarazi eta isilarazi zituen. Afera militarretatik at, Aliatuei eman zien dirulaguntza eta hornidurei esker, haien garaipena ahalbidetu zuen. Parisa joanda, Versaillesko Hitzarmena osatzen lagundu zuen, eta Nazioen Ligaren sortzaileetako bat izan zen. Nolanahi ere, AEBetako senatuak ez zuen Versaillesko Hitzarmena baieztatu, eta, horren ondorioz, herrialdea Nazioen Ligatik kanpo geratu zen. Barne politikari dagokionez, gerra garaiko oparotasuna gerraosteko depresio bihurtu zen. Gainera, grebak eta arraza-istiluak ugaritu ziren.\n1919ko Bakearen Nobel Saria eman zioten. 1919an elbarritasunak jo zuen, eta bere agintaldia bukatu zenean politika utzi zuen."}
{"id": "35908", "revid": "105290", "url": "https://eu.wikipedia.org/wiki?curid=35908", "title": "Limp Bizkit", "text": "Limp Bizkit 1994an Floridan (AEBetan) sortutako nu metal musika taldea da. Kornekin batera, generoa (nu metal alegia) sortu eta zabaldu zuten. 1990eko hamarkadaren bukaeran zein hurrengo hamarkadaren hasieran arrakasta handia lortu zuten eta 30 miloi disko baino gehiago saldu dituzte mundu osoan. Hala ere, batzuetan ez dute oso kritika onik jaso, batez ere azken urteotan. Hip-hopek eragindako errimak, letra esplizitoegiak eta Fred Dursten papera dira horren adibidea."}
{"id": "35910", "revid": "9410906", "url": "https://eu.wikipedia.org/wiki?curid=35910", "title": "San Martzialgo gudua (1522)", "text": "Aldabe mendiko gudua Irungo historian gertatutako aipagarriena da, 1522ko ekainaren 30ean gertatutakoa. Irungo miliziek Gaztelako Erresumaren interesak defendatu zituzten, Nafarroako Erresumaren erresistentziaren aurka.\nAurrekariak.\nAragoiko Fernando II.ak, Nafarroako erresumari erasotzeko prestatu eta Albako dukearen tropa Nafarroan sartu zen (1512). Nafarroa Beherean sartu ziren eta Donibane Garazi setiatu zuten. Nafarroako Joanes III.a Albretekoa eta Katalina I.a errege-erreginak Luis XII.a frantziarren laguntzaz erresuma berreskuratzen saiatu ziren, baina 1515ean, Fernando II.ak Nafarroa Gaztelako koroari batu zion Burgosko Gorteetan, Nafarroak Foruen bidez bere antolamendu politikoa mantendu bazuen ere.\nHenrike II.a Nafarroako erregea erresuma berreskuratzen saiatu zen lehengusu zuen Frantziako Frantzisko I.aren laguntzaz, baina Noaingo gudua galdu ondoren (1521), Amaiurren, eta azkenean Irun-Hondarribian (San Martzialgo gudua), galdu egin zen Nafarroa Garaia (1522). Nafarroako errege-erreginak Nafarroa Beherean eta Biarnon hartu zuten aterpe, haien erresumaren iparraldeko lurraldeetan.\nGudua.\n1522ko ekainaren 28ko gauean, Joanes Etxakon eta Joanes Bakedano buruzagi nafarrak, frantziarren eta alemaniarren laguntzaz Bidasoa ibaia zeharkatu eta Aldabe mendian kokatu ziren Gaztelu Zahar erasotzeko asmoz. Ekainaren 29an, alemaniarrek Gaztelu Zaharri eraso egin zioten.\nGauzak horrela, Juan Perez Azkue (Hondarribia) eta Manuel Anbulodi (Irun) kapitainek, forua jarraituz irungo gizonezkoak elkartu zituzten. Hondarribia, Errenteria eta Oiartzungo gizonak ere elkartu zitzaizkien. Beltran de la Cueva, Gipuzkoako Kapitain jenerala bere tropekin agertu zen ere.\nEkainaren 30ean, Irungo miliziek Aldabe mendia hartu zuten, bertan ziren nafarren aldeko tropak ustekabean hartuz eta garaituz. Gaztelu Zaharrera joan ziren orduan, eta han ziren nafarren aldeko tropak Irungo miliziaren aurka saiatu ziren, Aldabe mendian gora jarraituz, baina han Beltran de la Cuevaren tropek nafarren aldeko tropei irabazi zieten. Borroka hauetan Bakedano hilik geratu zen eta Etxakon preso hartua.\nOroimena.\nGertaera hau Sanmartzial jaia ospatzen zen egunean gertatu zenez, Aldabe mendiari santuaren izena jarri zioten, eta bere gailurrean ermita bat eraiki zuten santuaren omenez. Bertan Beltran de la Cuevak 1522an emandako armarria ipini zuten.\nGaztelako tropek, Donibane Garazi inbaditu eta Nafarroa Beherea ere konkistatu zuten; baina, Karlos Habsburgokoak seigarren merindadea Henrike II.a Nafarroakoaren esku utzi zuen (1530)."}
{"id": "35911", "revid": "10486", "url": "https://eu.wikipedia.org/wiki?curid=35911", "title": "Bob Dylan", "text": "Robert Allen Zimmerman (Duluth, Minnesota, 1941eko maiatzaren 24), Bob Dylan izengoitiz ezaguna, estatubatuar musikari, abeslari eta olerkaria da. Haren lanik ospetsuena 1960ko hamarkadakoa bada ere, sei hamarkadaz aritu da eszena gainean.\nHaren kanta batzuk, hala nola \"Blowin' in the Wind\", \"Masters of War\" eta \"The Times They Are a-Changin'\", gerraren kontrako ereserki bilakatu dira. Izan ere, kanten letretan ohiko hizpide da politika, era literarioan eta filosofikoan. Haren estiloa zabalduz joan da, denborak aurrera egin ahala. Amerikako Estatu Batuetako musika joera andanari atxiki zaio, hala nola folkari, countryari, bluesi, rockari, zelta musikari, jazzari eta abarri.\nDylanen jogailuak gitarra, teklatua eta harmonika dira. Aldatzen den musika talde batek lagunduta, 1980ko hamarkadatik dabil biran, \"amaierarik gabeko bira\" deitu baitzaio. Zuzeneko emanaldiek bere karreran parte-hartze handia izan badute ere, Dylanen musikagintzak jaso ditu kritika beroenak. 2016ko urriaren 13an, Suediako Akademiak Literaturako Nobel saria eman zion, adierazpen poetiko berria sortzeagatik, Amerikan dagoen musika tradizioen barruan.\nBizitza.\nBob Dylan, Robert Allen Zimmerman izenarekin jaio zen, 1941. urteko maiatzaren 24an Duluthen, hau Minnesotako herri bat da. Bere aitak petrolio lantegi batentzat lan egiten zuelako bizi ziren han. 1947. urtean familia beste herri batera bizitzera joan zen, han Bob poemak irakurtzen hasi zen eta musikarekiko interesa handituz joan zitzaion, bertan pianoa eta gitarra jotzen ikasi zuen.\n1959. urtean Dylan Minnesotako Unibertsitatera sartu zen. Hiri handi batera bizitzera joan izanak ate asko ireki zizkion, musika estilo asko ezagutuz, country musikatik rock musikaraino.\nIkasketetan ez zebilen oso ondo eta bakarlari bezala hasi zen, gaueko lokaletan musika jotzen. Berak bakarrik jotzen zuen beti, bere gitarra eta harmonikarekin. Garai hartan Bob Dylan izen artistikoa hartu zuen, Dylan Thomas poetaren omenez.\nAzkenean Minnesota uztea erabaki eta 1961ean New Yorkera joan zen bizitzera. Bertan asko miresten zituen folk musikariak ezagutu zituen eta bere lehenengo abestiak egiten hasi zen, adibidez \u201cSong to Woody\u201d. New Yorkera lekualdatu zelarik hasi zen Greenwich Villageko tabernetan jotzen, eta bertan ezagutu zuen John Hammond produktorea; harekin grabatuko zuen bere lehen diskoa.\nThe New York Times egunkarian agertutako kritika batzuen ondorioz Columbia Records diskoetxeak kontratatu zuen, eta disko bat grabatzeko aukera eman zioten. Disko honek \u201cBob Dylan\u201d izena du. Disko honetan Folk eta Blues abesti ospetsuak zeuden, eta Dylanek sortutako bi abesti.\n1963. urtean bere bigarren albuma kaleratzen da, \u201cThe FreeWheelin\u201d. Lan honetan 1960. hamarkadako sinbolo izango diren bi abesti agertzen dira, \u201cBlowin' in the Wind\u201d eta \u201cA Hard Rain's a-Gonna Fall\u201d.\n\u201cBlowin' in the Wind\u201d abestiak disko hau singleen bigarren postura bultzatu zuen.\nBoben hirugarren diskoa \u201cThe Times They Are a-Changin'\u201d deitzen zen, eta aurreko diskoen bidea jarraitzen zuen. Garai honetan Bob Dylan protesta mugimenduen buruetako bat zen, eta protesta hauen omenez \u201cRestless Farewell\u201d abestia konposatu zuen. Denbora gutxira \u201cAnother Side of Bob Dylan\u201d kaleratzen du.\n1965. urtearen hasieran bere album berria grabatzen hasten da, \u201cBringing It All Back Home\u201d, bertan abesti batzuk akustikoan eta beste batzuk elektrikoan datoz. Disko hau Bob Dylanek egiten duen disko konplexuena da orain arte, konposizio musikalaren aldetik.\nJoan Baez abeslariarekin zuen erlazioa puskatu ondoren, Dylan Sara Lowndesekin ezkondu zen. Biek batera \u201cHighway 61 Revisited\u201d albuma atera zuten, disko honetan zetorren \u201cLike a Rolling Stone\u201d abestia. Disko honen ondoren \u201cBlonde On Blonde\u201d atera zuen, hau Nashvillen grabatu zuten 1966. urtearen hasieran.\nIngalaterran eginiko gira arrakastatsu baten ondoren, Bob Dylan bere belaunaldiko ahotsik famatuena egin zen.\nBaina, handik gutxira moto istripu garrantzitsu bat izan zuen, honek etxean denboraldi luze batez garatzean behartu zion.\nIstripu larri honen ondoren \u201cJohn Wesley Harding\u201d plazaratu zuen, disko honek, estatubatuar zerrendetako lehen postuetan egotea lortu zuen, eta salmenta izugarriak izan zituen. Gainera, musikako poeta handietako bat zela onartu zen.\nBere hurrengo albuma \u201cNashville Skyline\u201d izan zen, eta honek bere jarraitzaile guztiak txundituta utzi zituen bere country musika zela eta. Arrakasta honek hutsegite handi bat ekarri zuen.\n1970. urtean beste album bat atera zuen, \u201cSelf Portrait\u201d. Dylanek beste disko bat egin zuen \u201cSelf Portrait\u201d ondoren, \u201cNew Morning\u201d eta hau egiteko lau hilabete baino ez zituen behar izan zituen.\nBere kontzertua \u201cConcert for Bangladeshen\u201d, George Harrisonek antolatua, bere lehen kontzertua izan zen Amerikako Estatu Batuetako publikoaren aurrean, bost urte lehenagoko istripuaren ondoren.\nDenbora honetan Bob Dylanek pelikula batzuetan parte hartu zuen. Adibidez \u201cPat Garrett And Billy The Kid\u201d. Pelikula hauek ez zuten arrakastarik izango Bob Dylanen musikarengatik izango ez balitz.\nBere hurrengo lanarekin \u201cPlanet Waves\u201d zerrendetan lehen postura igotzea lortu zuen. Bere emaztearekin dibortziatu ondoren \u201cBlood OnTthe Tracks\u201d diskoa atera zuen bere sentimenduak adierazteko.\n\u201cDesire\u201d diskoarekin berriz ere lehen postuan egotea lortu zuen. Disko honek \u201cHurricane\u201d abestia zekarren. Gai hau Rubin \"Hurricane\" Carter boxeolariaren omenez eginda zegoen. Desire hitzak Bob Dylanen itzulera esan nahi du.\nBeste arrakasta disko bat atera zuen. \u201cSlow Train Coming\u201d. Honekin Grammy bat lortu zuen Rock abeslari bezala.\nAtera zituen hurrengo diskoak \u201cSaved\u201d eta \u201cInfidels\u201d izan ziren, eta Bobekin batera Mark Knopfler eta Dire Straitsen gitarra-jotzaileak ukitu oso berezia eman zioten.\nHurrengo diskoa \u201cEmpire Burlesque\u201d izan zen, Dylanek bakarrik egina eta \u201cInfields\u201d aurreko diskoa baino hobea. 1990. urtean \u201cUnder the Red Sky\u201d atera zen eta onen atzean \u201cGood As I Been To You\u201d eta \u201cWorld Gone Wrong\u201d\n1997ko irailean \u201cTime Out Of Mind\u201d plazaratu zuen eta honekin bere lehen urrezko diska irabazi zuen.\nMaiatzean Bob Dylan ospitalera eraman zuten bihotza gaizki zuelako , baina azkenean ondo jarri zen.\n2016ko urrian Suediako Akademiak \"amerikar musikagintza tradizioaren barruan adierazpide poetiko berriak sortu dituelako\" Bob Dylani Literaturako Nobel Saria ematea erabaki zuen.\nLanak.\nIdazlanak.\nDylanek \"Tarantula\" prosa poetikoko liburua argitaratu zuen, baita ere \"\" (bere memorien lehenengo zatia), bere letren bildumak eta beste zenbait liburu ere. Euskaraz, ez dago Dylanen lan idatzirik editatuta, baina Juan Garzia itzultzaileak Dylanen hainbat kantu euskaratu zituen \"Senez\" Euskal Itzultzaile, Zuzentzaile eta Interpreteen Elkartearen aldizkarirako, 1999an.\nBob Dylan Euskal Herrian.\nBob Dylanek hamalau aldiz abestu du, oraingoz, Euskal Herrian. Hona hemen emanaldi horiek, jokatutako abestiak eta harekin batera aritu diren musikariak:\nAbestiak:\nMusikari Taldea:\nAbestiak:\nMusikari Taldea:\nAbestiak:\nMusikari Taldea:\nAbestiak:\nMusikari Taldea:\n\"Bakearen Aldeko Kontzertua.\"\nAbestiak:\nMusikari Taldea:\nAbestiak:\nMusikari Taldea:\nAbestiak:\nMusikari Taldea:\nAbestiak:\nMusikari Taldea:\nAbestiak:\nMusikari Taldea:\nAbestiak:\nMusikari Taldea:\nIru\u00f1a (Nafarroa Arena), 2019ko Apirilaren 25a.\nAbestiak:\n1. Things Have Changed \u00a0\n2. It Ain't Me, Babe\n3. Highway 61 Revisited\n4. Simple Twist Of Fate\n5. Cry A While\n6. When I Paint My Masterpiece \u00a0\n7. Honest With Me\n8. Tryin' To Get To Heaven \u00a0\n9. Scarlet Town \u00a0\n10. Make You Feel My Love\n11. Pay In Blood\n12. Like A Rolling Stone\n13. Early Roman Kings \u00a0\n14. Don't Think Twice, It's All Right\n15. Love Sick\n16. Thunder On The Mountain\n17. Soon After Midnight \u00a0\n18. Gotta Serve Somebody\n19. Blowin' In The Wind\n20. It Takes A Lot To Laugh, It Takes A Train To Cry\nMusikari Taldea:\nBilbo (Bizkaia Arena), 2019ko Apirilaren 26a.\nAbestiak:\n1. Things Have Changed \u00a0\n2. It Ain't Me, Babe\n3. Highway 61 Revisited\n4. Simple Twist Of Fate\n5. Dignity\n6. When I Paint My Masterpiece \u00a0\n7. Honest With Me\n8. Tryin' To Get To Heaven \u00a0\n9. Scarlet Town \u00a0\n10. Make You Feel My Love\n11. Pay In Blood\n12. Like A Rolling Stone\n13. Early Roman Kings \u00a0\n14. Don't Think Twice, It's All Right\n15. Love Sick\n16. Thunder On The Mountain\n17. Soon After Midnight \u00a0\n18. Gotta Serve Somebody\n19. Blowin' In The Wind\n20. It Takes A Lot To Laugh, It Takes A Train To Cry\nMusikari Taldea:\nDonostia (Kursaal Auditorioa), 2023ko Ekainaren 19an\nAbestiak:\n1. Watching The River Flow \n2. Most Likely You Go Your Way (and I'll Go Mine) \n3. I Contain Multitudes \n4. False Prophet \u00a0\n5. When I Paint My Masterpiece \u00a0\n6. Black Rider \u00a0\n7. My Own Version of You \u00a0 \n8. I'll Be Your Baby Tonight \u00a0\n9. Crossing The Rubicon \u00a0\n10. To Be Alone With You \u00a0\n11. Key West (Philosopher Pirate) \u00a0\n12. Gotta Serve Somebody \u00a0\n13. I've Made Up My Mind To Give Myself To You \u00a0\n14. That Old Black Magic \u00a0\n15. Mother of Muses \u00a0\n16. Goodbye Jimmy Reed \u00a0 \n17. Every Grain of Sand\nMusikari Taldea: \nDonostia (Kursaal Auditorioa), 2023ko Ekainaren 20an\nAbestiak:\n1. Watching The River Flow \n2. Most Likely You Go Your Way (and I'll Go Mine) \n3. I Contain Multitudes \n4. False Prophet \u00a0\n5. When I Paint My Masterpiece \u00a0\n6. Black Rider \u00a0\n7. My Own Version of You \u00a0 \n8. I'll Be Your Baby Tonight \u00a0\n9. Crossing The Rubicon \u00a0\n10. To Be Alone With You \u00a0\n11. Key West (Philosopher Pirate) \u00a0\n12. Gotta Serve Somebody \u00a0\n13. I've Made Up My Mind To Give Myself To You \u00a0\n14. That Old Black Magic \u00a0\n15. Mother of Muses \u00a0\n16. Goodbye Jimmy Reed \u00a0 \n17. Every Grain of Sand\nMusikari Taldea: "}
{"id": "35912", "revid": "336", "url": "https://eu.wikipedia.org/wiki?curid=35912", "title": "Miguel Bardem", "text": "Miguel Bardem Aguado (Madril, 1964) Espainiako zinema zuzendaria da, Juan Antonio Bardem aita bezala."}
{"id": "35913", "revid": "6327", "url": "https://eu.wikipedia.org/wiki?curid=35913", "title": "San Martzialeko guda", "text": ""}
{"id": "35916", "revid": "6327", "url": "https://eu.wikipedia.org/wiki?curid=35916", "title": "Lucretius", "text": ""}
{"id": "35917", "revid": "6950", "url": "https://eu.wikipedia.org/wiki?curid=35917", "title": "Tito Lukrezio Karo", "text": "Tito Lukrezio Karo , latinez \"Titus Lucretius Carus\", (K.a. 99 - K.a. 55?) erromatar poeta eta filosofoa zen. Askotan bere bigarren izenarekin aipatzen da: Lukrezio.\n7400 hexametro luzerako poema didaktiko baten egilea da, \"De rerum natura\" (\"Gauzen izateaz\") Epikuroren filosofia eta Demokritoren fisika atomista zabaltzen duten sei liburutan banatuta. Thomas Hardy eta Ludwig Feuerbachekin batera, ateismoko hiru poeta handienetako bat da. Gure egunetara heldu zaigun poemaren testu bakarra Poggio Bracciolini humanistari esker heldu zaigu, 1418an kopiatu zuena. Harrigarria da kristautasunarentzat hain konprometitua zen gaia jorratzen zituen testu honek hainbeste mende eta gero ez desagertuarazia izana.\nBiografia.\nTito Lukrezio Karori buruz datu gutxi ezagutzen dira eta daudenak zalantzazkoak dira gehienak. Ez da ezagutzen non jaio zen ; zenbaitzuren ustez, Campanian jaio zen, baina ikasketa urteak Erroman egin zituen, ziur asko. Elezaharraren arabera, amodio edabe baten eraginez erotu egin zen, eta zentzuna etortzen zitzaion uneetan idazten zuen; bestalde, Zizeronek zuzendu omen zituen Lukrezioren lanak.\n da Lukrezioren lan bakarra. Sei liburukitan banatuta dago, eta poema zientifikotzat hartzen da. Sei liburukiak binaka bilduta daude: lehenengo biak fisika atomistari buruzkoak dira; hirugarrena eta laugarrena psikologiari buruzkoak dira; eta azkeneko bietan kosmosaren historia eta gizatasuna lantzen ditu. Liburu guztien hasieran, omenaldi moduko bat egiten dio Lukreziok Epikurori, haren adore intelektuala eta historian izan zuen garrantzia goraipatuaz. Lukreziok grinei eta edozein sineskeria motari aurre egiteko proposatzen die bere garaikideei. Lukrezioren arabera, garai hartako erlijio ofiziala da norbere burua salbatzeko oztopo nagusia.\n\"De rerum natura\" liburuaren itzulpena argitaratu zen Klasikoak bilduman, 63. zk., 2001ean, [[Xabier Amuriza Zarraonaindia]k egindako itzulpena: \"Gauzen izaeraz\"].\nHori guztia adierazteko errealismo kementsu eta trinkoz betetako hizkuntza erabiltzen du, eta indar handiko deskripzio luzeak osatzen ditu, hitzaren zentzu zehatz eta kezkatsua erabiliaz.\n[[Zesar Augusto|Augustoren]] garaian, izugarria izan zen Lukrezioren eragina poesian, batez ere [[Virgilio]]rengan . K. o. [[I. mendea]]n asko irakurtzen zen Lukrezio, baina klasizismoaren nagusitasunak bazterturik utzi zuen, beste asko bezala. Baina [[XI. mendea|XI. mendeko]] [[arkaismo]]aren bidez, gora egin zuen, berriz ere, haren ospeak. [[Erdi Aroa]]n desagertzeko arriskuan egon zen Lukrezioren lana, eta eskuizkribu bakar batzuei esker salbatu zen.\nLukrezio, bestalde, arrazoi askatasunaren aldeko eta [[erlijio]] fanatismoaren kontrako idazletzat hartu izan da.\nErreferentziak.\n[[Kategoria:Latinezko poetak]]\n[[Kategoria:K.a. I. mendeko filosofoak|L]]\n[[Kategoria:Gizon filosofoak]]\n[[Kategoria:K.a. I. mendeko idazleak]]\n[[Kategoria:Epikureismoa]]\n[[Kategoria:Poeta epikoak]]\n[[Kategoria:Erroman hildakoak]]\n[[Kategoria:Zientziaren filosofoak]]\n[[Kategoria:Latinezko idazleak]]\n[[Kategoria:Antzinako Erromako latinezko idazleak]]\n[[Kategoria:Antzinako Erromako idazleak]]"}
{"id": "35919", "revid": "512", "url": "https://eu.wikipedia.org/wiki?curid=35919", "title": "Denbora", "text": "Denbora iraganetik, orainetik, etorkizunera, itxuraz atzeraezina den segida batean gertatzen den existentziaren eta gertaeren sekuentzia jarraitua da. Gertaerak sekuentziatzeko, gertaeren iraupena edo haien arteko tarteak alderatzeko eta errealitate materialean edo esperientzia kontzientean magnitudeen aldaketa-tasak kuantifikatzeko erabiltzen diren hainbat neurketaren magnitude bat da. Askotan denbora laugarren dimentsio gisa aipatzen da, hiru dimentsio espazialekin batera.\nDenbora oso gai garrantzitsua izan da denbora luzean erlijioan, filosofian eta zientzian, baina esparru guztietan zirkulartasunik gabe aplika daitekeen definizioak sistematikoki saihestu ditu adituak. Hala ere, negozioek, industriak, kirolek, zientziek eta arte eszenikoek denbora-nozioren bat dute beren neurketa-sistemetan. Fisikan, denbora operazionalki honela definitzen da: \"erloju batek markatzen duena\".\nErlatibitate orokorrak denboraren izaera fisikoari heltzen dio espazio-denborako gertaerekiko. Gertaeren adibide dira bi partikulen arteko talka, supernoba baten eztanda edo kohete baten etorrera. Gertaera bakoitzari bere denbora eta posizioa adierazten duten lau zenbaki eman dakizkioke (gertaeraren koordenatuak). Hala ere, zenbakizko balioak desberdinak dira behatzaileentzat. Erlatibitate orokorrean, orain zer ordu den galdetzeak behatzaile jakin batekin soilik du zentzua. Distantzia eta denbora estuki lotuta daude, eta argiak distantzia zehatz bat zeharkatzeko behar duen denbora berdina da behatzaile guztientzat, Michelsonek eta Morleyk lehen aldiz jendaurrean frogatu zuten bezala. Erlatibitate orokorrak ez du denboraren izaera lantzen mekanika kuantikoa aplikatzen den tarte oso txikietarako. Gaur egun, ez dago erlatibitate orokor kuantikoaren teoria onarturik.\nDenbora funtsezko zazpi magnitude fisikoetako bat da, bai Nazioarteko Unitate Sisteman (SI), bai Kopuruen Nazioarteko Sisteman. SIren oinarrizko denbora-unitatea segundua da, zesio-atomoen trantsizio elektronikoaren maiztasuna neurtuz definitzen dena. Denbora beste magnitude batzuk definitzeko erabiltzen da, abiadura adibidez, eta, beraz, denbora magnitude horien arabera definitzeak definizioaren zirkulartasuna ekarriko luke. Denboraren definizio operatibo bat, zeinaren arabera gertaera zikliko estandar baten edo bestearen errepikapen-kopuru jakin bat behatzea (mugimendu askeko pendulu baten igarotzea, esaterako) segundua bezalako unitate estandar bat baita, oso baliagarria da bai esperimentu aurreratuak egiteko, bai bizitzako eguneroko gaietan. Gertaera baten behaketak deskribatzeko, leku bat (espazioan duen posizioa) eta denbora bat idatzi ohi dira.\nDenboraren definizio operatiboak ez du jorratzen zein den denboraren funtsezko izaera. Ez du aztertzen zergatik gerta daitezkeen gertaerak espazioan aurrera eta atzera, eta gertaerak, berriz, denboraren aurrerapenean bakarrik gertatzen diren. Espazioaren eta denboraren arteko harremanari buruzko ikerketek etengabeko espazio-denbora definitzera eraman zituzten fisikariak. Erlatibitate orokorra da espazio-denboraren funtzionamendua ulertzeko esparru nagusia. Espazio-denboraren ikerketa teoriko eta esperimentaletan egindako aurrerapenei esker, denbora zabaldu daitekeela frogatu da, batez ere zulo beltzen ertzetan.\nDenboraren neurketak zientzialariak eta teknologoak hartu ditu, eta nabigazioan eta astronomian funtsezko motibazioa izan da. Aldian aldiko gertaerek eta mugimendu periodikoak luzaroan balio izan dute denbora-unitateetarako eredu gisa. Horren adibide dira eguzkiak zeruan egiten duen itxurazko mugimendua, Ilargiaren faseak eta penduluaren oszilazioa. Denborak ere garrantzi handia du gizartean, balio ekonomikoa (\"denbora dirua da\") eta pertsonala baitu, eguneroko denbora mugatuaren eta giza bizitzaren iraupenaren kontzientziaren ondorioz.\nZer ordu den zehazteko sistema asko daude, besteak beste, Posizionamendu Globaleko Sistema, satelite bidezko beste sistema batzuk, Denbora Unibertsal Koordinatua eta batez besteko eguzki-denbora. Oro har, ordu-sistema desberdinetatik lortutako zifrak desberdinak dira.\nKontzeptua.\nNewtonek honelaxe azaldu zuen denbora zer den:\u00a0 \nIzatez, kontzeptu hau Newtonek baino lehenago Galileo Galileik azaldu zuen \"Dialogo Sopra i Due Massimi Sistemi del Mondo\", liburuan.\nGaur egun ere ez da erraza denbora zer den definitzea, nahiz eta intuitiboi uler dezakegun. Fisikaren ikuspuntutik, denbora-tarteen neurketaren bidez zehazten da, denbora-tarteak baitira neur ditzakegunak, portaera errekipakorra duten sistema fisikoak erabiliz, fenomeno periodiko erregularrek erloju modura joka dezaketelako. Benetan definitzen dena, unitatea da, segundoa, denboraren neurketa nola egiten den zehaztuz; baina hori denbora-unitateei dagokien atalean egingo dugu.\nBeraz, denboraren neurketaren historia laburra eginez saiatuko gara denbora zer den ulertzen.\nNeurketaren historia.\nOro har, denboraren neurketari kronometria deritzo. Hitz hau grezierazko \u00ab\u03c7\u03c1\u03bf\u03bd\u03bf\u03c2\u00bb (denbora) eta \u00ab\u03bc\u03b5\u03c4\u03c1\u03b9\u03b1\u00bb (neurketa) hitzetatik sortua da; denbora magnitude fisikoa izanik, denbora neurtu egin daitekeela adierazten du. Historian zehar hainbat saio egin dira denbora neurtzeko, gero eta zehatzagoak, garai bakoitzean tresna eta baliabide bereziak erabiliz. Bi baliabide nagusien historiak aipatuko ditugu laburki: egutegien eta denbora-neurgailuen historiak. Egutegiak egun, urte eta mendeetako periodo luzeak neurtzeko asmatutakoak izan dira, eta denbora-neurgailuak denbora-tarte txikiagoak zehatz neurtzeko, adibidez erlojuak.\nEgutegiak.\nObjektu paleolitiko batzuek iradokitzen dute gizakiak ilargiaz baliatzen zirela denbora nolabait neurtzeko, nahiz eta ez dagoen zehaztasunik erabilera horretaz. Guregandik hurbilago, badakigu zibilizazio sumeriarrak 60 zenbakian oinarrituriko zenbaketa sistema \"sexagesimala\" (edo \"hirurogeitarra\") erabili zuela astronomian, agian egutegi bat atonduz urteak 60\u00b76 = 360 egun zituela, garai hartan Lurraren orbitaren urteko zikloa horixe zela kotsideratu baitzuten, K.a. 1500.urtea baino lehenago.\nErromatarren egutegia Julio Zesarrek K.a, 45. urtean eginiko errefometan oinarritu zen. Dena den, egutegi juliarra ez zen oso zehatza, solstizioak eta ekinokzioak aurreratu egiten baitziren 11 egun urtero, gutxi gorabehera. Azkenik, Erdi Aroa atzen utzita, Gregorio XIII. aita santuak zuzenketa egokia sartu zuen 1582an, egutegi gregoriarra finkatuz; orduz geroztik mendebaldeko lurraldeetan horixe da erabili izan duguna.\nDenbora-neurgailuak.\nHistorian zehar askotariko tresnak erabili dira denbora-tarte txikiak neurtzeko, beti ere fenomeno erritmiko edo periodikoetan oinarriturik.\nAntzinaroko tresnak.\nAgian antzinaroko neurgailurik zehatzean \"ur-erlojua edo klepsidra\" izan zen. Horrelako bat Amenhotep I.a faraoi egitoarraren (K.a. 1525-1504) hilobian aurkitu zen. Gaueko orduetan ere neur zitezkeen denbora-tarteak, nahiz eta horretarako eskuz bete behar osatu behar zen uraren fluxua. Arabiar asmatzaile eta ingeniariek hainbat hobekuntza gehitu zizkioten ur-erlojei, eta horrela erabili ziren Erdi Aroan ere.\nBestalde, oso antzinatik, jakintsuak konturaturik zeuden Eguzkiak argiztatzean objektuekin atzean sortzen den itzala denbora neurtzeko erabil zitekeela. Horrela sortu ziren \"eguzki-erlojuak\". Horretarako, objektu luze baten itzala aztertzen zen, zeinari greziarrek \"gnomon\" izena eman zioten geroago: grezieraz \u201c\"\u03b3\u03bd\u03ce\u03bc\u03c9\u03bd\"\u201d (\"\"gnomon\"\u201d) hitzak \u201c\"gidari\"\u201d, \"\u201cadierazle\"\u201d edo \u201c\"maisu\"\u201d esan nahi zuen. Gnomonaren itzala orduen araberako eskala graduatu baten gainean proiektatzen zen, eta horrela aldiuneko ordua zein zen jakin zitekeen. Gnomonaren\u00a0arazoa egunez baino ezin erabili ahal izatea zen\nErdi Aroan \"harea-erlojuak\" hasi ziren arruntki erabiltzen. Gaur egun ere erabiltzen dira, balio jakineko denbora-tarte jakin prozesuak kontrolatzeko. duten Historiako gertakari batekin loturiko bitxikeria modura, 1522an Lurra lehen aldiz itsasoz inguratu zuen espedizioan, itsasontzi bakoitzak hamazertzi harea-erloju erabili zituen.\u00a0\nErloju mekanikoak.\nTxinatarrek lehenengo \"erloju mekanikoak\" asmatu zituzten XI. mendean, funtzionamendu iraukorrerako ihes-mekanismo batez horniturik. Erdi Aroan Europan ere hasi ziren egiten lehenengo erloju mekanikoak. Richard de Wallingfordek (1292-1336), horrelako bat eraiki zuen 1330. urte inguruan, planetario astronomiko modura erabiltzeko. Geroago, Errenazimendutik aurrera, Galileo-k (1564-1642) eta, bereziki, Huygens-ek (1629-1695) aurrerapen handiak egin zituzten, \"pendulu-erlojua\" asmatuz eta hobetuz, denboraren neurketa zehatzagoak egin ahal izateko.\nOro har, erloju mekanikoak higidura oszilakorretan oinarriturik daude. Higidura hori iraunkortzeko, energiaz hornitu behar dira erlojuak modu era kontrolatu desberdinetan, hala nola grabitatez, pendulu batez, malgukien bidez, elektrizitatez\u2026 Izatez, erlojuen neurketa higidura edo oszilazioen kopurua kontatuz egiten da.\nKronometroak.\nErloju mekanikoen artean aipamen berezia merezi dute kronometroek. Kronometroak doitasun handiko erlojuak dira, segundoa baino frakzio txikiagoak ere neurtzeko (segungo milarenak, adibidez. Gehienbat kirol-lehiaketetan erabiltzen dira, eta normalean doitasunaren kontrolerako zentroetan ziurtaturik egoten dira.\nErloju digitalak.\nOrain arte aipatutako erloju mekanikoak \u201canalogikoak\u201d izaten dira; alegia, pantaila biribilean orduan minutuak edo segungoak adierazten dituzten orratzak dituzte. Erloju digitaletan, ordea, unean uneko ordua zenbaki bidez adierazten da. Erloju digitalen funtzionamendua elektronikoa izan ohi da, eta gaur egun geroeta sofistikatuagoak bihurtzen ari dira, orduaz gain hanbat motatako informazio gehigarriak ematen dituzten kontugailu txikak izanik.\nErloju atomikoak eta GPSa.\nDenbora neurtzeko tresna zehatzenak erloju atomikoak dira, milioika urteko denbora-tarteen neurketan errorea segundo gutxi batzuen errorea baino ez baitute egiten. Horregatik erabiltzen dira bestelako erlojuen eta sinkronizazio-sistemen kalibrazioan. Gainera, 1967tik aurrera, nazioarteko unitate-sisteman (SI sisteman) segundoa definitzeko erabiltzen dira, zehazki \"zesio\" atomoen propietateetan oinarriturik.\nGaur egun, pertsona eta objektuen kokapenak lokalizatzeko ezaguna den GPS sistema ere erabil daiteke gure planetako erloju guztiak sinkronizatzeko.\nNeurtutako denbora-tarte txikiena.\nZuzenean neurtu ahal izan den denbora-tarte txikiena \"atosegundoa\" izan da. Atosegundoa segundoaren azpimultiplo bat da, honako balioa duena: formula_1. Izugarri txikia, noski; halere, attosegundoa Planck-en denbora baino formula_2 aldiz handiagoa da.\nIzaera fisikoa.\nDenboraren neurketari esker, gertaerak zein aldiunetan gertatu diren zehaztu daiteke aldiune zehatzetan, baita prozesuak zein denbora-tartetan gertatu diren ere. Erreferentzia-sistema bateko puntu jakinean dagoen behatzaileak kronometro bat duela, bertan jazotzen diren gertaeren kronologia \u2014grezierazko \u201c\u03c7\u03c1\u03cc\u03bd\u03bf\u03c2\u201d (\"denbora\") eta\u00a0 \u03bb\u03cc\u03b3\u03bf\u03c2 (\"azterketa\") hitzetatik\u2014 egin dezake, hau da, gertatu diren hurrenkeran ordena ditzake gertaerak.\nHorretarako, erreferentziako hasierako aldiune bat finkatu ohi da, (formula_3 aldiunea) eta gainerako aldiuneak hurrenkeraz ordena daitezke, noranzko bakarreko \"denboraren lerro\"an puntuak markatuz. Hain zuzen, instant batean jazotzen diren gertaerak (formula_4) puntu batez (formula_5) adieraz daitezke denbora-lerroan horretan (\"gertaera puntualak\" deritze); bestalde, prozesuak edo denbora-tarteak, segmentuez formula_6 adierazten dira. Prozesuen iraupeneko denbora-tarteak denbora bi denboren zenbakien kendura modura adieraziko dira: formula_7.\nBaldintza horietan, demagun formula_8 eta formula_9 gertaera puntualak, formula_10 eta formula_11 aldiuneetan espazioko formula_12 eta formula_13 puntuetan gertatu direnak, hurrenez hurren. Teoria fisiko guztiek, ondorengo hiru kasuetako bat eta bakarra betetzen dute:\nGauzak horrela, teoria fisikoetan gertaera puntualen ordena denborala \"iragan\", \"orainaldi\" eta \"etorkizun\" kontzeptuek finkatzen dute.\nDena den, teoria fisiko guztiek ez dute denboraren izaerari buruzko iritzi bera. Horregatik, jarraian mekanika klasikoaren eta merkanika erlatibistaren ikuspuntuak aipatuko ditugu.\nUnitateak.\nNazioarteko SI sistemako denbora-unitatea segundoa da.\nHauxe da segundoaren definizio ofiziala, \u00a0Pisuen eta Neurrien Nazioarteko Bulegoaren 13. batzar orokorrean (1968) erabakita:\u00absegundoa da zesio-133aren oinarrizko egoeraren bi maila hiperfinen arteko trantsizioari dagokion erradiazioaren formula_30 periodoren iraupena.\u00bbGeroago, 1997ko batzarrean zehaztu zenez, definizio horretan erreferentzia egiten zaio formula_31-eko tenperaturan oinarrizko egoeran dagoen zesio-atomoari dagozkio.\nAzkenik, Pisu eta Neurrien Nazioarteko Bulegoaren 26. batzar orokorrean (2018) SI sistemako unitateak zazpi konstante unibertsalen bidez birdefinitu ziren, baina aurreko batzarrean emaniko definizioaren forma baliokidean, honako zehaztapena eginez: \u00absegundoaren definizioa erabat lotuta dago zesio-133 atomoaren oinarrizko egoeran dagoen trantsizio hiperfinaren frekuentziarekin, zeina formula_32 den\u00bb. Trantsizio hiperfinaren frekuentziari dagokion konstante unibertsal hori formula_33 sinboloaz adierazten da. Ikus daitekeenez, horrek ez du aldatzen aurretik emandako segundoaren definizioa, zeren baliokidetza hauek baititugu:\nformula_34\nHau da, konstantearen balioa alderantzikatuz, segundoaren definizioa lortzen da.\nBestalde, bizimodu arruntean bestelako denbora-unitateak erabiltzen direnez, praktikan onartuta dago unitate horiek testu teknikoetan ere erabiltzea, nahi eta SI sistemakoa ez izan. Ondoko taulan horrelako batzuk erakusten dira, segundotan emanik duten balioa adierazirik.\nMekanika klasikoan.\nMekanika klasikoan, bi gertaera puntualen arteko denbora magnitude \"absolutua\" da, erreferentzia-sistema guztietan balio berbera duena; bestalde, magnitude fisiko eskalarra da. Horrek esan nahi du, behatzaile guztientzat neurri bera duela, nahiz eta bakoitzak posizio ezberdinetik eta abiadura desberdinez neurtu. Horri denbora absolutua izena ematen zaio.\nOndorioz, iraganak, orainaldiak eta etorkizunak ere kontzeptu \u201cabsolutuak\u201d dira, erreferentzia-sistema guztietan esanahi berbera dutenak, zeren denbora modu berean pasatzen baita guztietan, denboraren \u201cizaera absolutua\u201d onartzen baita. Bi gertaera puntual konkretu (formula_8 eta formula_9) \u00a0finkatuta, behatzaile guztiek (euren mugimendu-egoera edozein izanda ere) ados egongo dira esatean, ezen\nMekanika erlatibistan.\nMekanika erlatibistan, ordea, denboraren \u201cizaera erlatiboa\u201d eduki behar da kontuan, zeren denboraren neurketa behatzailearen sistemaren araberakoa baita. Teoria erlatibistaren arabera, elkarrekiko higitzen ari diren bi erreferentzia-sistematatik gertaerak behatzen ari diren bi behatzailek ez dute aldiberekotasun berbera kontuan hartzen.\nDenboraren izaera erlatibo hori Einsteinen teoriaren bi postulatuen ondorioa da. Izan ere, bere erlatibitatearen teoria eraikitzeko, Einsteinek bi postulatu egin zituen aldi berean: batetik postulatu zuen, erreferentzia-sistemak baliokideak zirela naturako fenomenoak deskribatzeko, eta bestetik, argiaren abiadura berdina zela erreferentzia-sistema guztietan. Bi postulatu horiek batera onartzean, hasieran harrigarritzat hartu ziren ondorio batzuk atera zituen teoriatik, hauexek hain zuzen:\nDenboraren zabalkuntza.\nErreferentzia-sistema batean \"toki berean\" jazotzen diren bi gertaera puntualen arteko denbora-tarteari denbora propioa deritzo erlatibitatearen teorian, eta formula_46\u00a0eran adierazi ohi da. Bestalde, aurreko sistemarekiko formula_47 abiaduraz higitzen ari den erreferentzia-sistematik \"bi toki desberdinetan\" jazotzen diren bi gertaera horien artean neurtzen den denbora-tarteari denbora inpropioa deritzo eta formula_48\u00a0eran adierazten da. Kontua da erlatibitatearen teoriaren aldiberekotasunaren erlatibotasunaren ondorioz, bi denbora horien artean erlazioa hau dagoela:\nformula_49\nBeraz, formula_50\u00a0denez, denbora inpropioa denbora propioa baino luzeagoa da. Mekanika klasikoaren denbora absolutuaren izaeran ez bezala, mekanika erlatibistaren denbora erlatiboaren izaeragatik, denboraren zabalkuntza azaltzen da neurketan.\nGezia eta entropia.\nDenbora inoiz ez da gelditzen; aurrera doa beti. Izaera hori Termodinamikan erabili ohi den e\"ntropia kontzeptuarekin erlazionaturik dago, eta \"denboraren gezia\"\" izenaz ezagutzen da. Denboraren geziak esan nahi du, denboraren joana beti aurrerantz gauzatzen dela; alegia, denbora etorkizunerantz doala beti; hots, noranzko bakarrekoa dela.\nTermodinamikaren Bigarren Legeak dioenez, sistema itxien (sistema isolatuen) berezko eboluzio espontaneoan entropia handiagotu egiten da beti denbora pasatu ahala; inoiz ez da txikiagotzen. Sistema natural guztien joera hori neurtzeko funtzioari \"entropia\" deritzo. Hain zuzen, Termodinamikaren Bigarren Legearen arabera, sistema isolatuen entropiak etengabeko hazkuntza du. Naturaren izaera horrelakoa da. Bestela esanda, Naturako denbora \"iraganetik etorkizunerantz doa\" beti, oraina zeharkatuz. Alderantziz esanda, Naturaren izaera fisikoak ez du ahalbidetzen etorkizunetik iraganera joatea, hau da, \"denboraren itzulezintasuna\" bermatzen du. Sistema fisiko isolatuen entropia hazi egiten da etengabe, \"heriotza termodinamiko\"rako bidean; gainera, entropiaren eboluzio denborala\u00a0 \"itzulezina\" da. Denboraren gezia entropiaren propietate esklusibo bat da, eta denboraren noranzkoa sistema itxien entropiaren hazkundearekin dago lotuta. \u00a0\nUnibertsoa, bere osotasunean kontsideraturik, sistema itxia bada. Horrek esan nahi du unibertso osoak entropia gero eta handiagorantz eboluzionatuko duela; hots, unibertsoaren eboluzioa beti dela hazkorra. Eta, dirudienez, entropia maximoraino iristeko bidean doa. Egoera horretara iritsiz gero, \"oreka termodinamikoa\" lotutakoan, paradoxa bat legoke, zeren, nolabait esateko, \u201cheriotza termodinamikoa\u201d lortuko bailitzateke eta denbora ez bailitzateke pasatuko; alegia, denboraren gezia bera ere desagertuko litzateke."}
{"id": "35921", "revid": "431", "url": "https://eu.wikipedia.org/wiki?curid=35921", "title": "Ovis aries", "text": ""}
{"id": "35922", "revid": "431", "url": "https://eu.wikipedia.org/wiki?curid=35922", "title": "Sciuridae", "text": ""}
{"id": "35923", "revid": "431", "url": "https://eu.wikipedia.org/wiki?curid=35923", "title": "Urtxintxa", "text": ""}
{"id": "35924", "revid": "431", "url": "https://eu.wikipedia.org/wiki?curid=35924", "title": "Rodentia", "text": ""}
{"id": "35925", "revid": "201", "url": "https://eu.wikipedia.org/wiki?curid=35925", "title": "Lactantius", "text": ""}
{"id": "35926", "revid": "201", "url": "https://eu.wikipedia.org/wiki?curid=35926", "title": "Avianus", "text": ""}
{"id": "35927", "revid": "44278", "url": "https://eu.wikipedia.org/wiki?curid=35927", "title": "Foru lurralde", "text": "Foru lurraldea foruen legeak aplikatzen diren administrazio lur-eremua da. Araba, Bizkaia, Gipuzkoa eta Nafarroa Garaia foru lurraldeak dira. Lurralde historikoak foru lurraldeek Euskal Autonomia Estatutuaren arabera hartzen duten izena da. Foru lurraldeek probintzien mugekin bat egiten dute:\nEspainiako Konstituzioaren arabera:\nEuskal Autonomia Erkidegoa.\nEuskal Autonomia Erkidegoan, hiru foru lurraldeek \"Lurralde historiko\" izena hartzen dute, 1979ko Euskal Autonomia Erkidegoko Estatutuaren arabera. Hiru lurraldeek \"Autonomia erkidegoan\" antolatzen dira.\nForu lurralde bakoitzak bere Foru Aldundia eta Batzar Nagusiak ditu.\nNafarroako Foru Erkidegoa.\nNafarroako Foru Erkidegoan, foru lurraldeak \"Foru erkidego\" izena hartzen du, lurraldebakarra baita. Hala ere, lege askotan \"foru lurralde\" erabiltzen da ."}
{"id": "35928", "revid": "237", "url": "https://eu.wikipedia.org/wiki?curid=35928", "title": "Euskal Autonomia Erkidegoko Estatutua", "text": ""}
{"id": "35929", "revid": "152215", "url": "https://eu.wikipedia.org/wiki?curid=35929", "title": "1979ko Euskal Autonomia Erkidegoko Estatutua", "text": "1979ko Euskal Autonomia Erkidegoko Estatutua, Gernikako Estatutua izenaz ere ezaguna, Euskadiko Autonomia Erkidegoa eratu zuen lege organikoa da. Gernikako estatutua deitzen zaio behin betiko testua Gernikan adostu zelako 1978ko abenduaren 29an. 1979ko urriaren 25ean Araba, Bizkaia eta Gipuzkoako herritarrek erreferendum bidez onartu zuten. Azaroaren 29an Espainiako Kongresuak onartu zuen eta abenduaren 12an senatuak.\nGernikako Estatutuak EAEn sistema parlamentarioa ezarri zuen. Foru sisteman oinarrituz, hiru herrialdeetako bakoitzak ordezkari kopuru bera jaso zuen Eusko Legebiltzarrean. Legebiltzarrak Lehendakaria izendatu behar du hauteskundeak egin ondoren. Lehendakariaren zeregin garrantzitsuena Eusko Jaurlaritza eratu eta gidatzea da.\nEusko Legebiltzarrak autonomia maila zabala dauka hainbat arlotan legeak egiteko: ekonomia jarduerak, kultura, herrizaingoa, etab. Era berean, Jaurlaritzak egiten duen eguneroko kudeaketa eta politika kontrolatzen ditu.\nAutonomia estatutu honetan, euskal herriaren naziotasuna aipatzen da, eta autogobernua izatearren Espainiako Estatuaren barruan autonomia erkidegotzat eratzen dela (1. artikulua). Nafarroa Garaiak Hego Euskal Herriko gainerako hiru herrialderekin bat egiteko eskubidea duela aipatzen du (2. artikulua), betiere Espainiako konstituzioan jarritako 4. xedapen iragankorreko bidea betetzen badu. 6. artikuluak euskara euskal herriaren hizkuntza propioa dela dio, eta gaztelaniak bezala maila ofiziala izango duela agintzen du. Botere publikoek Euskal Herriaren aniztasun soziolinguistikoa kontuan izanik hizkuntza bien erabilera egokia bermatu behar dute, 6.2 artikuluaren arabera.\nEstatutuaren xedapen gehigarriaren arabera \"Estatutu honetan finkatu den errejimen autonomikoa onartzeak ez du esan nahi Euskal Herriari herri gisa historikoki dagozkion eskubideei uko egiten zaienik; hauek legediak erabakitzen duenaren arabera eguneratu daitezke\".\nIzena.\nNormalki Gernikako Estatutua izena ematen zaio. Ezker abertzaleko sektoreek, bere aurkako jarrera erakusteko, Moncloako Estatutua deitzen diote estatutu honi.\nAurrekari historikoak: 1936ko Estatutua.\n1936ko Euskadiren Autonomia Estatutua, jatorrizko euskal izenez Euzkadiren Berjabetasun-Araudia, Euskal Herriaren zati baterako onartu den lehenengo autonomia estatutua izan zen, Espainiako ipar-mendebaldeko hiru herrialdeak (Araba, Bizkaia eta Gipuzkoa) hartzen zituena. (Testu osoa irakurgai: )\nEspainiako Bigarren Errepublikako Gorteek 1936ko urriaren 1ean (Valentzian) onartutako legea izan zen, Espainiako Gerra Zibila hasita, 1931n hasitako prozesu luze eta konplexu baten ondoren. Estatutua onartu ondoren, lehen gobernu autonomoa eratu zen, 1936ko urriaren 7tik 1937ko martxoaren 30era (tropa frankisten garaipenak zapuztu zuen esperientzia hori).\nEusko Alderdi Jeltzaleko Jose Antonio Agirre izan zen Euzkadiko Gobernu haren buru, eta PSOE, PCE, Eusko Abertzale Ekintza, Ezker Errepublikanoa eta Batasun Errepublikanoaren ordezkariek parte hartu zuten.\nLehenbiziko Eusko Jaurlaritza.\nEstatutu horren funtsezko ondorioa historiako lehen Eusko Jaurlaritzaren sorrera da; EAJren eta Fronte Herrikoiaren arteko koalizioa, Jose Antonio Aguirre buru zuela. Diputatu hau (lider karismatikoa) euskal zinegotziek aho batez aukeratu zuten EJko lehendakari, 1936ko urriaren 7an bozkatu ahal izan zutenen artean \n1979ko Autonomia Estatutua.\nEspainiako 1978ko Konstituzioaren bigarren xedapen iragankorraren arabera, Euskadik behin-behineko autonomia-erregimen bat eskuratzeko baldintzak zituen, eta, hala, estatutu-proiektu bat egin ahal izango zuen, lege horrek, 151. artikuluan ezarritakoaren arabera. Gainera, lehen xedapen gehigarriak \u00abeskubide historikoak\u00bb onartzen zituen, eraiki nahi zen erregimen autonomikoan eguneratuko zirenak. Hala ere, Espainiako Konstituzioaren 151. artikuluan eskatzen diren baldintzak ez litzaizkieke eskatuko iraganean beren autonomia-estatutuak aurrera ateratzeko baiezko botoa eman zuten lurraldeei, hala nola Euskal Autonomia Erkidegoa (Galizia eta Kataluniaz gain), hori frogatuta baitzegoen 1936ko Estatutua onartzean, Espainiako Gerra Zibila hasi ondoren (Andaluzia izan zen baldintza horiek betetzen dituen erkidego bakarra). Hala, Euskadik berehala lortu zuen Konstituzioan jasotako gehienezko autonomia-maila (151. artikulua).\nNafarroako Foru Komunitatea proiektu komun batean sartzeko ezintasuna ikusirik, Nafarroako alderdi politiko gehienen oposizioagatik, Euskal Parlamentarien Batzarrak, 1977ko maiatzean bildurik, Gobernuari, Parlamentuari aurkeztuko litzaiokeen eta erreferendumean onartu beharko litzatekeen autonomia-estatutuaren proiektua egitea onartu zuen.\nErredakzio prozesua.\n1977an, \u00ablurralde historiko\u00bb bakoitzeko Batzar Nagusiak eratu ziren behin-behinekoz \u2014ordutik aurrera, euskal probintziek jaso zuten izen hori\u2014, eta, hurrengo urteko urtarrileko errege-dekretu baten arabera, Euskal Kontseilu Nagusia autonomia-erkidego aurreko gobernu-organo nagusi gisa eratu zen, Batzar Nagusiek hautatutako lurralde historiko bakoitzeko hiru ordezkarik osatua. Haren jarduna zaildu egin zen, bai Espainiako eskualde guztietan antzeko erakundeak ugaritu zirelako, bai Gobernu zentralak botere transferentzia errealak egiteko borondate eskasa zuelako. Nolanahi ere, Euskal Parlamentarien Batzarrak erabakitakoarekin bat etorriz, 1978ko abenduan autonomia-estatutuaren aurreproiektu bat idazteko ponentzia bat eratu zen, eta, bere lanak azkar bukatu eta Batzarrak onartu ondoren, aurreproiektua abenduaren 29an bidali zion Gobernu Zentralari.\nErreferenduma.\nErreferenduma 1979ko urriaren 25ean egin zen. Estatistiken arabera, erroldaren %58,85ek parte hartu zuten eta horien artean, baiezko botoen ehunekoa %90,27 izan zen .\nAldeko botoa alderdi gehienek defendatu zuten (Eusko Alderdi Jeltzalea, Euskadiko Alderdi Sozialista, Zentro Demokratikoaren Batasuna, Euskadiko Ezkerra, Euskadiko Alderdi Komunista, Espainiako Lanaren Alderdia, Langileen Erakunde Iraultzailea, Euskal Herriko Karlista Alderdia, Espainiako Langile Alderdi Sozialista (Sektore Historikoa), Ezker Errepublikanoa, Euskal Sozialistak Elkartzeko Indarra). Herri Batasuna koalizioak eta Euskadiko Mugimendu Komunistak, Ezker Komunistaren Erakundeak eta Liga Komunista Iraultzaileak defendatu zuten alternatiba abstentzioa izan zen. Bestalde, Aliantza Popularrak (gero Alderdi Popular bihurtua) eta Batasun Nazionalak kontrako botoa eskatu zuten, herrien autonomia Espainiaren batasunaren aurkako mehatxua zela uste baitzuten.\nEzaugarriak.\nGuztira 47 artikulu ditu, honela banatuak: atariko titulua eta beste lau titulu, xedapen gehigarri bat eta bederatzi xedapen iragankor.\nEstatutuak parlamentuko gobernu-sistema bat ezartzen du, non lehendakariak Eusko Legebiltzarraren konfiantza jaso behar duen; sufragio unibertsalaren bidez hautatua eta 75 diputatuk osatua (25 lurralde historiko bakoitzeko).\nEuskal Herriko Autonomia Estatutua besteetatik bereizten duena, ez da transferitutako eskumenen kopurua \u2014edo transferi daitezkeenak, prozesua oraindik ez baita osatu\u2014, baizik eta, konstituzio-ordenamenduan bezala, euskal autonomia foraltasun historikoan oinarritzen dela, eta hori Espainiako Konstituzioan aitortuta dago. Kasu horretatik abiatuta, Euskadik finantziazio bereziko prozedura bat lortu zuen (Nafarroakoaren parekoa soilik), 1876an foruak indargabetu ondoren ezarritako kontzertu ekonomikoen eguneratze batean oinarritua. Itun horiek Araban eta Nafarroan zeuden, baina erregimen frankistak indargabetu zituen Gipuzkoan eta Bizkaian, Gerra Zibila amaitzean. Era berean, Estatutuari esker, polizia propioa eratu zitekeen, Ertzaintza, polizia integrala eta lurralde osoan hedatua. Azkenik, foraltasunaren ikuspegi bat ere bada lurralde-antolamendu berezi bat eratzera daramana, non foru-aldundiek hainbat eskumen baitituzte, eta, batzuetan, horren ondorioz, Eusko Jaurlaritzarekin gatazkan sartzen dira.\nEdukiak.\nEspainiako Konstituzioko 147. artikulua autonomia erkidegoen autonomia estatutuei dagokie. Lehenik eta behin, Autonomia Erkidego bakoitzeko oinarrizko erakunde-arau gisa definitzen ditu, eta gaineratzen du Estatuak onartu eta babestuko dituela, bere ordenamendu juridikoaren osagai gisa. Gainera, horien aldaketaz eta gutxieneko edukiez ari da, eta horiek, jakina, Euskal Herriko Autonomia Estatutuan islatuko dira.\nHona hemen egitura orokorra: Euskal Estatutuak atariko titulua, beste lau titulu, xedapen gehigarri bat eta bederatzi xedapen iragankor ditu. Ordea, ez du hitzaurrerik (Espainiako Konstituzioak edo beste autonomia-estatutu batzuek barne hartzen duten osagaia).\nEstatutuaren Atariko Titulua bat dator Konstituzioaren 147.2. artikuluko a, b eta c idatzi-zatietan, eta Autonomia Erkidegoaren izena (1. art.) lurraldea mugatzea (2. eta 8. artikuluak) eta erakundeen egoitza izendatzeko modua (4. art.). Atariko tituluan gutxieneko eduki horri banderaren arauketa gehitzen zaio (5. art.), hizkuntza (6. art.) eta euskal herritarraren izaera juridikoa (7. art.); euskal herritarren oinarrizko eskubide eta betebeharrak titulu honetako azken aurreko artikuluan aipatzen dira (9. art.). Euskal Herriko berezitasun nabarmen bat agertzen da Atariko Titulu honetan: Lurralde Historikoen onarpena, 2. artikuluan eta 3. eta 5. ean.\nEstatutuko I. tituluak, berriz, Euskal Autonomia Erkidegoaren eskumenak jorratzen ditu, Konstituzioaren d) ataleko 147.2. artikuluak dioenaren arabera. Konstituzioan aurreikusitako eskemari jarraituz, Euskadiko Autonomia Estatutuak finkatzen ditu EAEk bere gain hartu dituen eskumenak. Horretarako, bere I. titulua erabiltzen du batez ere, baina ez bakarrik. Titulu hori eskumenen sailkapen honetatik abiatzen da: eskumen esklusiboak (10. art.), legegintzako garapena (11. art.) eta betearaztekoak (12. art.). Euskal Autonomia Erkidegoak bereganatutako eskumen guztiak ez daude artikulu horietan bilduta.\nOndoren, II. tituluak Euskal Autonomia Erkidegoko botereak aipatzen ditu, eta atariko kapitulu bakarraz eta beste bost kapituluz osatua dago: Eusko Legebiltzarra (1. kapitulua), Eusko Jaurlaritza eta lehendakaria (2. kapitulua), Justizia Administrazioa (3. kapitulua), Lurralde Historikoetako erakundeak (4. kapitulua) eta Euskal Herriko Agintaritzaren kontrola (5.kapitulua).\nIII. tituluak Ogasuna eta Ondarea arautzen ditu, Ekonomia Itunaren sistema tradizionala berrezarriz.\nAzken tituluan, IV. tituluan, zehazten da Estatutua aldatzeko prozedura. Titulu honek 46. eta 47. artikuluez osatua dago. Tituluak erreforma-prozedura orokor bat ezartzen du (46. art.) eta hiru prozedura espezifiko erreforma-kasu zehatzetarako (47. art.).\nAzkenik, xedapen gehigarri batek adierazten du Estatutuan ezartzen den autonomia-erregimena onartzeak ez dakarrela Euskal Herriak bere historiaren arabera legozkiokeen eskubideei uko egitea, eta eskubide horiek ordenamendu juridikoak ezartzen duenaren arabera eguneratu ahal izango direla.\nEstatutua bederatzi xedapen iragankorrek ixten dute .\nBete gabeko legea.\n1979tik, hau da, Gernikako Estatutua martxan jarri zenetik, EAErenak diren 37 eskumen transferitu gabe ditu Madrilek. Estatutua Espainiar Konstituzioko lege organikoa da; artean, hala ere, hainbat zati ez dira bete, eta hala Eusko Jaurlaritzak nola Legebiltzarrak hura betetzeko falta diren eskumenen transferentziei buruzko agenda operatibo bat eskatu zion Espainiako Gobernuari 2018an.\nEusko Legebiltzarrean salatu dutenez, Espainiako Gobernuko unean uneko komenientzien, \"boto beharraren arabera bakarrik\" transferitzen dira Estatutuak ezarritako eskumenak. 2019ko otsailean, Espainiako Senatuak falta den Estatutuaren zatia ez betetzera deitu zuen, \"espainiarren berdintasuna hausten duelako\" eta, eskumenak 'negoziatuz' gero, \"Pedro Sanchezek Estatua zatikatzea onetsiko duelako\". Gasteizko legebiltzarrak \"oso larritzat\" jo zuen Senatuak onartutako adierazpena, baita 1978ko lurralde eredua agortutzat jo ere. Jarraian, eskumen transferituak azaltzen dira:\n1979-1993.\nGuztira, 73 eskumen jaso zituen Eusko Jaurlaritzak. 1985 arte gehien jaso zituen, guztira 66.\n1993-2000.\nSei urte eskumenik jaso gabe egon ostean, 1993tik 2000ra 25 eskumen jaso zituen Eusko Jaurlaritzak. EAJk orduantxe bakarrik babestu zuen. Espainiako gobernuburu bat: 1993an, PSOEko Felipe Gonzalez eta 1996an, PPko Jose Mar\u00eda Aznar.\n2000-2008.\nJose Mar\u00eda Aznarren bigarren legegintzaldian eta Jos\u00e9 Luis Rodriguez Zapateroren aurrenekoan ez zen eskumen transferentziarik egon.\n2008-2012.\nJos\u00e9 Luis Rodriguez Zapateroren bigarren legegintzaldian, 20 eskumen transferitzeko hitzarmena egin zuen EAJk. Hala ere, batzuk bakarrik jaso zituen Eusko Jaurlaritzak (orduan PSE zegoen). Jaso ez ziren eskumenen artean zeuden: gizarte segurantza, aireportuak, interes orokorreko portuak, autobideak, Fogasa (Soldata Bermatzeko Funtsa) eta espetxe politika."}
{"id": "35937", "revid": "201", "url": "https://eu.wikipedia.org/wiki?curid=35937", "title": "Grezia Klasiko", "text": ""}
{"id": "35938", "revid": "431", "url": "https://eu.wikipedia.org/wiki?curid=35938", "title": "Mammalia", "text": ""}
{"id": "35941", "revid": "119347", "url": "https://eu.wikipedia.org/wiki?curid=35941", "title": "Pekka Himanen", "text": "Pekka Himanen (Helsinki, 1973ko urriaren 19a) filosofo finlandiarra da. Helsinkiko Unibertsitatean 20 urterekin doktoretza lortu zuen. Harrezkero Finlandia eta Ingalaterran ikertzaile lanak egin ditu eta Estatu Batuetako Stanford eta Berkeley unibertsitateetan lan egin du.\nFinlandiar gobernu hainbatentzat eta Nokia moduko enpresentzat aholkulari lanak egin ditu informazioaren gizarte gaietan.\nHainbat liburu idatzi ditu. Bere obra zabalduenean, Hackerraren etika eta informazio aroaren espiritua, hackerraren etikaren oinarri eta ondorioak aztertzen ditu. Bertan gizarte berri honetan garrantzi handia izatera iritsi diren hackerraren baloreak azaltzen ditu."}
{"id": "35942", "revid": "431", "url": "https://eu.wikipedia.org/wiki?curid=35942", "title": "Bavierako Argiztatuak", "text": ""}
{"id": "35943", "revid": "431", "url": "https://eu.wikipedia.org/wiki?curid=35943", "title": "Primates", "text": ""}
{"id": "35945", "revid": "119347", "url": "https://eu.wikipedia.org/wiki?curid=35945", "title": "Juan Ram\u00f3n Jim\u00e9nez", "text": "Juan Ram\u00f3n Jim\u00e9nez (Moguer, Huelva, 1881eko abenduaren 23a \u2013 San Juan, Puerto Rico, 1958ko maiatzaren 29a) espainiar olerkaria izan zen.\nRub\u00e9n Dar\u00edo poeta nikaraguarrak eragin berezia eduki zuen berarengan. Bestela, Ram\u00f3n Mar\u00eda del Valle-Incl\u00e1n, Jacinto Benavente, Antonio Machado eta Manuel Machado idazleekin harreman estua eduki zuen. Hiru garai desberdintzen dute bere lan poetikoan: Garai sentikorra (\"Platero y Yo\", bere lanik ezagunena), intelektuala (\"Diario de un poeta reci\u00e9n casado\") eta egiazkoa (\"Animal de fondo\").\n1936an erbesteratu behar izan zen, Espainiako Gerra Zibila zela kausa eta Ameriketako Estatu Batuetan, Kuban eta Puerto Ricon bizi izan zen. Azken herrialde hartan hil zen.\n1956an Literaturako Nobel Saria lortu zuen: holakorik erdiesten 11 gaztelaniazko idazleen eta 5 espainiar idazleen artean dago.\nBerak esanak.\n\"Bakardadean ez da hara eramandakoa besterik aurkitzen\".\nKanpo estekak.\n[[Kategoria:Huelva probintziako jendea]]\n[[Kategoria:Gaztelaniazko poetak]]\n[[Kategoria:Literaturako Nobel Saridunak]]\n[[Kategoria:Espainiako poetak]]\n[[Kategoria:Andaluziako frankismoaren erbesteratuak]]\n[[Kategoria:Modernismoaren idazleak]]\n[[Kategoria:1914ko belaunaldia]]"}
{"id": "35947", "revid": "119347", "url": "https://eu.wikipedia.org/wiki?curid=35947", "title": "Ram\u00f3n Rubial", "text": "Ram\u00f3n Rubial Cavia (Erandio, Bizkaia, 1906ko urriaren 28a - Bilbo, 1999ko maiatzaren 24a) metalurgiaren langilea eta politikari sozialista garrantzitsua izan zen.\n1978tik 1979ra, Eusko Kontseilu Nagusiaren kideek, euren artean adostuta, erakunde horretako presidente hautatu zuten, 1980ko Eusko Legebiltzarrerako hauteskundeak egin eta Eusko Jaurlaritzaren osaketa eta Jesus Maria Leizaolaren ondorengo lehendakaria bozkatuko ziren aldi baterako neurri gisa, hain zuzen ere, hauteskunde horien emaitzen ondorioz, Eusko Kontseilu Nagusiko presidente karguan ordezkatu zuen Carlos Garaikoetxea nafar politikaria lehendakaria izendatu zen.\nBiografia.\n1920an UGT sindikatuan militatzen hasi zen eta 1922an PSOEn izena eman zuen. Espainiako Gerra Zibilean borrokatu zen, errepublikaren alde, eta 1937an atxilotu eta 30 urteko kartzelaldia ezarri zioten. Hasiera batean, denbora batez Donostiako Ondarretako espetxean giltzapetuta egon zen.\n1944an ihes egiten ahalegindu zen, baina harrapatu eta Melit\u00f3n Manzanasek basaki torturatu zuen. 1956ko abuztuaren 23an askatu zuten eta klandestinitatean lan egiteari ekin zion. Alderdi sozialistaren presidentea izan zen 1976tik 1999an hil arte. 1977an Bizkaiko senatari bihurtu zen eta 1978tik 1979ra Eusko Kontseilu Nagusiaren Presidentea (lehendakariaren baliokidea).\nGaur egun, Txurdinagan PSE-EEk daukan egoitzak haren izena du. Halaber, Guggenheim Bilbao Museoaren kanpoaldean, itsasadarraren pasealekuan, haren omenezko estatua dago.\nEider Gardiazabal PSOEko politikaria eta europar legebiltzarkidea haren iloba da.\nToki izenak.\nBilbon bizi izan tokitik gertu, bere irudi bat jarri du udalak, eta Abandoibarreko kaleetako bati bere izena ipini zaio. Oro har Espainiako hainbat herrik Ram\u00f3n Rubial gogoratzen dute zenbait ekintzen bitartez:"}
{"id": "35948", "revid": "499", "url": "https://eu.wikipedia.org/wiki?curid=35948", "title": "Ramon Rubial Cavia", "text": ""}
{"id": "35950", "revid": "336", "url": "https://eu.wikipedia.org/wiki?curid=35950", "title": "Miguel Angel Lotina", "text": "Miguel Angel Lotina Oruetxebarria (Me\u00f1aka, Bizkaia, 1957ko ekainaren 18a - ) futbol jokalari ohia eta entrenatzailea da.\nPalmaresa.\n400 partidatik gora zuzendu ditu Espainiako lehen mailan. Gaur egun Zipren ari da.\nUEFAko Txapeldunen Ligan jokatzeko sailkatu zuen Celta de Vigo taldea 2003an.\nEspainiako Kopa eskuratu zuen Espanyolekin (2005-2006)."}
{"id": "35951", "revid": "679", "url": "https://eu.wikipedia.org/wiki?curid=35951", "title": "Sobietar", "text": ""}
{"id": "35952", "revid": "679", "url": "https://eu.wikipedia.org/wiki?curid=35952", "title": "RC Celta de Vigo", "text": ""}
{"id": "35953", "revid": "201", "url": "https://eu.wikipedia.org/wiki?curid=35953", "title": "Katarro", "text": ""}
{"id": "35954", "revid": "58701", "url": "https://eu.wikipedia.org/wiki?curid=35954", "title": "Badajoz", "text": "Badajoz () Espainiako hego-mendebaldean dagoen hiria da, Portugalgo mugan kokatutakoa, izen bereko probintziaren hiriburua da eta Extremadurako udalerririk handiena. 2009an 148.334 biztanle zituen. Probintziako biztanleriaren %21,54 bizi da bertan eta autonomia erkidegoko %13,45. Guadiana ibaiak zeharkatzen du hiria.\nIX. mendean sortu zen hiria, Iberiar penintsula musulmanen menpe zegoenean. Gaur egun monumentu ugari eta arkeologia ondare aberatsa dauka, besteak beste Alcazaba, San Juan Bautista Katedrala, Santo Domingo eliza, Santa Ana komentua (bertan hil zen Ana de Austria), Atalaya edo Espantaperros Dorrea, Plaza Alta, harresiak eta Vaub\u00e1n estiloko gotorlekua, Badajozko barruti gotortuan.\nBanaketa administratiboa.\nBadajoz hiria hainbat alkate-auzo eta auzotan banatzen da:\nGarraioa.\nAire garraioari dagokionez, hiritik gertu Badajozko aireportua dago. Madril eta Bartzelonara eskaintzen ditu hegaldiak urte osoan zehar. Uda garaian Kanarietara eta mediterraneo ingurura ere hegaldiak eskaintzen ditu.\nSevillatik 211 kilometrora, Lisboatik 227ra eta Madrildik 404ra dago."}
{"id": "35958", "revid": "56334", "url": "https://eu.wikipedia.org/wiki?curid=35958", "title": "Erdi Aroa", "text": "Erdi Aroa Europako historiako aro bat da, Antzinaroaren ondorengoa eta Aro Modernoaren aurrekoa. Gutxi gorabehera V. mendetik XV. menderainoko tartea hartzen du, zehazkiago abiapuntutzat 476 urtea hartu ohi da, Mendebaldeko Erromatar Inperioaren desagerpenarekin, eta amaieratzat Konstantinoplaren erorialdia eta Ehun Urteko Gerraren amaiera 1453an edota Kolon Ameriketara iristea 1492 urtean. Erdi Aroaren baitan historialariek beste azpiaro batzuk \u2014Goi Erdi Aroa, Tarteko Erdi Aroa eta Behe Erdi Aroa\u2014 bereizi dituzte. Erdi Aroan, aldaketa ugari gertatu ziren politika, kultura eta ekonomia arloetan. Egungo Europako hainbat estatuk oinarriak aro honetan dauzkate, muga politikoak garai gatazkatsu honetako leinu eta armaden garaipenen ondorioa baitziren.\nErdi Aroko zibilizazioa.\nErdi Aroko Mendebaldea.\nMendebaldea esatean, Erdi Aroan, lekua baino areago, zibilizazioa adierazi nahi da. Mendebaldea Erromako kristautasunaren eremua da, latina erlijio hizkuntza duena. Mendebaldeko Europarekin bat egin lezake (nahiz eta Europa hitza bera Pizkundearen aurretik oso gutxitan erabili zen), Mendebaldeko Erromatar Inperioarekin guztiz bat egin gabe. Ekialdeko mugak lausoak ziren, eta aroan zehar mugitu ziren. Ekialdeko Zismaren ostean (1054) batik bat, Mendebaldea eta Bizantziar Inperioa bereizi ziren, zio politikoengatik, erlijiosoengatik baino areago. Banantze horrek kristautasunaren lehenengo bi adarrak, eliza katolikoa eta ortodoxoa, ekarri zituen. Haustura 1204an areagotu zen, Konstantinopla bizantziar hiriburua gurutzatuek hartutakoan IV. Gurutzadan.\nHortaz, Mendebaldea, Erdi Aroan, erromatar kristautasunarekin dago lotuta ezinbestez. Gerra eta misioak zirela kausa, Erdi Aroan zehar hedatu zen eremu hori Europan bertan. XVI. mendean, kontinente zaharretik kanpora ere zabaldu zen egin ziren aurkikuntza handiak zirela eta (Amerika, Indiarako bidea...). Hala eta guztiz ere, Erdi Aroko mendebalde hori ez zen guztiz batutako kultura eremua. Izan ere, hizkuntza- eta politika-bereizketa ugari egon bazeuden, inperioa ezartzeko saioak gorabehera. Gainera, latinetik eratorritako hizkuntzak garai honetan garatu ziren. XVI. mendean, protestantismoaren sorrerarekin, batasun erlijiosoa ere hautsi zen.\nZibilizazio hartan, gizarteak piramide bat osatzen zuen. Behean, nekazariak zeuden, populazioaren %90. Erpinean, erregea zegoen. Erdian, bi adar antzeman daitezke: noblezia eta apaizteria. Bien goiko aldean, printzea eta apezpikua zeuden hurrenez hurren. Printzearen azpian, baroiak, beheko noblezia (infantzoiak, jauntxoak) eta lur-jabeak.\nKristautasuna.\nKristautasuna Erdi Aroko historiaren bihotzean datza. Izan ere, garai honetako pentsamoldea markatzen du zeharo. Erromako Aita Santuaren inguruan antolatuta, Mendebaldeko Erdi Aroko mugak eta mundu kristau katolikoenak bat dira.\nElizaren antolakuntza.\nErromatar Inperioaren garaian (Milango ediktuaren bidez, 313an, kristauek gurtzeko askatasuna lortu zuten) Estatuko erlijio bihurtuta, kristautasuna Europan zehar Erdi Aroko lehenengo mendeetan hedatu zen. Erlijioaren zabalkuntzarekin batera, elizaren hierarkia ere eraikitzen joan zen, Aita Santuaren inguruan. Elizaren burua izanik, Erromako apezpikua Mendebaldeko botere nagusienetakoa zen, haren autoritate espirituala Petri apostoluaren ondorengotzan oinarritzen baita.\nBilakaera hau motela izan zen (V. mendetik XIII. mendera), dena den, eta oztopo andana gainditu behar izan zituen. Lehenik eta behin, Elizako dogmak kontzilioetan finkatzen ziren, eta, horretarako, denbora igarotzea beharrezkoa zen. Izan ere, zenbait dogma ez onartzerakoan, heresiak sortzen ziren, Elizaren ustetan, desagertu beharrekoak, onartutako sinesmen aitormena nagusi zedin. Horietako bat bisigodoen arrianismoa izan zen, zeinek Iberiar penintsulan VII. mendera arte iraun zuen.\nHorretaz gain, Bizantzioko Elizaren gainean gailendu behar izan zuen Erromako Elizak. Mendebaldeko Erromatar Inperioaren desagerpenarekin, askoz boteretsuago suertatu zen zutik zirauen Inperioaren hiriburuko eliza, Bizantziokoa hain zuzen ere; eta ez zen Erromarenganako mendekotasunik onartzeko prest agertu. Onartzekotan, berdinen arteko maila handixegoa aitortuko zion Erromari. Nolanahi ere, bizantziarren ikonoklasiaren krisialdiarekin (726\u2013843), Erromako elizak gero eta autoritate gehiago lortu zuen ekialdekoen aurrean. Ekialdeko Zisma gertatzerakoan (1054an Erromako Aita Santuak eta Bizantzioko Patriarkak elkar eskumikatu zuten) norbanakoen aginte-eremua argi ezarri zen.\nHori bezain garrantzitsua liturgia bakarra ezartzeko auzia da. Izan ere, tokian tokiko elizak bere usadioak zituen ekitaldi kristauak ospatzerakoan. Irlandako liturgiak Pazkoa beste data batean kokatzen zuen, eta Britainia Handian ere eragin handia izan zuen Whitbyko sinodora arte (664). Kristautasuna hedatu ahala (batik bat erresuma anglo-saxoietan eta frankoen artean), Erroma saiatu zen Elizako ohitura orok bat egin zezan, besteak beste, bere nagusitasuna bermatzeko.\nElizak beste oztopo bat botere laikoetan topatu zuen, Aita Santuaren eraginari aurre egin baitzioten, nork bestearen aferetan eskua sartu nahi baitzuen bere kasa zuzentzeko. Esaterako, lonbartar erregeek Erroma azpiratu nahi zuten. Hori zela eta, Aita Santuak Karolingiarrengana zuzendu ziren laguntza eskean VIII. mendearen erdialdean. Elkarrenganako laguntza honen ondorioz, mendebaldean inperioa sortu zen berriro Karlos Handiarekin (800). Hala ere, Enperadorearen eta Aita Santuaren paperak ez zeuden zehaztuta. Hastapenean, Aita Santuaren eraginaren kalterako izan zen, baina geroago enperadore titulua desagertu egin zen, hain ahulduta zegoen eta. X., XI. eta XII. mendeetan elizaren barnean hainbat erreforma egin ondoren, indartu zen Aita Santuaren papera. Inbestiduren Auzia deritzon prozesuan, germaniar Enperadoreari aurre egin zion. XIII. mendean, botere erlijiosoa gailendu zen, hein handi batean eskumikatzeko gaitasunari esker, baita gurutzadak eta lortutako benetako boterea eta aberastasuna zirela-eta ere. Inozentzio III.ak, bere agintaldian (1198\u20131216), abian jarri zituen \"Dictatus Papae\" izeneko buldan ezarritako printzipioak (1075), pontifize-teokrazia zeritzona, alegia.\nEuroparen kristautzea.\nEbanjelioetako apostoluen ereduari begira, irizpide katolikoen arabera, \u00ablurreko mugetaraino\u00bb hedatu behar du Elizak, fedeak batzen duen erakundeak. Horretarako, Erdi Aroan bi modu erabili ziren; alde batetik, era bakezalea eta espirituala, predikazioa, gizabanakoen borondatezko konbertsioa; beste aldetik, ordea, era bortitza eta borrokazalea, Germanian gertatu zen bezala, non kristautzeko prozesua frankoen konkisten eskutik joan zen.\nGoi Erdi Aroan, Erromak, ahal zuenean, babestutako misiolarien lanak bi helburu nagusi zituen, kristautzeari dagokionez. Lehenengoa herri baten elitea edo buru nagusia konbertitzea zen, honek herriaren gainerakoak kristautzeko egundoko babesa ekarriko liekeelakoan. Honen eredua frankoen kristautzea izango litzateke, haren erregea Klovisek 496an edo 498an kristautasun erlijioa hartu zuenean (kristautu zen lehen errege germaniar paganoa). Bigarrena, nagusien azpian zeuden jende xeheei Kristoren mezua helaraztea izango litzateke, neurtzen zailagoa den prozesua (ez dago ahazterik \u00abpaganus\u00bb landetan bizi denari izendatzen zitzaion latinez). Apaiz askoren lana izan zen, eta haietako batzuk ezagunak dira: San Kolonbano Galian, San Agustin Canterburykoa Kent eskualdean, edo San Bonifazio Frisian.\nAntzinako germaniarrak kristautzeko prozesuan, lehenengo pausoak Erromatar Inperioan bertan eman ziren, honek eta honen erlijio kristauak zeukan ospea zirela eta. Hala ere, eskala txikiko banan banako konbertsioak izan ziren.\nIV. mendean gertatu ziren lehendabiziko kristautze masiboak, godoek arrianismoa (Eliza Katolikoak heresia izendatutako adar kristau bat) hartu baitzuten. Kristautasun katolikoa bere erlijiotzat jo zuen lehen germaniar herria frankoak izan ziren, 496an edo 498an Reimsen bataiatu zirenean. Hala ere, VII. mendean ere hainbat usadio paganok bizirik zirauten. Lonbardiarrak ere, Italian sartzerakoan, VI. mendean, kristautu ziren.\nNolanahi ere, horren aurretik Irlandako kristautzea iritsi zen, San Patrizioren eskutik V. mendearen lehen erdialdean. Irlanda, kontinenteko mugimenduetatik at egon arren, azkar kristautu zen, eta 590 inguruz geroztik misiolari andana abiatu ziren bertatik Europa (Britainia Handia eta Germania batik bat) kristau bihurtzera. Britainia Handiaren konbertsioa Gregorio I.a Aita Santuak Kentera bidalitako komisio batekin hasi zen 596an. X. mendera arte, hein handi batean era independentean, irla kristautzean jardun zuten.\nKontinentean, frankoak kristaututa, saxoiak bortizkeria erabiliz konbertitu zituen Karlos Handiak VIII. mendearen amaieran. Eskandinaviari dagokionez, lehen misiolariak VIII. mendean iritsi ziren, baina XII. mendera arte ez zen burutu. Samiek, ordea, XVIII. mendera arte pagano jarraitu zuten. Baltikoko herriak ere bortizki konbertitu zituzten Iparraldeko Gurutzaden bidez, alemaniarrak ekialdera hedatzen ziren bitartean. Poloniako erregeak, Mieszko I.ak 966an onartu zuen, bere boterea indartuko zelakoan. XIII. menderako, erromatar katolizismoa Poloniako erlijio nagusia zen. Hungariako Erresuma (egungo Hungaria baino handiagoa) 970 eta 1038 bitartean kristautu zen.\nBulgaria, mendebaldeko eta ekialdeko elizen artean, Boris I.aren agintaldian hasi zen konbertitzen ekialdeko elizaren eskutik. Eliza horrek egungo Bielorrusia, Errusia eta Ukraina ere kristautu zituen, VIII. mendean hasita. Nolanahi ere, 980 inguruan hartu zuen kristautasuna Vladimir Handiak, eta prozesua XIII. mendera arte ez zen burutu.\nIslama erlijio nagusia zuten tokitan ere hedatu zen kristautasuna Erdi Aroan, bortizkeria erabiliz gehienetan. Hala, gertatu zen Iberiar penintsulan 722tik (Covadongako borrokaren ustezko data) 1492ra arte, non Granada, zutik zirauen azken erresuma musulmana, erori zen. Ekialde Hurbilean prozesu berdintsua gertatu zen, era handiagoan, lehen aldiz 1095ean Urbano II.ak deitutako Gurutzaden bidez. Nolanahi ere, Ekialde Hurbilean eratutako estatu kristauak azkenean ere erori ziren, Bizantziar Inperioak Otomandar Inperio musulmanaren aurrean (1453) egin zuen bezala. Prozesu honetan kristautasunak atzera egin zuen islamaren mesederako.\nHeresiak.\nHeresiaren kontrako borrokaren historia luzea zen Eliza Katolikoan barnean. Erdi Aroko Mendebaldean, arrianismoa izan zen lehenengoetakoa, zeinek Hirutasuna zalantzan jartzen zuen. Godoek kristautasunaren adar hau onartu arren, Rekaredo erregeak 589an katolizismoa hartu zuen.\nGeroztik, noizean behin garatu ziren, batez ere 1000. urtearen inguruan, baina oso gutxitan finkatzen ziren eskualde bateko populazio gehienaren artean. Hala gertatu zen Okzitanian katarismoarekin, edo Bohemian Jean Husekin (1369\u20131415), besteak beste.\nXII. mendetik aurrera, Elizak eskeko ordenen laguntza, frantziskotarrena eta, batez ere, domingotarrena, izan zuen heresien hedapena mugatu ahal izateko. Elizaren batasuna bermatzeko, Elizak bitarteko bortitzak erabili zituen hainbatetan: hala nola, Gurutzada Albitarra, Hustar Gerrak, Gregorio IX.aren (1227\u20131241) Inkisizioaren sorrera...\nMonarkia.\nErdi Aroko Mendebaldea erregeek gobernatu zuten, baina ez era ahalguztidunean, mugak baitzituen. Izan ere, monarkek beste botere batzuk (tokian tokiko nobleak, edo Eliza Katolikoa) aintzat hartu behar zituzten. Behe Erdi Aroan, ordea, erregeen boterea handituz joan ziren hainbat tokitan (Ingalaterran, Frantzian edo Iberiar penintsulan).\nMonarkia Erromatar Inperioaren erortzean eta errege barbaroak etortzean sortu zen Europan. Errege boterea aitarengandik semearengana eskualdatzen da, leinuak osatuz. Haren estatus gorena erakustearren, zenbait ikur bereganatuz joan ziren: koroa, tronua, zeremonia-multzoa, altxamendua...\nDena den, monarkia Europan garaiko sistema politikorik hedatuena bazen ere, ez zen bakarra. Hainbat errepublika sortu ziren, Veneziakoa esaterako. Aita Santuen Lurraldean, Eliza zen jauna, Aita Santuak erregeen antzera gobernatzen zuelarik. Eskumikua arma gisa erabilita, edozein lur-botereri, enperadoreei ere, aurre egiteko gai izan zen. Izan ere, enperadorearen papera bitxia da. Alde teorikoan, botere unibertsala du, kristautasun osoaren gainekoa. Hala ere, Eliza eta tokian tokiko nobleak eta erregeak topatuko ditu aurrez aurre.\nFeudalismoa eta basailutza.\nMuga lausoko kontzeptua bada ere, esan daiteke Erdi Aroko sistema politiko nagusia feudalismoa izan zela. Horretan, elkarrenganako betebeharrak zituzten jaunek eta haien mendeko basailuek, omenaldiko zeremonia batean ezarri den bezala. Basailuaren betetzekoa leialtasun militarra eta politikoa (\"auxilium et consilium\") ematea da. Horren trukean, jaunak basailuari mantenua eman behar dio, (gehienetan) lurralde baten gaineko atarramentua (feudo bat) alegia.\nSistema feudal hau X. eta XI. mendeetan botere publikoaren ahultze-prozesuaren ondorioa izan da. Enperadoreak, erregeak eta printzeak ez ziren tokian tokiko jaunen gainean euren boterea ezartzeko gauza. Hori zela eta, aurrez aurreko erlazioa nagusitu zen, elkarrenganako mesederakoak ziren eskubideak eta betebeharraz eratuz. Honela, piramide bat osatu zen non erpinean erregea zegoen. Haren azpian, zehazki kokaturik, gainerako nobleak garrantziaren arabera.\nArtea.\nErdi Aroko artelan gehiena erlijiosoa zen, gehienetan Elizak, edo Elizaren gizabanako boteretsuek, apezpikuek esaterako, edo bizitza amankomuneko elkarteek, komentuek esaterako, eskatzen eta ordaintzen baitzuten artea. Gainera, oso maiz erabilpen liturgikoa zeukan: gurutzeak edo erretaulak, besteak beste.\nErdi Aroko funtsezko gaietako bat errealismo eza da. Irudigintzako perspektibaren inguruko eta gizakien figura ulertzeko ezaguera franko Erromako erorketarekin galdu zen. Hala ere, historialari ugarik adierazi dute errealismoa ez zela Erdi Aroko artisten kezka nagusia. Mezu erlijiosoa iragarri nahian, irudi ikonikoak zehaztasun handiz egindakoak baino ziren beharrezkoak.\nArkitektura.\nMendebaldeko Europako arkitektura Erdi Aroan hiru epetan banandu ohi da. Aurre-erromanikoa da Goi Erdi Arokoari ematen zaion izena. Hurrengo garaietan ez bezala, lehen epe horretan kontinente osoan ez zen estilo bakarra garatu, baizik eta hainbat tokitan bere eran eraiki zuten: merovingiarra, karolingiarra, otoniarra edo asturiarra.\nErromanikoa, estilo nagusia XI. eta XII. mendeetan, Europa osoko lehen estiloa izan zen Erromako garaietatik. Izan ere, adibideak kontinente osoan zehar daude. Puntu erdiko arkuak ditu ezaugarri behinena. Honen eratorria, XII. mendeko Saint-Denisko abadian sortu zen bezala, arte gotikoa izan zen. Honetan, teknikan emandako aurrerapausoak zirela eta, altuera handiko katedralak dira ikur nagusia.\nHasiera eta amaiera.\nLehen aipatu den bezala, eskuarki Erdi Aroko hasiera eta bukaera datak K. o. V. eta XV. mendeak izaten dira. Hala ere, herrialde eta historialarien arabera, data horiek gora edo behera egiten dute.\nHasiera data 476an kokatzen da jeneralean, Erromatar Mendebaldeko Inperioko azken enperadorea, Romulo Augustulo, tronutik at utzi zutenean. Hala ere, data hori ez da, berez, oso garrantzitsua, orduko enperadoreen benetako boterea oso ahula baitzen. Historialari batzuek Erdi Aroaren hasiera III. mendeko krisialdiaren ostean kokatzen dute, ekonomian (hiriak hustu ziren), gizartean (kristautasuna nagusitu zen) eta politikan (Diokleziano eta Konstantino enperadoreek ezarritako erreforma ugariei esker hein handi batean) aldaketa andana gertatu baitziren. Beste batzuek, Henri Pirennek edo Peter Brownek kasu, aldiz, Erdi Aroaren hastapena VII. eta VIII. mendeetan kokatzen dute, islamaren hedapenarekin batera. Garai horri Berant Antzinaroa deitzen diote.\nErdi Aroa noiz amaitu zen erabakitzea are zailagoa da. Izan ere, Europan, herrialdearen arabera data bat edo bestea hautatzen da. Italian, esaterako, XV. mendea ikertzen duten historialariek Pizkundeko ikerlaritzat jotzen dute euren burua. Europako gainerako lurraldeetan XV. mendearen hasiera Erdi Aroa da inondik inora. Gehienetan gertaera batzuk aukeratzen dira amaiera ezartzeko. Turkiarrek Konstantinoplaren hartzea edo Ehun Urteko Gerraren bukaera (biak 1453an gertatuta) ohikoak dira. Johann Gutenbergek inprimagailuaren asmatzea (1455 inguruan), Ingalaterrako erregetzan Yorktarren ordez Tudortarrek boterea hartzea (1485ean), Iberiar penintsulako azken estatu musulmanaren erorketa edo Amerikaren Aurkikuntza (biak 1492an), Erreforma Protestantearen hasiera (1517an), edo Lepantoko borroka ere (1571n) hartu izan dira Erdi Aroa eta Aro Modernoaren arteko muga ipintzeko.\nGainera, Mendebaldeko Europan, Erdi Aroa bera beste garai txikiagotan ere banantzen da. Hemen ere, herrialde eta eskolaren arabera, izen bat edo bestea jasotzen dute garai horiek, aditu guztiak bat ez datozelako. Datak, ordea, finkoagoak dira. Hemen eredu frantsesari eutsi zaio. Lehenengo aroa, Erromatar Inperioaren amaieratik 1000 arte, gutxi gorabehera (batzuetan atzerago eramaten da), Goi Erdi Aroa izango litzateke, nahiz eta hainbat tokitan \"Lehen Erdi Aroa\" ere deitu. Bigarrena, XI, XII. eta XIII. mendeek Erdi Aro Klasikoa osatuko lukete (urte horietan Erdi Aroko ezaugarri nagusiak \u2013basailutza, gurutzadak, Aita Santuen eta Alemaniako enperadoreen arteko gatazka\u2013 gailurrean leudeke). Hirugarrena, XIV. eta XV. mendeak Behe Erdi Aroa (beste tokietan \"Azken Erdi Aroa\") izango lirateke (XIV. mendeko krisialdiak -krisialdi ekonomikoak, Izurri Beltzak, Ehun Urteko Gerrak- aldaketa ekarriko bailuke).\nAntzinaro Beranta.\nIII. mendeko krisialdiarekin, Erromatar Inperioak gainbehera latza pairatu behar izan zuen. Aurrera egiteko, zenbait erromatar agintarik, Dioklezianok besteak beste, erreforma andana abian jarri behar izan zituzten. Berrikuntza prozesu horrek aldaketa ugari eragin zuen arlo frankotan (ekonomikoan, erlijiosoan, sozialean, militarrean...), eta oso bestelako gizartea sortu zen, kristaua, hein handi batean, eta ez hain hiritarra, esate baterako.\nInperioa Ekialdean eta Mendebaldean erdibituta, IV. mendetik aurrera mugaz bestaldeko herriek gero eta presio handiagoa egin zuten Inperioaren aurka. Mugen barneko lehendabiziko porrot garrantzitsua Adrianopoliskoa izan zen (378) godoen kontra. Hainbat herri barbarok 406ko neguan Rhingo ibia zeharkatu ahal izan zuten, eta, 410ean, Erroma bera arpilatu zuten godoek. Azkenean, Mendebaldeko Inperioa 476an erori zen, Romulo Augustulo azken enperadorea Odoakro buruzagi germaniarrak boteretik kanporatzean.\nEkialdeko Inperioak Mendebaldekoak izan ziren lurraldeen gaineko jabetza aldarrikatu zuen, eta Justiniano enperadorea zela, zati handi samarra bereganatu zuten. Alabaina, Mendebaldeko Europa herri barbaroen erregetzaren azpian geratu zen.\nGoi Erdi Aroa.\nMigrazioak.\nGermaniarren migrazioak aspaldikoak ziren, godoak Itsaso Beltzara III. mendean ere iritsi baitziren. Hala ere, hunoen etorrerak (372\u2013375) egoera aldatu zuen. Izan ere, hunoen gerrarako ahalmenaren aurrean, godoek ekialdera mugitu behar izan zuten, erromatarren lurraldera hain zuzen ere (376). Godoek Adrianopolisko guduan erromatar armada garaitu zuten 378an. Hortik aurrera, germaniarrak erromatarren buruhauste nagusia bilakatu ziren.\nHunoen presiopean ere, beste herri germaniarrak Inperioan sartu ziren. Vandaloak, suebiarrak eta alanarrak Rhin zeharkatu zuten 406ko neguan, Mainztik hurbil. Burgundiarrek eta alamanarrek laster jarraitu zieten.\nVandaloek, suebiarrek eta alanarrek, Galia zeharkatuta, Iberiar penintsulan sartu ziren 409an. Suebiarrak ipar-mendebaldean kokatu ziren, baina beste biak, 429an Afrikara igaro eta, Inperioko probintzia horiek azpiratu zituzten Genserikoren agindupean.\nBisigodoak 418an finkatu ziren Tolosaren inguruan itun (\"foedus\") baten bidez. Burgundiarrek Lyon hartuta (457), Rodano eta Saonaren arroetan hedatu ziren hurrengo hurteetan. Frankoek Klovis zuten buru nagusia (481\u2013511). Honen zuzendaritzapean, kristau bihurtzeaz gain, Galiako iparraldean gotortzetik bisigodoak garaitzera (506) eta hegoaldera mugiaraztera iritsi ziren.\nAngloak, jutuak eta saxoiak Britainia Handira migratzen ziren, 442tik erromatar armadarik gabe. Hainbat britainiarrek kontinentera jo zuten, beste Bretainia bat sortuz. Teodoriko buru zuten ostrogodoek Italia okupatu zuten. Alamaniarrak, bavariarrak, turingiarrak eta saxoiak Rhin aldera finkatu ziren.\nNolanahi ere, hauek ez ziren Goi Erdi Aroan Mendebaldeko Europak jaso zituen inbasio bakarrak. Bikingoak Europa osoan zehar VIII. mendez geroztik. Norvegiarrak Ozeano Atlantikoan mugitu ziren batik bat. Britainia Handia eta Irlanda arpilatu zituzten nagusiki, baina Frantzia eta Iberiar penintsula ere (Gartzia I\u00f1igez Iru\u00f1eko buruzagia bahitu zuten). Islandiara (860) eta Groenlandiara era iritsi ziren. Daniarrek Mantxako Kanalean arpilatu zuten gehienbat. Ingalaterrako koroa lortu zuten Knut Handiarekin, eta Frantzian, 911n, Normandian finkatu ziren. Suediarrak ekialdean mugitu ziren, Itsaso Baltikotik Beltzaraino. Salerosketarako kokaguneak finkatu ziren Errusiako estepetan, eta Konstantinoplako merkataritzan parte-hartze handia izan zuten.\nBeste aldetik, Erdialdeko Asiatik ere hainbat herri iritsi zen Europaraino. Balkanetara, bulgariarrak etorri ziren. Zonalde horretan, aurreko mendeetan emeki-emeki zabaldu ziren eslaboak botere-hutsuneaz baliatuta. Hungariarrak Erdialdeko Europara IX. mendearen amaieran iritsi ziren. Hortik, ingurunea arpilatu zuten harik eta Oton I.ak 955ean garaitu zituen.\nIslamaren hedapena (632\u2013750).\nMuhammad profetaren heriotzaren ostean, islamaren buru edo kalifa Abu Bakr (632\u2013634) bihurtu zen. Haren zuzendaritzapean Arabiar Penintsularen erdialdea musulmanen menpean geratu zen. Umar I.a bigarren kalifarekin (634\u2013644), \u00abfededunen burua\u00bb (\"am\u012br al-mu 'min\u012bn\") titulua hartuta, Siria, Jordania, Palestina eta Irak bereganatu zituzten islamdarrek 630eko urteetan. Egipto Utman hirugarren kalifak konkistatu zuen 645ean Bizantziar Inperiotik. Ali ondorengoarekin batera, lehendabiziko lau kalifa hauek islam garbiaren urrezko aroan gobernatu zuten buruak dira musulmanen ikuspuntutik.\nAli Muhammaden suhiaren agintaldia Utmanen heriotzaren gaineko zalantzekin hasi zen. Hori zela eta, borroka eta Lehen Gerra Zibil Islamdarra piztu ziren, Muawiya Siriako gobernadoreak bultzatuta. Kufa hirian otoitzen ari zela Ali hil zutenean, Muawiya I.ak boterea bereganatu zuen Omeiatar leinua sortuz eta hiriburua Damaskon ezarriz. Aliren jarraitzaileak, azkenean, xii bilakatu ziren. Omeiarren erpina Abd al-Malik (685\u2013705) kalifaren agintaldiarekin etorri zen. Izan ere, Erdialdeko Asia eta Iparraldeko Afrika azpiratzeaz gain, estatua arabiartu zuen, greziarren eta persiarren ordez, funtzionario arabiarrak jarri baitzituen.\nIberiar penintsularen konkista 711n hasi zen, Guadaleteko guduan bisigodoak garaitzean. Hurrengo zortzi urteetan penintsula osoa bereganatu zuten, gehienetan tokian tokiko nobleziarekin izandako bake itunen bidez. Euskal Herrira ere iritsi ziren, Iru\u00f1ean Gazteluko Plazako azken indusketek erakutsi duten moduan. Iparralderago ere joan ziren, harik eta Toursko guduan Karlos Martel frankoen buruzagiak garaitu zituen arte (732).\nKonstantinopla bera ere hartzen saiatu ziren (717). Porrot egindakoan, Omeiarren ospeak behera egin zuen. Azkenean, 750ean, Abasidar leinuak Omeiarrak boteretik kendu zituen, hiriburua Bagdadera mugituz. Ia-ia omeiarren klan osoa erail zuten, baina printze bat, Abd al-Rahman I.a, bizirik Iberiar penintsulara heldu ahal izan zen. Hor, Kordobako Emirerria sortu zuen (756), abasidarren inperiotik at. Musulmanen estatu batua bereizteko lehendabiziko pausua izan zen hori, IX. mendean zehar desegin baitzen.\nKarolingiarrak.\nMendebaldeko Erromatar Inperioaren desagerpenaren ondoren sortu ziren erresumen artea, frankoena boteretsuena izan zen. Hala ere, VI. eta, batez ere, VII. mendeetan barne borroka andana gertatu ziren erresuma horren eratorritako Neustria eta Austrasia izeneko erresumen artean. Azkenean, merovingiar errege horien boterea oso ahulduta suertatu zen, haien menpe teorikoko seneskalen mesederako. Seneskal horietako bat Karlos Martel izan zen, musulmanak Toursko guduan garaitu zituena (732). Haren seme Pepin Laburrak boterea \"de jure\" hartu zuen azkenean 752an, legezko erregea, Txilderiko III.a, kanporatuta.\nNolanahi ere, karolingiarren errege nabarmenena Pepinen semea izan zen, Karlos Handia edo Karlomagno zeritzona. Boterea 768an hartuta, laster konkista-kanpainari ekin zion: Iparraldeko Italia (774), Iberiar penintsulako iparraldea (Bartzelona 800ean konkistatu zuen, baina Orreagako guduan -778- galtzaile atera ziren frankoak), zein saxoien, bavariarren, avararren eta eslaviarren aurkakoak. Hori zela eta, Karlos Handiaren mendean lurralde itzela geratu zen, erromatar garaietatik ezagutzen ez zen bezalakoa. Honela, 800ko gabonean, Aita Santuak Karlos Handia enperadore izendatu zuen, hain handia ikusten zen bere boterea. Lurralde eskerga horretan justizia-sistema berria, eliza-erreforma (liturgia bakarra izan zezan) eta kultura-suspertzea bultzatu zituen Karlos Handiak. Izan ere Karolingiar Pizkundeaz hitz egiten da garai honetako kulturaz mintzatzerakoan.\nKarlos Handiak ondorengo bakarra izan zuen, Ludoviko Pio. Honen heriotzean, halere, bere semeek borrokatzeari ekin zioten boterea bereganatu nahian. Azkenean Inperioa bereizi behar izan zen hiru semeen artean Verdungo Itunari esker (843). Lotario I.ak, zaharrenak, enperadore titulua, Italia (zonalde honek enperadore-titulua eramateko legitimazioa ematen baitzuen), frankoen erresumaren muina, Aachenen ingurua (Rhinen ahoa) eta bi hauek lotzen zituen zonaldea, hau da, inperioaren erdialdea. Ludwig Germaniarrak Ekialdeko Frantzia jaso zuen eta Karlos Burusoilak Mendebaldekoa. Hurrengo urteetan, erresuma horiek areago banandu ziren, harik eta, 887an, enperadore-titulua desagertu zen arte, ez baitzegoen ohore hori eramatea merezi zuen inor. Urte horietan mehatxu ugari pairatu behar izan zituzten Mendebaldeko Europan, bikingoen zein Erdialdeko Asiatik etorritako herrien (hungariarrak esaterako) eskuetatik. Arrisku horiek X. mendean desagertuta edo gaindituta, 955ean enperadore titulua berreskuratu zen, baina horko horretan soilik Ekialdeko Frantziari, Germaniako Erromatar Inperio Sainduari hain zuzen ere, zegokion.\nBizantziar Inperioa.\nErromatarren ondorengotzak ekialdean jarraitu zuen, Konstantinopla hiriburu zuen Bizantziar Inperioan hain zuzen ere. Ekialdeko merkataritza-bideak kontrolpean, inperio aberatsa zen. Gainera, armada boteretsuagoa eta diplomazia garatuagoa edukita, barbaroen migrazioei eutsi ahal izan zien.\nMendebaldean galdutakoa ere berreskuratzen saiatu ziren Justiniano I.aren agintaldian (527\u2013565). Izan ere, Italian, Iparraldeko Afrikan eta Iberiar penintsulako hegoaldean ere bere agindua zabaltzea lortu zuten. Horretaz gain, Justinianok erromatar legea kode batean idatzi zuen, (zeinek Europako hainbat tokitan XIX. mendera arte ere iraun zuen), eta garaiko eraikinik teknikoki garatuena eta handiena, Hagia Sofia, altxatu zuen.\nJustinianoren ondorengo batzuek, Mauriziok eta Herakliok avararren, bulgariarren eta eslaviarren inbasioei eutsi behar izan zieten. Konstantinoplak, garaiko Europako hiririk handienak, persiarren eta avararren setioa pairatu behar izan zuen 626an. Persiarren arriskua gainditu zuen Herakliok, haien hiriburua hartuta eta haien monarka erailda. Nolanahi ere, Heraklio oraindik ere bizirik zegoen arabiarren izugarrizko hedapena ikusteko. Ehun urte baino epe laburragoan, Siria, Palestina, Egipto eta Iparraldeko Afrika bereganatu zituzten erraztasun txundigarriaz. Izan ere, erlijioaren aldetik zegoen batasun ezak (heresia andana sortu ziren, monofisismoa eta nestorianismoa nabarmenak izanik) erraztu zuen musulman bihurtzeko prozesua.\nInperioa oso ahulduta suertatu zen, nahiz eta Heraklioren ondorengoek Konstantinopla salbon utzi zuten bi arabiar setioetatik (674\u2013677 eta 717). VIII. eta IX. mendeetan inperioa Ikonoklasiaren Auziak suntsitu zuen, gorteko alderdien ezberdinen arteko borrokek areagotuta. Bulgariarrak eta eslaviarrak gatazka horietaz probestu ziren Iliria, Trazia eta Grezia bera inbaditzeko.\nMehatxu hauei aurre egiteko, administrazio-sistema berria abian jarri zen. Tokian tokiko administrazio zibila zein militarra jeneral baten esku utzi ziren. Dena den, mazedoniar leinuaren eskutik (867) baino ez ziren arazo horiek gainditu, beste urrezko aro bati hasiera emanez. Nizeforo Fokas gisako jeneral arrakastatsuei esker mugak hedatu ziren, eta Leon VI.a eta Konstantino VII.a gisako enperadoreekin kultura loratu zen berriro Konstantinoplan.\nEnperadore hauek, berriz, ez zeukaten Mendebaldean gertatzen zenaren gainean interes handirik, nahiz eta Karlos Handiaren koroazio inperialaren aurrean (800) protestak zabaldu zituzten. Nolanahi ere, frankoen hedapenen ondorioz, eslaviarrek hegoaldera jo zuten. Izan ere, VII. mendean, Danubioaren hegoaldera eta Dnieperren ekialdera mugitu ziren.\nErdi Aro Klasikoa.\nEuropako susperraldia.\nOro har, historialarien artean garai honen inguruan ikusmolde baikorragoa dago, aurreko eta ondorengo aroen aldean batez ere. Izan ere, Erdi Aro Klasikoan (Goi Erdi Aroa ere hainbatetan deituta) Europak bizitzako arlo gehienetan gora egin zuen. Hasteko eskandinaviarrak eta hungariarrak kristautu eta baketu ziren. Zenbait erresumak, Frantziakoak, Ingalaterrakoak, Gaztelakoak edo Aragoikoak, botere handia eskuratu zuten, estatuaren funtzionamendu garatuari esker. Mongoldar inbasioak izan ezik, garai honetan Europak ez zuen kanpoko inbasiorik jasan behar.\nHala ere, ezaugarri behinena populazioaren handitzea izan zen, eta, lehengo mendeetan ez bezala, hiriak suspertzea eta zabalzea Europan zehar. Antzinaroko hiriak Mediterraneoaren inguruan kokatuta bazeuden, oraingo honetan Erdialdeko eta Iparraldeko Europan ere loratu ziren, itsasoz edo ibaiez elkarren artean lotuta. Epe honen amaierako, Parisek 200.000 biztanle inguru izanen zituen. Iparraldeko Italian zein Flandrian, hein batean edo bestean bere burua gobernatzen zuten hiriak izugarri handitu ziren, kontinente osoko ekonomia suspertuz. Itsaso Baltiko inguruko hiriak Hansan batu ziren, eta Italiako hiri-estatuek, Veneziak, Genoak edo Pisak esaterako, Mediterraneo osoan zehar zabaldu zuten merkatua.\nAro honetan Europako zibilizazioa hedatu zen, era bortitzean gehienetan. Iberiar penintsulan eta Ekialde Hurbilean musulmanen kontra jo zen. Baina kontinenteko ipar-ekialderaino ere Europako ezaugarri kulturalak iritsi ziren. Hor, Iparraldeko Gurutzadak eta erresuma kristauen aurrerapenak zirela eta, jatorrizko paganoak, baltiarrak eta finlandiarrak batik bat, europartu ziren.\nGatazkak.\nKanpoko inbasioak amaitu arren, Europan barneko borrokak ez ziren desagertu. Ingalaterran, normandiarren inbasioak (Hastingseko gudua, 1066) daniarren agintaldia amaiarazi zuen. Normandiako kontea Ingalaterrako errege bihurtzeak Frantziarekiko gatazkak areagotu zituen. Izan ere, Normandiako kontea izanik, \"de jure\", Frantziako erregearen menpe zegoen Ingalaterrakoa, baina praktikan, boteretsuagoa zen, ezkontza-politika zela-eta, Frantziako mendebaldeko zati handia kontrolatzen baitzuen (Angevinar Inperioa deitu zaio zonalde horri). Nolanahi ere, zenbait errege ahaltsuei esker, Filipe Augustori (1180\u20131223) esaterako, Ingalaterra garaitu (Bouvinesko gudua, 1214) eta herrialdea Europako indartsuena bilakatu zen, hala nola Saint Louis (1226\u20131270) edo Filipe Ederraren (1285\u20131314) agintaldiekin. Ingalaterran, Joan \"Lurgabea\" erregeak \"Magna Carta\" eman behar izan zion nobleziari, hainbat eskubide bermatuz.\nKarolingiar Inperioa amaituta, Frantziak bere bidera jo zuen Hughes Capet erregearen garaietatik. Ekialdeagoan, Germaniako Erromatar Inperio Santua osatu zen 962an, Oton I.aren eskutik. Kristautasunaren nagusiarengatik Aita Santuekiko gatazka hasi zen, inbestidurak nork izendatuko zituen gainean hain zuzen ere. Heinrich IV.a (1084\u20131106) eskumikatu zuten, eta bakea ez zen lortu Wormseko Hitzarmena adostu zen arte (1122). Hurrengo enperadoreek Italian ematen zuten denbora gehiena, eta tokian tokiko printze alemaniarrek boterea bereganatu zuten. Ekialdera hedatzen hasi ziren orduan, eslaviar paganoen eremuetara, hainbatetan Gurutzada deituta.\nMusulmanen kontrako borroka ere ohikoa izan zen, batez ere Iberiar penintsulan, Sizilian eta Ekialde Hurbilean. Iberiar penintsulan, Erdi Aro Klasikoaren epean konkista gehiena burutu zen: 1300erako Granadako erresumak baino ez zirauen zutik, Portugal eta Aragoi erresumek bere errekonkista amaituta. Sizilia ere musulmanen menpean egon zen harik eta XI. mendean, Roger I.a buru zuen armada normandiar batek konkistatu zuen 1091rako.\nGarai honetako beste ezaugarri behinenetakoa gurutzadak izan ziren. Ezagunenak Lurralde Santuak askatzera Ekialde Hurbilera zihoazenak izan ziren, baina Iberiar penintsulan, Itsaso Baltikoan edo heresien aurka ere gertatu ziren. Palestinari dagokionez, Urbano II.a Aita Santuak deituta hasi zen lehenengoa. Jerusalem 1099an hartu zuten, eta kristauen esku jarraitu zen 1187an Saladinok berriro hartu zuen arte. Europako errege nagusiek (Frantziakoak, Ingalaterrakoak eta enperadoreak) Hirugarren Gurutzada (1190) burutu bazuten ere, ezin izan zuten hiria berriz konkistatu. Laugarren Gurutzada jarri zen martxan 1202an, baina Konstantinopla arpilatzea baizik ez zen lortu. Geroztik beste gurutzada batzuk egin arren, ez zeukaten lehenengoen arrakasta lortu, eta, azkenean, kristauak Ekialde Hurbiletik bota zituzten musulmanek Acre hiria hartutakoan (1291).\nPentsamoldea.\nAurreko mendeetan Antzinateko filosofia eta kultura islamdar munduan gorde eta sakondu zen. Mendebaldeko mundu kristauan monasterioetara mugatuta geratu zen. Al-Andalus eta Sizilia musulmanetik bildutakoa eta sortutakoa (zenbaki-sistema berria, algebrako aurrerapausoak...) kristauetara heldu zen. Honela, Aristotelesen lana eta zientzia islamdarra hain erruz itzuli ziren latinera non XII. mendeko Pizkundeaz mintzatu den.\nGainera, XI. mendetik aurrera Europa osoan zehar ikasteko toki berria, unibertsitatea, zabaldu zen. Hor, filosofia berria, eskolastizismoa, garatu zen, Antselmo Canterburykoak lehendabiziz eraginda (1033\u20131109). Eskolastikoek uste zuten Eliza Katolikoaren dotrina ikasketa, arrazoi eta logikaren bidez bultzatu behar zela, platondar eta augustinar pentsamoldetik aldenduz eta Aristotelesengana hurbiltzea Enpirismoan oinarrituta. Eskolastiko nabarmenduak Tomas Akinokoa, Alberto Magno, Bonaventura, Abelardo edo Petri Lombardo izan ziren. Beste aldetik Duns Scoto, Gilen Ockhamkoa, edo Bernardo Clairvauxkoa beste pentsalari nabarmenduak ere izan ziren.\nFilosofian ez ezik, artean (eskulturan, musikan eta arkitekturan batik bat) aurrerapauso handiak eman ziren. Garai honetan katedral franko eraiki ziren Europa osoan zehar, hasieran estilo erromanikoan eta geroago gotikoan.\nKultura eta pentsamendua Elizari lotuta zeuden ezinbestez aro honetan, eta ikusmolde berriek Elizan barnan ere eragina izan zuten. Lehen monasterio-erreforma nagusia X. mendekoa izan zen, non Cluny (909an sortua) monasterioaren bitartez saiatu zen jatorrizko diziplinetara itzultzen. Izan ere, bizitza zuzena izan ezean, mojek zeregin garrantzitsuak, Jaingoikoari bertutetsuentzat mundu hobea eskatzeak alegia, haien izatearen beraren arrazoiak, zentzua galtzen zuen. Zistertar erreforma (1098an sortuta) berriro saiatu zen jatorrizko diziplinara itzultzen klunitarrek bizkarra eman ziotelakoan.\nNolanahi ere, erreforma batzuek elizen mugak gainditzen zituzten. Waldotarrak eta \"humiliati\" gaitzetsi zituzten kalostrapeko bizitza ez onartzeagatik. Kataroek bere burua baizik ez zuten garbitzat jotzen. Eskeko ordenak, ordea, onartu zituzten Aita Santuek XIII. mendean, eta honela, frantziskotarrak, domingotarrak, karmeldarrak eta agustindarrak sortu ziren, domingotarren kasuan, hein handi batean aipaturiko heresien aurka borrokatzeko.\nBehe Erdi Aroa.\nGainbehera.\nBehe Erdi Aroa gorabeheraz eta lazeriaz betetako epea da. Klima-historialariek dokumentatutako klima aldaketa gertatu zen, eta nekazaritza kaltetuta atera zen. Garaikideek goseteen bidez pairatu behar izan zuten, hala nola 1315\u201317koa.\nEdonola ere, hondamendi larriena 1340ko hamarkadako Izurrite Beltza izan zen. Sua lastoan bezala hedatuta, bakterio-gaixotasun horrek Europako biztanleria txikitu egin zuen, europarren heren bat hil zen, eta hainbat tokitan hildakoen kopurua % 50era ere iritsi zen. Zenbait lekutan XIX. mendera arte ez zen berreskuratu populazio-maila. Landa-eremu ugari biztanlerik gabe geratu ziren. Laborarien murrizketa zela medio, soldatak handitu egin ziren, eta jabeek lurretara lotu nahi izan zituzten langileak.\nGerra ere ohiko bilakatu zen toki batzuetan, hala nola Ehun Urteko Gerra pairatu behar izan zuten tokietan. Bizi-baldintza kaskarrak zirela eta, nahigabea zabaldu eta matxinadak gertatu ziren Europa osoan. Krisialdiari aurre egiteko beste bide bat barneko erlijioa izan zen. Garai hartan Eliza Katolikoa ere krisian egon zen, Mendebaldeko Zismaren garaian elkar onartzen ez zuten hiru Aita Santu izatera iritsi baitzen. Hainbat erreforma-saio egin ziren, arrakastarik gabe, baina nahigabeak bidea irekita utzi zuen XVI. menderako.\nGatazkak.\nGaraiko gatazka nagusia Ingalaterra eta Frantziaren arteko Ehun Urteko Gerra izan zen (1337\u20131453). Agincourteko guduaren ondoren (1415) Ingalaterrako Henry V.a bi erresuma batzeko zorian zegoela zirudien, baina Jeanne d'Arc-en parte-hartze erabakigarriak Frantziari eraman zion garaipena. Horren ostean, Ingalaterran gerra zibila piztu zen, Arrosen Gerra (1455\u20131485). Frantzian, Ingalaterra kanporatu arren, Borgoinako konderria eta Herbehereetako Borgoina Germaniako Erromatar Inperio Saindua sartu ziren.\nInperioaren koroa habsburgotarren eskuetara igaro zen 1438an, non Inperioa desegin arte (1806) iraun zuen. Nolanahi ere, Inperioak zatikatuta jarraitzen zuen, eta benetako boterea tokian tokiko nobleziak edo Hansa hiri merkatarien elkarteak zeukaten. Eskandinavian, Kalmarko Batasuna sortu zen 1397an, Suedia, Danimarka eta Norvegia batuta. Groenlandiako norvegiar kolonia desagertu egin zen XV. mendean, ziurrenik eguraldi gogorra zela kausa.\nEkialdean Lituaniako Dukerri Handia sortu zen. Ekialderago, Urrezko Horda garaituta (1380), Moskuko Dukerri Handia bihurtu zen tokiko botere nagusia. Ivan III.ak, Novgorod konkistatzean, Errusiaren oinarriak ezarri zituen.\nBizantziar Inperioari dagokionez, politikoki eta kulturalki denbora luzez Ekialdeko Mediterraneoa menperatu ondoren, 1453an Konstantinopla otomandarren menpean erori zen, nahiz eta orduko estatu oso txikia izan. Mediterraneoko botere berria Aragoi izan zen, zeinek erresuma asko batu zituen leinu batean. Italian Medici sendia buru zuen Florentzia nabarmendu zen hiri-estatuen artean, eta XV. mendean Pizkunde artistikoa garatu zen bertan.\nEstatuaren indartzea.\nBehe Erdi Aroan monarkian oinarritutako nazio-estatu indartsuak sortu ziren, batik bat Ingalaterran, Frantzian eta Iberiar penintsulan (Portugal, Gaztela, Nafarroa eta Aragoi).\nGarai honetako gatazka luzeek, Ingalaterra eta Frantziaren artean borrokatutako Ehun Urteko Gerrak kasu, erresumarekiko erregeen boterea areagotu zuten. Gerra-premiak estatuaren eraginkortasuna handitu zuen. Administrazioa burokrazia ikasiaren esku geratu zen, zeinek postua erregeari zor zion, harekiko leialtasuna bermatuta.\nNobleziarekin adostasuna bilatu zuten erregeek parlamentuen estreinako bertsioen bidez: Frantziako Estatu Orokorrak, Ingalaterrako Parlamentua, Nafarroako Gorteak... Merkatariek gobernatutako hiriek ere beren tokia izan zuten biltzar horietan, eta, oro har, erregeak babestu zituzten hirien ordezkariek. Horrek tokian tokiko jaunengandik aldentzen utzi zien monarkei. XIV. eta XV. mendeetan lortutako boterearen ondorioz, Behe Erdi Aroko erregeek benetako estatu modernoen lehenengo zutabeak eraiki zituzten: erregeen nahietara zergak ezarri, gerra deklaratu edo legeak sortu ahal zen. XV. mendearen bigarren erdirako, Ingalaterrako Henry VII.ak edo Frantziako Louis XI.ak gobernatu ahal izan zuten, baroien esku-sartzea nabaritu gabe.\nElizaren gorabeherak.\nFilipe Ederraren garaietatik, Aita Santuak frantziar koroaren azpian geratu ziren. Izan ere, 1309an, San Petriren ondorengoen egoitza Erromatik Avignonera eraman zuten. Honi, \"Aita Santuen Babiloniako presoaldia\" (juduen Babiloniako presoaldia gogoraraziz) deitu zitzaion. Azkenean, 1377an, Aita Santuak Erromara itzultzea erabaki zuen. Alabaina Avignonen eta Erroman Aita Santu desberdinak aukeratu zituzten, eta, ondorioz, Mendebaldeko Zisma (1378\u20131417) sortu zen.\nKonstanzako kontzilioan (1414\u20131418) Aita Santu bakarra ezarri zen berriro. Kontzilio edo biltzarren sistema aintzat hartu zen Elizaren barneko arazoak konpontzeko, baina berehala arbuiatu zen. Batasun berria gorabehera, Mendebaldeko Zismak kalte handia eragin zuen kristautasunean barnan.\nEliza Katolikoen arazoak konpondu nahian, barnetik erreformatzeko hainbat mugimenduak sortu ziren. Horietako bat Oxfordeko Unibertsitateko irakasle John Wyclifena (1325 inguru - 1384) izan zen. Wyclifek adierazi zuen Biblia baino beste autoritate-iturririk ez zegoela erlijio auziei zegokienez. Halaber, transubstantziazio, zelibato edo indulgentzien aurka mintzatu zen. Ingalaterran jarraitzaleak, lolardarrak izenekoak, lortu arren, azkenean bertan behera geratu zen mugimendua.\nJan Hus (1369\u20131415) txekiarraren irakaspenak John Wyclifenetan oinarrituta zeuden. Nolanahi ere, haren jarraitzaileek, hustarrek, lolardarrek baino eragin politiko handiagoa izan zuten. Itzala handia eskuratu zuen Husek Bohemian, eta 1415ean heresiarengatik erre zutenean, matxinada eta Hustar gerrak piztu ziren.\nHorrek guztiak eragin zuen elizarekiko nahigabea XVI. mendeko Martin Lutherren erreformaren aurrekari eta eragile nagusienetakoa izan zen."}
{"id": "35959", "revid": "237", "url": "https://eu.wikipedia.org/wiki?curid=35959", "title": "Erdi Aro", "text": ""}
{"id": "35961", "revid": "448", "url": "https://eu.wikipedia.org/wiki?curid=35961", "title": "Literatura europar", "text": ""}
{"id": "35962", "revid": "90799", "url": "https://eu.wikipedia.org/wiki?curid=35962", "title": "Osasun", "text": "Osasuna energia efizientzia maximoarekin lortu, eraldatu, erabili eta banatzeko sistema biologiko batek duen gaitasuna da. Osasuna ez da gaixotasuna; ez, dagoeneko, egoera soiltzat hartu behar; hain zuzen, Munduko Osasun Erakundeak horrela definitu zuen: \u00abOsasuna ongizate fisiko, mental eta sozialaren egoera erabatekoa da, eta ez bakarrik gaixotasun eza\u00bb\".\" Definizio hau, hala ere, eztabaidatua da, batez ere, ez duelako balio operatiborik eta ezin delako osasun-estrategiarik eraiki \"erabatekoa\" hitzaren erabilera dela eta. Beste definizio batzuetan, osasuna eta asebetetze pertsonala lotzen dira.\nEtimologia.\nAitzineuskaraz: \"*os(a)-arzun\" \u00abosotasun\u00bb, Koldo Mitxelenaren ikerketen arabera.\nHistoria.\nOsasunaren esanahia eboluzionatu egin du denborarekin. Ikuspegi biomedikoari eutsiz, osasunaren hasierako definizioek gorputzaren funtzionatzeko gaitasunaren gaian zentratu ziren; osasuna eritasunak noizean behin eten zezakeen funtzio normalaren egoera gisa ikusten zen. Osasunaren definizio horren adibide bat honako hau da: \u00abosotasun anatomiko, fisiologiko eta psikologikoz ezaugarritzen den egoera; pertsonalki baloratzen diren familia, lan eta komunitateko eginkizunak betetzeko gaitasuna; estres fisiko, biologiko, psikologiko eta sozialari aurre egiteko gaitasuna\u00bb. Orduan, 1948an, aurreko definizioetatik erabat aldenduz, Osasunaren Mundu Erakundeak (OME) goi mailako definizio bat proposatu zuen osasuna ongizatearekin lotuz: \u00abongizate fisiko, mental eta sozialari dagokionez, eta ez gaixotasunik eta eritasunik eza soilik\u00bb. Zenbaitek definizio hori berritzailetzat jo bazuten ere, lausoa eta zabalegia zela ere kritikatu zuten, eta ez zen neurgarritzat jo. Denbora luzez, ideal ez-praktiko gisa alde batera utzi zuten, eta osasunari buruzko eztabaida gehienak eredu biomedikoaren praktikotasunera itzuli ziren. \nGaixotasuna egoera gisa ikustetik prozesu gisa pentsatzera igaro zen moduan, aldaketa bera gertatu zen osasunaren definizioetan. Berriz ere, OMEk protagonismoa izan zuen 1980ko hamarkadan osasuna sustatzeko mugimenduaren garapena bultzatu zuenean. Horrek osasunaren kontzepzio berri bat ekarri zuen, ez egoera gisa, erresilientzia dinamikoan baizik, hots, \u00abbizitzeko baliabide gisa\u00bb. 1984an, OMEk osasunaren definizioa berrikusi zuen: \u00abNorbanako edo talde batek nahiak gauzatzeko eta beharrak asetzeko eta ingurumena aldatzeko edo aurre egiteko gai den zenbateraino den. Osasuna eguneroko bizitzarako baliabide bat da, ez bizitzeko helburua; kontzeptu positiboa da, baliabide sozialak eta pertsonalak azpimarratzen dituena, baita gaitasun fisikoak ere\u00bb. Horrela, osasunak homeostasia mantentzeko eta gertakari kaltegarrietatik berreskuratzeko gaitasunari egiten zion erreferentzia. Osasun mentala, intelektuala, emozionala eta soziala pertsona batek estresa kudeatzeko, trebetasunak eskuratzeko, harremanak mantentzeko duen gaitasunari esaten zitzaion, eta horrek guztiak erresilientziarako eta bizimodu independenterako baliabideak osatzen ditu. Horrek aukera asko zabaltzen ditu osasuna irakatsi, indartu eta ikasteko.\n1970eko hamarkadaren amaieratik, Healthy People Programa federala Estatu Batuetako biztanleriaren osasuna hobetzeko planteamenduaren osagai ikusgarria izan da. Hamarkada bakoitzean, Healthy People-en bertsio berri bat argitaratzen da, helburu eguneratuak eta hurrengo hamar urteetan osasuna hobetzeko gai-arloak eta helburu kuantifikagarriak identifikatzen dituena, puntu horretan aurrerapen edo faltak ebaluatuz. Aurrerapena helburu askotara mugatu da AEBko osasun sistema deszentralizatu eta koordinatu gabeko baten testuinguruan, Healthy Peoplek duten eraginkortasunari buruzko kezka sortuz. Healthy People 2020-k protagonismo handiagoa ematen die osasunaren sustapenari eta prebentzio-ikuspegiei, eta arreta nabarmena gehitzen dio osasunaren determinatzaile sozialei aurre egitearen garrantziari. Interfaze digital hedatu berri batek erabilera eta hedapena errazten ditu iraganean ekoitzitako liburu inprimatu handiak baino. Aldaketa horiek Healthy Peopleetan izango duten eragina datozen urteetan zehaztuko da.\nOsasun-arazoak prebenitzeko edo sendatzeko eta gizakien osasun ona sustatzeko jarduera sistematikoak osasun-hornitzaileek egiten dituzte. Animalien osasunari buruzko aplikazioak albaitaritza zientziek estaltzen dituzte. \"Osasuntsu\" terminoa ere asko erabiltzen da bizirik gabeko erakunde mota askoren testuinguruan eta gizakien onurarako duten inpaktuetan, hala nola komunitate osasuntsuen, hiri osasuntsuen edo ingurune osasuntsuen zentzuan. Osasun-arloko esku-hartzeez eta pertsona baten inguruaz gain, beste hainbat faktorek gizabanakoen osasun-egoeran eragina dutela ezagutzen da. Horiei \u00abosasunaren determinatzaileak\u00bb esaten zaie, eta horien artean daude norbanakoaren jatorria, bizimodua, egoera ekonomikoa, gizarte-baldintzak eta espiritualtasuna; ikerketek frogatu dute estresak gizakien osasunean asko eragin dezakeela.\nXXI. mendearen lehen hamarkadan, osasuna gaitasun gisa kontzeptualizatzeak ateak ireki zizkion autoebaluazioei gizakien osasuna hobetzera zuzendutako ahaleginen errendimendua epaitzeko adierazle nagusi bilakatzeko ateak. Era berean, gaixotasun kroniko anitz edo egoera terminal baten aurrean egonda ere, pertsona oro osasuntsu sentitzeko eta osasunaren baldintzatzaileak berriro aztertzeko aukera ere sortu zen (gaixotasunaren prebalentziaren murrizketan zentratzen den ikuspegi tradizionaletik aldenduta).\nOsasunaren esparruak.\nJarduera fisikoa.\nGiharren uzkurdurak eragiten dituzten gorputzeko mugimenduak egitea, aldi berean, energia kontsumoa ere gehituz. Horren barruan sartzen dira eguneroko errutinako jarduerak, esaterako, etxeko lanak, erosketak egitea, lanera joatea.\nAriketa fisikoa.\nAriketa fisikoa deritzo edozein jarduera fisikoari, non bakoitzaren forma fisikoa hobetzen edo mantentzen den osasuna edo pertsona beraren ongizatea garatzeko. Hau aurrera eramaten da arrazoi ezberdinengatik: adibidez, giharren hobekuntza edo sistema kardiobaskularraren garapenerako, atletismoari lotutako gaitasunak garatzeko, kirola egiteko edo gantzak erretzeko.\nAktibitate hauek gorputzeko zati edo gaitasun ezberdinak hobetzeko balio dute, hala nola indarra, bizkortasuna, erresistenzia, flexibilitatea edo malgutasuna. Ariketa fisikoa, batzuetan, gorputzean daukagun arazo zehatz baten konponbidea bilatzeko erabili ahal da. Ariketa fisikoak gure egoera psikikoa hobetzen ere laguntzen digu, gure oroimena, edota gure itxura fisikoa. Aktibitate fisiko luzatuak bizitza luza dezake, eta osasuna hobetu. Energia askaketek tensioa eta estresa jaitsi dezakete, horretaz gain, jangura areagotu eta kaloriak erre ere.\nAriketa fisikoaren onurak:\nAriketa fisikoa egiten den intentsitatearen arabera, honela sailkatzen da:\n6-17 urte bitarteko gazteetan, ariketa fisikoa egitea lagungarria da:\n6-17 urte bitarteko gazteentzat gomendioak:\nAriketa terapeutikoa.\nAriketa fisiko programa baten preskripzioan datza, non pazientearen lan boluntarioa eskatzen duen. Hau da, gihar uzkurdura eta gorputzeko mugimendua eskatzen ditu, sintomak arindu, funtzionamendua hobetu edota osasunaren narriadura saihesteko helburuarekin.\nHigienea.\nHigienea (grekera zaharreko \u1f55\u03b3\u03b9\u03b5\u03b9\u03bd\u03bf\u03bd (\"hugieinon\") hitzetik, euskaraz \u00abosasun\u00bb) osasunaren kalterako izan daitezkeen eragileak kontrolatzeko ezagutza, teknika eta jokabideen multzoa da. Higienearen helburuak, garbitasunaz haraindi, gizakien eta berarekin bizi diren animalien gaixotasunak prebenitzea eta ongizatea hobetzea da. Zabalago, higienea bizitzaren artea ere badela esan daiteke arlo pribatuan (elikadura, atsedena, oreka pertsonala) eta publikoan (elkartasunezko gizarte-egitura eta naturarekiko errespetua).\nHigienea zenbait arlotan garatzen da. Higiene pertsonala giza gorputza zaindu eta garbitzeko praktiken multzoa da, norberaren osasun eta ongizatearen alde. Higiene pertsonala kultura elementu garrantzitsua da, eta familian ikasi, eta praktikatzen da. Gizarte-harremanak sortu ahal izateko, elementu garrantzitsua izaten da, nor bere buruarekin atseginez modu bat izateaz gainera. Beste alde batetik, elikagaien ekoizpen, tratamendu eta kontserbazioa ere higienearen helburuak dira bromatologia arloaren baitan. Ingurumenaren higienea ere garrantzitsua da: etxeak, kaleak, lantegiak, eskolak eta ingurumenaren osagaiak ere badiren lurra, ura eta haizea garbiak izan behar dira osasun eta ongizatearen alde, giza jardueraren hondakinak modu egokian kudeatuz. Higienea lantokietan ere garatzen da langileengan gaixotasunak eragin ditzaketen faktore eta arriskuei aurre eginez. Zikinkeria eta mikroorganismoak ekidin eta garbitasuna bultzatzeaz gainera, higienea, adiera zabalean, ariketa fisikoa, elikadura eta atsedena ere bada. Zarata ere higienearen aurkako eragilea dela esan daiteke.\nElikadura.\nElikadura izaki bizidunek janaria edo elikagaiak barneratzeko prozesuen multzoa da. Elikaduraren xedea da izaki bizidunek beren funtzio nagusiak betetzeko behar duten energia eskuratzea. Organismo heterotrofoek beste izaki bizidun batzuk kontsumitzen dituzte, eta autotrofoek materia inorganikoa eta energia iturri bat (gehienetan eguzkia) erabiltzen dute energia barneratzeko.\nDieta orekatua pertsona baten beharrizan nutrizionalak asetzeko gai den elikadura-plangitza da. Horiek dira FEO/OME-k ezarritako nutrizio-jarraibideak. Jarraian, elikagai taldeak aurkeztuko dira elikagai talde hauetatik lortutako energia eguneko energia ekarpenaren zenbatekoa izan behar den azalduz.\nBuru-osasuna.\nBuru-osasunak, pertsona baten ongizate emozional eta psikologikoari egiten dio erreferentzia, baina ez dago erabat onartua definizio bakar bat dagoen. Ikerlari eta adituak arazoak dituzte hau definitzeko garaian, izan ere, ezaugarri desberdinak kontuan hartzen dituzten definizioak ematen dituzte, eta horiek herrialde eta kulturaren arabera ere aldatzen dira. OMEk aipatzen du kultura desberdintasunak ere ebaluazio subjetiboek eta teoria profesionalen leihakortasunek \"buru-osasuna\" definitzea zailtzen dutela. Aldi berean, \"buru-osasuna\"-ri definizio zehatz bat ematearen zailtasuna dela eta, \"buru-gaixotasuna\" zehaztea ere zaila da, baina aditu desberdinak diote buru-gaixotasunaren ausentziak ez duela \"buru-osasun\" ona esan nahi. Buru-gaixotasun diagnostiko bat ez izateak ez du zertan esan nahi inolako arazorik ez dagoenik, \"etiketa\" zehatz bat ezin izan zaiola jarri baizik.\nMedLinePlus orrialdean emandako definizioak dio: buru osasunak ongizate emozional eta psikologikoaz gain, soziala ere hartzen duela barnean, pentsatzeko, sentitzeko eta bizitzari aurre egiteko dugun moduan eragiten duela. Honetaz gain, estresa nola kudeatzen dugun, gainontzekoekin nola erlazionatzen garen edo erabakien hartzea ere zehazten du. Bizitzako garai guztietan da garrantzitsua buru osasuna, haurtzarotik nerabezaro eta zahartzaroraino.\nZergatik da garrantzitsua buru osasuna?\nHurrengoetan lagundu dezakeelako: Eguneroko bizitzako estresari aurre egiten, fisikoki osasuntsu egoten, erlazio osasuntsuak izaten, zure komunitatean nabarmen laguntzen, laneko produktibitatea hobetzen edo bakoitzaren potzentzial osoa lortzen. Buru osasunak osasun fisikoan ere eragina izan dezake, adibidez, buruko gaitzek, istripu kardiobaskularrak, B motako diabetesa edo bihotz gaixotasunak izateko arriskua handitu dezakete.\nZerk eragin dezake buru osasunean?\nFaktore desberdin askok izan dezakete eragina buru osasunean:\nOsasun biopsikosoziala.\nOsasun eredu biopsikosozialak dio gorputz bat agente patogeno batekin (birus edo bakteria adibidez) kontaktuan jartzean, ez duela, derrigorrez, gaixotasuna garatuko; bere inmunitate sistema eta zaurgarritasunaren araberakoa izango da hau. Aldi berean, zaurgarritasun hori, pertsonaren bizi ohituren, doikuntza psikologikoaren eta doikuntza sozialaren araberakoa izango dela dio. Beraz, eredu honen arabera, pertsona osasuntsua izango da hiru esparru horietan ongizate bat duena, ez soilik alderdi biologiko edo psikologikoan, esparru horietako bakoitzak besteengan eragina izango duelarik.\nEredu biopsikosoziala vs. eredu biomedikoa.\nBi hauen artean aurki daitezken desberdintasunak nabariak eta ugariak dira. Eredu biomedikoak fisikoari eta fisiologiari ematen dio garrantzia, eta eredu biopsikosozialak prozesu psikologiko eta kognitiboak ere hartzen ditu kontuan giza garapenerako eta baita gaitzen garapenerako ere. Eredu hau faktore emozionalak, sozialak eta portaera faktoreak medikuntza praktikaren baren hartzean datza. Osasun egoeran erabakiagrriak diren hiru alderdiren elkarrekintzan oinarritzen da: biologikoa, psikologikoa eta soziala. Hiruak bata bestearengan eragiten dute, eta, beraz, banaezinak dira. Hala ere, gaur egun, ohikoenak tratazten biologikoak dira, psikologikoak alde batera uzten direlarik eta sozialak izanik gutxien lantzen direnak.\nOsasuna eta atsedena.\nAtsedenak osasunaren arlo desberdinetan eragin zuzena du. Dugun atsedena egokia bada, fase desberdinen bitartez (batez ere lo egiten dugunean), gure gorputza indarberritu egiten da; energia berriztatzen du. Atseden hartzen dugun bitartean eta lo egiten dugun bitartean, gure gorputzean gertatzen diren erreakzio eta prozesuen bidez (batez ere burmuinak edo nerbio-sistemak kontrolatuak), osasuna hobetzen da: gorputzeko ehun desberdinak hazten, eta osatzen dira; inmunitate sistema hobetzen da; metabolismoa azkartzen da (pisuaren kontrola), eta umorea, oroimena, konzentrazioa, burmuinen gaitasuna edo tentsio arteriala gisakoak hobetzen dira.\nOsasunaren Sustapena.\nOsasunaren sustapena, pertsona batek bere osasunean eragiten duten aldagaien kontrola izatea eta, ondorioz, hobetzea ahalbidetzen duen prozesua da.\nOttawa-ko eskutizak (1986) emandako definizioak dioenez, osasunaren sustapena \u00abpertsonei beren osasuna hobetzeko eta horrengan kontrol handiagoa izateko beharrezko tresnak eskeintzean datza\u00bb. Bertan, hainbat ekintza eremu planteatzen dira: politika publiko osasuntsuak eraikitzea, osasuna sustatzen duten giroak sortzea, trebetasun pertsonalak garatzea, ekintza komunitarioa indartzea eta osasun zerbitzuak birbideratzea. Hau izan zen Osasunaren Sustapenaren inguruan OMEk egindako lehen konferentziatik ateratako definizioa, baina, geroztik, gehiago ere egin dira, eta, gaur egun, OMEk dio osasunaren sustapenak pertsonek beren osasunaren gaineko kontrol handiagoa izatea ahalbidetzen duela. Gizabanakoen osasuna eta bizi kalitatea hobetzera eta babestera zuzendutako esku-hartze sozialak eta ingurumen esku-hartzeak biltzen ditu, osasun arazoen eragile nagusien prebentzio eta ebazpenean zentratuz eta ez hauen tratamendu eta sendaketan soilik. Hiru osagai nagusi ditu: osasun gobernantza ona, osausn hezkuntza eta hiri osasuntsuak.\nOsasun publikoa.\nOsasun publikoa osasuna eta bizi-kalitatea hobetzera eta bizitza luzatzera bideratutako kontzeptu sozial eta politikoa da, eta, osasunaren sustapenean, gaixotasunen prebentzioan eta beste osasun esku-hartze batzuetan oinarritzen da.\nLan gaixotasunak.\nSegurtasun-arriskuez gain, lan askok gaixotasunak, eritasunak eta epe luzerako osasun-arazoak izateko arriskuak ere badute. Laneko-gaixotasun ohikoenen artean, pneumokoniosi mota desberdinak daude, besteak beste, silikosia eta ikatz-langileen pneumokoniosia (biriketako gaixotasun beltza). Asma langile askorentzat zaurgarri den beste arnas gaixotasun bat da. Langileak, larruazaleko gaixotasunen aurrean ere, zaurgarriak izan daitezke, besteak beste, ekzema, dermatitis, urtikaria, eguzki-erredura eta larruazaleko minbizia. Kezkatzeko beste gaixotasun profesional batzuk karpoko kanalaren sindromea eta berunaren intoxikazioak dira.\nHerrialde garatuetan zerbitzu-sektoreko lanpostuen kopuruak gora egin duen heinean, gero eta lanpostu gehiago sedentario bihurtu dira, manufakturari eta lehen sektoreari lotutako osasun-arazoen sorta ezberdina aurkeztuz. Gaur egungo arazoek, hala nola obesitate-tasa gero eta handiagoak eta estresarekin eta gehiegizko lanarekin zerikusia duten arazoek herrialde askotan, are gehiago zaildu dute lanaren eta osasunaren arteko elkarrekintza.\nGobernu askok laneko osasuna erronka sozial gisa ikusten dute, eta erakunde publikoak sortu dituzte langileen osasuna eta segurtasuna bermatzeko. Horien adibide dira: Britainia Handiko Osasun eta Segurtasun Exekutiboa eta, Estatu Batuetan, Laneko Segurtasun eta Osasunerako Institutu Nazionala, laneko osasun eta segurtasunari buruzko ikerketak egiten dituena eta Laneko Segurtasun eta Osasun Administrazioa, langileen segurtasunari eta osasunari buruzko araudia eta politika kudeatzen dituena.\nEuskal Autonomia Erkidegoko 2017-2018ko Osasun Inkesta (EAEOI 2018).\nEAEOI 2018 Euskal Autonomia Erkidegoan (EAE) egindako zazpigarren osasun inkesta da. Inkesta honen edukiak hiru ataletan biltzen dira: osasun-egoera, osasun-determinatzaileak eta osasun- eta zainketa-zerbitzuak.\nEAEOIren helburuak.\nInkesta honen helburu nagusiak hurrengoak dira:\nGaldeketak.\nEAEOIn bi galdetegi erabiltzen dira. Lehenengoan, galdeketa familiarra, familia unitateko pertsona guztien eta bakoitzaren informazioa jasotzen da etxean bertan egindako elkarrizketaren bidez.\nBigarren galdetegian, indibiduala, norberak bete beharreko galdetegia da, eta etxe bakoitzeko 15 urtetik goragoko 3 pertsonetik bik bete behar dute.\nEmaitzak.\n2018ko EAEOIren emaitzak sexua eta adinaren arabera banatzen dira, eta Lurralde Historikoak, estatus sozioekonomikoa eta ikasketa-maila kontuan hartzen dira.\nHurrengo ataletan, osasun inkestaren emaitza azpimagarrienak azaltzen dira."}
{"id": "35963", "revid": "119347", "url": "https://eu.wikipedia.org/wiki?curid=35963", "title": "Matth\u00e4us-Passion", "text": "Matth\u00e4us-Passion (euskaraz \"San Mateoren pasioa\" edo \"Pasioa San Mateoren hitzetan\"), BWV 244, Johann Sebastian Bachek idatzitako musika lana da, 4 ahots bakar, bi abesbatza, bi organo eta bi orkestrarentzat. Bachek Mateoren ebanjelioko 26 eta 27garren kapituluei musika jartzen die, Picanderen (Christian Friedrich Henrici) libretoarekin. \nKoralak, ariak eta errezitatiboak tartekatuz, Bachek musika klasikoaren obra hoberenetarikoa hartua izan den partitura zoragarri hau 1727an edo idatzi zuen. Gaur egun musika zuzendari ezaguna bilakatu nahi duen edonork jo beharreko obra bilakatu da.\nHistoria.\nGorago esan bezala, badirudi Bachek 1727an aldera idatzi zuela, urte hartako Ostiral Santuan Leipzigeko Thomaskirchen estreinatzeko. Hala ere, estreinaldi data 1728 edo 1729an kokatzen duten adituak ere badaude. Ezberdintasun hau Bachek pasioa urte bakoitzeko aste santuko ospakizunetarako aldatu beharrean aurkitu zelako da, eta hori dela eta, partituraren bertsio bat baino gehiago egon zen, nahiz eta gaur egun ezagutzen duguna 1736ko Martxoaren 30an estreinatutakoa den, bi organoren laguntza gaineratzen zuena. \nObra ez zen Leipzigtik kanpo estreinatu 1829 arte, Felix Mendelssohnek Berlinen obraren laburpen bat interpretatu zuen arte. Bachen musikaren berpiztuerak txalo ugari jaso zituen eta harrezkero, Bachen lanak entzule eta kritikoen ahoetan jarraitu du gauregunarte, obra luzeenak batez ere. \nEgitura.\nSan Mateoren pasioa badirudi Bachek idatzitako bost pasioetako bat dela, 1724ko San Joanen pasioaren eta 1931ko San Markoren pasioaren artean, falta diren beste biak galduta daudelarik. Garai hartan aste santuko ostiralean pasioa antzezten zen. XVII mendean errepresentazio hauek a capella errezitatiboak izateari uzten diote eta orkestrazioaz gain, gai sakroko koralak eta ariak tartekatzen dira. Bachen garaiko lanetariko bat Leipzigen urtero egiten ziren antzezpen haiei musika jartzea zen. Aipatzekoa da obra honen orkestra biak denbora hartako hainbat instrumentu faltan dituztela, esaterako tronpetan eta danborrak.\nSan Joanen pasioko madrigaletako letra hainbat iturritatik hartua omen da eta hori dela eta obrak ez du tema osotasunik. Hori dela eta, Bachek San Mateoren pasiorako Picanderri laguntza eskatu zion, kantaten testua idazten zizkion poeta sakroa. Bukatzerakoan, San Mateoren pasioa ebanjelioko 26 eta 27garren atalaz gain, Picanderrek idatzitako madrigal antzeko 28 testu elizkoi eta publikoak abestu zitzakeen eta 14 koral zituen. Koral hauek alemaniar himno protestanteak dira, entzuleek jainkoaren hitzei erantzun hunkigarria abesteko. Guztira, 68 atal dira, bi zatitan banatuta, 3 ordu gutxi gorabehera, nahiz eta Bachen nagusiek esan bere lanak ezin zirela ez luzeegiak ez opera estilokoak izan. \nObra \"Kommt, ihr T\u00f6chter\" (Zatozte ene alabak) koralarekin hasten da, entzuleen arreta bilatuz. Ebanjelistak (tenoreak) hartzen du gero hitza. Obra osoan zehar, ebanjelistak historia osotasun bat emango dio, Jesusen (baxua) hitz eta beste musika zatiei sarrera emanez. Ebanjelistaren hitzak organo batez daude lagunduta, \"recitativo secco\" izenez ezaguna. Jesusen hitzak, beste alde, \"recitativo accompagnato\" eran daude idatziak, hau da, orkestra osoa edo gutxienez hariak lagunduta hitz egiten du. Laguntza honek \"halo\" hantzeko efektua ematen die Jesusen hitzei. \nHasierako koralaren bukaeran, Jesusek bere heriotza hurbil dagoela esaten du. Jarraitzaileak, hitz hauek esaterakoan, \"Herzliebster Jesu\" korala abesten dute, Caifas eta herriko kontseiluak Jesusen atxiloketa eztabaidatzen duten bitartean. Lau, bost, sei, zazpi, zortzi eta bederatzigarren ataletan Betaniako emakumearen historia kontatzen zaigu, baina hamargarren atalean kontraltoak edertasun handiko aria abesten du, non Betaniako emakumeak bere damuak azaltzen dituen. Estruktura berdina erabiliz, Bachek musika arlo ezberdinak elkartzen joango da obra osoan zehar, lau ahots bakarlarientzat aria zoragarriak idazten. Aipatzekoak dira 16. ataleko \"Ich will bei meinem Jesu wachen\" tenore eta koroarentzat, 47. ataleko \"Erbarme dich\" altoaren aria (Bachen lanik ezagunetariko bat) eta 61. ataleko \"K\u00f6nnen Tr\u00e4nen meiner Wangen\", altoarentzat berriro ere. Aria guzti hauek, Betaniako emakumearenaren antzera ebanjelioko pertsonaiek edo eta sinesle anonimo batek egiten dituzten meditazio eta pentsaerak dira, bakarlarien hitzetan. Lehenago aipatutako \"Erbarme dich\" aria honen adibide da. Aurreko atalean Pedrok Jesus hiruretan ezeztu ostean, aria honetan Pedrok edo edozein sineslek Jainkoari errukia eskatzen dio.\nGrabaketak.\nAzpikoak San Mateoren pasioko hainbat grabaketa dira, baina gehiago ere badaude."}
{"id": "35964", "revid": "119347", "url": "https://eu.wikipedia.org/wiki?curid=35964", "title": "G\u00e0idhealtachd", "text": "G\u00e0idhealtachd Eskoziako lurralde gaelikoduna da, Highland (Sg\u00ecre Comhairle na G\u00e0idhealtachd) eta Argyll eta Bute (Earra-Ghaidheal agus B\u00f2d) eskualdeak eta Hebrida uharteak hartzen dituena nagusiki, bai eta Kanadako ekialdeko lurralde batzuk ere.\nIrlandako Gaeltacht lurralde irlandera hiztuna edota Galesko Y Fro Gymraeg eremu galesera hiztunaren baliokidea dugu."}
{"id": "35966", "revid": "6327", "url": "https://eu.wikipedia.org/wiki?curid=35966", "title": "BWV 244", "text": ""}
{"id": "35968", "revid": "105290", "url": "https://eu.wikipedia.org/wiki?curid=35968", "title": "Highland", "text": "Highland(s) (, ) Eskoziako ipar-mendebaldean dagoen eskualde menditsua da, herrialdeko zabalena dena (25.659 km2). Izenak \"Goi lurralde\" edo \"lurralde garaia\" esan nahi du. Eskoziako gaeleraz \"Gaidhealtachd\" hitza gaizki erabili izan da sinonimo moduan. Hala ere, gaur egun kontzeptu kulturala da, hizkuntza edo geografikoa baino gehiago.\nAdministratiboki, \"Highland Council Area\" edo \"Sg\u00ecre Comhairle na G\u00e0idhealtachd\" hartzen du gaur egungo eskualdea (1996tik).\nBiztanle-dentsitate oso baxua dauka: 2012an 232.910 biztanle zituen, 8 biz./km2-ko dentsitatearekin. Inverness (54.398 biztanle) du hiriburu.\nGeografia.\nGaur egun aipaturiko lurraldeaz gain Barruko Hebridak uhartedietako uharte ugari ere barne hartzen ditu, Skye uhartea tartean. Eskoziako eta Erresuma Batuko mendirik garaiena bertan dago, Ben Nevis (1.344 m) eskualde honetako mendebaldean kokatuta dago. Aintzira ezagunak ere baditu, denetan aipagarriena Ness aintzira. Great Glen haranak 100 kilometrotako luzera du eta Iparraldeko Highland eremua eta hegoaldean Grampianak bereizten ditu.\nBritainia Handia uharteari dagokionez honako eskualde hauek ditu mugakide: Argyll eta Bute, Perth eta Kinross, Moray eta Aberdeenshire\nPolitika.\n80 zinegotzi aukeratzen dira. Hona hemen 2012ko hauteskundetako emaitzak:\nKultura.\nMusika.\nEskualde honetan gaitaren mota berezia dago, \"Great Highland Bagpipe\" edo \"A' Ph\u00ecob Mh\u00f2r\" izenekoa.\nHiri eta herriak.\nHerri nagusiak.\nHiri bakarra dago eskualdean, Inverness, gainerakoak herriak dira."}
{"id": "35969", "revid": "105290", "url": "https://eu.wikipedia.org/wiki?curid=35969", "title": "Kanpoko Hebridak", "text": "Kanpoko Hebridak edo Mendebaldeko uharteak (; , ahoskatua; eskozieraz \"Ooter Hebrides\") Eskoziako ipar-mendebaldean kokatzen den uharte multzo bat da, Ipar Ozeano Atlantikoan. Administratiboki Comhairle nan Eilean Siar eskualdea osatzen dute.\nGuztira 3.071 km2-ko azalera daukate, 26.370 biztanleekin 2005ean (9 biz./km2). Uharte gehienak populaturik gabe daude.\nStornoway hiriburua da eta 5.602 biztanle ditu. Lewis eta Harrisen dago kokatuta.\nHebrida uharteak osatzen dituzte Barrukoekin batera.\nHizkuntza.\nGaelikodun lurraldea dugu hau, Eskozia osoan hiztun kontzentrazio gehien daukana, kopuru hau batez besteko %61koa izanik (15.723 hiztun).\nLewis eta Harris (Leodhas is na Hearadh) uhartean hiztunen portzentzaia handiena dago. Bertan, Barvas/Barabhas herri txikiak dauka portzentaia garaiena herrialde osoan, ia %75a. Bestela, South Oist eta Eriskay uharteetan 1.426 hiztun daude, biztanleen %73a."}
{"id": "35970", "revid": "119347", "url": "https://eu.wikipedia.org/wiki?curid=35970", "title": "Hebridak", "text": "Hebridak (; , \u00abatzerritarren uharteak\u00bb) Eskoziako mendebaldeko uhartedi zabal eta askotarikoa da, Ozeano Atlantikoan dagoena. Bi multzo nagusi bereizten dira: Kanpoko eta Barruko Hebridak.\nEskoziako gaeleraren hiztun kopuru handiena uharte hauetan bizi da, batez ere Kanpokoetan. Hori dela eta, ironikoa da hain justu ere uharteen gaelerazko izenak \"(Innse Gall)\" \u00abatzerritarren / ez-gaelikoen uharteak\u00bb esan nahi izatea. Arrazoia Goi Erdi Aroan jasan zuen norvegiar bikingoen kolonizazioa da. XIII. mende arte ez zen gaelikoa nagusitzen hasiko Hebridetako uharte guztietan; hain zuzen, une horretan kokatzen da Uharteetako Jaurerriaren ezarpena."}
{"id": "35971", "revid": "219", "url": "https://eu.wikipedia.org/wiki?curid=35971", "title": "Mendebaldeko uharteak", "text": ""}
{"id": "35974", "revid": "6327", "url": "https://eu.wikipedia.org/wiki?curid=35974", "title": "Miguel \u00c1ngel Lotina", "text": ""}
{"id": "35976", "revid": "1545", "url": "https://eu.wikipedia.org/wiki?curid=35976", "title": "MySQL AB", "text": "MySQL AB 1995ean sortutako software enpresa bat da, MySQL datu-baseak kudeatzeko sistemaren sortzailea izateaz gain, software librearen inguruko enpresa nagusietako bat ere bada. Bulego nagusiak Suedian eta Kalifornian (AEB) ditu kokatuta.\nMunduko 20 herrialde baino gehiagotan 200 langile baino gehiago ditu banatuta telelanari esker."}
{"id": "35978", "revid": "336", "url": "https://eu.wikipedia.org/wiki?curid=35978", "title": "Esziurido", "text": "Esziuridoak karraskarien ordenako familia handi bat da. Bere baitan marmotak, katagorriak eta larre-txakurrak sartzen dira.\nEsziuridoak oso habitat desberdinetan bizi dira. Kontinente guztietan daude Australasia eta Antartikan izan ezik. Beraien tamaina txikia edo ertaina izaten da."}
{"id": "35987", "revid": "119347", "url": "https://eu.wikipedia.org/wiki?curid=35987", "title": "Bilboren berritzea", "text": "Bilboren berritzea Bilbok 1980ko hamarkadatik aurrera eramandako berrikuntza prozesuari deritzo.\nAurrekariak.\nBilbo XIX. mendetik aurrera Euskal Herriko gune industrialik garatuena izan zen, eta Espainia guztian ezaguna industria horregatik. Altzairugintzarekin loturiko hainbat enpresa erraldoiek lana eta onura ekarri zizkioten hiriari. Industrien tximinia eta kearen iluntasun eta zikinkeria hiriaren itxurarekin bat egin zuten, bertako eta kanpoko biztanleentzat.\n1970eko hamarkadako krisialdi ekonomikoak gogor eragin zion Bilbo eta honen inguruko industriari. Enpresa askok porrot egin zuten, pertsona asko lanik gabe utziz, gune industrialak abandonaturik geratu zirelarik. Horrekin batera, kutsadura, eta Bilboko itsasadarraren egoera gero eta okerragoa zen.\nAuzoen Berrikuntza.\nAbandoibarra.\nAbandoibarra, Euskaldunako ontziola eta Salveko zubiaren artean zegoen guneari deritzo. 1990eko hamarkadaren amaieratik gunea berreskuratzen ari da erabilera desberdineko proiektuekin. Aurretik guneak izandako industria erabilera dela eta, lurrak deskontaminatu behar izan dira. Abandoibarreko proiektu nagusien artean Guggenheim Bilbao Museoa eta Euskalduna jauregia daude. Erdigunearen berrikuntzarekin batera, auzoen egoera ere hobetu da. Abandoibarreko orubeen salmentarekin lorturiko etekinak, auzoetan berrinbertitzen dira. Horrek hiriko gune asko berreskuratzea ahalbidetu du.\nOtxarkoaga.\nOtxarkoagan 1990eko hamarkadatik aurrera hogei milioi eurotik gora gastatu da, parke berriak, espaloi zabalagoak, eta orokorrean auzoaren itxura hobetzen.\nBilbo Zaharra.\nBilbo Zaharrean ere, udalak, plangintza bat ezarri zuen auzoaren egoera orokorra hobetzeko. Urteetako utzikeriak eta garatutako delinkuentziak egoera penagarrian utzi zuten auzoa. Horrez gain, etxebizitza asko hain zaharrak izateagatik, behera bota behar izan zituzten. Eraikinetako batzuk ez zeuzkaten ez ur-korronterik ezta gaur egun ia etxebizitza guztiek dauzkaten baliabide oinarrizkoenak ere.\nHorregaitik, udalak eraikin hauek eraitsi eta berriak eraiki zituen Bilbo Zaharraren mendebaldean, Miribillako auzo berriaren ondoan. Udalak, Surbisa enpresa publikoaren bitartez, etxebizitza asko zaharberritu ditu eta etxebizitzetako lokalak egokitu, auzoan denda berriak zabaltzeko. Auzoan, iharduera artistiko eta alternatiboak sustatu nahi izan dira eta horrela, Urazurrutian BilboArte izeneko aretoa zabaldu zuten.\nZorrotzaurre.\n2014ko maiatzaren 14an Zorrotzaurre penintsula uharte bilakatzeko lanei ekin zitzaien, hauek 2018. urtean amaituz.\nBestelako auzoak.\nAipaturiko auzoez gain, garapenkeriaren garaian inolako plangintzarik eta ordenik gabe eraikitako auzo gehiago daude urian. Bego\u00f1ako barrutian dauden Sagarminaga eta Azurleku auzuneak esaterako. 2003 eta 2004 urteen artean Sagarminagako auzunea berriztatu zuen udalak, guztira hamar milioi eurotako kostuarekin. 2006ean hasita, Azurlekuko auzunea berrizten ari da Bilboko udala.\nHorrez gain, bilbotarren irizgarritasuna hobetzeko asmoz bestelako neurriak ezarri dira beste hainbat auzotan. Uribarrin arrapal mekanikoak jarri zituzten 2004. urtean.\nEtxebizitza berriak.\nHiriaren berrikuntzarekin batera, etxebizitza berriak eraiki dira, Abandoibarra, Uribitarte, Miribilla, Mina del Morro, Ametzolan eta Elorrietan besteak beste. Etxebizitza horietako asko babes ofizialekoak, merkatu librean eskaintzen diren etxebizitzak baino askoz merkeagoak. Dena dela, zoruaren prezio altuak eraginda, etxebizitza berrietako asko, luxuzkoak dira, metro karratuaren prezioa 9.000 euro/m2-ko delarik.\nMunduko beste hainbat hirietako erdiguneei gertatu bezala, eta Bilbok bizi dituen leku falta eta etxebizitzaren prezio altuak eraginda, bilbotar askok, hiritik joan behar izan dute, eta gune metropolitarreko udalerri ezberdinetan etxebizitza merkeagoa topatuz. Guztira 6.000 etxebizitzatik gora eraiki dira azken urteetan.\nEtorkizunari begira, udalak 11.000 etxebizitza berri eraiki nahi ditu, Garellano, Bolueta eta Zorrotzaurren. Etxebizitza guzti hauek, gaur egun erabilpen industrialeko lurretan egingo dira, beraz, etxebizitzak eraiki aurretik, zoruak erabilpen berrira egokitu beharko dira, ingurugiroari buruzko kezka handituz.\nAzpiegiturak.\nAparkalekuen Plangintza Estrategikoa.\nUdalak, 2003an aparkaleku berriak eraikitzeko plangintza bat martxan jarri zuen. Horrela, 2007. urtera bitarte, hogeitalau aparkaleku eraikiko dira, 10.000 kotxe baino gehiagorentzako tokia izango dutelarik. Aparkatzeko plaza berri horien prezioa, auzo desberdinetako bizilagunen diru-sarreren araberakoak izango dira, horregaitik erdiguneko plazek prezio garestiagoa izango dute.\nAparkaleku berri hauek, Bilbo guztian zehar eraikiko dira, baina batez ere, erdiguneko Abandoko barrutian. Izan ere, barruti honek dauzka aparkatzeko arazorik handienak, eta kotxe kopururik handiena. Aparkalekuen eraikitzearekin batera, plaza berriak eraikiko dira Campuzano plaza edota Jado Plaza esaterako, eta kotxeak kaleetatik kentzearekin batera, kale batzuk oinezkoentzako gune bihurtuko dira.\nPlangintzako 24 aparkalekuak:\nEskari ezagatik honako aparkalekuen eraikitzea ezeztatu egin da:\nBilbao Exhibition Centre.\nBarakaldoko udalerrian eraikitako nazioarteko erakustazoka, 2004ean inauguratu zuten. 2002an hasi ziren eraikitze-lanak, Bizkaiko Labe Garaiak (AHV) egondako orube batean. Bilbao Exhibition Centreren eraikuntzarekin batera, Ansioko metro geltokia eraiki zen.\nErakustazoka moduan erabili daitekeen azalera 155.000 metro karratukoa da. Konplexua sei pabilioi desberdinetan banaturik dago horietako bat Bizkaia Arena aretoa delarik. Bilboko azpiegitura asko bezala, erakustazoka udalerritik kanpora atera beharra egon da hirian dagoen leku falta dela eta. Bilboko erakustazoka zaharraren tokian EHUren campus berria, San Mames futbol zelai berria eta 1.500 etxebizitza inguru eraikitzen ari dira.\nKirol pabilioi berria.\n2006an Etxetxuko udal pabilioia zaharkitua ordezkatzeko proiektu berria eskatu zion Idom ingeniaritza enpresaburu. Izan ere, pabilioia txiki geratu da eta inguruko etxebizitza blokeek ezinezko egiten dute pabilioia handitzea. Proiektu berria 2006ko azaroaren hasieran aurkeztu zen eta Miribillako auzoan eraiki zen. 2010ean inauguratu zen, Bilbao Arena izena jarri ziotelarik. Pabilioi berriak 10.000 pertsona ingururentzako gaitasuna du eta hiriko saskibaloi, areto futbol taldeek erabili ahal izango dute. Etxetxuko pabilioi zaharra bien bitartean berriztatu egingo da, eta auzoko kiroldegi moduan mantenduko da.\nPilotaleku berria.\nMiribilla auzoan 2011n Bizkaia pilotalekua inauguratu zen. 3.000 ikusleentzako lekua dauka, Euskal Herriko pilotalekurik handiena delarik Iru\u00f1ako Nafarroa Arena pabiloieko pilotalekuarekin batera. Horrez gain, 458 lagunentzat trinketa bat ere badu. Eraikinean sei solairuko kiroletxe bat dago.\nSan Mames Barria.\nSan Mames Athletic Club taldearen San Mames (1913-2013) zaharra ordezkatu duen futbol estadio berria da. Olabeaga auzoan dago. Estadio honen eraikuntza kudeatu zuen elkartea \"San Mames Barria, E.M\" delarik. C\u00e9sar Azkarate arkitektoak diseinatu eta ACXT-IDOM enpresak proiektua kudeatu zuen. Estadioa 2014ko abuztuaren 15ean guztiz amaitu zen.\nKaleak oinezkoentzako bihurtzea.\nMunduko beste hiri batzuk bezala, Bilbon ere kaleak oinezkoen gune bihurtzeko joera nagusitu da azken urteetan. 1990eko hamarkadan Zazpikaleetan kotxeen trafikoa mugatu zen auzoaren gehiengoan kotxeen mugimendua eguneko lehen orduetara mugatuz. Horrez gain, hiriko hainbat kale oinezkoen gune bilakatu dira, Ercilla kalea, Diputazio kalea, Berastegi kalea, Amistad Kalea, Ega\u00f1a kalea, Zugastinov\u00eda kalea, Ledesma kalea, Lutxana kalea, Villarias kalea... Hiriko beste kale batzuetan, espaloiak handitu egin dira.\nTrenbideak.\nIndustria iraultzak trenbideez bete zuen Bilbo. Hiria zeharkatzen zituzten dozena erdi trenbide baino gehiagotik apenas geratzen dira bi gaur egun. Lur gainetik zihoazen trenbideak, orain lurpetik doaz.\nBilboko metroa.\nBilboko metroa 1995ean inauguratu zen bost urtetako lan neketsuen ostean. Metroak hiriaren eta Bilbo Handiaren bizkarrezurra da, eta gune metropolitarreko bidaiak erraztu dute, trafikoa hobetzeaz gain.\nAmetzola.\n1997an Bilbao Ria 2000 erakunde publikoaren bitartez Ametzolako trenbidearen estaltze lanen proiektua aurkeztu zen, ondorengo urteetan gauzatu zena. Proiektu horren baitan Errekaldeberri eta Ametzolako auzoa banatzen zituen trenbidea lurperatu zen, eta trenbideak hartzen zituen gunean parkeak eta etxebizitza berriak eraiki ziren.\nTrenbideen lurperatzea bi faseetan egin zen. Lehenengo fasean Trenbidearen Etorbidea eta Ametzolako gunearen erdia lurperatu ziren. Horrez gain, Renfeko aldirien C-1 (Bilbo - Santurtzi) eta C-2 lineen (Bilbo - Muskiz) ibilbideak aldatu ziren, Trenbidearen Hegoaldeko Saihesbidea eginez. Lehen, trenbidea Olabeagako geltokia pasatu ondoren San Mames igaro eta Bilboko itsasadarrarekiko paraleloan ibiltzen zen Abandon kokatzen zen Bilbao-La Naja geltokiraino, gaur egungo Abandoibarra eta Uribitarteko guneak zeharkatuz.\nBi gune hauen eraberritzean Bilboko tranbiak trenbidea ordezkatu du, eta horrela Renferen trenbidea Trenbidearen Etorbide berriaren azpitik desbideratu da. Lau geltoki berri eraiki ziren, Zabalburu, Ametzola, Autonom\u00eda eta San Mam\u00e9s.\nBasurtu.\nBasurtuko auzotik Errekaldeberriko auzoraino doan FEVEren trenbidea estaltzeko lanak 2006ko udaberrian hasi ziren. Hiriaren ekialdean kokaturiko hiru kilometrotan zehar hiria bitan banatzen duen trenbidea desagertuko da horrela. Proiektua Bilbao Ria 2000 erakundearen laguntzaren bitartez koordinatzen ari da. 2010ean Basurtuko Ospitalearen aurrean FEVEren Basurtu-Ospitalea geltokia berria inauguratu zen eta trenbidea lurperatuta, orain etorbide berri bat eraikitzen ari drirelarik, Renfe Aldiriaken Ametzolako lurperaketan eraikitako Trenbidearen Etorbidearen antzera.\nHasieran egitea espero ez zen arren, Iralabarri auzoko FEVEren trenbidea ere lurperatuko da. Urte batzuk barru hiriaren mendebaldeko trenbide guztiak lurperaturik egongo dira horrela.\nAbidura Handiko Trena eta Abandoko geltokia.\nAbiadura Handiko Trenaren Bilboko geltokia Abandoko Indalecio Prieto geltokian egongo da. Udalak geltokia eraikitzeko hainbat aukera kontuan izan zituen, horien artean San Mamesen lurpeko geltoki bat eraikitzeko aukera. Azkenik, Abandon eraikitzea erabaki zen, teknikoki lekurik aproposena izateagatik.\nMetroaren 3. linea.\nMetroaren 3. linea Etxebarri eta Bilboko iparreko auzoetatik ibiliko da 2016ko abendutik aurrera. Zerbitzua ez du Metro Bilbao enpresak ustiatuko, Euskotrenek baizik. Hala ere, 1. eta 2. lineekin lotune zuzena eta doakoa edukiko du Zazpi Kaleetako geltokian. Trenbide berriarekin batera Bilboko aireportura helduko den linea ere eraikitzen ari da.\nTranbia.\nXX. mende erdialderarte Bilbok zeukan tranbia zerbitzua berrezarri zen 2002. urtean. Tranbiak 4,4 kilometroko ibilbidea egiten du hamabi geltokitan zehar. Ibilbide guztia aldi ezberdinetan inauguratu zen. Lehena 2002eko Abenduan Atxuri eta Uribitarte artekoa. Hurrengo urtean Guggenheimerarte luzatu zen tranbia. Ondoren San Mamesera, eta azkenik Basurturarte.\nErrepideak.\nOlabeagako sarbide berria.\n\"Olabeagako Erlaitza\" hiriaren sarbideen plangintza orokorraren proiekturik garrantzitsuena da. 2013an inauguratu zen, Sabino Aranako sarbidea ordezkatzeko asmoarekin. Autobide sarbide berriak A-8 autobidea eta Bilboko Basurtu-Abandoko gunea elkartzen ditu. Autobide berri hau inguruko etxebizitzetan izan lezakeen eragina gutxitzeko, ibilbidearen gehiengoa lurpekoa da.\nSabino Aranako sarbideak baino edukiera gutxiago du, hau dau, kotxe gutxiago sartu-irten ahal dira autobide honetatik. Zaha Hadid arkitektuak Olabeagako auzorako egindako proiektuaren arabera, bi errei zehaztu zituen autobideko norabide bakoitzarentzako (Sabino Aranako sarbidearen edukiera berdintzeko hiru errei beharko lirateke).\nErrekaldeko bidezubiaren eraisketa.\nOlabeagako sarbide berriaren eraikuntzarekin batera, Errekaldeberriko auzoaren gainetik igarotzen den bidezubia eraitsiko da. 1970eko hamarkadan eraikitako bidezubi honek, bitan banatzen du auzoa eta etxebizitza bloke askoren ondo-ondotik igarotzen da tarte batzuetan. Bizkaiko Foru Aldundiak 2014erako aurrikusten du bidezubiaren eraisketa, behin Sabino Araneko sarbidea eraistean.\nA-8 autobidearen tarte berria (Larraskitu eta Zorrotzako auzoen artean), mendebalderago eraikiko da, Errekaldeberri eta Pe\u00f1ascaleko auzoen artean. Erliebearen malkartasuna dela eta, autobide berri honen gehiena lurpetik joango da.\nSupersur, hegoaldeko saihesbidea.\nBilbo Handiko mendebaldean eraitzen ari den autobide berria da. Guztira 36 kilometroko luzeera izango du eta 1.260 milioi euroko kostua. Hiru fasetan eraikitzen ari da, eta lehen tartea irekita dago jadanik. Bidesaridun autobidea da.\nBilborako sarbideen plan orokorra.\nAurretik aipaturiko autobide eta errepide berriekin batera, azken urteetan udalak beste hainbat proiektu txikiago egin ditu. Enekuriko tunelek esaterako hiriaren ipar-mendebaldeko eta ipar-ekialdeko trafikoak bideratzen dituzte. Bestalde Santo Domingoko autobideak eta Miraflores zubiak hegoaldeko trafikoak bideratzen dituzte.\nHurrengo urteetan Enekuriko autobidean zabaltzeko falta den tartea eraikiko da."}
{"id": "36008", "revid": "336", "url": "https://eu.wikipedia.org/wiki?curid=36008", "title": "MySQL", "text": "MySQL datu-baseak kudeatzeko sistema bat da, MySQL AB enpresak lizentzia bikoitzpean garatzen duena. Alde batetik GPL lizentzia eskaintzen du, baina beraien produktuetan erabili nahi duten enpresentzako lizentzia erosteko aukera eskaintzen du.\nGaur egun, lau milloi ordenagailutan baino gehiagotan instalatuta aurkitu dezakegu , bai ordenagailu pertsonaletan software aske bezala erabilita edo produktu komertzialen osagai bezala enpresetako lizentziaren bidez.\nBere kodearen gehiena ANSI C programazio lengoaian idatzita dago.\nProiektuaren historia.\nSQL lengoaia azaldu zenetik, estandar bezala hartu da erlaziozko datu basetan, 1986. urtean azaldu zen lehen estandarra eta horren ostean espezifikazio anitz agertu dira (SQL:92, SQL:99, SQL:2003). MySQL AB enpresaren ideia izan zen, SQL estandarra betetzea helburu zuen, arintasun, erabilgarritasun eta fidagarritasunik galdu gabe.\nEgitura logikoa.\nDBKS gehienek bezala MySQLek ere 3 mailatako egitura logikoa eskaintzen du.\nProgramazio Lengoaiak.\nAplikazio geruzan API anitz aurki daitezke, zeinek datu-baseak kudeatzeko sistema hau programazio lengoaia askoretan programatzeko aukera ematen dute. C, C++, C#, Pascal, Delphi (dbExpress bidez), Eiffel, Smalltalk, Java ( Baita ere, guztiz java lengoian programaturiko driver bat existitzen da), Lisp, Perl, PHP, Python, Ruby, REALbasic (Mac), FreeBASIC, eta Tcl bakoitza bere APIrekin.\nODBC interfaze berezi bat MySQL datubaserako ere badago, MyODBC deritzona. Honek ODBC interfazea inplementatzen duen edozein programazio lengoaiari MySQL datubasearekin komunikatzea ahalbidetzen dio.\nMotoreak.\nDBKS egiturarekin jarraituz, geruza logikoan biltegiratze sistemak erabiltzen ditu MySQL-ek. Hau da, MySQL-k funtzionatu ahal izateko motoreak erabiltzen ditu. Nagusiki horietako bi erabiltzen dira: MyISAM eta innoDB. Baina gehiago daude: Merge, Berkeley DB, Memory, Example, Federated, Archive, CSV, Blackhole...\nMyISAM.\nBesterik ezeko biltegiratze motorea da.\nMyISAM-eko taula bakoitza 3 fitxategitan gordetzen da diskoan. Fitxategi hauen izenak taularen izen bera dute baina luzapena aldatzen zaie zein motakoak diren jakiteko: .frm luzapenak taularen egitura gordetzen du, datuak .myd fitxategietan gordetzen dira eta indizeek .myi luzapena dute.\nDatuak gordetzen diren moduagatik sistema eragileko independenteak dira.\n232 errenkada onartzen ditu gehienez taula bakoitzean.\n64 indize definitu daitezke gehienez taula batean.\nEguneraketa konkurrenteak onartzen ditu.\nMyISAM tauletako indizeeek B-zuhaitza (B-tree) moduko egitura erabiltzen dute.\nDatu basea ondorengo egoeretan hondatu daiteke:\nInnoDB.\nInnoDB motorra AISI transakzioak betetzeko diseinatuta dago. Commit, rollback eta crash-recovery aukerak eskaintzen ditu erabiltzailearen datuak babesteko. Datuen osotasuna bermatzeko gako arrotzen murriztapena betetzeko ahalmena du. InnoDB-k erabiltzaile datuak clustered index-etan gordetzen ditu gako nagusiko galdera orokorretan sarrera/irteerako eragiketak gutxitzeko.\nInnoDB datu handiekin lan egin behar denean eraginkortasuna lortzeko diseinatuta dago. PUZaren erabilera eraginkorra ere egiten du. Datuentzako bere buffer eta cache propioak mantentzen ditu memoria nagusian. InnoDB-k taulak eta indizeak taula espazio batean gordetzen ditu hainbat fitxategi izan daitezkeelarik. Horrela taula bat 2GB baino handiagoa izan daiteke fitxategi sistema batzuetako muga gaindituz.\nEz da gomendagarria NFS fitxategi sistemarekin batera motore hau erabiltzea.\nInnoDB-n erabiltzailearen edozein eragiketa transakzio baten barruan gertatzen da. Autocommit modua aktibatuta badago SQL galdera bakoitza transakzio bat bezala tratatzen da. Galdera ondo exekutatzen denean commit egiten da errorerik ez bada gertatu, bestela rollback edo commit egiten da errorearen arabera.\nInnoDB-ek ere indizeak B-Zuhaitzetan gordetzen ditu non indizeen egiturak hostoetan gordetzen diren. Zuhaitzak %50-etik %93-ra beteta egon daitezke. InnoDB motorraren helburua transakzioetarako 2 fasetako sarrailak eta eraginkortasuna konbinatzea da. InnoDBk blokeaketa lerro mailan egiten ditu eta irakurketak sarrailarik erabili gabe egiten dira besterik ezean.\nAplikazioak.\nDatu-baseak kudeatzeko sistema hau, sistema anitzetan erabiltzen da, bereziki LAMP (Linux/Windows-Apache-MySQL-PHP/Perl/Python) teknologiak erabilita. Adibidez Mediawiki edo Drupal proiektuak bere datu-basek MySQL bidez kudeatzen dituzte."}
{"id": "36010", "revid": "371", "url": "https://eu.wikipedia.org/wiki?curid=36010", "title": "APT", "text": ""}
{"id": "36012", "revid": "336", "url": "https://eu.wikipedia.org/wiki?curid=36012", "title": "Mitraismo", "text": "Mitraismo izena (persieraz: \u0645\u0647\u0631\u067e\u0631\u0633\u062a\u06cc) ematen zaio ekialdeko Mediterraneoan garai helenistikoan (K.a. II. mendean seguruenik) sortutako erlijio misteriko bati. Handik, ondorengo mendeetan, Erromatar Inperio osoan zehar barreiatu zen.\nMitraismoaren hedapen handiena III. eta IV. mendeetan gertatu zen, kristautasunaren lehiakide gogorra bihurtu zelarik. Erromako soldaduen artean arrakasta berezia izan zuen. 391an Teodosio Handia enperadoreak mitraismoaren praktika debekatu zuen, gainontzeko erlijio paganoekin egindakoaren antzera."}
{"id": "36016", "revid": "201", "url": "https://eu.wikipedia.org/wiki?curid=36016", "title": "Oaxacako Herriko Asanblada Popularra", "text": ""}
{"id": "36017", "revid": "201", "url": "https://eu.wikipedia.org/wiki?curid=36017", "title": "Oaxacako Herrien Batzarra", "text": ""}
{"id": "36019", "revid": "119347", "url": "https://eu.wikipedia.org/wiki?curid=36019", "title": "Asapala Kultur Elkartea", "text": "Asapala Kultur Elkartea 1993an Santutxun jaiotako euskara elkartea da. Urte askoan Santutxuko Euskal Txokoa izenarekin funtzionatu zuen, baina 1999tik aurrera berriro hasi zen elkartearen jatorrizko izena erabiltzen.\nEsparrua.\nElkartea Santutxu auzoan jaioa eta egoitza bertan daukan arren eragin esparrua 1998 urtetik lehengo Bego\u00f1ako errepublikara edo Mahatserrira zabaldu du. Beste auzo hauetara bereziki: Txurdinaga, Otxarkoaga, Bego\u00f1a, Bolueta.\nEgitura.\nGaur egun 90 bazkide dauzka elkarteak. Zuzendaritza batzordea 7 lagunek osatzen dute.\nBerton.\nAsapalak hilabetero argitaratzen du \"Berton\" aldizkaria.\nBlog komunitatea.\n2006ko azaroan martxan ipini zuten \"Mahats Orriak\" izeneko blog komunitatea."}
{"id": "36020", "revid": "119347", "url": "https://eu.wikipedia.org/wiki?curid=36020", "title": "Mahatserri", "text": "Mahatserri Bego\u00f1ako errepublikaren ezizen tradizionala. Mahasti asko eta txakolin ugari egiten zen berton. Hortik herriaren ezizena. Bertakoei \"mahatsorri\" deitzen zitzaien.\nIngurua zabaltzen da Artxanda menditik Bilboko itsasadarreraino.\n2006an 113.000 biztanle inguru zituen.\nAuzoak.\n12 auzo hauek hartzen ditu barne zonalde honek guztiak, gaur egungo 2. (Uribarri) , 3. (Otxarkoaga-Txurdinaga) eta 4. Barruti (Bego\u00f1a) osoak eta 5. Barrutiaren (Ibaiondo) zati bat:\nEuskara.\nIngurune honetako jatorrizko hizkera I\u00f1aki Gamindek aztertu zuen (\"Bilbotarron euskararen zuzuan\", 2004), eta \"Bego\u00f1ako euskara\" izena eman zion, Buia eta Larraskituko moten aurrean. Gaur egun ere, azken hamarkadotan jazotako aldaketa demografiko eta ekonomikoak gora-behera, jatorrizko hiztunak bizi dira Otxarkoagako landa-eremuan, Arbolantxa, Egirleta/Santo Domingo eta Azkarai auzuneetan alegia.\nEustatek emandako 2006ko datuen arabera, mahatsorrien laurdena inguruan euskalduna da, zehazki 24.734 pertsona (%23a), Bilbo osoko %24.3a baino portzentaia apur bat baxuagoa beraz. Kopuruari dagokionez, Santutxu, Txurdinaga eta Uribarri dira euskal hiztun gehien ematen dituzten auzoak (14.500 hiritar inguru), baina portzentualki Otxarkoagako baserri-eremua, Loruri, Casta\u00f1os eta Bego\u00f1a dira euskaldunenak.\nBestela, hezkuntza arloan D eredua nagusia da ingurune osoan, eta Santutxuko \"Karmelo\" eta Txurdinagako \"Kiriki\u00f1o\" ikastolak aipatzekoak dira, eta bestela Santutxu eta Matikoko euskaltegiak. Azkenik, euskalduntze prozesuan Asapala Kultur Elkartea, Santutxuko Bertso Eskola, \"Berton\" aldizkaria eta \"Mahats Orriak\" blog komunitatea nabarmentzekoak dira."}
{"id": "36021", "revid": "1491", "url": "https://eu.wikipedia.org/wiki?curid=36021", "title": "Bego\u00f1ako errepublika", "text": "Bego\u00f1ako Errepublika (edo elizatea) 1925era arte indarrean ibili zen Bego\u00f1a udalerriaren izen ofiziala izan zen, gaur egungo Bego\u00f1a, Uribarri eta Otxarkoaga-Txurdinagako barrutietako lurrak batzen zituena, hau da, Artxanda menditik Bilboko itsasadarreraino. Gaur egungo auzo hauek Bego\u00f1ako udalerri haren lurretan daude: Arabella, Bolueta, Casta\u00f1os, Loruri, Matiko, Otxarkoaga, Santutxu, Solokoetxe, Txurdinaga, Uribarri, Zurbaran.\nNagusiki baserri giroko udalerria zen. Mahasti asko eta txakolin ugari egiten zen Bego\u00f1an. Hortik dator \"Mahatserri\" herriaren ezizena eta bertakoei ematen zitzaien izena \"mahatsorri\" izena.\nHistoria.\nBilbo sortu baino lehenagotik ere bazegoen Bego\u00f1a. Bilbo hiribildua Bego\u00f1ako lurretan sortu zuten 1300. urtean Ibaizabal ibaia (Nerbioi ibaia esaten zitzaion lehen) itsasoko urekin batzen zen meandroan. Hiribildua 1300eko ekainaren 15ean sortu zen, hala adierazten baitu Bilboko Uriaren eraketa gutunak. \nLujua barrutian \u00abBecunienses hoc munierunt\u00bb dioen inskripzioa topatu zen. Bego\u00f1arrak aipatzen dituela uste da.\nUribeko merindadeari zegokion udalerria. Lur haietan zeuden Santo Domingo eta San Justo ermitak, bai eta Uribarriko Kristoren, San Joakinen eta Boluetako Santa Anaren eta Paulako San Frantziskoren ermitak ere. 1500. urtean Cueto lizentziatuak egindako apeoan ikusten denarekin bat, errepublikaren barruan zeuden auzoak hauek ziren: Artazuri\u00f1a, Zurbaran Behekoa eta Zurbaran Goikoa, Otxarkoaga eta Lonzo\u00f1o, Zuazo Goiri, Larrakoetxea, Iturriaga eta Uribarri de Yuso. Toki hartako biztanleek landa-bizitza lasaia zuten; gehienak, nekazariak eta txakolin-egileak, San Gregorio Naciancenoren kofradian bilduta zeuden. Azaroaren lehenean egiten zen ganadu-feria oso jendetsua zen, udaletxeko plazan egiten zen, Basilikako atzeko aldean, plaza eta udaletxea kendu zituztenean Santutxun antolatzen hasi zen Basarrateko zelaian.\nTxakolindegiak.\nBego\u00f1ako txakolindegietan oso ohikoa ziren pitxarrekin bilduma bat osatu zuen Gregorio Urkaregi medikuak. Pitxarrak 32 txakolindegi hauetakoak ziren: \nBilbok behartuta anexionatu zituen Bego\u00f1a eta Deustu 1925ean.\nBilbok mendeetan zehar Bego\u00f1ak baino hazkuntza askoz handiagoa izan zuen populazioan, botere ekonomikoan eta politikoan. Eta horren ondorioz Bilbok Bego\u00f1a udalerria anexionatu zuen 1925. urtean Primo de Riveraren diktaduraren garaian. \nAnexioa ez zen borondatezkoa izan. Zazpi hilabeteko erresistentziaren ondoren, Deustu, Bego\u00f1a eta Erandioren aldetik, 1924ko urriaren 29an, anexioa 55 Errege Dekretuaren bidez ezarri zen. Ez zen kontuan hartu elizateen oposizioa, eta ez zen erreferendumik egin, elizateak eta hiria anexioaren aldekoak ziren ala ez jakiteko. Azken alkate Ernesto Allendek 1924ko abuztuaren 14an dimititu zuen, ez zuen Bego\u00f1a entregatu nahi. Alkate interino gisa jarraitu zuen urtea bukatu arte. 1924ko abenduaren 31koa izan zen Bego\u00f1ako udal batzaren azken akta eta akta horretan Ernesto Allende azaltzen da alkate interino moduan.\nSei urte geroago, Espainiakoko Bigarren Errepublika iritsi zenean, 1931n, Bego\u00f1ako barrutia Bilboko bigarren populatuena zen. Artean, auzoak eta auzoko alkateak hauek izan ziren: Askao (M\u00e1ximo Lara), Basilika (Francisco Barreneguren), Bolueta (Juan Ortega), Esperantza (Silvestre Kortabitarte), Galtzadak (Jos\u00e9 Luis Marco), Karmelo (Saturnino L\u00f3pez), Kristo (Prudencio Sever), Otxarkoaga (F\u00e9lix Machain), Santo Domingo (Deogracias Fern\u00e1ndez Vega), Trauko (M\u00e1ximo Royo), eta Uribarri (Cecilio Lech\u00f3n). Auzo industrialak ere baziren orduan Bolueta eta Etxebarria, esaterako.\nOrdura arte Bego\u00f1ako udalerriak botoa eta jarlekua zeukan Bizkaiko batzar nagusietan, eta 36. jarlekua betetzen zuen. XIX. mendearen erdialdean, auzoak 6.000 biztanle inguru zituen, sakabanatutako etxebizitzetan bizi zirenak.\nEuskara.\nBego\u00f1ako euskara.\nIngurune honetako jatorrizko hizkera I\u00f1aki Gamindek aztertu zuen (\"Bilbotarron euskararen zuzuan\", 2004), eta \"Bego\u00f1ako euskara\" izena eman zion, Buia eta Larraskituko moten aurrean. , Bereziki 1960ko hamarkada arte iraun zuen. Gaur egun ere, azken hamarkadotan jazotako aldaketa demografiko eta ekonomikoak gorabehera, jatorrizko hiztunak bizi dira Otxarkoagako landa-eremuan, Arbolantxa, Egirleta/Santo Domingo eta Azkarai auzuneetan alegia. Ahotsak.eus webguneak 176 bideo labur jaso ditu Bilbo inguruko euskararekin (Buia, Bego\u00f1a eta Larraskitu).\nEuskararen erabileraren bilakaera XIX. mendeaz geroztik.\nBego\u00f1a herri euskaldun hutsa zen 1844 urte aldean. Euskararen erabilera murriztarazia edo debekatua izan zen aginduen bidez 1880an eta 1938an. Eta adibidez, Bego\u00f1a herri euskalduna zenean 1916an (euskaldun hutsak baziren, zahar eta gazte), erdaldunik ez zegoenean ere erdaraz egin behar ziren elizan. 1920ko erroldaren arabera, Bilboko biztanleriaren % 20 euskalduna zen. Ehun urtean Bego\u00f1ako egoera soziolinguistikoa irauli zuen: herri euskaldun hutsa zena zeharo erdaldundu zuen, euskara isilarazi arte. Frankismo garaian euskaraz berba egitea kartzelara eramateko arrazoia izan zen. Ekonomia eta hizkuntz politika frankistek euskeraren egoeraren gaiztotzea areagotu zuten, Bizkaira Espainiatik erdaldun-olde ugariak etorri ziren eta. Bilbon 1981ean, berriz, % 6 bakarrik ziren euskaldunak. Baina ez zen erabat galdu, katea ez zen eten. Euskaldun batzuek eutsi zioten hizkuntzari eta Ikastolak eta gau-eskolak sortu ziren gero.\nEustatek emandako 2006ko datuen arabera, mahatsorrien laurdena inguruan euskalduna zen, zehazki 24.734 pertsona (% 23), Bilbo osoko % 24,3 baino ehuneko apur bat baxuagoa, beraz. Kopuruari dagokionez, Santutxu, Txurdinaga eta Uribarri auzoek euskal hiztun gehien ematen dituzte (14.500 hiritar inguru), baina ehunekoei dagokienez, Otxarkoagako baserri-eremua, Loruri, Casta\u00f1os eta Bego\u00f1a euskaldunenak dira.\nEuskararen indarguneak Bego\u00f1an.\nHedabideak.\n\"Anaitasuna\" aldizkari aitzindariak Santutxun izan zuen egoitza nagusia. Imanol Berriatuak sortu zuen euskarazko aldizkari orokor hura 1953ko ekainetik 1982ko apirilera argitaratu zen.\nBerton hilabetekaria Batana Batu kultur elkarteak argitaratzen zuen 1998tik 2014ra bitarte. Bere azken urteetan ia 2.000 etxetara heltzen zen, Asapala Kultur Elkartearen eskutik. Otxarkoaga, Bego\u00f1a, Santutxu, Txurdinaga, Uribarri eta inguruetako albisteak argitaratzen zituen paperezko herri-aldizkari honek. Edizio digiltala 2005tik 2012ra Asapala Kultur Elkartearen webgunearen egituraz baliatuta plazaratu zen. 2012tik 2014ra bitarte Bertonaldizkaria blogak zabaldu zuen aldizkariaren bertsio digitala eta 2014az gero Uriola plataforma bidez argitaratzen hasi zen.\nGau-eskolak.\nPertsona helduei euskara irakasteko lehenengo gau-eskoletako bat izan zen Santutxukoa 1966an. Euskara modu komunikatiboan eta praktikoan irakasteko \"Euskalduntzen\" eta \"Alfabetatzen\" liburuak bertan sortu ziren. Ordura arte erabili zen \"Euskara ire laguna\" liburua agortu zenean, euskara batu berri hura ikasteko metodologia berritzaile bat sortu zuten. Modu autodidaktan, talde-lanean, eta Imanol Berriatuaren gidaritzapean asmatu zuten metodoak arrakasta lortu zuen gero, eta hainbat gau-eskoletan erabili izan zen hainbat urtez. Lehenengo gau-eskola haren sortzaileen artean hauek ere ibili ziren: Joseba Arrieta, Patxi Uribarren, Martin Basterra, Joserra Etxebarria, Tasio Erkizia, Joseba Basterra...\nIkastolak.\nKarmelo ikastola, Bego\u00f1azpi ikastolak eta Bego\u00f1ako ikastola lehenengoetako ikastolak izan ziren 1970eko hamarkadan.\nSantutxuko bertso-eskola.\nSantutxuko bertso-eskola beteranoenetako bat da, Bilboaldeko nagusia dena. \nKultur Elkarteak.\nAsapala Kultur Elkarteak Santutxun du egoitza eta bertatik \"Berton\" aldizkaria argitaratzen zuen, besteak beste. \nBego-O\u00f1a dantza taldea 1974an sortua zen. Nagusien taldea jardunean egon zen zazpi urtez, gero umeen taldeak jarraitu zuen beste urte batzuetan. 1974an taldea sortu baino lehen Arabella auzoan ume talde bat ibili zen dantzan 1969tik Bego-O\u00f1a izenarekin. Bego-O\u00f1a dantza taldea Mahats Herri konpartsako sortzaileetako bat izan zen. Konpartsak Bilboko lehen aste nagusietan eta ihauterietan parte hartu zuen (1978-1981). Konpartsako sortzaileen artean beste elkarte hauek ere egon ziren: Ugarteburu kaleko kartoizko banda, Arabella eta Bost Batean-ekoa, Otsarkoagako abesbatza...\nHilerria.\nBego\u00f1ako errepublika izan zelako lekuko garrantzitsuenetako bat Bego\u00f1ako hilerria da. 1813an zabaldu zuten, hildakoak elizetatik kanpo lurperatzera behartu zutenean. Bilboko hilerri zaharrena da. 1943an lurperatu zuten azken hildakoa lurpeko hobietan; 2003an panteoietan. 2006an itxi zuten. \n2021ean 'Bego\u00f1ako Argia' izena duen proiektua martxa jarri zen, Bego\u00f1ako hilerria kendu eta parke bat egiteko. Parkea sortu aurretik, ordea, bertako hezurrak atera, aztertu eta sailkatuko ditu Aranzadi zientzia elkarteak. Hilerriko gainerako elementuak ere aztertuko dituzte arkeologia, biologia eta antropologiaren ikuspuntuetatik. Proiektua 2022ko abuztuan bukatu zen 4.700 gorpu lurpetik atera ostean. \nAranzadiko historialariek erakundeetako artxiboak aztertu zituzten. 1936ko gerran hil eta Bego\u00f1an lurperatutako 40 lagunen zerrenda osatu zuten; gehienak, 1937an hilak. Anartz Ormaza arkitekto eta Aranzadiko kidea da proiektuaren koordinatzailea. Garai bakoitzean hilobietan zer eratako harriak erabili ziren ere aztertu nahi zuten, Laura Damas EHUko Geologia Fakultateko ikertzailearen zuzendaritzapean.\nPompeu Fabra Bego\u00f1an bizi izan zen.\nPompeu Fabra, katalanaren eredu estandarra sortu zuena, Bego\u00f1a herrian XX. mendeko hasieran urte batzuetan bizi izan zen. 1902an, Bilboko Ingeniaritza Eskolako kimika-katedra irabazi zuen oposizio bidez. 1902ko irailaren 5ean Sarrian ezkondu zen Dolors Mestrerekin, ikasturtea hasi baino lehentxeago. Bikotea Bego\u00f1ara eta Bilbora joan zen bizitzera 10 urtez, eta hiru alaba izan zituzten han: Carola (1904-1998), Teresa (1908-1948) eta Dolores (1912-1993). Nahiz eta Kataluniatik urrundu zen, urte haietan filologiarako dedikazioa areagotu egin zuen. 1912an, Bilboko Unibertsitateko katedra lortu ondoren, lanpostua utzi eta Kataluniara itzultzea erabaki zuen. Fabratarrak ez ziren Bartzelonan kokatu, Badalonan baizik, alaba Teresagatik, osasun ahula baitzuen, eta medikuek itsasoko bainu ugari gomendatu zizkioten. Badalona hiria itsasotik gertu egotea, eta unibertsitatera eta Institut d'Estudis Catalans-eko lantokira joateko komunikazio ona izatea aukera ederra zen. Gainera, Bego\u00f1an bizi izan zenetik, Fabrari hiri txikiagoetan bizitzea gustatzen zitzaion, hiriburuetako aglomerazio handietatik urrun.\nPompeu Fabrak idatzi zuen gramatika osatuena 1912an argitaratu zuen, hau da, Bego\u00f1an bizi izan zen azken urtean. Beraz, Fabrak Bego\u00f1ako errepublikan idatzi zuen katalan batua finkatzeko gramatikarik osatuena.\nBego\u00f1ako helbidea hau zen: Santa Clara, 6, 1r pis, (G.U.). Baina garai hartako Bego\u00f1ako Santa Klara kalea ez zen gaurko Bilboko Santa Klara kalea dena. Bego\u00f1ako Errepublikako Santa Klara kalea Zabalbide kalearen jarraipen bihurtu zen Bilbok Bego\u00f1a anexionatu zuenean. Santutxu kalea hasten den tokian hasten ziren Bego\u00f1ako lurrak orduan (frontoi bat zegoen gertu) eta hor hasten zen Santa Klara kalea ere, egun Zabalbide kalearen jarraipena dena. Helbide horretan Orue jauregia zegoen, Pompeu Fabraren familia lehen solairuan bizi zen. 1937 eta 1942 urteen artean etxe hori emakumeentzako kartzela bihurtu behar izan zuten, gerra ondoko errepresio frankistaren ondorioz atxiloketa masiboak izan zirenean. Geroago Santa Marta klinika izan zen, 1970eko hamarkadan etxea eta bere inguruko lorategia guztiz urbanizatu zen arte. Orube hartan etxebizitza ugari eraiki ziren, Santutxuko Remigio Gandasegi kalea eta Fagoaga Tenorea kalea sortu ziren orduan. Kale horietan kokatu zen Karmelo ikastolaren zati bat 1978tik 2014ra arte, Orue jauregian egon zen tokian bertan, gutxi gora behera. Beraz, toki horretan lan handia egin zuen Fabrak katalana berreskuratzeko, eta, kasualitatez edo, toki horrexetan lan aitzindaria egin zuen Karmelo ikastolak euskara berreskuratzeko."}
{"id": "36031", "revid": "336", "url": "https://eu.wikipedia.org/wiki?curid=36031", "title": "Mao Tse Tung", "text": ""}
{"id": "36035", "revid": "201", "url": "https://eu.wikipedia.org/wiki?curid=36035", "title": "Genero (biologia)", "text": "Generoa, bizidunen sailkapenean, familia baino txikiagoa den eta oso antzekoak diren espeziez osatuta dagoen taxonomi taldea da.\nOrganismo baten izena (zientifikoa) bi zatiz osatuta dago: batetik bere generoaren izena (beti letra larriz) eta espeziearen bereizgarria den zerbait aipatzeko erabiltzen dena. Nomenklatura honi nomenklatura binomiala deritzo eta osagai biak latinez idazten dira. Homo sapiens adibidean Homo da generoa.\nBeste maila batzuekin gertatzen den lez, bizidunen taxonomian, eta espezie batzuk sailkatzeko dagoen zailtasuna dela eta, genero batzuk goigeneroetan batu daitezke eta genero bateko izakiak azpigeneroetan; eta hauek, era berean, infrageneroetan."}
{"id": "36036", "revid": "448", "url": "https://eu.wikipedia.org/wiki?curid=36036", "title": "Genero (argipena)", "text": "Genero izenak adiera hauek ditu:"}
{"id": "36037", "revid": "431", "url": "https://eu.wikipedia.org/wiki?curid=36037", "title": "Genus", "text": ""}
{"id": "36039", "revid": "1519", "url": "https://eu.wikipedia.org/wiki?curid=36039", "title": "Biana", "text": ""}
{"id": "36040", "revid": "1545", "url": "https://eu.wikipedia.org/wiki?curid=36040", "title": "Oiz (mendia)", "text": "Oiz mendia, Bizkaian, Durangaldea eta Lea-Artibai eskualdeen artean dagoen mendia da. Tontorra Munitibar udalerriaren lurretan dago. 1.026 metroko garaiera du.\nEuskal sineskeren arabera, Mari jainkosak bertan du bizilekuetako bat. Tontorretik gertu 40 aerosorgailuk osaturiko parke eolikoa du, Bizkaiko handiena dena."}
{"id": "36041", "revid": "96586", "url": "https://eu.wikipedia.org/wiki?curid=36041", "title": "Buckminster Fuller", "text": "Richard Buckminster Fuller (Milton, Massachusetts, AEB, 1895eko uztailaren 12a - Los Angeles, 1983ko uztailaren 1a) diseinatzaile, ingeniari eta asmatzaile estatubatuarra izan zen. Idazlea eta Illinoisko unibertsitateko irakasle ere izan zen.\nLan nagusiak.\nFuller bere kupula geodesikoengatik izan zen ezaguna, oraindik eraikin militarretan eta zibiletan eta eraikinetan ikus daitezkenak. Bere eraikuntza, tentsio osotasunarekin eraiki daitezkeen estrukturak muntatzea ahalbidetzen duten printzipio basikoetan oinarritzen da (tetraedroak, oktaedroak eta esferen multzo itxiak). Horrela eraikita, oso arinak eta egonkorrak dira.\nMolekula tipo batek, karbono atomoz soilik eratutakoek, bere izena daramate, molekula hauek Fullerren kupulekin duten antzagatik."}
{"id": "36042", "revid": "512", "url": "https://eu.wikipedia.org/wiki?curid=36042", "title": "Carl Friedrich Gauss", "text": "Johann Carl Friedrich Gauss (alemanez: \"Johann Carl Friedrich Gau\u00df\"; Brunswick, 1777ko apirilaren 30a - G\u00f6ttingen, 1855eko otsailaren 23a) alemaniar matematikaria izan zen, matematikaren aurkikuntzak astronomiara, geodesiara eta fisikara egokitu zituena. Historiako matematikaririk handienetakotzat jotzen da.\nBizitza.\nCarl Friedrich Gauss Brunswicken jaio zen, 1777ko apirilaren 30ean, familia xume batean. Haurtzarotik bikaina izan zen kalkuluak buruz egiten. Brunswickeko dukeak emandako dirulaguntzari esker, jaioterriko \"Collegium Carolinum\"-en ikasi zuen 1792-1795 bitartean, eta Gottingengo Unibertsitatean 1795etik aurrera. Artean unibertsitateko ikasle zela, 17 aldeko poligono aldekidea egitea lortu zuen, erregela eta konpasa erabiliz.\n1799an, hogeita bi urte zituela, doktoretza tesia aurkeztu zuen Helmstedteko Unibertsitatean; zenbaki konplexuen teoria landu, eta aljebraren oinarrizko teorema frogatu zuen. Bi urte geroago \"Disquisitiones Aritmeticae\" liburua argitaratu zuen, zenbakien teoriari sei atal eskainiz eta matematiketako adar honi estruktura sistematizatua emanez. Urte hartan bertan, Zeres planetoidearen orbita aurreikusi zuen karratu txikienen metodoari esker.\nAstronomia irakaslea izan zen, eta 1809an G\u00f6ttingengo unibertsitateko astronomia behatokiko zuzendari izendatu zuten. Urte berean, \"Theoria motus corporum coelestium en sectionibus conicis solem ambientum\" plazaratu zuen, planeta baten orbita nola kalkulatu azaltzen zuena. Ekuazio diferentzialei eta sekzio konikoei buruz sakondu zuen. 1816tik aurrera, geometriako lanak egin zituen, eta geometria ez-euklidearraren lehen oinarriak jarri zituen.\n1823an, \"Theoria combinationis observationum erroribus minimis obnoxiae\" argitaratu zuen, estatistikari buruzkoa; bertan agertzen da banaketa normala, zeinaren kurba bereizgarriari Gaussen kanpaia izena ematen zaion. Geometria diferentzialaz ere interes handia agertu zuen; \"Disquisitiones generales circa superficies curva\" izan zen haren ekarpenik garrantzitsuena jakintza eremu horretan. Lan horretan agertu zuen Egregium Teorema, eta bertatik dator Gauss-en kurbadura terminoa.\n1829tik aurrera, magnetismoa eta Lurraren indar magnetikoak ikertu zituen Wilhelm Weber fisikariarekin batera. 1839an eman zituen argitara ikerketa horien emaitzak \"Lurraren magnetismoari buruzko teoria orokorra\" liburuan. Elkarrekin aritu ziren sei urteetan, Gauss eta Weberrek gehiago ere lortu zuten: Kirchhoffen legeak aurkitu zituzten, eta telegrafo bat sortu zuten.\nGauss 1855eko otsailaren 23an hil zen G\u00f6ttingenen, eta bertako Albani hilerrian ehortzi zuten.\nAnekdotak.\nHonako pasadizoa ezaguna da: Gaussek 10 urte zituela eskolako maisuak lehen ehun zenbaki naturalak zenbatzeko agindu zieten. Maisuak minutu batzuetako lasaitasuna nahi zuen, baina segundo gutxiren buruan Gaussek eskua altxa eta emaitza lortu zuela esan zuen: \"lehen ehun zenbaki naturalen batura 5.050 da\". Nola lortu zuen? Bi zenbaki distantziakideen batura konstantea zela ohartu zen:\n100 zenbakirekin 50 pare, eta orduan emaitza honako izango litzateke:\nGaussek, lehen eta azken terminoa ezaguna den progresio aritmetiko baten \"n\" terminoen batura ematen zuen formula atera zuen:\nnon \"a1\" lehen terminoa den, \"an\" azkena eta \"n\" progresioko termino kopurua."}
{"id": "36043", "revid": "105290", "url": "https://eu.wikipedia.org/wiki?curid=36043", "title": "Bizkaiko historiaren kronologia", "text": "Bizkaiko historia hasten da nabarmentzen Santimami\u00f1eko kobazuloen garaian, orain dala 13.000 urte baino gehiago (Goi Paleolitikoan). Hauek dira probintziaren giza aztarnik zaharrenak.\nErdi Aroan Bizkaiko jaurerriko historia I\u00f1igo Lopez \"Ezquerra\" lehen jaunarekin hasten da 1040. urtean.\nAro modernoan, Karlistadak eta Espainiako Gerra Zibila gertaerarik garrantzitsuenetarikoak izan ziren, Euskal Herriko beste toki batzuetan bezala."}
{"id": "36044", "revid": "448", "url": "https://eu.wikipedia.org/wiki?curid=36044", "title": "Oiz mendi", "text": ""}
{"id": "36045", "revid": "119347", "url": "https://eu.wikipedia.org/wiki?curid=36045", "title": "Lineo", "text": "Lineo \u2014jaiotza izena: Carl von Linn\u00e9; latinezko izena: Carolus Linnaeus\u2014 (R\u00e5shult, Suedia, 1707ko maiatzaren 23a - Uppsala, 1778ko urtarrilaren 10a) zientzialari eta naturalista suediar bat izan zen, gaur egungo taxonomiaren oinarriak jarri zituena. Ekologiaren aitzindaritzat hartzen da, besteak beste.\nBerak egindako klasifikazioaren funtsezko printzipioak taxonomia zientifikoaren oinarrian daude.\nLineo kreazionista zen. Haren ustez, animaliak eta landareak Jainkoak sortuak izan ziren Genesisak kontatzen duenaren arabera, eta ordutik ez dute aldaketarik izan.\nHaren lanik garrantzitsuena \"Systema Naturae\" da (1735): argitalpen asko izan ditu. Argitalpen bakoitzean, Lineok sistema hobetu eta osotzen zuen. Hamargarren ediziotik (1758) aurrera, bi izeneko nomenklatura (izen zientifikoa) sistema erabili zuen erabat. Talde batzuk zehatz definitu zituen, ugaztunen eta hegaztien klaseak bezala. Horretarako, Albertus Seba, Ulisse Aldrovandi, Mark Catesby, John Jonston eta beste jakintsuek deskribatutako animaliez baliatzen zen batzuetan, baina gehienbat berak aztertutako animaliak deskribatu zituen.\nBiografia.\nHaurtzaroa.\nCarlos Nilsson Linneo Suedia hegoaldeko Sm\u00e5land probintzian jaio zen, R\u00e5shult herrian. Aita Nils ondoan dagoen Stenbrohult herriko apaiz lutertarra eta botanikazalea zen eta ama Christina Stenbrohulteko erretorearen alaba. Lau anai-arrebetan zaharrena zen. Samuel anaiak aitaren bidea hartu zuen eta erlezaintzaren inguruko eskuliburu bat idatzi zuen. Lineok urtebete zuela, aitona erretorea hil eta aitak haren lekua hartu zuen. Txikitatik aitaren lorategian egoten zen eta aitak lursail bat eman zion berak nahi zituen landareak landa zitzan.\nTxikitatik hasi zitzaion aita latina, erlijioa eta geografia irakasten, baina zazpi urte zituela, hezitzaile bat jarri zioten, Johan Telander. Ez zen Lineoren gustokoa eta handik bi urtera V\u00e4xj\u00f6ko institutuan sartu zen. Ikasle ona ez zen, sarritan alde egiten baitzuen lorategira landareak behatzera; hala ere, ikasketa amaitzea lortu zuen. Azken ikasturtean, Daniel Lannerus izan zuen irakasle, botanikazalea bera ere, eta Johan Rothman botanika irakaslea aurkeztu zion.\n1724an V\u00e4xj\u00f6ko Gimnasioan sartu zen. Bertan erlijio ministro batek behar zituen ikasketak egin zituen, aitaren bidea jarraitzeko. Teologia, grekera, hebreera eta matematikak ikasi zituen baina azken urtean Nils aita gimnasiora semeaz galdezka joan zenean irakasleek \"Lineo inoiz ez da ikasle ona izango\" erantzun zioten. Johan Rothmanek medikuntzan etorkizuna bazuela esan zion aitari eta bere etxean hartu zuen fisiologia eta botanika irakasteko.\nUnibertsitatea.\nRothmanek botanika gauza serioa dela erakutsi zion, ez entretenimendu hutsa. Tourneforten sailkatze sistema irakatsi zion eta S\u00e9bastien Vaillantek landareen sexualitatearen inguruan egindako lanak ere bai. 1727an Lundeko Unibertsitatean matrikulatu zen Lineo eta Kilian Stobaeus medikuaren etxean hartu zuen ostatu. Honen etxean botanikaren inguruko liburu ugari aurkitu zituen eta Stobaeus beraren hitzaldiak bertatik bertara ikusteko aukera izan zuen. Aisaldian bere interes bera zuten ikasleekin Eskaniako flora esploratzen aritu zen.\nRothmanen aholkuak jarraituz 1728an Uppsalako Unibertsitateara joan zen. Rothmanek medikuntzaren bidea zabalik mantendu nahi zion eta Olof Rudbeck eta Lars Roberg irakasle entzutetsuak bertan zeudelako gomendatu zion Uppsala, baina ordurako zaharkiturik zeuden eta irakasteko gogo handirik ez zuten hauek. Lineok Olof Celsius teologia eta botanika irakaslearekin harremana egin zuen eta honek Uppsalako liburutegirako sarbidea eman zion, bertan zegoen Suediako liburutegi botaniko osoena, izan ere.\n1729an Lineok \"Praeludia sponsaliorum plantarum\" tesia idatzi zuen, landareen sexualitatearen ingurukoa. Lan honek Olof Celsius txunditu zuen eta 1730an Lineo irakasle bihurtu zen, bigarren urteko ikaslea baino ez bazen ere. Sona handia hartu zuen Lineok eta 300 ikusleren aurrean hitzaldiak ere eman zituen. Urte bereko ekianean Rudbecken etxera aldatu zen hark zituen 24 seme-alabatako hiruri klaseak emateko. Negua iritsi zen eta Lineok zalantzatan jarri zuen Tourneforten sistema. Horren aurrean sailkatze sistema berri bat osatu zuen, landareak estamine eta pistilo kopuruaren arabera antolatzen zituena.\n1731ean Rudbecken aurreko laguntzailea zen Nils Rosen itzuli zen eta Lineoren medikuntzako tutore izan zen.\nLaponiara espedizioa.\nRudbeckek Laponiara espedizio bat egina zuen baina handik ekarritako guztia 1702an gertaturiko sute batek suntsitu zuen eta Lineok Laponiara joatea erabaki zuen. Landare eta animalia espezie berriak aurkitzeko asmoa zuen, mineral baliotsuak ere bai, eta bertako samien ohiturak ere ezagutu nahi zituen. Samiak Eskandinaviako tundra eremu zabaletan zebiltzan elur-orein artzai nomadak ziren.\n1732an jaso zuen espediziorako dirulaguntza eta maiatzaren 22an abiatu zen bidaia. Zaldiz eta oinez egin zuen bidea eta egunerokoa, botanikari eta ornitologiari buruzko eskuizkribuak eta herbarioak egiteko orriak eraman zituen. Elur-oreinaren elikagai nagusia goroldio eta likenak zirenez bidean sarritan egiten zituen geldialdiak hauek aztertzeko eta 11 egun behar izan zituen Ume\u00e5 hirira iristeko. Ondoren G\u00e4vlera iritsi zen eta bertan \"Campanula serpyllifolia\" landare arrastrasia ugari zegoela ikusi zuen. Landare hau Lineoren gustokoena bihurtuko zen, horregatik beranduago izena aldatu zitzaion eta \"Linnaea borealis\" bihurtu zen. Hurrengo hiria Lycksele izan zen eta han samien inguruko ohiturak ikasi zituen. Handik Ume\u00e5ra itzuli zen.\nUme\u00e5tik berriz iparraldera egin zuen eta Norvegiako muga zeharkatu zuen. Handik Kalixera jo zuen, Finlandiara pasa eta Turkuraino jeitsi zen. Azkenik, Turkun itsasontzia hartu eta Suediara itzuli zen. Sei hilabetetan 2.000 kilometroko distantzia egin zuen eta ibilbidean zehar landare eta hegazti ugari aztertu zituen. Guztiak gerora \"Flora lapponica\" liburuan azalduko zituen.\nHerbeheretan eta Ingalaterran.\nUppsalara iztuli zenerako Rosen eta bere arteko harremana gaiztotua zegoen eta Claes Sohlberg ikaslearen etxera joan zen Gabonak igarotzera. Sohlbergen aitak semea Herbeheretara eraman zezala proposatu zion. Herbehereak historia naturala ikasteko leku bikaina zen eta suediarrentzat ohikoa zen han denboraldi bat pasatzea doktoregotza egiteko. 1735ean joan ziren bertara eta Lineok Harderwijkeko unibertsitatean madikuntza doktoregotza egin zuen. Bertan Peter Artedi adiskidea aurkitu zuen eta Uppsalan zeudenean elkarri zin egin zioten bietakoren bat hilko balitz besteak haren lana amaituko zuela. Handik hamar astetara Artedi hil egin zen eta Lineok amaitu zuen arrainen sailkapenaren inguruko haren lana.\nHerbeheretan Johan Frederik Gronovius botanikaria ere aurkitu zuen eta Suediatik zekarren sailkapen sistema berriaren eskuizkribua erakutsi zion. Gronovius txunditurik gelditu zen eta liburuaren argitalpenaren kostoarekin laguntzeko konpromiosa hartu zuen. Isaac Lawson eskoziarraren dirulaguntza ere lortu zuten eta \"Systema natur\u00e6\" izenarekin argitaratu zen. Izen osoa \"Systema natur\u00e6 per regna tria natur\u00e6, secundum classes, ordines, genera, species, cum characteribus, differentiis, synonymis, locis\" da, \"Sistema naturala, naturaren hiru erreinuetan, klaseen, ordenen, generoen eta espezieen arabera, eta hauen ezaugarriak, desberdintasunak, sinonimoak eta kokapenak\". Liburu honen 10. edizioa 1758an atera zen eta nomenklatura zoologikoaren abiapuntutzat hartzen da.\n1735eko abuztuan George Clifford III ezagutu zuen, Ekialdeko Indietako Herbeheretar Konpainiaren zuzendaria zena eta Hartecampeko lorategi botanikoaren jabea. Linneok landareak sailkatzeko zuen gaitasunaz harrituta lorategiko zaindari eta mediku izendatu zuen. Cliffordek berak ordainduta Ingalaterrara bidaiatu zuen Lineok. Sir Hans Sloaneren bilduma ikusi zuen bertan. Chelseako lorategi medizinaleko zuzendaria zen Philip Millerri \"Systema natur\u00e6\" erakutsi zion eta honek lorategia liburuaren arabera antolatzeari ekin zion. Oxfordeko Unibertsitatean Johann Jacob Dillenius botanikariarekin ere egon zen baina honek ez zuen liburua argitaratu nahi izan. Orduan Hartecampera itzuli zen, berarekin landare espezie bitxi ugari ekarriz. Hurrengo urtean \"Genera Plantarum\" argitaratu zuen eta liburu honetan 935 landare genero deskribatu zituen. \"Corollarium Generum Plantarum\" gehitu zion beranduago, 60 genero gehituz. \"Hortus Cliffortianus\" ere Hartecampen idatzi zuen. 1738an itzuli zen Suediara eta ez zen berriz aterako.\nSuedian berriz.\nEstokolmon Almirantegoko mediku bihurtu zen eta Sara Elisabeth Mor\u00e6arekin ezkondu zen 1739an. Suediako Zientzien Errege Akademia sortzen lagundu zuen eta zozketaz aurreneko presidentea izan zen. 1741ean Uppsalako Unibertsitateko medikuntza irakasle izendatu zuten, baina Nils Roseneki trukatu eta lorategi botanikoaren arduradun bihurtu zen.\nHanbat espedizio berri egin zituen Suedian; \u00d6land eta Gotland (1741), V\u00e4sterg\u00f6tland (1746) eta Eskania (1749). 1742an Anders Celsius-ek bere izena daraman tenperaturaren eskala sortu zuen, baina gaur ezagutzen dugunaren alderantziz, hau da, uraren izozte puntua 100\u00batan eta lurruntze puntua 0\u00batan. Lineok 1745ean buelta eman zion eskalari.\n1750 urtean Uppsalako Unibertsitateko erretore bihurtu zen. Ikasleak espedizioak egitera eta espezie berriak ekartzera animatu zituen. Bere klaseak oso gustokoak izaten ziren, lorategi botanikoan ematen baitzituen. Larunbatetan Uppsala inguruko flora aztertzera joaten zen ikasleekin. Beti esaten zien ez dutela inortaz fidatu behar, ezta berataz ere. 1751 urtean \"Philosophia Botanica\" argitaratu zuen. Bertan Lineok erabilitako taxonomia sistema agertzen da, bai eta lorategi botaniko bat nola mantendu eta bidai-eguneroko bat nola idatzi ere.\nUppsala oso zaratatsua zela iritzita Hammarby eta S\u00e4vja herrixketan landetxe bana erosi zituen. Hurrengo urtean Edebyn erosi zuen beste bat. Uda garaiak Hammarbyn igarotzen zituen familiarekin eta Uppsalako lorategian landatu ezin zitezkeen landareak sartu zituen bertan. 1766an museo bat eraiki zuen Hammarby atzeko muino batean eta bertan ezarri zituen bere liburutegia eta landare bilduma, izan ere Uppsalan gertaturiko suteak hiriaren herena erre eta ia Lineoren etxea ere suntsitu baitzuen.\nAzken urteak.\n1757an Adolfo Federiko erregeak noble titulua eman zion eta Carl von Linn\u00e9 bihurtu zen 1761ean. Armarri bat ere eman zion. Bertan \"Linnaea borealis\" landarea ikusten da eta hiru zatitan banatzen da armarria, gorria, beltza eta berdea, naturako hiru erreinuak irudikatuz.\n1764an Upsalako sukarra izeneko gaixotasuna hartu zuen eta Rosenen zaintzei esker bizirik irautea lortu zuen. 1773an ziatika eta 1774an eta 1776an apoplejia atakeak izan zituen. Gorputzaren eskuin aldearen gaineko kontrola galdu zuen eta memoriari ere eragin zion.Hirugarren apoplegia atake batek eraman zuen 1778an. Hammarbyn lurperatua izatea nahi bazuen ere Uppsalako katedralean hilobiratu zuten.\nTaxonomia.\nAurrez taxonomiaren inguruko hainbat lan izan baziren ere, Joseph Pitton de Tournefort eta John Ray naturalistenak adibidez, Lineok 1731. urtean diseinaturiko nomenklatura binomialak taxonomia modernoa sortzea ekarri zuen. Bi hitz erabili zituen espezie bakoitza izendatzeko, aurrenekoak generoa izendatzen zuen eta bigarrenak espeziea. Era berean izaki bizidunen genero guztiak familia, klase eta erreinuetan sailkatu zituen. Sistema honen bidez 8.000 anialia espezie eta 6.000 landare espezie tipifikatu zituen. Lineok erabili zituen aurreneko aldiz arra izendatzeko marteren sinboloa (\u2642) eta emea izendatzeko venusena (\u2640).\nGizakiaren kokapena.\nLineo izan zen izaki bizidunen artean gizakiak duen kokapenaren inguruan hausnarketa egin zuen lehenengoa. Hartecampen egon zenean hainbat tximu ikusi zituen eta konturatu zen desberdintasun nabarmen bakarra hitzegiteko gaitasuna zela, besterik ez. Beste edozein animalia edo landare bezala hartu eta \"Antropomorpha\" (\"Gizakiaren antzeko\") kategoriaren barnean sartu zituen tximu eta gizakiak. Bibliak zioen gizakiak jainkoaren antzirudiko sortuak izan zirela eta garai hartako gizarteak ezin zuen onartu jainkoak tximu antzik izan zezakeenik, eta beraz kritika handiak jaso zituen.\nLineok orduan hamargarren edizioan (1758) \"Primates\" taldea sortu zuen \"Antropomorpha\" ordezkatzeko eta honen barnean bi talde egin zituen, tximuak eta gizakia. Gizakiarekin batera bigarren espezie bat ere jarri zuen, \"Homo troglodytes\" izenekoa. Orangutan baten deskribapenean oinarritu zen hau tipifikatzeko. Garai hartan esploratzaileek itzultzerakoan kontatzen zituztenak errelato zientifiko gisa hartzen ziren eta \"Systema natur\u00e6\" liburuko aurreneko edizioetan hidra, fenix hegaztia, satiroa eta adarbakarra agertzen dira, besteak beste. Orangutanaren deskribapena ere horrela iritsi zen Lineorengana. 1771ean Homo generoko beste espezie bat erantsi zuen, \"Homo lar\", gaur egun \"Hylobates lar\" izenarekin ezagutzen den giboia.\nEponimia.\nBerak deskribaturiko animalia eta espezieek bere izenaren erreferentzia daramate eta badira bere omenez izendatu diran espezieak ere, adibide aurretik aipaturiko \"Linnaea borealis\" landarea. Horrez gain bere omenez izendaturiko beste elementu batzuk ere badaude:\nLondresko \"Linnean Society of London\" erakundeak 1888. urtetik aurrera Lineo domina ematen du botanikan edo zoologian egindako ekarpenengatik. Bestalde 2020ko urtarrilaren 1ean Linnaeus Unibertsitatea sortu zuten V\u00e4xj\u00f6ko Unibertsitateak eta Kalmarreko eskolak bat egitean."}
{"id": "36048", "revid": "119247", "url": "https://eu.wikipedia.org/wiki?curid=36048", "title": "Zitrino", "text": "Zitrinoa kolore horizko kuartzo mota bat da. Mohsen eskalan 7 puntutako gogortasun maila dauka."}
{"id": "36051", "revid": "6327", "url": "https://eu.wikipedia.org/wiki?curid=36051", "title": "Carolus Linn\u00e6us", "text": ""}
{"id": "36052", "revid": "6327", "url": "https://eu.wikipedia.org/wiki?curid=36052", "title": "Carolus Linnaeus", "text": ""}
{"id": "36053", "revid": "6327", "url": "https://eu.wikipedia.org/wiki?curid=36053", "title": "Carl Linnaeus", "text": ""}
{"id": "36058", "revid": "360", "url": "https://eu.wikipedia.org/wiki?curid=36058", "title": "GOR discos", "text": ""}
{"id": "36059", "revid": "6327", "url": "https://eu.wikipedia.org/wiki?curid=36059", "title": "Orreagako guda", "text": ""}
{"id": "36065", "revid": "336", "url": "https://eu.wikipedia.org/wiki?curid=36065", "title": "George Walker Bush", "text": ""}
{"id": "36066", "revid": "6950", "url": "https://eu.wikipedia.org/wiki?curid=36066", "title": "Erreinu (biologia)", "text": "Erreinua izaki bizidunak sailkatzeko taxonomia talde nagusia da; filumez edo dibisioz osatuta dago.\nDuela gutxi arte erreinu maila zen maila gorenena sailkapen biologikoan. Berrienetan domeinua da gorenen dagoena. Domeinu bakoitza erreinuetan zatitzen da eta hauek era berean azpierreinuetan, etab. Ondoren sailkapenaren mailarik altuenetako batzuk agertzen dira:\nHistoria.\n1735ean argitaratu zen Carolus Linnaeusen \"Systema Naturae\" liburuan bi erreinu bereizten ziren: Animalia animalientzako eta Vegetabilia landareentzako (mineralak ere sailkatu zituen hirugarren erreinu batean, Mineralia). Erreinu bakoitza klaseetan banatu zuen, geroago filum (animalientzako) eta dibisioetan (landareentzako) banatuko zirenak.\nGaur egungo sailkapen guztiek mineralak aparte uzten dituzte, birusak ere non kokatu jakin gabe geratzen direlarik ez baitira bizidunak, \"paradoxikoki, mundu guztiak hil nahi dituen arren\" (James Trefil, \"1001 things everyone should know about science\").\nLehen organismo zelulabakarrak aurkitu zirenean, esandako erreinu bietan zeuden. Baina bazegoen sailkagaitza zen forma kopuru nabarmen bat, eta aditu bakoitzak leku batean sailkatzen zituen: adibidez, Euglena alga. Ondorioz, Ernst Haeckelek hirugarren erreinu bat sortzea proposatu zuen beraientzat, Protista izenekoa.\nBi inperio, lau erreinu.\nBakterioek beste organismoek ez zuten zelula egitura bat zutela ikusteak Chatton bi inperiodun bizidunen banaketa bat egitera bultzatu zuten: nukleoa zuten bizidunak eukariotoan eta ez zutenak prokariotoan.\nChattonen proposamena ez zen bat-batean hartu; bere ordez, Herbert Copelandena erabiliagoa zen. Prokariotoei aparteko erreinu bat jarri zien, hasiera batean Mychota deitua baina geroago Monera edo Bacteria. Copelanden lau erreinuen sistemak animaliak eta landareak ez ziren eukariotoak Protista erreinuan batzen zituen.\nBost erreinu.\nRobert Whittakerek onddoei (\"fungus\") beste erreinu bat gehiago jarri zien. Elikatze desberdintasunetan oinarritzen da: bere landareak gehienbat autotrofo zelulanitzak ziren, animaliak heterotrofo zelulanitzak eta onddoak saprotrofo zelulanitzak. Gainontzeko erreinuetan, \"Protista\" eta \"Monera\", kolonia zelulabakarrak bildu ziren.\nSei erreinu.\n1980. urtearen inguruan filogenian erreinuak monofilikoak izan zitezen joera zegoen. Animaliak, landareak eta onddoak oso talde itxietara murriztu ziren eta gainontzekoak Protistan sartu ziren. ARN erribosomikoaren ikerketetan oinarrituta, Carl Woesek prokariotoak bi erreinutan banatu zituen, Eubacteria eta Archaebacteria deitzen zirenak (gero Bacteria eta Archaea izendatzera pasatuko ziren).\nLaburpena.\nDenboran zehar erreinuek izan duten bilakaera:"}
{"id": "36069", "revid": "6327", "url": "https://eu.wikipedia.org/wiki?curid=36069", "title": "San Mateoren pasioa", "text": ""}
{"id": "36070", "revid": "6327", "url": "https://eu.wikipedia.org/wiki?curid=36070", "title": "Pasioa San Mateoren hitzetan", "text": ""}
{"id": "36072", "revid": "431", "url": "https://eu.wikipedia.org/wiki?curid=36072", "title": "Regnum", "text": ""}
{"id": "36073", "revid": "431", "url": "https://eu.wikipedia.org/wiki?curid=36073", "title": "Prokaryota", "text": ""}
{"id": "36074", "revid": "336", "url": "https://eu.wikipedia.org/wiki?curid=36074", "title": "Kanton", "text": ""}
{"id": "36075", "revid": "536", "url": "https://eu.wikipedia.org/wiki?curid=36075", "title": "Canton", "text": "Canton hurrengo gauzak izan daitezke:"}
{"id": "36076", "revid": "6327", "url": "https://eu.wikipedia.org/wiki?curid=36076", "title": "Mendebaldeko euskara", "text": ""}
{"id": "36077", "revid": "201", "url": "https://eu.wikipedia.org/wiki?curid=36077", "title": "Olorue", "text": ""}
{"id": "36078", "revid": "201", "url": "https://eu.wikipedia.org/wiki?curid=36078", "title": "Oloroe", "text": ""}
{"id": "36080", "revid": "1545", "url": "https://eu.wikipedia.org/wiki?curid=36080", "title": "Santimami\u00f1e", "text": "Santimami\u00f1e Bizkaiko iparraldean dagoen leize bat da. Hor, Goi Paleolito garaiko margoak daude, Magdaleniar aldikoak, orain dela 13.000 urtetakoak. Bizkaiko Kortezubi udalerrian daude kokatuta, Basondo auzoan, Ere\u00f1ozar mendiaren magalean.\n1916an J.F. Bengoetxeak aurkitu zituen bertako labar-pinturak, eta ondorengo urteetan Enrique Eguren, Telesforo Aranzadi eta Jose Migel Barandiaran arkeologoek haitzuloak ikertu zituzten sakon, 1918 eta 1926 artean.\nHainbat urtez jendearentzat ikusgai egon ondoren, gaur egun ezin dira osorik bisitatu. Horren ordez, Bizkaiko Foru Aldundiak \"Santimami\u00f1e, milaka urteko paisaia\" izeneko bisita birtuala antolatu du.\n2008an UNESCOk kobazuloak gizateriaren ondare izendatu zituen, Ekainekin eta Altxerrirekin batera, Altamirako leizearen talde berean sartuta.\nHistoria.\nLabar-arte mul\u00adtzo handi bat aur\u00adkitu zen 1916an Kortezubiko Santimami\u00f1e kobazuloan. Ar\u00adkeologia ikuspegitik, Santimami\u00f1ek garran\u00adtzi izugarria du, maila guztiak eskain\u00adtzen baititu, an\u00adtzinako Auri\u00f1aziensetik hasi eta Behe-Inperiorainokoak.\nArte historialariaren\u00adtzat, benetako santutegia esaten dioguna da esparru garran\u00adtziz\u00adkoena: 20 bat metroko luzera du eta 4 edo 5 m-ko altura. Irudien talde nagusia areto txiki batean dago, normalean oso sarbide zailekoa izaten da eta honen aurretik aretoaurre bat dago, osatugabeko zenbait bisonte eta zaldiez gainera, marra sail bat ere ikus daiteke. Ia biribila den ganbara edo aretoaren inguruetan \u2013Leroi-Gourhanek biribilgune deitu zion\u2013 banaturik oraindik ere irudi-mul\u00adtzo gehiago daude.\nIrudiak eta beren kokamena. Bere ikusgarritasunagatik, taula bat nabarmen\u00adtzen da, oso argi eta garbi sei bisonte, zaldi bat, orein buru bat eta ulermen zailagoko beste trazu eta marra mul\u00adtzoa goza daitekeelarik. Zer adierazi nahi ote du behin eta berri zaldia eta bisontea pareka\u00adtzeak eta beste sei bisonteek \u2013hauetako ba\u00adtzuk zutikako jarreran jarririk\u2013 seiak erdi-erdian marrazturiko zaldi bakar batek inguruan dituela? \u2013galdegiten du gaur\u00adko ikusleak jakin-minez. Baina, eran\u00adtzunik gabeko galderak.\nBi mul\u00adtzo hauetaz gainera, kobazuloaren barruenean, sarreratik 150 m-ra, 1953tik 1962ra bitartean irudi berriak aur\u00adkitu dira; hauen artean, bisonte ba\u00adtzuk, zaldi bat eta ahuntz bat.\nGuztira, ia berrogeita hamarrera iristen dira animalia-irudiak. Espezierik ohikoena bisontea da.\nLeizea.\nLeizeak 365 metroko luzera dauka eta estalaktita eta estalagmita ugari, irudi ederrak eskaintzen dituztenak. Sarreratik 60 bat metrotara, ezkerrera, pasabide estua dago, bi aretoetan zabaltzen dena: Bata pinturen aurreko gela da, eta bestea gela nagusia.\nAurreko aretoa.\nAreto honetan marrazki ugari daude, zaldiak eta bisonteak azpimarragarriak izanda, nahikoa hondatuta egon arren.\nAreto nagusia.\nGela nagusiak karratuaren forma dauka, 4 metro luze, 3 m zabal eta 3.5 m altu izanda, eta kobazulo guztian dagoen marrazki multzorik ikusgarriena du: Sarreraren ondoan bisonte talde bat dago eta horma nagusian 8 bisonte, zaldi bat eta uztai moduko marra bat.\nTeknika eta estiloa.\nHemen, Al\u00adtxerrin ez bezala, irudi gehienak pintatuak daude, eta itzal eta guzti ba\u00adtzuk. Irudi grabatuak oso gu\u00adtxi dira. Perfekzioan eta estiloan aldaketa suma\u00adtzen da baina ez da erraza hortik kronologia bat atera\u00adtzea.\nHenri Breuilek zioen itzalekin modelaturiko lau bisonteetatik hiruk beren lau hankak agerian zituztela, eta trazu soil bakar batez marraztuak berriz bi besterik ez. Era berean, Madeleine aldiko ezaugarri moduan denek beren adardura profilez erakusten badute ere, bedera\u00adtzik baino ez dituzte beren bi adarrak erakusten.\nTalde handiko bisonteen artean Ignazio Aldekoak ere desadostasun horiek ematen ditu: \u201cmarra-trazu soileko irudien ondoan, badira beste ba\u00adtzuk zenbait tokitan profilaren lodieraren biziago\u00adtzegatik-edo ia lauak direnak, gu\u00adtxi-asko bular, konkor, papar... tinten betelanagatik argi-ilun gehigarri bat plantea\u00adtzen dutenak. Zenbait aletan arte onekoa izan ohi da delako modelatzea\u201d.\nEsan daiteke, estilistikoki nahiko aurreratutzat hartu behar direla; ziur asko, Erdi-Madeleine aldi aldera gauzatuak. Venta Laperrakoen ondorengoak dira. Eta beren teknika eta ohi\u00adkotasunagatik Pirinioetako santutegiekin uztar daitez\u00adke."}
{"id": "36081", "revid": "46380", "url": "https://eu.wikipedia.org/wiki?curid=36081", "title": "Octave Mirbeau", "text": "Octave Mirbeau (Tr\u00e9vi\u00e8res, Normandia, Frantzia, 1848ko otsailaren 16a \u2013 Paris, Frantzia, 1917eko otsailaren 16a), frantsesezko idazlea izan zen. Kazetaria zen lanbidez, eta idazki politikoetan erabiltzen zuen gogortasunagatik egin zen ezagun. Haren eleberrietan naturalismoan oinarritutako gizartearen kritika ageri da. Olerkiak eta antzezlanak ere idatzi zituen; haietako batzuk eskandalagarriak izan ziren bere garaian.\nIbilbidea.\nBorrokak.\nNormandiako Tr\u00e9vi\u00e8res herrian jaio zen 1848ko otsailaren 16an, eta Parisen hil, 1917ko otsailaren 16an. R\u00e9malarden (Perche) gaztaroan garai bat eman zuen, eta Vannesko jesuiten ikastetxean ikasketak halamoduz amaituta, hamabost urterekin kanporatua izan ondoren, notario bulego baten itxialdi itogarria jasan zuen. 1870eko gerraren esperientzia lazgarriaren ostean, Dugu\u00e9 de Fauconnerie lider bonapartezaleak deitu, bere idazkari izendatu eta \"L'Ordre de Paris\" egunkarian parte hartzeko ateak zabaldu zizkion.\nPolitika eta kazetaritza alorretan bonapartezaleen alde ekin eta debut literarioa \u201cbeltz\u201d gisa egin ondoren (\"L'\u00c8cuy\u00e8re\", 1882, \"La Belle Madame Le Vassart\", 1884). 1884-1885eko aldaketa handien ostean, Octave Mirbeau bere kabuz irten zen plazara, luma bere balio etiko eta estetikoen zerbitzura jarriz, eta literatura eta borroka politikoak uztartuz. Antiklerikalismoa, bakezaletasuna eta antimilitarismoa izan ziren bere lanen ezaugarri nagusiak. Bere sasoiko borroka guztiekin konprometitutako pertsonaia izan zen. Anarkismoaren baloreen aldekoa (Jean Graveren \"La soci\u00e9t\u00e9 mourante et l'anarchie\"-ren hitzaurrean ikus daitekeenez) eta Dreyfusen zale sutsua (cf. \"\") izanik, kontu publikoetan eta edozein alderditatik urrundutako intelektual konprometituaren eredua haragitzen du. Bere helburu nagusia hauxe izan zen: adimen argikoa izan eta denoi ikustarazi guk, itsu setatsuok, aurrez aurre begiratzeari uko egiten dioguna.\nArte eta literatur kritikoa, \u201cbere bihotzeko jainko handien\u201d alde borrokatu zen: Auguste Rodin, Claude Monet, Camille Pissarro, Paul C\u00e9zanne, Auguste Renoir, F\u00e9lix Vallotton eta Pierre Bonnard-en miresle publiko izan zen eta Vincent Van Gogh, Camille Claudel, Aristide Maillol, Maurice Maeterlinck, Marguerite Audoux eta Maurice Utrillo-ren aurkitzailea.\nNobelak.\nNobela autobiografikoak.\nBeltz (ghost writer) gisa hamar bat nobela idatzi eta gero, \"Le Calvaire\" (\"El Calvario\") nobelarekin (1886) egin zuen estreinakoa, Judith deitu eta fikzioan Juliette bataiatutako emakume batengatik jasandako pasio suntsitzailearen ondoko traumatik askatuz. 1888an \"L'Abb\u00e9 Jules\" argitaratu zuen, frantses literaturako lehen nobela dostoievskiarra eta aurrefreudiarra, non bi pertsonaia liluragarri \u2013Jules abadea eta aita Pamphile- agertzen diren. \"S\u00e9bastien Roch\" izenekoan (1890) beste trauma bat uxatzen du: Vannes-ko jesuitekin egindako egonaldia eta jasandako indarkeria, ehun urte beranduago ere zutik dirauen tabua hautsiz: apaizek eragindako nerabeen bortxaketa.\nNobelaren krisia.\nUne horretan, krisi luze eta larria bizi izan zuela, \"Dans le ciel\" eleberri aparta argitaratu zuen folletoi eran, Van Goghengan zuzenean inspiratutako margolaria protagonista duena.\nBere ezkortasuna areagotzen zuen Dreyfus kasua gertatu eta laster, hipokritek eta itxurazaleek eskandalagarritzat jotzen dituzten hiru nobela argitaratu zituen, mundu mailako arrakasta handikoak: \"Le Jardin des supplices\" (\"Sufrimenduen lorategia\", 1899), \"Le Journal d'une femme de chambre\" (\"Emakume zerbitzari baten egunerokoa\", 1900), eta \"Les 21 jours d'un neurasth\u00e9nique\" (\"Neurasteniko baten 21 egunak\", 1901). Horietan guztietan nobela generoa dantzan sartzen du, collage teknika erabiliz, egiantzekotasunaren, nobelaren sinesgarritasunaren eta gizarteko arau hipokriten kodeak hautsirik.\nBere azken bi narrazio lanek akabera ematen diote nobela zahar ustez errealistari: \"La 628-E8\" (1907) eta \"Dingo\" (1913), non fantasia askatuta, heroiak bere autoa eta bere txakurra diren.\nAntzerkia.\nAntzerkian Mirbeauk tragedia proletario baten bidez, \"Les Mauvais bergers\" (\"Artzain txarrak\", 1897), lortu zuen arrakasta lehenengoz, eta geroago mundu mailakoa, Moli\u00e8ren tradizioari heldutako ohitura eta pertsonaien komedia klasiko batekin \"Les affaires sont les affaires\" (\"Negozioak negozio dira\", 1903). Bertan, Isidoro Lechat pertsonaia agertzen da, negozio-gizon modernoaren arketipoa, mundu berri baten ondorio, gaurko espekulatzaileen arbaso, dena diru bihurtu eta bere garroak mundutik zabaltzen dituena. 1908an, epaitegi eta egunkarietako borroka luze baten ostean, Com\u00e9die-Fran\u00e7aisen \"Le Foyer\" (\"Sutondoa\") antzeztea lortu zuen. Lan honek ezinbestean zalaparta sortu behar zuen, beste tabu bat hausten baitu: ustez karitatezkoak diren erakundeetan nerabeek jasotako esplotazio ekonomiko eta sexuala.\nMirbeauk ekitaldi bakarreko sei antzerki-lan txiki oso berritzaile antzeztarazi zituen: \"Farces et moralit\u00e9s\" (\"Fartsak eta irakaspenak\", 1904); beroietan Bertolt Brecht, Marcel Aym\u00e9, Harold Pinter eta Eug\u00e8ne Ionesco-ren antzerkia aurreratu eta hizkuntzaren muinera bera jartzen du hankaz gora. Zenbait politikoren diskurtsoa eta maitasunaren hizkuntza hutsala barregarri uzteaz gain, legea, monogamia eta gizarte arauak desmitifikatzen ditu.\nHil osteko zoria.\nMirbeau ez da sekula ahaztua izan: hogeita hamar hizkuntza baino gehiagotan izan da eten gabe argitaratua. Halere, askotan gaizki irakurria izan da, bere ekoizpen mardula hiru lanetara murriztu da bidegabeki eta, politikoki ez-zuzena izanik, literaturaren historia eta eskuliburuen egileek onespenik gabeko sasoi luzera zigortu dute. Zorionez, hogei bat urtetatik hona, Soci\u00e9t\u00e9 Octave Mirbeau-ri esker, argi berri batez berrirakurri dira bere lanak eta, beraz, aintzat hartu \u201cBelle \u00c9poque\u201d-ko politika, literatura eta arte esparruetan, hala nola literatur generoen garapenean ere, izan duen paper garrantzitsua."}
{"id": "36082", "revid": "201", "url": "https://eu.wikipedia.org/wiki?curid=36082", "title": "Kukullako Donemiliaga", "text": ""}
{"id": "36083", "revid": "336", "url": "https://eu.wikipedia.org/wiki?curid=36083", "title": "Miranda de Ebro", "text": ""}
{"id": "36084", "revid": "336", "url": "https://eu.wikipedia.org/wiki?curid=36084", "title": "Sos del Rey Catolico", "text": ""}
{"id": "36085", "revid": "448", "url": "https://eu.wikipedia.org/wiki?curid=36085", "title": "Sause", "text": "Sause (gaztelaniaz eta ofizialki, \"Sos del Rey Cat\u00f3lico\"; aragoieraz, \"Sos d'o Rei Catolico\") Aragoiko (Espainia) ipar-mendebaldeko udalerri bat da, Zaragozako probintziakoa, Nafarroa Garaiarekiko mugan kokatua, Cinco Villas eskualdean. Feliciana haitzak burutzen duen muinoaren gainean dago eraikia.\nEskualdeko hiriburu izan zen, eta orain biztanle gutxien dituen udalerria da, 614 biztanle baitzituen 2015ean.\nHistoria.\nSausek Errekonkista garaian hartu zuen garrantzia, mugako herri gisa, kokaleku estrategikoa baitzuen. Horregatik, X. mendekoak dira lehenengo aipamenak. Hartara, Iru\u00f1eko lehenengo errege Antso I.a Gartzezek Sause birpopulatu zuen, eta herria sortu, 907. urtean edo 908. urtean. Izan ere, Errekonkistako gatazka armatu sarriek ingurua jendez hustua zuten. Iru\u00f1eko bigarren errege Gartzea I.a Sanoitzek, 970. urtearen inguruan, gaztelua eraikiarazi zuen Feliciana haitzean, musulmanen erasoetatik babesteko asmoz.\n1044an, Sausek Nafarroako herria izateari utzi zion, Ramiro I.a Aragoikoak bereganatu eta Aragoiko erresuman sartu baitzuen. Baina handik lasterrera, 1076an, Antso V.a Nafarroakoarekin Nafarroako eta Aragoiko erresumak batu ziren, eta Sausek mugako herria izateari utzi zion.\nAlfontso I.a Nafarroakoa hiltzean, 1134. urtean, berriz banandu ziren Nafarroako eta Aragoiko erresumak, eta Ramiro II.a Aragoikoak berriz eraikiarazi zuen Sauseko gaztelua 1137an; Aragoik huraxe izan zuen defentsarako gunerik garrantzitsuena, Nafarroarekin hurrengo urteetan izandako gerretan.\nHala ere, 1452an gertatu zen Sauseko historiako gertakari aipatuena, urte hartako martxoaren 10ean Sausen jaio baitzen Fernando II.a Aragoikoa, goitizenez Errege Katolikoa. Horregatik, gerora, herriari izena aldatu zioten gaztelaniaz eta aragoieraz (ordu arte \"Sos\" zen, soilik). Fernandoren ama Joana Enrikez Sausen egotearen arrazoia, Nafarroako Gerra Zibila izan zen.\nEkonomia.\nSauseko ekonomiaren oinarria nekazaritza izan da aspaldiko mendeetan. Industriarik apenas duen, eta merkataritza askorik ere ez. XX. mendearen azkenaldetik aurrera, garrantzi handia hartu du turismoak, Erdi Aroko kaleak eta eraikinak gorde dituen alde zaharraren xarmari eta lasaitasunari esker. Turismo paradorea eta bestelako hainbat ostatu ditu.\nInteresguneak.\n1968. urteaz geroztik, multzo historikoa da Sauseko alde zaharra, oso ondo gorde baititu Erdi Aroko egitura eta hainbat eraikin.\nHarresia.\nSauseko herrigunea harresiek inguratua zegoen, eta oraindik zutik daude harresi haietako zazpi ate:\nZinema.\n1985ean udalerri honetan filmatu zen Luis Garc\u00eda Berlangak zuzendutako \"La vaquilla\" (\"Bigantxa\") filma."}
{"id": "36086", "revid": "6327", "url": "https://eu.wikipedia.org/wiki?curid=36086", "title": "Protoctista", "text": ""}
{"id": "36087", "revid": "431", "url": "https://eu.wikipedia.org/wiki?curid=36087", "title": "Bakteria", "text": ""}
{"id": "36088", "revid": "431", "url": "https://eu.wikipedia.org/wiki?curid=36088", "title": "Vegetabilia", "text": ""}
{"id": "36089", "revid": "431", "url": "https://eu.wikipedia.org/wiki?curid=36089", "title": "Deuterostomia", "text": ""}
{"id": "36090", "revid": "119347", "url": "https://eu.wikipedia.org/wiki?curid=36090", "title": "Azido desoxirribonukleiko", "text": "Azido desoxirribonukleikoa (oro har DNA siglarekin laburtua; edota, batzuetan, ADN siglarekin) azido nukleiko mota bat da, organismo bizi guztien funtzionamendu eta garapenaren informazio genetikoa duena eta bere transmisioaren erantzulea dena.\nIkuspuntu kimikotik, DNA nukleotidoen polimero bat da; hau da, polinukleotido bat. Elkarrekin lotutako unitate sinple askoz osatutako polimero konposatua da, \"bagoi\" askoz osatutako \"tren\" baten antzekoa. DNAn \"bagoi\" bakoitza nukleotido bat da, eta, aldi berean, nukleotido bakoitza azukre (desoxirribosa), base nitrogenatu (adenina (A), timina (T), zitosina (C) alaguanina (G)) eta fosfato talde batez osatuta dago; azken horrek \"bagoiak\" elkarren artean lotzen ditu. \"Bagoi\" edo nukleotido bat bestetik bereizten duena base nitrogenatua da; horregatik, DNA sekuentzia base nitrogenatuak aipatuz bakarrik izendatzen da. Lau base horiek sekuentzian duten ordena informazio genetikoa kodifikatzen duena da, esaterako, ATCGATCG... Organismo bizietan, DNA nukleotido kate bikoitz moduan agertzen da, non bi kateak hidrogeno zubien bidez lotuta agertzen diren.\nZelulak, DNAk duen informazioa erabili ahal izateko, nukleotidoak RNA (azido erribonukleikoa) molekulak emanez kopiatzen dira. RNA molekulak DNAtik kopiatzen dira transkripzio izeneko prozesu baten bidez. RNA molekula hauek, nukleoan prozesatu ondoren, zitoplasmara irteten dira erabiliak izateko. RNAk duen informazioa kode genetikoa erabiliz itzultzen da proteinen aminoazido sekuentziak osatuz. Nukleotido hirukote (kodon) bakoitzak aminoazido bat emango du, eta, ondoren, aminoazido hauek elkartuko egingo dira lotura peptidikoen bidez proteinak osatuz. RNA erabiliz proteinak sintetizatzeko prozesu honi, itzulpena esaten zaio.\nHerentziaz arduratzen diren eta DNAren sekuentzian ezinbestekoak diren unitateak geneak dira. Gene bakoitzak RNAra transkribatuko den zati bat eta noiz eta non espresatuko den definitzeaz arduratuko den beste zati bat ditu. Geneetan dagoen informazioa zelularentzat ezinbestekoak diren RNA eta proteinak sintetizatzeko erabiltzen da.\nZelularen barnean, DNA kromosoma izeneko egitura batzuetan antolatuta dago. Hauek, ziklo zelularrean zelula banandu aurretik, bikoiztu egiten dira. Organismo eukariotoek (animalia, landare eta onddoek) bere DNAren gehiengoa zelularen nukleoan gordetzen dute, eta, gainerakoa, mitokondria eta kloroplastoetan. Prokariotoek (bakterioak eta arkeobakterioak), zelularen zitoplasman gordetzen dute, eta birusek, aldiz, proteinazko kapsidaren barnean. Kromosoma hornidura guztiaren materia genetikoa, genoma izenez ezagutzen da, eta espezie bakoitzaren ezaugarria da.\nHistoria.\nDNA 1869ko neguan isolatu zuen lehenengo aldiz Friedrich Miescher suitzar medikuak Tubingengo Unibertsitatean lan egiten zuenean. Erabilitako benda kirurgikoetako zornearen konposaketa kimikoari buruzko esperimentuak egiten ari zela, hauspeatuta zegoen substantzia ezezagun bat ikusi zuen. \"Nukleina\" izena eman zion, zelulen nukleotik erauzi baitzuen. Ia 70 urtetako ikerketa behar izan zen azido nukleikoen egitura eta osagaiak identifikatu ahal izateko.\n1919an, Phoebus Levenek argitu zuen nukleotidoak, izan ere, base, azukre eta fosfatoz osatuta zeudela. Levenek proposatu zuen DNAk solenoide (malguki) itxurako egitura eratzen zuela eta nukleotido unitateak fosfato taldeen bidez elkartuta zeudela. 1930ean, Levenek eta bere maisu Albrecht Kosselek frogatu zuten nukleina lau base nitrogenatu (zitosina (C), timina (T), adenina(A) eta guanina(G)), desoxirribosa azukre eta fosfato talde batez osatutako azido desoxirribonukleikoa zela eta bere oinarrizko egitura base eta fosfato bati lotutako azukrea zela. Aitzitik, Levenek katea motza zela eta baseak ordena jakin bati jarraituz errepikatzen zirela uste zuen. 1937an, William Astburyk DNAk egitura erregularra zuela erakusten zuen X izpien lehen difrakzio patroia asmatu zuen.\nDNAren funtzio biologikoa 1928an hasi zen argitzen Frederick Griffith Pneumococcus, bakterioaren andui batzuekin lanean ari zela, genetika modernoaren esperimentu batzuk burutu zituenean. Neumokokoaren andui batzuk \"leunak\" (S) ziren, eta beste batzuk \"zimurrak\" (R); horren arabera, bakterioaren birulentzia aldakorra zen.\nArratoiei S neumokoko biziak injektatuz, haien heriotza gertatzen zen, baina R neumokoko biziak edo beroaren eraginez hildako S neumokokoekin ez zirela hiltzen ikusi zuen Griffithek. Hala ere, R neumokoko biziak eta S neumokoko hilak, aldi berean, injektatuz gero, arratoiak hil egiten ziren, eta, beren odolean, S neumokoko biziak isolatzen ziren. Hildako bakterioak arratoiaren barnean bikoiztea ezinezkoa denez, Griffithek \"printzipio transformatzaile\" deitu zuen arrazoinamendu bat egin zuen. Teoria horrek, substantzia aktibo baten transferentziaren bidez, bakterio mota batetik besterako aldaketa gertatzen zela azaltzen zuen. Substantzia honek R neumokokoei kapsula azukretsu bat sortu, eta, horrela, birulentoak bihurtzea ahalbideratuko lieke.\nHurrengo 15 urteetan, bakterioaren andui desberdinen konbinaketak erabiliz, behin eta berriz errepikatu ziren esperimentu hauek, bai arratoietan (in vivo) eta bai saio hodietan (in vitro) ere. Hasiera batean, birulentoak ez ziren anduiak birulento bihurtzeko gaitasuna zuen printzipio transformatzailearen bilaketak 1944ra arte jarraitu zuen. Urte horretan, Oswald Avery, Colin MacLeod eta Maclyn McCartyk gaur egun klasikoa den esperimentu bat eraman zuten aurrera. Ikertzaile hauek frakzio aktiboa (printzipio transformatzailea) erauztea lortu zuten, eta, analisi kimiko, entzimatiko eta serologikoei esker, ez zuela proteina, lipido edo polisakarido aktiborik ikusi zuten. Azido desoxirribonukleikoaren forma likatsu eta oso polimerizatu batez osatuta zegoela ikusi zuten, hau da, DNA.\nBeroaren bidez hildako S neumokokoetatik erauzitako DNA, hala, R neumokoko biziekin nahastu zuten \"in vitro\". Horren ondorioz, S kolonia bakterianoak eratu ziren, eta, beraz, zalantzarik gabe printzipio transformatzailea DNA zela frogatu zen.\nDNA, printzipio transformatzaile gisa, unibertsalki onartua izateko hainbat urte pasa ziren arren, aurkikuntza hau genetika molekurraren jaiotzan giltzarria izan zen. Azkenik, DNAk herentzian zuen papera 1952an onartu zen Alfred Hershey eta Martha Chasen esperimentuei esker.\nMolekularen karakterizazio kimikoari dagokionez, 1940an, Chargaffek DNAren base nitrogenatuen proportzioak ezagutzeko balio izan zuten esperimentu batzuk egin zituen. Purinen proportzioak pirimidinen berdinak zirela ikusi zuen ([A]=[T] eta [G]=[C]), eta, DNA molekula jakin batean, G+C kantitatea ez zela beti A+T kantitatearen berdina, %\u00a036\u201370 artean aldakorra zela. Informazio honekin eta Rosalind Franklinek lortutako X izpien difrakzio datuekin, James Watson eta Francis Crickek DNAren egitura tridimentsionala azaltzen zuen helize bikoitzaren modeloa proposatu zuten 1953an.\nNature aldizkari zientifikoaren ale berean, Watsonek eta Crickek proposatzen zuten modeloaren alde agertzen ziren bost artikulu argitaratu ziren. Artikulu hauetan lehena, Franklin eta Raymond Goslingena, X izpien difrakzio datuekin modeloaren alde egiten zuena zen.\n1962an, Franklin hil eta gero, Watsonek, Crickek eta Wilkinsek Medikuntzaren Nobel Saria jaso zuten. Gaur egun ere, zientziaren arloan, bizirik dirau ea aurkikuntzaren merezimendua norena den eztabaidak.\nDNAren egitura.\nDNA antiparaleloak diren bi desoxirribonukleotido-kateez osatuta dago. Kate hauen osagaiak, lehen aipatu bezala, azukre talde bat (desoxirribosa), fosfato talde bat eta base nitrogenatu bat (adenina (A), guanina (G), zitosina (C) edo timina (T)) dira. Bere egitura molekularrak bi kateek eratutako helize bikoitz baten forma hartzen du, base nitrogenatuak aurrez aurre kokaturik dituela, non A baten aurrean T bat kokatzen den beti eta G baten aurrean C bat. Base puriko bat (tamaina handiagokoa) base pirimidiniko baten (tamaina txikiagokoa) aurrean geratzen denez beti, katea bikoitzaren zabalera konstantea mantentzen da.\nFenomeno horri base-parekatzea deritzo, eta, hari esker, bi kateak osagarriak dira; hau da, kate baten baseen sekuentzia ezagutzen bada, bestearena ondoriozta daiteke. Osagarritasun honi esker, DNAk gordetzen duen informazioa bi kateetan agertuko da; hau da, bikoiztuta dago. Hau funtsezkoa izango da DNAren erreplikazio prozesuan.\nDNA molekula egonkortzeko, parekatutako baseen artean hidrogeno zubiak eratzen dira. Lotura hau eratzeko, base batek karga partzial positiboa duen talde baten (\u2212NH2 ala \u2212NH) hidrogeno atomo bat eman behar dio beste basean elektronegatiboki kargatuta dagoen talde bati (C=O ala N). Hidrogeno zubiak lotura kobalenteak baino ahulagoak dira; apurtu, eta berriro sor daitezke zailtasun handirik gabe. Hori dela eta, helize bikoitzaren bi kateak kremailera baten moduan banandu daitezke, indar mekaniko edo tenperaturaren eraginez (desnaturalizazio izeneko prozesua)\nBase nitrogenatu guztiek ez dituzte hidrogeno zubi kopuru berak ematen, A=T bi hidrogeno zubi eratzen dituzte, eta, aldiz, C\u2261G, hiru. Beraz, C\u2261G base parea A=T baino sendoagoa da. Horren ondorioz, DNA helizearen sendotasuna bertan aurkitzen diren C\u2261G base pareen portzentaiaren eta molekularen luzeraren araberakoa izango da. C\u2261G base pare asko dituzten helize luzeen kateak A=T base pare asko dituzten helize laburren kateak baino indar handiagorekin daude lotuta.\nLaborategian, sendotasun hori neurtzeko, hidrogeno zubiak apurtzeko behar den tenperatura neurtzen da; hau da, urtze tenperatura. Molekularen base pareen lotura guztiak puskatzean, bi kateak bereizi egiten dira.\nDNA egituraren mailak.\nDNAren egitura tridimentsionalean, hainbat maila bereizten dira:\nLehen mailako egitura.\nKateatutako nukleotido sekuentzia. Informazio genetikoa dagoen kate hauetan, desberdintasuna base nitrogenatuetan dago.\nFuntzioak.\nDNAren funtzio biologikoen artean, informazioa gordetzea (geneak eta genoma), proteinen kodifikazioa (transkripzioa eta itzulpena) eta bere bikoizketa (DNAren erreplikazioa) dira. Azken horren bidez, zatiketa zelularrean informazioa zelula alabetara transmitituko dela ziurtatzen da.\nGeneak eta genoma.\nDNA bera bizi den organismoa eraiki eta mantentzeko beharrezkoa den informazioa gordetzen duen biltegia dela kontsidera genezake. Informazio hau, gero, belaunaldiz belaunaldi transmititua izango da. Organismoan funtzio hau betetzen duen informazioari genoma esaten zaio, eta, bertan dagoen DNAri, DNA genomikoa.\nDNA genomikoa kromosometan antolatzen da, eta hori, batez ere, eukariotoen nukleo zelularrean dago; kantitate txiki bat ordea, mitokondrio eta kloroplastoetan ere badago. Prokariotoetan, nukleoide izeneko forma irregularreko gorputz batean dago DNA.\nDNA kodetzailea.\nGenomaren informazio genetikoa genetan dago, eta organismoko informazio guzti horri genotipo deritzo. Genea herentziaren unitatea eta organismo baten ezaugarri konkretu batean eragina duen DNA zatia da, esaterako, begien kolorean.\nHerentziaren funtzio nagusia proteinen zehazketa da, DNA baita proteina horiek ekoizteko errezeta. DNAren aldaketak, gehienetan, disfuntzio proteiko bat dakar, eta honek gaixotasun bat sortuko du. Baina, zenbait kasutan, aldaketa horiek onurak ekarriko dituzte, eta, horren ondorioz, izakiak hobeto egokituko dira beren ingurunera.\nGiza gorputzak 30.000 proteina inguru ditu, eta hauek 20 aminoazido desberdinez osatuta daude. DNA molekula bat da, aminoazido hauen sekuentzia zehaztuko duena hain zuzen ere. Proteinen sintesian, DNAren gene bat irakurri, eta RNAn transkribatzen da. RNA horrek, DNA eta proteinak sintetizatzen dituen makineriaren artean, mezulari gisa jarduten du. Horregatik, RNA mezulari edo mRNA izena ematen zaio. mRNA hori, proteinen sintesian, eredu gisa erabiltzen da aminoazidoak ordena egokian lotzeko proteinak eraikitzean.\nBiologia molekularraren dogma nagusiak dio informazioak DNA \u2192 RNA \u2192 proteina norabidea jarraitzen duela. Aitzitik, gaur egun, dogma hori zabaldu egin behar dela badakigu beste informazio fluxu batzuk aurkitu direlako, hala nola RNA birusak. Kasu honetan, informazioa RNAtik DNAra doa, eta hori \"alderantzizko transkripzio\" izenarekin ezagutzen da. Gainera, RNAra transkribatu eta proteinak eman gabe funtzionalak diren DNA sekuentziak ere badaude. Horiek RNA ez-kodetzaileak dira.\nDNA ez-kodetzailea.\nOrganismo baten genomako DNA bi taldetan sailka daiteke: proteinak kodetzen dituena (geneak) eta kodetzen ez dituena. Espezie askotan, genomaren zati txiki batek bakarrik kodetzen ditu proteinak. Giza genomaren kasuan, % 1,5 inguru da proteinak kodetzeko gai; zati hauei exoi izena ematen zaie, eta 20.000\u201325.000 genek osatzen dute. Gainerako DNA ez-kodetzailea da, eta introi izena ematen zaie zati horiei.\nDNA ez-kodetzailea proteinak sintetizatzeko gai ez diren DNA sekuentziak dira. Orain gutxi arte, DNA ez-kodetzaileak ez zuela erabilgarritasunik uste zen, baina azkenaldian egin diren ikerketek hori ez dela horrela erakutsi dute. Beste funtzioen artean, gene-adierazpena erregulatzen dute. Sekuentzia hauek \"sekuentzia erregulatzaile\" gisa ezagutzen dira, eta ikerlariek uste dute daudenetatik gutxi batzuk besterik ez direla identifikatu. Eukariotoen genoman hainbeste DNA ez-kodetzailearen presentzia eta espezieen arteko genoma tamainaren aldaketa misterio bat izaten jarraitzen du.\nBestalde, DNA sekuentzia batzuek egitura funtzioa dute kromosometan. Telomero eta zentromeroek proteinen gene kodifikatzaile gutxi dituzte, baina, kromosomen egitura egonkortzeko, garrantzitsuak dira.\nTranskripzioa eta itzulpena.\nDNA harizpian agertzen den nukleotido sekuentzia mRNA batera transkribatzen da. Sekuentzia hau, aldi berean, organismoarentzat ezinbestekoa den proteina bat emateko itzultzen da.\nLehenik eta behin, DNAn dagoen informazioa RNAra pasa behar da. Horretarako, DNA helizearen kate bat erabiltzen da. Ondoren, RNAn dagoen informazioa proteinak sintetizatzeko erabiliko da. Nukleotido sekuentzia eta proteina osatzen duten amnioazido sekuentziaren arteko erlazioa kode genetikoak ezartzen du. Hori beharrezkoa da itzulpen edo proteinen sintesian. Kode genetikoaren unitate kodetzailea hiru nukleotidotako talde bat da. Hirukote hauetako nukleotido bakoitza hizki batez adierazten da, nukleotido horrek duen base nitrogenatuaren arabera. DNAren hirukoteak mRNA emanez transkribatzen dira. Hirukote hauei kodoi izena ematen zaie. Ondoren, mRNA-ren kodoi bakoitzak aminoazido bat emango du erribosoman. Aminoazido hauek elkarren artean lotuko dira proteina osatuz.\nDNAren erreplikazioa.\nDNAren erreplikazioaren bidez, DNA molekularen kopia berdin-berdinak lortzen dira. Erreplikazioa beharrezkoa da informazio genetikoa belaunaldiz belaunaldi transmititua izateko. Horretarako, helizearen bi harizpiak banandu, eta kate berri bat sintetizatzen da bakoitzarentzat beraiek eredu gisa hartuz. Amaieran, hasierakoaren berdinak diren bi DNA molekula lortzen dira. Erreplikazio mota hau erdikontserbakorra izenez ezagutzen da kate bat mantendu eta bestea berria sintetizatzen delako.\nAldaketa kimikoak.\nZitosinaren egitura metil taldearekin eta gabe. Desaminaren ondoren, 5-metil-zitosinak timinaren egitura bera du.\nDNA-oinarrien aldaketak.\nGene-adierazpena DNA kromosometan biltzeko moduak eragiten du, kromatina izeneko egituran. Base-aldaketek parte har dezakete DNAren bilketan: gene-adierazpen baxua edo hura ez duten eskualdeek, normalean, zitosinaren oinarrien metilazio-maila handia izaten dute. Adibidez, zitosinaren metilizazioak 5-metil-zitosina sortzen du, eta hori garrantzitsua da X kromosomaren inaktibaziorako. Batezbesteko metilazio-maila aldatu egiten da organismoen artean: \"Caenorhabditis elegans\" harrak ez du zitosinaren metilaziorik, eta ornodunek, berriz, maila altua dute \u2014% 1 arte\u2014; beren DNAren 5-metil-zitosina dauka. 5-metil-zitosinak garrantzia izan arren, desaminatu daiteke timina-base bat sortzeko. Metilatutako zitosinak, beraz, bereziki sentikorrak dira mutazioen aurrean. Zinetoplastoetan \"J-basea\" sortzeko, beste oinarri-aldaketa batzuk bakterioetan adeninaren metilazioa eta urazilaren glikosilazioa dira.\nDNA kaltetua.\n[[Fitxategi:Benzopyrene DNA adduct 1JDG.png|thumb|Benzopireno molekula, esaterako, [[tabako|tabakoaren] kean dagoen [[Mutageno|mutagenoa]], DNA helize bati lotuta.]]\nDNAren sekuentzia aldatzen duten mutageno mota askoren ondorioz kaltetu daiteke: agente [[Alkilo talde|alkilatzaileak]], baita energia handiko [[Erradiazio elektromagnetikoa|erradiazio elektromagnetikoak]] ere, [[Ultramore|argi ultramoreak]] eta [[X izpi|X izpiak]], adibidez. Sortzen den DNAren kalte mota mutageno motaren araberakoa da. Adibidez, UV argiak DNA kaltetu dezake [[timina]]-dimeroak sortuz, [[Pirimidina]]-baseen arteko gurutzaketa-loturaz sortzen direnak. Bestalde, [[Erradikal aske|erradikal askeak]] edo [[Hidrogeno peroxido|hidrogeno peroxido]] izeneko oxidatzaileek kalte ugari sortzen dituzte, oinarrien aldaketak, batez ere guanina, eta kate bikoitzeko hausturak barne (double-strand breaks).\u200b Edozein giza zeluletan, 500 base inguruk kalte oxidatiboa jasaten dute egunero. Kalte oxidatibo hauetatik, kate bikoitzeko hausturak dira arriskutsuenak, konpontzen zailak baitira, eta DNAren sekuentziaren [[mutazio]] puntualak, [[Mutazio|txertaketak]] eta [[Delezio|delezioak]] sor ditzakete, baita [[Mutazio|translokazio]] kromosomikoak ere.\n[[Mutageno]] asko aldameneko bi base-pareren artean kokatzen dira; horregatik, [[Mutazio|agente interkalatzaileak]] deitzen zaie. Agente interkalatu gehienak molekula lauak eta [[Aromatikotasun|aromatikoak]] dira, hala nola [[Etidio bromuro|etidio bromuroa]], [[daunomicina]], [[doxorrubizina]] eta [[talidomida]].\u200b Agente interkalatzaile bat bi base pareren artean integratzeko, banandu egin behar dira DNA kateak desitxuratuz eta helize bikoitza irekiz. Honek [[Transkripzio (genetika)|transkripzioa]] eta DNAren [[DNAren erreplikazio|erreplikazioa]] galarazten ditu toxikotasuna eta mutazioak eraginez. Hori dela eta, DNAren agente interkalanteak agente [[Kartzinogeno|kartzinogenoak]] izan ohi dira: benzopirenoa, akridina, [[aflatoxina]] eta [[Etidio bromuro|etidio bromuroa]] dira adibide ezagunak.\u200b Hala ere, DNAren erreplikazioak eta DNAren transkripzioak inhibitzeko duten gaitasuna dela eta, toxina hauek ere erabiltzen dira [[kimioterapia]] minbizi-zelulen hazkuntza azkarra eragozteko.\nDNA kaltetuak DNAren lesio espezifikoak ezagutzen dituzten konponketa mekanismo desberdinak aktibatzen dituen erantzuna abiarazten du, eta, jatorrizko DNA sekuentzia berreskuratzeko, berehala konpontzen dira\u200b. Era berean, DNA kaltetuak [[Zelula ziklo|zelula-zikloaren]] geldialdia eragiten du, eta horrek prozesu fisiologiko ugari aldatzea dakar, eta, aldi berean, sintesia, eta proteinen garraio eta degradazioa (ikus DNA kaltetuak kontrolatzeko puntua). Bestela, kalte genomikoa konpontzeko handiegia bada, kontrol-mekanismoek [[Apoptosi|zelulen heriotzarekin]] amaituko den bide zelularraren aktibazioa eragingo dute.\nKanpo estekak.\n[[Kategoria:DNA]]\n[[Kategoria:Teknopolisen bideoak dituzten artikuluak]]"}
{"id": "36091", "revid": "499", "url": "https://eu.wikipedia.org/wiki?curid=36091", "title": "Hipatia", "text": ""}
{"id": "36092", "revid": "499", "url": "https://eu.wikipedia.org/wiki?curid=36092", "title": "Azido Desoxirribonukleikoa", "text": ""}
{"id": "36094", "revid": "56334", "url": "https://eu.wikipedia.org/wiki?curid=36094", "title": "AEB", "text": ""}
{"id": "36101", "revid": "6327", "url": "https://eu.wikipedia.org/wiki?curid=36101", "title": "Ameskoa Behea", "text": ""}
{"id": "36102", "revid": "6327", "url": "https://eu.wikipedia.org/wiki?curid=36102", "title": "Am\u00e9scoa Baja", "text": ""}
{"id": "36109", "revid": "201", "url": "https://eu.wikipedia.org/wiki?curid=36109", "title": "Matth\u00e4uspassion", "text": ""}
{"id": "36116", "revid": "105290", "url": "https://eu.wikipedia.org/wiki?curid=36116", "title": "Serpent (kriptografia)", "text": "Serpent blokeen bidezko zifratze simetrikoko algoritmo bat da. Finalista izatera iritsi zen NIST-en \"Advanced Encryption Standard\" lehiaketan, Rijndael-en atzetik. Serpent Ross Anderson, Eli Biham eta Lars Knudsenek sortua izan zen.\nAESen beste partehartzaileen antzera, Serpentek 128 biteko blokeak erabiltze ditu eta 128, 192 eta 256 biteko luzerako gakoak jasan ditzake. Zifratzea 32 biteko 4 blokeen gainean egiten diren 32 aldaketa-permutazio iterazioen bidez egiten da. Gainera DES algoritmoak bezala, Serpent algoritmoak hasieran eta bukaeran kriptografi esanahirik gabeko permutazioak geitzen dizkio, honela enkriptatu aurreko zifratzea optimizatzen du eta eraginkortasun konputazionala hobetu. Iterazio bakoitzak S-Box beraren 32 kopia erabiltzen ditu bitak launaka hartuz. Serpent eragiketak paraleloki egiteko sortua izan zen, bit bateko 32 desplazamenduak erabiliz.\nSerpentek AESko beste partehartzaile batzuk baino ikuskera arduratsuagoa bereganatu zuen, segurtasun marjina handiagoa aukeratuz. Bere diseinatzaileek baieztatu zuten 16 iterazio nahikoak izango liratekeela erasoak sahiesteko baina nahiago izan zuten 32 jartzea, algoritmoaren sendotasuna ziurtatzeko etorkizuneko kriptoanalisietatik babestua geratu ahal izateko.\nSegurtasuna.\nEraginkorra suertatzen bada, XSL eraso batek Serpent ahuldu dezake (baina ez AES makalduko lukeen bezala). Hala ere, kriptoanalista askok uste dute, XLS eraso baten inplementazioa Indar gorria baino neketsuagoa izango litzatekeela."}
{"id": "36118", "revid": "431", "url": "https://eu.wikipedia.org/wiki?curid=36118", "title": "Serpent (Kriptografia)", "text": ""}
{"id": "36121", "revid": "336", "url": "https://eu.wikipedia.org/wiki?curid=36121", "title": "Indiaka", "text": "Indiaka Hego Amerikan jolasten den talde kirol bat da, eta bertan erabiltzen den elementu nagusiaren izena ere bada. Jokoak harremana du boleibolarekin eta badmintonarekin, sare batek mozten duen zelaiak jokatzen delako.\nElementu nagusia pilota indiaka da, edo sinpleki indiaka, eskuarekin jo behar dena.\nGaur egun Alemania bezalako herrietan asko jokatzen da, kirol bat delarik herrialde honetan hiru federazio ezberdinekin. Berlinen 2000ko maiatzaren 26an sortu zen jokoa arautzeko nazioarteko lehen elkartea.\nJoko arauak.\nIndiaka 16 x 6,1 metro neurtzen dituen zelai batean jokatzen da, bi zatitan banatuta dagoena. Alde bakoitzean taldeetako bat jartzen da. Sarearen altuera aldatzen da adina eta sexuaren arabera, baina 2tik 2,35 metroko altuerara jarri behar da. Talde bakoitzak 2 kide izango ditu jolasten eta gehienez beste hainbeste aldatzeko prest.\nPilota jokoan jartzen denean atzean eta eskubian dagoen jokalariak pilota jotzen du sarearen bestaldera pasa dadin. Talde bakoitzak gehienez hiru aldiz jo dezake jarraian, eskua edo besoa edo zipoarekin bakarrik erabili ahal delarik. Indiakak ezin du lurra ikutu, eta hori gertatzen bada aurkako taldeak puntu bat eta sakea lortuko du. Puntu bakoitzean taldekideen errotazioa gertatzen da.\n15 puntura jokatzen da atal bakoitzean, eta bi puntuko desberdintasuna eduki behar da. Hiru edo bost ataletik hoberenak irabaziko du jokoa."}
{"id": "36126", "revid": "512", "url": "https://eu.wikipedia.org/wiki?curid=36126", "title": "Astigar", "text": "Astigarrak Sapindales ordenako \"Acer\" generoko zuhaitzak dira, loreak mordo zintzilikarietan eta haziak hego moduko mintz gogor batez hornituak dituztenak.\nBetidanik Aceraceae familian sailkatu dira, baina orain Hippocastanaceae-ekin batera, Sapindaceae familia definitu dute, ebidentzia genetikoaren arabera azken aukera hori egokiagoa dela hobetsi dutelarik.\n\"Acer\" generoko zuhaitz batzuk euskaraz eihar izenaz ere izendatzen dira, hala nola eihar frantsesa eta eihar italiarra.\nIzena.\n\"Astigar\" hitzaren etimologia ez dago argi, baina hitz elkartu itxura du, non bigarren zatia \"ihar\" litzateke, oraindik zenbait astigar espezietan erabiltzen dena (eihar frantsesa esaterako).\nAstigarrak, Gipuzkoako Astigarraga udalerriari izena eman dio, eta baita ere Astigarribia eta Astigarreta auzoei.\n\"Acer\" generoaren izena latinetik eratorria da (\"\u01cec\u011br, -\u0115ris\"), \u201czorrotza\u201d esan nahi duena, ziur asko hostoen punta zorrotz bereigarriengatik edo, agian, zuhaitzaren zur gogorrarengatik, ustez lantzak egiteko erabilitzen zena.\nEzaugarriak.\nAstigarrek hosto oposatuak dituzte, gehienetan gingildun eta palmatuak baina, espezie batzuetan, pinatu edo gingil gabeak ere. Ez dute estipularik.\nLoreak txikiak dira, pentameroak (5 sepalo eta 5 petalo askedunak), batzuetan petalorik gabe. Matsalko, korinbo edo unbeletan jaiotzen dira. Euren fruitu bereziak samara motakoak dira, lehorrak eta hegaldunak, eta binaka garatzen dituztenez disamara deritzo. Biraka jausi eta haizearen eraginez haziak urrunera eramateko forma egokia dute disamarek.\nMorfologia.\nAstigar gehienek hazteko ahalmena dute, 10-45 m-tako altuera lortuz, baina beste zuhaixka batzuk 10 m baino gutxiagoko altuera izaten dute. Espezie gehienak hosto erorkorrekoak dira eta Asian eta mediterraneoan dauden gutxi batzuk hosto iraunkorrekoak dira. Astigarrek aurrez aurre jarritako hostoak dituzte, gehienetan gingildun eta palmatuak baina, espezie batzuetan, pinatu edo gingil bakoak ere. Hostoak gingil bakoitzaren muturrerantz zuzentzen diren 3-9 zainez hornituta daude, gingil bat beti erdian dagoela. Hala ere, espezie batzuk trifoliatuak dira: \"Acer griseum\", \"Acer mandshuricum\", \"Acer maximowiczianum\" y \"Acer triflorum\".\nAcer generoko espezieak negu bukaeran edo udaberri hasieran loratzen dira eta espezie gehienetan hostoak ateratzean loreak agertuko dira, baina batzuetan leheneago ere atera daitezke. Loreak arruntak eta pentameroak dira, luku, korinbo edo unbeletatik jaiotzen direnak. 4 edo 5 sepalo izaten dituzte, 4 edo 5 petalo 1-6 mm-ko luzerarekin, 4 eta 10 arteko lorezil 6-10 mm-ko luzerarekin eta bi pistilo edo pistilo bakarra bi estilorekin. Goian dagoen obarioak karpelo bi ditu, bere hegoek loreak luzatzen dituzte eta, horren ondorioz, erraza da esatea zein lore dira emeak. Loreak irten eta aste gutxi batzuetatik sei hilabeteak arte zuhaitzek hazi kopuru handiak botatzen dituzte eta \u00a0udaberri goiztiarrean polen eta nektar iturri garrantzitsuak dira erleentzat.\nAcer generoak fruitu berezia aurkezten du, samara izenekoa, biraka jausi eta haizearen eraginez haziak urrunera eramateko forma egokia dutenak. Fruituak ere helikoptero izenaz ezagutzen dira, erortzean egiten duten mugimenduaren eraginez.\nIzurriteak eta gaixotasunak.\nLepidoptera ordeneko larba askoren elikagaia dira astigarraren hostoak. Kontzentrazio altuetan, beldar batzuek, \"Dryocampa rubicunda\" esaterako, hainbeste astigar hosto kantitate jaten dute zuhaitz ostalarian denboraldi batez hostoak galtzea eragiten duela. Aphidoidea superfamiliako intsektu izerdi-elikatzaileak ere astigarraren ohiko bizkarroiak dira. Baratzezaintzan arazo honi aurre egiteko dimetoato aerosola erabiliko da.\nKanadan eta Estatu Batuetan astigar espezie guztiak \"Anoplophora glabripennis\" adar luzedun kakalardo asiarragatik mehatxatuta daude. Ondoriozko izurriteek milaka astigarren suntsipena suposatu du, eta baita beste zuhaitz espezie batzuena ere \u00a0Illinois, Massachusetts, New Jersey eta New York-en.\nAstigarrak onddoek sortutako gaixotasun sorta handi batez kalte daitezke. Espezie nahiko bertizilosi gaixotasunarekiko sentikorrak dira, \"Verticillium\" generoko espezieek sortzen dutena, heriotza lokal nabarmena eraginez. Enborraren azaleko kedarraren gaixotasuna \"Cryptostroma\" generoko espezieek eragiten dute, eta honek lehortearen eraginezko estrespean dauden zuhaitzak hil ditzake. Astigarraren heriotza kasu gutxitan \"Phytophthora\" \u00a0sustraiaren usteltzeagatik eta \"Ganoderma\"ren sustraiaren gainbeheragatik izango da. Udaren fase berantiarrean eta udazkenean astigarraren hostoak \u201calkitran-orbana\u201d izeneko eritasuna paira dezakete, hostoen desitxurapena jasanez. Gaixotasun horren sortzaileak \"Rhytisma\" generoko espezieak dira. \"Uncinula\" generoko espezieek hostoen lizunketa sortzen dute. Hala ere, aipatutako azkenengo bi eritasunek ez dute arazo larriegirik eragiten zuhaitz hauen osasunean.\nEspezie aipagarrienak Euskal Herrian.\n\"Acer campestre\".\n\"Acer campestre\" edo arrunta zuhaitz bat da hosto dezidukoa. Enborraren azala kolore grisekoa da, pixka bat kortxoduna eta denborarekin arraildurak azaltzen ditu bere gainazala zimurtsua egiten dutena ukitzerakoan.\nAdaburuaren forma borobila da, eta adar asko ditu norabide desberdinetara. Udan hostoak kolore berdekoak dira goialdean, eta azpialdean iletsua eta kolore zurixka daukate. Udazkenean kolore horia hartzen dute.\nLoreak ez dira ia ikusten eta kolore berdekoak dira, hostoak baino lehen ateratzen dira. Alboetako fruituak erakargarriagoak dira, hasieran kolore berdekoak, baita gorri apur batekin ere aurrerago kolore marroia hartzen dutena. Fruitu hauek hego moduko batzuk eramaten dituzte, hazien lekualdaketa errazten dutena. Haizeari eta hegoei esker lekualdaketa eremu urrunetara ahalbidetzen dute.\nIberiar penintsulan espezi autoktonoa da, batez ere iparraldean izaten du jatorria.\n\"Acer platanoides\".\nHosto dezudikoko zuhaitza da, 20-30 metro neurtzera heldu daitekena. Enborrak 1,5 metroko diametroa izan dezake eta kopa zabala eta borobildua dauka. Azala kolore marroi-grisa du eta gutxi ildaskatua. Zuhaitz helduek ez dute azal iletsurik enborrean zehar. Kimuak berdeak dira hasieran, ondoren marroi kolorea hartzen dutelarik. Neguko begiek kolore marroi-gorrixka distiratsua dute.\nHostoak kontrakoak eta lobulatuak dira, bost lobulu dituzte luzetara 7-14 cm eta 8-20 cm zabalean dituztenak. Lobulu bakoitzak batetik hirurako alboko hortzak dituzte. Hostoaren pezioloak 8-20 cm-ko luzera du, eta apurtzerakoan esne itxurako zuku moduko bat jariatzen du. Udazkenean kolorea horia izaten da, batzuetan gorri-laranja bada ere.\nLoreak 15-30 bitarteko korinboetan daude antolatuta, horiak edo hori-berdexkak direnak, bost sepalo eta 3-4 mm-ko luzera duten bost petalo dituztenak. Lorealdia udaberriaren hasieran ematen da, hosto berriak atera baino lehen. Fruitua samara bikoitza da, bi hazi hegodun dituena. Haziek forma diskoidala dute, oso zapala, 10-15 mm bitarteko zabalera eta 3 mm-ko lodiera dituena. Haziaren hegoek 3-5 cm-ko neurria aurkezten dute, eta bien artean dagoen angelua 180\u00ba-koa da gutxi gora-behera. Gehienetan sortzen diren ia hazi guztiak bideragarriak izaten dira. \n\"Acer monspessulanum\".\nTamaina ertaineko zuhaitz bat da, 10-15 metrotara heldu daitekeena. \u00a0Enborra 75 cm-koa da diametroz bataz beste eta suber gris iluna du, leuna dena gaztaroan eta ildaskatua heldua denean. \u00a0Acer generoan dauden beste espezieetatik desberdintzatzen da dituen hosto trilobulatuei esker, hauek 3-6cm-koak dira eta berde ilunak. \u00a0Ikutuz gero porotsua dela nabaritu daiteke. Hostoak udazkenean jausi egiten dira, azaroan hain zuzen ere. Eta aldiz, loreak udaberrian loratu egiten dira, 2-3cm-ko lore horiak emanez. \u00a0Fruituak 3cm-takoak dira eta egurra nahiko garestia da.\nZuhaitz espezie hau mediterranear inguruko basoetakoa da berez, baina Maroko, Portugal, Turkia, Libano, Frantzia eta Alemania aldera ere hedatu da. \u00a0\n\"Acer pseudoplatanus\".\nZuhaitz altua da, 30 metrotaraino iritsi daitekeena, enborraren azala grisa eta leuna da. \u00a0Bestalde, hostoak palmeatuak dira, obalo formako bost lobulu ditu, erpina hortzduna du eta 10-15cm-koak dira normalean. \u00a0Loreak hermafroditikoak dira eta hori-berdeak, bost sepalo eta bost petalo luzez eratuak. Fruitua bi samara erditik lotuak dira, hegoen aldera handitzen dena eta hauen artean 173 graduko angelua eratuz. \u00a0Apirilean eta maiatzean loratzen da eta fruituak udan heltzen dira guztiz. hauek denbora askoz egongo dira zuhaitzari lotuta.\nHabitatari dagokionez, lur freskoan hazten da, mendi-hegaletan eta aranetan beti modu puntualetan, hau da, ez dituzte basoak eratzen, beste zuhaitz mota batzuen basoetan agertzen da zoriz, adibidez pagadietan. \u00a0Banaketa geografikoari dagokionez, gehienbat Europako erdialdean eta hegoaldean aurki daiteke, hala ere, Asiako hego-ekialdean ere. Iberiar penintsulari dagokionez, Pirineoetan eta Kantauri itsasoko kostaldean hazten da. \u00a0Baita ere Portugalko iparrean.\n\"Acer negundo\".\nZuhaitz honek hazkunde azkarrekoa dela esan daiteke, ez da bizi luzekoa izaten eta 25 metrotako altuerara heldu daiteke (enborrak 30-50 cm-ko diametroa duelarik). \u00a0Kimuak gazteak direnenan argizari larros-more bat eduki ohi dute. Hostoak pinatuak dira, arraroa genero honetan (gehiengoa palmatuak direla), hiru, bost edo zazpi foliolo dituelarik. \u00a0Hostoek 12-25cm-ko luzeera dute, foliolo bakoitzak 6-10cm dituelarik eta 3-7cm zabaleran. Ikusten ari garen generoan ez dago hiru foliolo baino gehiago dituen espezierik hau izan ezik. \u00a0Hostoak berde argiak dira, hotz formadun ertzarekin eta batzutan asimetria erakutsi dezakete.\n\"Acer negundo\" dioikoa da. \u00a0Loreak txikiak dira 10-30 petalorekin 1-2dm-tara heldu daitezke. \u00a0Loraldia udaberri hasieran ematen da. Fruitua disamara da, hau da, bi samara lotuz eraturik dagoela eta 1-2cm neurtuz. \u00a0Udazkenean askatzen dira zuhaitzetik eta negu osoan iraun dezakete.\nZuhaitza Amerikatik dator berez, Europara ekarri zen 1688an kutsadurari duen erresistentziagatik, hazkunde azkarrarengatik eta toxizitate faltagatik. \u00a0Horrela, trafiko askoko hirietan, mehatzeguneetan eta hiri-parkeetan kokatu ziren. Espezie honek nahiago ditu lurzoru eguzkitsuak baina lurzorua gehiegi ureztatuta badago ere bizi daiteke. \u00a0-30\u00a0\u00b0C-ko tenperaturak jasan ditzazke."}
{"id": "36127", "revid": "431", "url": "https://eu.wikipedia.org/wiki?curid=36127", "title": "Van der Waals-en erradio", "text": ""}
{"id": "36131", "revid": "56334", "url": "https://eu.wikipedia.org/wiki?curid=36131", "title": "Bizkaiko Labe Garaiak", "text": "Bizkaiko Labe Garaiak edo Altos Hornos de Vizcaya (AHV) 1902an sorturiko enpresa siderometalurgikoa izan zen. Euskal Herriko industria metalurgikoaren enpresa garrantzitsuena izan zen. Era berean, XX. mendearen zati handi batean Espainiar estatuko garrantzitsuena ere izan zen. Garai onenetan 14.000 langiletik gora izatera heldu zen (1969ko datuak); 1980an, siderurgia sektorean industria-birmoldaketak hasi zirenean, 11.000 lanpostu zuzen eta 40.000 induzitu ziren.\nHistoria.\nAurrekariak.\nBizkaiko burdinak garrantzi berezia izan zuen industrializazio prozesuan. Lehen aipatu diren burdinolek, eta Somorrostrotik ateratzen zen kalitate handiko metalak merkatu ona zuten Europako Atlantikoan. Gainera, Bilboko portua leku estrategikoa zen nazioarteko merkataritza hori egiteko: produkzio lekutik gertu, Gaztelako artilearen portu naturala zen, Europan asko kontsumitzen zen produktua. Barkuek artile hori garraiatzen zuten, eta burdina pisua emateko erabiltzen zuten, bereziki Ingalaterrara, baina baita Amerikara ere. Burdina zeramatzaten itsasontziek bueltako bidean beste produktu batzuk ekartzen zituzten, eta bide horretan garrantzia hartu zuen Bilbo-Cardiff bideak: Galesera burdina eramaten zen eta bueltan ikatza ekarri, Asturiasen produzitzen zena baino kalitate hobea zuena. 1856an egoera guztiz aldatu zen: Henry Bessemerrek bere izena daraman prozesua patentatu zuen. Bizkaiko burdinak askoz emaitza hobeak ematen zituen, fosforo gutxi zuelako; Erresuma Batura egindako esportazioak biderkatu ziren. 1863tik aurrera burdinaren salmenta erraztu zen, fiskalitatea aldatzearen ondorio.\nBilbo-Cardiff garraioak burdina eramaten zuen eta kalitate handiko ikatza ekarri. Hori baliatuz, Barakaldo eta Sestao inguruan industria berria sortzeko aukera zegoen. 1880ko hamarkadarako Nuestra Se\u00f1ora del Carmen (1854an sortua) eta San Francisco del Desierto enpresak zeuden itsasadarrean behera. Bigarrena, \"La Mudela\" izenaz ere ezaguna eta Sestaoko Desertun kokatua, 1880an sortu zen.. 1886an Jos\u00e9 Mart\u00ednez Rivasek erosi zuen eta Altos Hornos San Francisco izena hartu zuen. 1882an, Sestaon La Vizcaya (Sociedad An\u00f3nima de Metalurgia y Construcciones Vizcaya) sortu zuten hainbat inbertsorek, eta 1892an La Basconia Basaurin. Honen ondoan eraiki zuten Sociedad An\u00f3nima Iberia 1890ean. Industria guzti honek ez zuen ikatz nahikorik, eta horretarako 1894an La Robla trenbidea sortu zen, Le\u00f3n eta Palentziako probintziatik ikatz merkeagoa ekartzeko. 1895 iritsi zenean 14 siderurgia fabrika garrantzitsu ziren Bizkaian, eta laster hasi zen elkartze prozesu bat, Bizkaiko Labe Garaiak sortzeko bidean.\nLehen pausoa \"Nuestra Se\u00f1ora del Carmen\" modernizatzea izan zen, eta izena aldatzea: 1882tik aurrera Altos Hornos de Bilbao izatera pasa zen, Bessemer eta Martin-Siemens prozesuak aurrera eraman zitzakeen enpresa zen. Enpresa hau Ybarra familiarena zen, kanpoko kapital askorekin. Pedro Pascual Gandariasen \"La Vizcaya\" enpresak 1888tik aurrera produktu elaboratua egiteari ekin zion, Cockerill enpresaren teknologia sartuz, Robert konbertidoreekin eta Siemens labeekin. Francisco Goitia Ostolaza enpresari gipuzkoarrak latorri enpresa bat sortu zuen Beasainen, baina ikusita siderurgiaren negozioak gorakada zuela Ezkerraldean, Goitia y Compa\u00f1\u00eda enpresa sortu zuen Sestaon, 1890tik aurrera Compa\u00f1\u00eda An\u00f3nima La Iberia izena hartu zuena. Enpresa honek La Vizcayari erosten zion materiala, eta bere soberakinak berriro berari saltzen zizkion. 1892tik aurrera enpresa hauek elkartzeko saiakera egin zen. Jose Villalonga Gipul\u00f3 eta Luis Zubiria Ybarrak Victor Txabarri eta Pedro Pascual Gandariasekin negoziazioa ireki zuten ahalik eta 1901ean fusionatzea erabaki zuten arte. La Iberiak enpresa horiekin batzea eskatu zuen. 1902ko apirilaren 29an sortu zen, ofizialki, Bizkaiko Labe Garaiak. Ybarra-Zubiria-Vilallongak, Txabarrik eta Gandarias-Dura\u00f1ona familiek zituzten akzio gehienak. Enpresa berria Euskal Herriko handiena izan zen, 200 bulegoko langile, 14 ingeniari, 65 kontramaestre, 5.420 langile eta 230 meatzarirekin.\nEnpresaren sorrera.\n\"Altos Hornos de Vizcaya\" 1902ko apirilaren 29an sortu zuten Bilbon, honako enpresak fusionatu ondoren: \"Altos Hornos y F\u00e1bricas de Hierro y Aceros de Bilbao\", \"La Vizcaya\" eta \"La Iberia\". Enpresa hauek Europa osoan zehar esportatu zuten burdin bizkaitarra, eta lehiakortasuna hobetzeko bat egin zuten. Fundazioan, herrialde osoko enpresaburuk handiena izan zen eta bere egoitza nagusia Sestaon zegoen, burdin meategien eta portuaren ondoan kokatutako udalerria, hain zuzen ere. Leku estrategikoa, beraz.\n\"AHV\"ren sorrerak komertzioa sendotu zuen, eta horri esker, ontziola berri asko sortu ziren, Astilleros del Nervi\u00f3n eta Compa\u00f1\u00eda Euskalduna.\n\"AHV\"ak altzairua hornitzen zuen, baina minerala, langileak, lanabesak eta trenbide sare egonkor bat behar zituen, eta horrek Bizkaiko industrializazio erraldoia eta enpresa dibertsifikazioa eragin zituen.\nBigarren Industria Iraultza.\nGerrate Zibilaren ondoren, Bizkaiko Labe Garaiek landa-exodoa erakarri zuten, eta Bilbo Handiko ekonomiaren dinamizatzaile bihurtu ziren, Espainia osoko etorkinak bereganatuz. Hortaz, Bilbo Handia estatu osoko hirigunerik handienetarikoa bihurtu zen. Horren ondoren, 1994an, CSI (\"Corporaci\u00f3n de la Siderurgia Integral\") deituriko taldea sortu zen, 1997an \"Aceralia Corporaci\u00f3n Sider\u00fargica\"ren jatorria. Gaur egun, Arcelor taldearen parte da.\nItxiera.\n1980-1990eko hamarkadan krisiak gogor jo zuen Euskal Herri osoa, Bilbo Handia batez ere, eta AHV enpresa zaharrak ateak itxi zituen eta horrekin batera, Astilleros Euskalduna bezalako enpresek ere. Gaur egun, berrindustrializazioa gauzatu ostean, \"Acer\u00eda Compacta de Bizkaia\" - ACB deituriko enpresa sortu da, CSP teknologia bidez urtean 3 milioi tona altzairu ekoizten dituenak."}
{"id": "36132", "revid": "237", "url": "https://eu.wikipedia.org/wiki?curid=36132", "title": "Bizkaiko Labe Garai", "text": ""}
{"id": "36133", "revid": "431", "url": "https://eu.wikipedia.org/wiki?curid=36133", "title": "Labe Garaiak", "text": ""}
{"id": "36134", "revid": "431", "url": "https://eu.wikipedia.org/wiki?curid=36134", "title": "Altos Hornos", "text": ""}
{"id": "36135", "revid": "431", "url": "https://eu.wikipedia.org/wiki?curid=36135", "title": "Altos Hornos de Vizcaya", "text": ""}
{"id": "36136", "revid": "119347", "url": "https://eu.wikipedia.org/wiki?curid=36136", "title": "Artur Mas", "text": "Artur Mas i Gavarr\u00f3 (Bartzelona, Katalunia, 1956ko urtarrilaren 31) politikaria da, CDC eta PDeCAT alderdi politikoen buru ohia, eta Kataluniako Generalitateko lehendakari ohia.\nKataluniako Generalitateko lehen kontseilaria izan zen 2001tik 2003ra arte.\n2003 eta 2006ko Kataluniako Hauteskundeetan, CiU alderdiaren buru moduan aurkeztu zen, eta biak ala biak irabazi zituen (aulki kopuruetan, botoetan bakarrik bigarrenak). Hala eta guztiz ere, bigarrenean PSC, ERC eta ICVk sortutako hirukoteak lortu zuen gehiengo absolutua, eta Pasqual Maragall eta Jose Montilla izendatu zituzten lehendakari. Azkenik, 2010ean hirugarren aldiz irabazi zuen, askoz tarte handiagoarekin, eta presidente bilakatu zen.\nHaren lehen legegintzaldia murrizketa ekonomikoak nabarmen zituen, baina ekonomia itunaren lorpena zen nahi nagusia, eta, Mariano Rajoy Espainiar gobernuburu berria ukatu zionean, 2012ko azaroaren 25erako hauteskundeetara deitu zuen, independentzia lortzeko eta \"proc\u00e9s\"-ari hasiera emanez.\nHala ere, CiU 12 aulki gutxiago lortu zituen, eta ERC-ren laguntza behar izan zuen gobernua izateko. ERC-k, Oriol Junqueras buru izanda, erreferenduma eskatu zion truke. 2013aren amaieran kontsulta azaroaren 9an izango zela baieztatu zen. Geroago, Konstituzio Auzitegia hau baliogabetu eta gero, partaidetza-prozesu batera deitu zuen.\nArrastaka hau eta gero, hauteskunde plesbizitarioak egiteko ideia hasi zen, konstituziogile bezalakoak. Baina Mas independentista-zerrenda bat bakarrik nahi zuen. Azkenean, ERC-k onartu zuen zerrenda horretan parte hartzea eta 2015eko irailaren 27rako deitu ziren. Zerrenda Junts pel S\u00ed (Bai-agatik batera) deitu zen, eta Artur Mas 4. postuan zihoan, baina lehendakarigaia zen.\nHauteskundeen emaitzak ez ziren onak izan: independentistek gehiengo osoa zuten, baina CUP-aren laguntza baldin bazuten. Eta azken hauek ez zuten nahi lehendakaria ustela izatea. Negoziazio biziak, komunikabide-presio (\"Pressing CUP\") eta 3 batzar eta gero, CUP-a ezetz esan zuen berriro. Azkenean, Mas \"pas al costat\" bat egin zuen (atzera egin zen) eta Carles Puigdemont izendatu zen Kataluniako lehendakari berria."}
{"id": "36139", "revid": "247065", "url": "https://eu.wikipedia.org/wiki?curid=36139", "title": "Deba beherea", "text": ""}
{"id": "36140", "revid": "56334", "url": "https://eu.wikipedia.org/wiki?curid=36140", "title": "Polizia", "text": "Polizia indar politikoen menpe egonda hiritarren segurtasuna eta ordena publikoa mantentzeaz arduratzen den segurtasun indarra da. Hitza latineko \"polit\u012ba\" hitzetik dator, grezierazko \"\u03c0\u03bf\u03bb\u03b9\u03c4\u03b5\u03af\u03b1\", \"polit\u00eda\" hitzetik eratorria, \"\u03c0\u03bf\u03bb\u03b9\u03c2\"=\"hiria\", administrazioa eta gobernua esan nahi duena. Gaurko esanahia frantsesez agertu zen lehen aldiz XVII. mendean, lege eta ordena mantentzearen esanahiarekin.\nGizartean duen funtzioa.\nMendebaldeko zuzenbidezko estatu gehienetan, poliziaren funtzioak krimenak saihestean eta ikertzean datza, pertsonen edo ordena publikoaren kontra joan litezkeen susmagarriak atzeman eta dagokion autoritatearen esku jartzean.\nPoliziaren barruan bada larrialdietarako adar bat. Adar horrek larrialdi, hondamendi eta bilaketa eta erreskate kasuetan jarduten du. Horrelako kasuetan erantzun lasterra emateko, poliziak, suhiltzaileekin eta larrialdietarako medikuekin elkarlanean aritzen dira. Herrialde askotan suhiltzaileek, poliziek, larrialdietako medikuek eta gainontzeko larrialdietako zerbitzuek zenbaki bakarra izaten dute (Euskal Autonomia Erkidegoan 112 telefono zenbakia da).\nPoliziaren beste funtzioetako bat trafikoaren zaintza eta zuzendaritza da. Maila guztietako errepideetan automobilak egoki ibiltzeaz arduratzen dira eta zirkulazio kodearen kontra doazen gidariei isunak ipintzen dizkiete. Herrialde batzuetan, trafikoko arauak hausteak kartzela zigorra dakar; beste batzuetan, Frantzian eta Espainian adibidez, gida baimeneko puntuak kentzen dira.\nPolizia, herrialdearen arabera.\nEspainian.\nEspainian, Polizia Nazionala eta Guardia Zibila dira polizia indarrak. Bakoitzak bere zereginak ditu. Udalerriaren mailan, Udaltzaingoa dago.\nEuskal Autonomia Erkidegoan Ertzaintza da polizi indar nagusia. Era berean, Guardia Zibila eta Polizia Nazionala ere badaude, Espainia osoan bezala. Azken hauek, mugak zaindu, airoportuak kontrolatu eta dokumentuak egitera mugatzen dira. Udalerriaren mailan, Udaltzaingoa dago eta Araban Ertzaintzaren atal bat dira mi\u00f1oiak, bereziki trafiko zereginetan.\nNafarroako Foru Erkidegoan bertako polizia indarra Foruzaingoa da. Era berean, Espainia osoan bezala, Guardia Zibila eta Polizia Nazionala ere badaude. Udalerriaren mailan, Udaltzaingoa dago.\nKatalunian Mossos d'Esquadra izenekoa da berezko polizi indarra, Polizia Nazionala eta Goardia Zibilarekin batera.\nFrantzian.\nFrantzia osoan, Polizia Nazionala eta Jendarmeria dira indar nagusiak, bai eta Udaltzaingoa ere, udalerriaren eremuan. Ipar Euskal Herriak ez du berezko polizia indarrik."}
{"id": "36147", "revid": "336", "url": "https://eu.wikipedia.org/wiki?curid=36147", "title": "Jos\u00e9 Biriukov", "text": "Jos\u00e9 \"Txetxu\" Alexandrovitx Biriukov Agirregabiria (; Mosku, 1963ko otsailaren 3a - ) hispano-errusiar saskibaloi jokalari ohia da, euskal jatorria duena.\nKirol datuak.\nDinamo Moskuren harrobian jokatu ondoren, 1983an, profesionaletara salto egin zuen Dinamo Moskurekin. 1984an Real Madrilek fitxatu zuen eta talde honetan 11 denboraldi igaro zituen, guztira 404 partidu jokatuz ACB ligan. Denboraldi horietan zehar hainbat titulu eskuratu eta gero, 1995an, saskibaloi profesional izateari utzi zion.\nJos\u00e9 Biriukov SESB eta Espainiako saskibaloi selekzioetan jokatu zuen. Esaterako, 1992an Bartzelonan ospatu ziren Joko Olinpikoetan Espainiako saskibaloi selekzioarekin parte hartu zuen eta bederatzigarren postuan amaitu zuen txapelketa."}
{"id": "36149", "revid": "6327", "url": "https://eu.wikipedia.org/wiki?curid=36149", "title": "Txetxu Biriukov", "text": ""}
{"id": "36150", "revid": "393", "url": "https://eu.wikipedia.org/wiki?curid=36150", "title": "Juan Boriko", "text": ""}
{"id": "36151", "revid": "201", "url": "https://eu.wikipedia.org/wiki?curid=36151", "title": "Ertzain", "text": ""}
{"id": "36153", "revid": "105290", "url": "https://eu.wikipedia.org/wiki?curid=36153", "title": "Awdal", "text": "Awdal Somaliako eskualde (gobolka) bat da. Somalilandia osatzen duten 6 eskualdetako bat da. Eskualdea lau barrutitan banatzen: Baki, Borama, Lughaya eta Saylac."}
{"id": "36155", "revid": "512", "url": "https://eu.wikipedia.org/wiki?curid=36155", "title": "Casimir Funk", "text": "Casimir Funk, Kazimierz Funken ingelesezko itzulpena, (Varsovia, 1884ko otsailaren 23a - New York, 1967ko azaroaren 19a) biokimiko poloniar bat zen, Bitamina kontzeptuaren lehen aldiz formulatzeagatik ezaguna, verak \"vital amines\" deitu zituenak.\nArroza marroia jaten zuen jendeak xehatuta jaten zuenak baino babes gehiago zuela beri-beri gaixotasunaren aurka esaten zuen Christiaan Eijkman holandarraren artikulu bat irakurri ondoren, honen eragile zen substantzia isolatzen saiatu zen eta 1912an lortu zuen. Substantziak amina talde bat zuelako, bitamina deitu zuen (geroago B1 bitamina bezala ezaguna izango zena). Beste hainbat gaixotasun sendatzeko bitaminak erabil zitezkenaren hipotesia bota zuen. Geroago beste nutrigai batzuen existentzia frogatu zuen: B1, B2, C eta D. Hormonen, diabetesaren, ultzeraren eta minbiziaren eremuko bilaketei ere ekarpen handia egin zien."}
{"id": "36156", "revid": "114352", "url": "https://eu.wikipedia.org/wiki?curid=36156", "title": "Sanaag", "text": "Sanaag Somaliako eskualde (gobolka) bat da. Somalilandia osatzen duten 6 eskualdetako bat da. Bere hiriburua Erigavo da. Hiririk garrantzitsuenak honakoak dira: Ceerigaabo, Badhan, Laasqoray, Dhahar, Ceel Afweyn, hadaaftimo,Xingalool,Buraan, Damala Xagare, Maydh, xiis, Gar adag, Awrboogays, Jiidali eta Fiqi fuliye."}
{"id": "36157", "revid": "105290", "url": "https://eu.wikipedia.org/wiki?curid=36157", "title": "Sool", "text": "Sool Somaliako eskualde (gobolka) bat da. Somalilandia osatzen duten 6 eskualdetako bat da. Eskualdea bost barrutik osatzen dute: Caynaba, Laascaanood, Taleex, Xudun eta Yagoori."}
{"id": "36158", "revid": "90204", "url": "https://eu.wikipedia.org/wiki?curid=36158", "title": "Christiaan Huygens", "text": "Christiaan Huygens (Haga, 1629ko apirilaren 14a - Haga, 1695eko uztailaren 8a), astronomo, fisikari eta matematikari holandarra izan zen, Isaac Newtonekin batera, astronomiaren gurasotzat jotzen dena.\nBiografia.\nTxikitatik astronomiarako grinarekin, adin txikiarekin ikasi zuen lenteak tailatzen (Herbehereetako espezialitatea teleskopioa asmatu zenetik, 1608an) eta anaia Constantinekin batera kalitate handiko teleskopioak eraikitzera heldu zen. Froga eta errorearen metodoarekin foku luzera handiko objektiboekin irudi hobeak lortzen zirela konturatu zirenean, gero eta foku handiagoko instrumentuak eraikitzen hasi ziren.\nAstronomian, 1655ean kalitate handiko teleskopio bat bukatu zuen: 5\u00a0cm-ko diametro eta hiru metro eta erdiko luzeraduna. Aparatu honekin Saturno planetaren inguruan eraztun bat zegoela ohartu zen eta satelite baten, Titanen, existentziaz jabetu zen. Orion nebulosa ere aztertu zuen, baita Marteren poloak ere.\nLenteen eraikuntzan eta leunketan jarraitu zuen, 37 metroko foku distantzia zuen teleskopio bat sortzeraino. Berarekin, Saturnoren eraztunak hobeto aztertu zituen, planetan sortzen zuten itzala eta eguzkiaren posizioarekiko kolore aldaketa ere ikusiz.\n1656an pendulu-erlojua asmatu zuen eta 1674an mugimendu etengabeko sakelako erlojua, horretarako, lehendabizi segundo-emailearen penduluaren luzera zehazki finkatu, eta pendulu fisikoaren arazoari irtenbidea aurkitu zion.\nFisikari bezala, argiaren lehen teoria ondulatorioa bota zuen, onda fronte bateko edozein puntu, fronte berri bat kontsidera daitekeen kontzeptutik abiatuz. Gorputz malguen talkak arautzen dituzten legeak azaldu zituen. Penduluaren mugimendua eta indar zentrifugoa ere aztertu zituen eta matematiketan, bigarren deribatuei buruzko kontzeptuen zirriborro batzuk egin zituen.\nMatematikan kalkulu infinitesimala eta probabilitateen kalkulua landu zituen.\nParisen lan egin zuen Luis XIV.ak gonbidaturik. Zientzien Akademiako kide izendatu zuten (1695).\nHasierak\nChristiaan Huygens Herbehereetako familia garrantzitsu batean jaio zen. Bere aita zen Constaniin Huygens diplomatikoak goi mailako hezkuntza bat baliatu ahal izan zion eta garaiko talde intelektualetan sarbidea eman zion.\nMekanika eta geometria ikasi zuen irakasle pribatuekin 16 urterarte. Christiaanek geometrian modelo mekanikoak nola egin ikasteaz gain laud-a bezalako musika tresnak jotzeko trebatze sozialak eskuratu zituen. Hasiera hauetan Ren\u00e9 Descartes matematikari frantsesaren influentzia handia jaso zuen, Constantiin-en etxean bisitari ohikoa baitzen. 1645 eta 1647 urteen artean jaso zuen bere formakuntza akademiko unibertsitarioa Leiden-eko Unibertsitatean (bertan Van Schooten-ek matematikako klaseak eman zizkion) eta, 1647 eta 1649 urteen artean Breda-ko Orange Eskolan( John Pell matematikari aditua irakasle izan zuen bertan). Bi hezi gune hauetan zuzenbidea eta matematika ikasi zituen, azken honetan gailentzen zelarik.\nBere aitaren bitartez, Mersenne-kin kontaktatu zuen, zeinarekin korrespondentziazko harreman bat izan zuen. Mersenne-k arazo ugari ebazteko erronkak egin zizkion, catenariaren arazoa besteak beste. Ebazpen egokia aurkitu ez bazuen ere, pisuak sokan par\u00e1bola forman sintzilikatzeko aterabidea aurkitu zuen.\nUrrengo urteak Huygens-ek bidaiatzen eman zituen, Herbehereetako enbaxadore zen heinean. Besteak beste, Copenhague, Erroma eta Parisen izan zen. 1656an pendulu erlojua sortu zuen eta 1660ean Parisera itzuli zen bertan behin betiko geratzeko asmoz. Bertan, Blaise Pascal bezalako zientzialari frantses garrantzitsuekin biltzen zen modu ohikoan.\nAla ere, 1661ean hiria utzi eta Londresera joan zen, sortu berria zen Royal Society-n sartu zelarik. Bertan, zientzialari ingelesek eginiko aurrerapen zientifiko ikaragarriak egiaztatu ahal izan zituen. Talde esklusibo honetan aurkeztu ahal izan zituen ere bere goi mailako teleskopioak eta besteak beste, Robert Hooke eta Robert Boyle bezalako zientzialariak ezagutu zituen.\n1666an, Luis XIV aren ministroa zen Colbert-en gonbita onartu zuen Parisera itzuli eta Frantziako Zientzia Akademiakopartaide izateko. Londreseko Royal Society-n bildutako esperientziari esker, Huygens-ek akademia berri honetako lider bilakatu zen eta garaikide zitzaizkion hainbat zientzialarien gaineko eragin nabarmena izan zuen, bere lagun eta jarraitzaile Leibniz, esaterako. Urte emankorrak izan ziren Huygens-entzat, nahiz eta ilundu egin ziren osasun arazoak eta Herbehereen aurkako Eguzki Erregearen gudak zirela eta. Huygens-ek Frantzia utzi zuen 1681ean.\nJaioterri zitzaion Herbehereetan denbora bat igaro ondoren, Ingalaterrara itzultzea erabaki zuen 1689an. Bertan, Royal Society taldearekin harremanak ber hartu zituen eta Isaac Newton ezagutu zuen, eztabaida zientifiko ugari izan zituelarik berarekin. Izan ere, Newtonen argiaren teoria korpuskularra eta grabitazio lege unibertsala kritikatu zituen.\nHerbehereetara itzuli zen zendu aurretik eta , Newton bezala, ez zen ezkondu eta ez zuen ondorengorik izan.\nCristiaan Huygens \u00a0Herbehereetako astronomo, fisikari, matematikari eta asmatzaile bat izan zen. Saturnoko eraztunen natura azaldu zuen, Titan satelitea aurkitu zuen, pendulu erloju modernoa asmatu zuen, argiaren natura ondulatorioa azaldu zuen, teleskopioa hobetu zuen, probabilitatearen teoriari ekarpen garrantzitsuak egin zizkion eta gorputz elastikoen arteko talken legea ezarri zuen. Royal Society-ko kidea ere izan zen.\nLan zientifikoak.\nMatematikak.\nProbabilitatearen gaineko azterketaren aitzindarietako bat izan zen Huygens, honen inguruan \"De ratiociniis in ludo alea\" (Zorizko jolasen inguruko arrazonamendua) liburua argitaratu zuelarik 1656ean. Probabilitatearen alorrean garrantzitsuak diren kontzeptuak sartu zituen bertan, esperantza matematikoa esaterako, eta Pascal, Fermat eta De M\u00e9re-k proposaturiko arazoak ebatzi zituen bertan. Huygens-en liburu hau modu sakonean aztertu izan zuen Jakob Bernoulli-k bere \"Ars conjectandi\" liburuan.\nGainera, hainbat arazo geometriko ebatzi zituen, zisoidearen zuzenketa eta zikoidearen kurbaduraren determinazioa esaterako. Bigarren deribatuaren inguruko kontzeptuak ere garatu zituen.\nFisika.\nAstronomiarekiko zuen interesa zela eta, behaketen kalitatea hobekuntza ekarri zuten mekanika eta optikan zentratu ziren bere lanak. Denboraren neurri zehatzago baten beharra oinarrizkoa suertatzen zen behaketa astronomikoetan, behar honetatik abiatuz pendulu erlojua asmatu zuen, honen funtzionamendu zehatza aurkeztu zuelarik bere \"Horologium oscillatorum\" liburuan 1673an. Bertan indar zentrifugoaren esanahi zehatza aurkitzen da, erdigunearen oszilazioaren teoria, indar bizien kontserbazio printzipioa (energiaren kontserbazioaren printzipioaren aurrekaria), partikulen arteko talkan oinarrituz bereziki (Descartes-en ideia batzuk zuzenduz) eta pendulu sinple eta itzulgarriaren funtzionamendua.\nOptikari dagokionez, argiaren teoria ondulatorioa garatu zuen, Huygens-en printzipiotik abiatuta. Teoria honetatik abiatuta, argiaren errefraktazio eta errefraktazio bikoitzaren azalpena garatu zuen, \"Trait\u00e9 de la lumi\u00e9re .\" Teoria hau Thomas Young-ek baieztatu zuen bere esperimentuen ondorioz, XIX. Mendearen hasieran.\nAstronomia.\nTxikitatik astronomiara zaletu zen eta azkar ikasi zuen lenteak zizelkatzen (Herbehereetako bereiztasuna teleskopioaren asmakuntzatik) eta bere anaiarekin elkarlanean kapitatae handiko hainbat teleskopio eraiki zituen. Entsegu eta akatsaren metdoaren bitartez baieztatu zuten luzera fokal handiko objetuak irudi hobeagoak ematen zituztela, gero eta trasna fokal handiagoak eraikitzen egon zelarik. Lente hauek zizelkatzeko metodo berezi bat garatu zuen, bere laguna zen Spinoza filosofoaren laguntzaz. Lorturiko arrakastaren eskutik, Johannes Hevelius-ek bere telesopo propioak egitera animatu zuen.\n1655ean kalitate handiko teleskopio bat egin zuen: soilk 5 zentimetroko diametroa bazuen ere, hiru metro eta erditik gorako luzera zuen, 50 handipen emaen zituelarik. Tresna honekin Saturnoren inguruan eraztun bat zegoela ikusi zuen (Galileok aurkitu zuen baina ezin izan zuen modu garbian identifikatu) eta sat\u00e9lite baten existentzia, Titan, urte horretako martxoaren 25ean. Hilabeteetan zehar jarraitu eta gero, ezagutaraztera eman zuen 1656ean.\nTeleskopioarentzat lente okuar berria asmatzeari esker, astronomian hainbat aurkikuntza garrantzitsu egin zituen. Oriongo Nebulosa aztertu zuen, honen baitan izar txikiak zeudela aurkituz. 1658an mikrometro bat diseinatu zuen distantzia angular txikiak neurtzeko, honi esker laneten itxurazko neuria edo sateliteen arteko distantzia determinatu ahal izan zuelarik.\nGeroz eta lente handiagoen frabrikazio eta leunketan jarratu zuen: bost, hamar eta hogei metroko objetiboak lortu ostean, 37 metroko teleskopio fokal bat amaitu zuen. Zutabe handietan oinarritua eta sokekin sostengaturik, Saturnoko erastunen irudi garbiak lortu zituen, eraztnek lanetan duten itzalak ikusi ahal zituelarik. Eguzkiaren inguruan mugitu ala itzalen hartzen zuten forma eta argiztapen aldakorrak ere aztertu zituen.\nESA-k eraikiriko esplorazioko Tit\u00e1n bere omenezko izena darama (Huygens sonda)\nLinterna magikoa\n1659 esku idazki batean agertzen da lehen aldiz linterna magikoaren erreferentzia. Bertan, Huygensek gailu honen diseinu bat egiten duelarik. Irudien\u00a0 gainezarpenaren bide proiektoreak sortzeko plaken diseinua ere agertzen da."}
{"id": "36159", "revid": "105290", "url": "https://eu.wikipedia.org/wiki?curid=36159", "title": "Togdheer", "text": "Togdheer Somaliako eskualde (gobolka) bat da. Somalilandia osatzen duten 6 eskualdetako bat da."}
{"id": "36160", "revid": "105290", "url": "https://eu.wikipedia.org/wiki?curid=36160", "title": "Woqooyi Galbeed", "text": "Woqooyi Galbeed Somaliako eskualde (gobolka) bat da. Somalilandia osatzen duten 6 eskualdetako bat da."}
{"id": "36161", "revid": "105290", "url": "https://eu.wikipedia.org/wiki?curid=36161", "title": "Saaxil", "text": "Saaxil Somaliako eskualde (gobolka) bat da. Somaliland osatzen duten 6 eskualdetako bat da."}
{"id": "36162", "revid": "105290", "url": "https://eu.wikipedia.org/wiki?curid=36162", "title": "Bakool", "text": "Bakool Somaliako eskualde (gobolka) bat da. Bere hiriburua Xuddur da. 226.000 biztanle inguru dauzka, azken estimazioen arabera.\nHonako barrutiek osatzen dute:"}
{"id": "36163", "revid": "105290", "url": "https://eu.wikipedia.org/wiki?curid=36163", "title": "Banaadir", "text": "Banaadir Somaliako eskualde (gobolka) bat da. Bere hiriburua Muqdisho da."}
{"id": "36164", "revid": "105290", "url": "https://eu.wikipedia.org/wiki?curid=36164", "title": "Bari (Somalia)", "text": "Bari Somaliako eskualde (gobolka) bat da. Bere hiriburua Bosaso da."}
{"id": "36165", "revid": "105290", "url": "https://eu.wikipedia.org/wiki?curid=36165", "title": "Bay (Somalia)", "text": "Bay Somaliako eskualde (gobolka) bat da. Bere hiriburua Baidoa da."}
{"id": "36166", "revid": "105290", "url": "https://eu.wikipedia.org/wiki?curid=36166", "title": "Galguduud", "text": "Galguduud Somaliako eskualde (gobolka) bat da. Bere hiriburua Xuddur da."}
{"id": "36167", "revid": "105290", "url": "https://eu.wikipedia.org/wiki?curid=36167", "title": "Gedo", "text": "Gedo Somaliako eskualde (gobolka) bat da. Bere hiriburua Garbahaarreey da."}
{"id": "36168", "revid": "105290", "url": "https://eu.wikipedia.org/wiki?curid=36168", "title": "Hiiraan", "text": "Hiiraan Somaliako eskualde (gobolka) bat da. Bere hiriburua Beledweyne da."}
{"id": "36169", "revid": "105290", "url": "https://eu.wikipedia.org/wiki?curid=36169", "title": "Jubbada Dhexe", "text": "Jubbada Dhexe Somaliako eskualde (gobolka) bat da. Bere hiriburua Bu'aale da."}
{"id": "36170", "revid": "105290", "url": "https://eu.wikipedia.org/wiki?curid=36170", "title": "Jubbada Hoose", "text": "Jubbada Hoose Somaliako eskualde (gobolka) bat da. Bere hiriburua Kismaayo da. Eskualdeak Hubba ibaiarengandik hartzen du izena, izan ere, ibai honek eskualdea zeharkatzen du. Honako barrutiek osatzen dute: Kismaayo (hiriburua), Afmadoow, Badhaadhe eta Jamaame."}
{"id": "36171", "revid": "105290", "url": "https://eu.wikipedia.org/wiki?curid=36171", "title": "Mudug", "text": "Mudug Somaliako eskualde (gobolka) bat da. Bere hiriburua Galcaio da.\nBarrutiak.\nMudugko barrutia honako barrutiek osatzen dute:"}
{"id": "36173", "revid": "105290", "url": "https://eu.wikipedia.org/wiki?curid=36173", "title": "Nugaal", "text": "Nugaal Somaliako eskualde (gobolka) bat da. Bere hiriburua Garoowe da."}
{"id": "36174", "revid": "105290", "url": "https://eu.wikipedia.org/wiki?curid=36174", "title": "Shabeellaha Dhexe", "text": "Shabeellaha Dhexe Somaliako eskualde edo \"gobolka\" bat da. Hiriburua Galcaio da. Somaliako honako eskualdeekin egiten du muga, Galguduud, Hiiraan, Shabeellaha Hoose, eta Banaadir."}
{"id": "36175", "revid": "105290", "url": "https://eu.wikipedia.org/wiki?curid=36175", "title": "Shabeellaha Hoose", "text": "Shabeellaha Hoose Somaliako eskualde (gobolka) bat da. Bere hiriburua Jowhar da."}
{"id": "36176", "revid": "201", "url": "https://eu.wikipedia.org/wiki?curid=36176", "title": "Somaliako eskualdeak", "text": ""}
{"id": "36178", "revid": "6327", "url": "https://eu.wikipedia.org/wiki?curid=36178", "title": "Gobolka", "text": ""}
{"id": "36180", "revid": "431", "url": "https://eu.wikipedia.org/wiki?curid=36180", "title": "Kazimierz Funk", "text": ""}
{"id": "36181", "revid": "56334", "url": "https://eu.wikipedia.org/wiki?curid=36181", "title": "Gau Beltza", "text": "Gau Beltza edo Halloween ( ingelesezko ' \u2014\u00abSantu Guztien arratsaldea\u00bb\u2014 izenaren kontrakzioa; ingelesez \"Hallowe'en\" edo ' \u2014\u00abSantu Guztien bezpera\u00bb\u2014 ere deitua) urtero urriaren 31n munduko hainbat lekutan ospatzen den jaia da, Arimen Eguna euskal jaiaren antz-antzekoa. Kristau egutegiaren Santu Guztien Egunaren aurreko gaua da, hilak, martiriak eta santuak gogoan izateko egunetan.\nIkerlari askoren iritziz, Halloweenen jatorria zelten uzta ospakizun baten kristautzea da, hots, ziurrenik jatorri paganoa du, batez ere gaeliar \"Samhain\" jaian. Beste ikerlari batzuen ustez, jaia ez zen Samhainetik etorri, eta jatorri guztiz kristaua du.\nEuskal Herrian ere ospakizunak egiten ziren Santu Guztien Egunaren bezperan, eta XX. mende arte berezko ohitura zen kuiak, patatak, erremolatxak edo arbiak hustu eta kandelak jartzea, baserrietan bildu eta gaztaina erreak jatea edo umeak eskean ibiltzea.\nGaur, Halloween Ameriketako Estatu Batuetako kulturan errotuta dago eta hortik hedabideen bitartez munduko beste hainbat lekutara iritsi da. Egun horietan, jendeak mozorroak erabiltzen ditu, eskuarki beldurra emateko asmoz, eta maltzurkeriak ez egitearen truke, haurrek gozokiak jasotzen dituzte. Horretarako, etxez etxe joaten dira, \"Trick or Treat\" (\"Saria edo ziria\") esanez. Ohitura da, orobat, kuiak hustu eta barruan kandelak jartzea, sagarrak karameluz estaltzea, beldurrezko ipuinak kontatzea eta beldurrezko filmak ikustea.\nEtimologia.\n\"Halloween\" edo \"Hallowe'en\" hitza 1745ean agertu zen lehen aldiz eta jatorri kristaua du. Hitza ingelesezko \"Hallowed evening\" edo \"Holy evening\" esamoldetik dator, hau da, Domu Santu egunaren bezpera. Era berean, eskozieratik dator Eskozieran \"eve\" izan \"even\" esaten da, eta \"e'en\" gisa edo \"een\" gisa laburbiltzen zen askotan. Urteen joan-etorrian, \"(All) Hallow(s) E(v)en\" esaldia \"Halloween\" bilakatu zen. \"All Hallows\" esamoldea antzinako ingelesan agertzen da (\"ealra h\u0101lgena m\u00e6ssed\u00e6g\"), baina bezperari buruzko esamolderik ez da 1556 arte aurkitu.\nHistoria.\nJatorri zelta.\nLitekeena da haren lehen jatorria zeltek ospatutako \"Samhain\" jaia izatea: izena antzinako irlanderatik dator eta \u00abudaren bukaera\u00bb esan nahi du. Antzinako britoiek antzeko jai bat zuten, Calan Gaeaf deitua. Samhainean uzta garaiaren bukaera ospatzen zen, eta horrek zelten urte berria zekarren, urtaro ilunarekin hasten zena.\nAntzinako zeltek uste zuten Samhainaren etorrerarekin estutzen zela mundu honen eta Beste Munduaren arteko lotura eta, beraz, izpiritu on zein txarrek errazago zuten bien arteko muga zeharkatzea. Familiaren arbasoak gonbidatzen eta omentzen zituzten, izpiritu txarrak aldentzen zituzten bitartean. Uste denez, jantzi eta mozorroen erabilera izpiritu txar horiek uxatzeko erabiltzen ziren. Helburua izpiritu txar baten itxura hartzea zen eta horrela ez zen minik jasotzen. Eskozian, izpirituen ordez, gazteak zuriz jantzita eta aurpegi belztua agertzen ziren.\nSamhainaren aroa negua prestatzeko unea zen. Etxeetan elikagai nahiko eduki behar zen, pertsonentzat zein aziendarentzat. Suak egiten ziren garai horretan, etxeko su nagusia salbu, beste su guztiak itzaltzen ziren jai egun horretan. Sakrifikatutako animalien hezurrak ere sutara bota behar ziren. Praktika ohikoa zen ere igarleak egotea, horretarako behar ziren elikagai eta edariak hartuta. Asturiasen otorduak egiten ziren arbasoak ehortzita zeuden lekuetan. \nErromatarren tradizioan txertatzea.\nAntzinako Erromak zelten lurraldeak okupatu zituenean, beste askotan gertatzen zen bezala, jaia euren kulturara asimilatu zuten. Berez, Erroman urriaren bukaeran eta azaroaren hasieran, \"uzta jaialdi\"ak antolatzen ziren, Pomonaren omenean (fruitu arbolen jainkoa). Bi tradizio horien nahastetik Halloweenen garrantzi handia duten sagarrak gehitu bide ziren.\nJaiaren kristautzea.\nGaur egungo Halloweengo ohiturek aldaketa handiak izan dituzte, kristautasunaren eraginez. Santu Guztien Egunaren bezperan ospatzen da Halloween, eta haren biharamunean, Hilen Eguna, kristauen egutegi liturgikoan. Eliza primitiboaren garaitik jai nagusia da, Eliza Kristauaren barruan, Gabonak, Aste Santua eta Pentekoste egunak diren bezala. Bigiliak aurreko gauean hasten dira elizetan. Hiru egun horiek ingelesez Hallowmas izenaz ezagutzen dira eta kristauen ustez, santuak eta hildakoak gurtzeko egunak dira, arimak Zerura iristeko errezatzeko egunak. Santu Guztien Eguna lehen aldiz 699an ospatu zen, maiatzaren 13an. 835an azaroaren 1era igaro zen, Samhainaren data berean, Gregorio IV.aren aginduz. Batzuek uste dute hori zelten eragina izan zela; beste batzuek, germaniarren ideia bat. Autore batzuen arabera, praktikoagoa zen data hori hartzea, udan erromes ugari heltzen baitziren Erromara, eta udan Erromako Sukarra izeneko gaixotasun bat errazago hedatzen zelako.\nOhiturak Euskal Herrian.\nSantu Guztien Egunaren bezperan eta egunean bertan eta Hilen Egunean Halloween jaiaren antzeko hainbat ohitura zeuden Euskal Herrian. Hain zuzen, kuiak hustutzea, janari eskean ibiltzea edo baserriz baserri kantuan ibiltzea ohitura izan dira herri askotan XX. mendea arte:\nBerdin egiten zuten Zizurkilen nahiz Oiartzunen. Beste kontakizun batzuek ere kuien hustuketaren berri ematen dute:\nKuiak husteaz gain, bada ohitura eskean joateko, Santa Agedan egiten den bezala. Utergan, esaterako, honako abestia kantatzen dute haurrek:\nOhikoa zen aldi berean mozorrotzea, askotan euskal inauterietan erabiltzen ziren antzeko jantziekin. Nahikoa zen izara bat mozorroa egiteko.\nMutrikun Gaba Beltza ospatzen da antzinatik: herriko etxeetan kui hutsak kandelarekin jartzen dira eta herriko kondaira zahar bateko \"Talaixako Mamua\" jaisten da herrira.\nIpar Amerikara heltzea.\n1840n jai hori Ameriketako Estatu Batuetara eta Kanadara iritsi, eta hango kulturetan errotze handia izan zuen. Irlandatik iritsitako migratzaileek Irlandako gosete handiaren ondorioz, jaiaren hainbat bertsio hedatu zituzten. Eurek eraman zuten kuiaren pertsonaia \"jack-o'-lantern\" edo \"Jack xuhurra\".\nHala ere, jaia ez zen ofizialki eta masiboki egiten hasi 1921 arte: urte hartan, Minnesotan Halloweeneko lehen desfilea egin zen eta, handik gutxira, berriro egin zen beste estatu batzuetan. Hurrengo hamarkadetan, jaiak garrantzia hartu zuen.\nNazioarteratzea.\n1970eko hamarkadan, Halloween jaiaren AEBetako bertsioa nazioarteratu zen zinemaren bidez eta 1980ko hamarkadan telebistaren bitartez. 1978an John Carpenterrek \"Halloween gaua\" filma egin zuen, B serieko terrorezko zinemako funtsezkoa izan zena. Horren ondoren, ohitura hori mundu osoan hedatu zen."}
{"id": "36182", "revid": "336", "url": "https://eu.wikipedia.org/wiki?curid=36182", "title": "Muqdisho", "text": "Muqdisho (; , \"Maqad\u012bsh\u016b\") Somaliako hiriburua eta hiri nagusia da, nahiz eta estatuaren desagerpenarekin teorian bakarrik den hiriburua. Banaadirreko kostaldean kokatzen da, herrialdearen hegoaldean. Indiako Ozeanoko portu garrantzitsua da.\nGeografia.\nKlima.\nEstepako klima beroa dauka, \"BSh\" K\u00f6ppen klima sailkapenaren arabera.\nHistoria.\nX. mendean sortu zen, eta garrantzi handia lortu zuen berehala ehungintzaren garapenari esker. 1871n Zanzibarko Sultanerriak bereganatu zuen. 1872an alokatu egin zioten Italiari, eta saldu 1905ean. Urte horretan bertan izendatu zuten Somalia Italiarraren hiriburu.\n1991n gobernua erori zenetik, egoera ezegonkorra izan du. Populazioak gorabeherak izan ditu 1,5 eta 3 milioi artean."}
{"id": "36183", "revid": "336", "url": "https://eu.wikipedia.org/wiki?curid=36183", "title": "Mogadiscio", "text": ""}
{"id": "36185", "revid": "105290", "url": "https://eu.wikipedia.org/wiki?curid=36185", "title": "Somaliaren banaketa administratiboa", "text": "Somalia banaketa administratiboa eskualdez eta barrutiz osatua dago.\nEskualdeak.\nEskualdeak edo \"gobolkak\" 18 dira. Eskualde horiek eta bere hiriburuak hauek dira:\nOHARRA: \"Asteriskodunak onarpenik ez duen Somaliland herrialdeko eskualdeak dira\"\nBarrutiak.\nSomalia 75 barrutitan banatuta dago:"}
{"id": "36189", "revid": "393", "url": "https://eu.wikipedia.org/wiki?curid=36189", "title": "Johnny Brusko", "text": ""}
{"id": "36190", "revid": "431", "url": "https://eu.wikipedia.org/wiki?curid=36190", "title": "Artur Mas i Gavarro", "text": ""}
{"id": "36196", "revid": "58701", "url": "https://eu.wikipedia.org/wiki?curid=36196", "title": "Donald Knuth", "text": "Donald Ervin Knuth (Milwaukee, Wisconsin, 1938ko urtarrilaren 10a) konputazio zientzietako aditurik miretsienetariko bat da. Konputazio zientzien arloko erreferentzia errespetatuenetarikoa den \"The Art of Computer Programming\" (\u00abprogramatzearen artea\u00bb) lanaren egile izateagatik da batez ere ezaguna. Praktikoki algoritmoen analisi eremua sortu zuen eta beste hainbat adar teorikoetan ekarpenak egin ditu. TEX sistema tipografikoaren eta Metafont diseinu sistemaren egilea da, eta \u00abprogramazio literario\u00bbtzat ezagutzen den programaketa estiloan aitzindari.\nBizitza.\nLehenbizi matematikak ikasi zituen Case Institute of Technology ikastetxean, eta han BS (Bachelor of Sciences) eta MS (Master of Sciences) diplomak lortu zituen aldi berean. 1963an Matematikako doktoregoa lortu zuen Kaliforniako Institute of Technology Unibertsitatean. Han hainbat ikerketa egin zituen Stanfordeko Unibertsitateko informatikako irakasle izan aurretik.\n1962. urtean hasi zuen \"The Art of Computer Programming\" lana, eta zazpi aletan banatzeko asmoa erakutsi zuen. Lehenengo hirurak besterik ez zituen idatzi, eta milioi bat aletik gora saldu zituen. Beste lan batzuez gainera, hamar urte baino gehiago eman zituen edizio sistema baten inguruan eta testu orrialde batera eramateko proiektuan, TEX sistema tipografikoan hain zuzen.\nHainbat zientzia akademiatako kide da, Pariskokoa besteak beste. Paris, Oxford eta San Petersburgoko unibertsitateetako \"honoris causa\" doktore da, bai eta Estatu Batuetako hainbat unibertsitatetakoa ere."}
{"id": "36198", "revid": "119347", "url": "https://eu.wikipedia.org/wiki?curid=36198", "title": "Cugnasco", "text": "Cugnasco Suitzako eta Ticinoko udalerria da. 2006ean 1.269 biztanle zituen. 17,33\u00a0km\u00b2-ko azalera du.\nUdalerri mugakideak.\nCadenazzo, Gerra (Verzasca), Gordola, Gudo, Lavertezzo, Locarno, Monte Carasso, Preonzo, Sementina, Vogorno"}
{"id": "36199", "revid": "336", "url": "https://eu.wikipedia.org/wiki?curid=36199", "title": "John Logie Baird", "text": "John Logie Baird (Helensburgh, Eskozia, 1888ko abuztuaren 14a - Bexhill-on-Sea, Erresuma Batua, 1946ko ekainaren 14a) ingeniari eta fisiko britaniar bat izan zen. Telebista publikoaren lehen sistemaren asmatzailea izan zen eta koloretako lehen telebista ere asmatu zuen.\nBiografia.\nJohn Logie Baird Helensburghen jaio zen, Erresuma Batuan, 1888ko abuztuaren 14an. Aita St Bride-eko elizaren apaiza zen John Baird izan zuen eta ama, berriz, Jessie Morrison Inglis, Glasgowko ontzigile aberats batzuen iloba umezurtza. Bikotearen 4 seme-alabetatik gazteena zen.\nHelensburgheko Larchfiel Akademian ikasi zuen, orain Lomond Eskolako zati denean, Glasgow eta Eskozia Mendebaldeko Eskola Teknikoan (gerora Strathclydeko Unibertsitate bihurtuko zenean) eta Glasgowko Unibertsitatean ikasi zuen.\nBakartia eta osasunez pattala, ingeniaritza elektrikoa ikasi zuen eta telebistaren aitzindarietako bat izan zen, irudiaren esplorazioko sistema \"elektromekanikoa\" (edo telebista elektromekanikoa) asmatu baitzuen, Nipkowen diskoan oinarrituta.\n1922an urrutitik irudiak helaraztearen aukera aztertu zuen eta, 1924an, \"Maltako gurutze\" baten irudi keinukari bat igortzea lortu zuen. 1926ko urtarrilaren 26an, berriz, Soho barrutiko Frith Street 22ko laborategian (Londres) zientzialari talde baten aurrean telebistaren sistema erreal baten lehen erakustaldia egin zuen; \"Bill\" txontxongilo zaharra izan zen gailuaren pantailan azaldu zen lehena, hain zuzen ere. Nahiz eta irudi \u00f1imi\u00f1oaren bereizmena 25 lerroek baino ez osatu, aurpegia erraz antzeman zitekeen.\n1926an, telefono-kable baten bidez, Glasgow eta Londresen artean telebista seinale bat bidaltzea lortu zuen eta, urte berean, Baird Television Development Company Ltd sortu zen asmakizun hau komerzializatzeko. Urte hartan, ekorketaren abiadura 12 imajin eta erdi segundokoraino hobetu zen. Tonuaren graduazioarekin batera, mugimenduan zeuden irudiak transmititu zezakeen lehen telebista sistemaren esposizioa izan zen. Gainera, apirilean, AEBetako Bell Laborategiak 2.500 elementuko hargailuaren pantaila erakutsi zuen: formatu handiko eta mugimenduan zeuden irudiak sortu zituen, 50 zutabe eta 50 neonezko lanparak osatzen zutena. Lanparatxoak erraztasunez erre eta maiz ordeztu behar arren, asmazioaren bideragarritasuna egiaztatzeko gai izan zen Baird. Urrutiko lehen igorpenak Hotel Zentraleko telebista batera izan ziren, Glasgowko Geltoki Zentralean zegoena. Bestalde, 330 kilometro igaro zituen beste bat bidali zuen AT &amp; T geltokitik Bell Laborategietara. Azkeneko honen estazioak New Yorken eta Washington DCn zeuden. 1927ko apirilean burutu zen esperimentu hau, asmatzailearen manifestazioaren hilabete bat lehenago, hain zuzen ere.\n1928ko uztailaren 3an koloretako lehen igorpena lortu zuen. Horretarako, irekitzearen hiru kiribilekin seinalearen transmisio eta hartzearen ertzetan eskaneorako diskoak erabili ziren, espiral bakoitzak funtsezko kolore desberdin bat izanik. Horrez gain, argiztapena txandakatzeko kommutadore bat eta hargailuaren izkinetan kokatutako hiru argi-iturri. Bestalde, telebista estereoskopikoa ziurtatu zuen. Urte horretan, bai Londrestik eta bai Ozeano Atlantiko erditik (transatlantiko batean zegoela), irrati-seinaleak helarazi zituen New Yorkera; bigarren hau burutzeko, kanaltzat erabiliko zuen telebista bat instalatu zuen itsasontzian, igorle txiki bat izango zena.\n1929an, bere 240 lerroko ekorketa sistema British Broadcasting Corporation (BBC)k beregan hartu zuen modu experimentalean. Gero, 1930ean, Plessey modeloko gailuarekin komerzializatu zen eta, honi esker, 3.000 ikusentzulek, gutxi gorabehera, igorpenak jaso ahal izan zituzten. Abenturazaleenek beraien hartzaile propioa muntatu zezaketen lotu gabeko piezen kita erosiz.\nUrte haietan, aldi berean eta independenteki, Alemaniako Posta Bulegoa haren sistema elektromagnetikoan oinarritutako emisio sistema bat garatzen ari ziren. Laguntza teknikoa eta logistikoa eskatu zioten Bairdi eta berari esker, Alemania telebista sare bat izaten lehen herrialdea izan zen; izan ere, Berlinen instalatuta zegoen Paul Nipkow igorlea, munduan zehar 1936ko Olinpiadak lehen aldiz transmititu zituena izan zen. Aitzitik, saiakera honen irteerako potentzia ez zen oso altua eta, ondorioz, berlindarrek eta inguruko hirietakoek hasiera ematea hurrengo egunetan gozatu beharra izan zituzten. Alemaniar irratitelebista honek1944ra arte iraun zuen, Berlinen aurkako bonbardeketa aliatueek emisioa eten zutenera arte.\n1932 aldera, Baird eta bere teknikoek telebista igorleak jarri zituen Parisen (Eiffel Dorreko azken solairuan), Berlinen, Erroman, Londresen eta Moskun. Lehenengo hiru hiriak transmisio onena izan zuten, 60 lerro helarazten baitzituzten irudiko. Azkeneko bi hirietan, berriz, 30 eta 50 lerro soilik. Haatik, britaniarrek (BBC) eta estatubatuarrek ikerketaren sistema elektronikoari eginiko apostuak (Guglielmo Marconik komerzializatutako irudi hodiak) abantaila galtzearaztea egin zion. 1937an BBCk hala 405 lerro zituen Marconiren sistema nola 240ko Bairdena txandaka erabiltzen zituen, eta, ikusentzuleek gehiena gustatzen zitzaienari botoa emanez izango zen kalitate onenekoa. Oraingoan, Bairdek galdu egin zuen, ordea. Ikerketarako sistema elektromagnetikoa nabarmenki hobetu arren (325 lerro edota 400 arte iritsi zen), ezin izan zuen ingeniariaren sistema elektronikoaren definizio eta irudiari aurre egin.\nBigarren Mundu Gerran koloretako telebistaren garapenean ibili zen lanean eta 1942ko abuztuaren 16an koloretako lehen hodi elektronikoaren erakusketa egin zuen.\nBere osasun makalak okerrerantz egin zuen eta, 1946ko ekainaren 14an, istripu zerebrobaskular batek hil zuen Bexhill-on-Sean (Ekialdeko Sussexen, Erresuma Batuan). Bere ama, aita eta emaztearekin batera hobiratu zuten Helensburgheko hilerrian.\nBere etxea 2007an eraitsi zuten eta, orain, Baird Court izeneko etxebizitzak eraiki dituzte bertan."}
{"id": "36228", "revid": "56334", "url": "https://eu.wikipedia.org/wiki?curid=36228", "title": "Maltzaga", "text": "Maltzaga Soraluze, Eibar eta Elgoibarko udalerriek muga egiten duten guneari deritzo. Oso gune estrategikoa da, bertan GI-627 errepidea eta N-634 errepideak elkartzen dira rotonda batean. AP-1 autopista bertatik abiatzen da Gasteiz alderuntz. Gainera autopista hori A-8arekin elkartzen da puntu berean. Antzina, trenbideak ere bertan elkartzen ziren. Hau dena gutxi balitz Deba ibaiak (Soraluzetik) Ego ibaia (Eibartik) jasotzen du bertan.\n2007ko urtarrilaren 1eko erroldaren arabera, auzoak 2 biztanle ditu.\nMaltzaga metaforikoa.\nBenetako Maltzagaren kokaera estrategikoan oinarrituz, Telesforo Monzon zenak Maltzaga metaforikoa aldarrikatu zuen, proposamen politiko gisa, abertzaleen arteko batasuna eskatuz: \"Gerokoak geroko utzi. Orain, goazen abertzale guztiok batera Maltzagara\"."}
{"id": "36230", "revid": "336", "url": "https://eu.wikipedia.org/wiki?curid=36230", "title": "Prentsa", "text": "Prentsa hitzak esanahi ezberdinak izan ditzake:"}
{"id": "36231", "revid": "56334", "url": "https://eu.wikipedia.org/wiki?curid=36231", "title": "Eraikuntza", "text": "Eraikuntza ekonomiako bigarren sektorean sartzen den jarduera ekonomikoa da. Eraikinak, etxebizitzak zein bestelako eraikin mota guztiak eraikitzean datza. Horretarako lur zati bat hontzen dute gero bertan pisuka eraikina egiten hasteko. Eraikuntzak pisu estrategiko handia du ekonomia aurreratuetan.\nHistoria.\nEraikuntzak egituren armagintzan eta muntaian parte hartzen duten teknikak eta industria eskatzen ditu, batez ere etxebizitza bat emateko erabiltzen direnak.\nAzpiegiturak egiteko arte edo teknika hau lehen biztanleak kobazuloetatik ateratzen hasi ziren unetik agertu zen. Hasieran, gizakiak buztinezko etxebizitzak eraiki zituen, klimaren ondorioak moteltzeko giro kontrolatua izateko premia nagusiarekin. Baina prozesuan harria erabiltzen hasi ziren. Hala ere, denboraren poderioz, gizakiak eboluzionatu egin zuen eta, ondorioz, babesa behar zuten hiri eta estatu handiak agertzen hasi ziren. Beraz, harresiak eta egitura defentsiboak eraiki behar izan ziren, eta horrek arkitekturaren garapena ere bultzatu zuen.\nEraikuntza ezaguna egin zenean, gizakia eraikuntzarako material eta teknologia berriak sortzen edo saiatzen hasi zen. Eraikin asko Estatua aberatsa zen materialarekin egin ziren. Adibidez, erregistroen arabera, jakina zen X. mendean Mosku egurrez egina zegoela. Elizak ez bezala, harrizkoak baitziren.\nXVIII. mendetik aurrera hiriak eraikitzeko eta garatzeko lehen planak agertu ziren. Horretarako, eraikuntzarako baldintza bereziak esleitzen hasi ziren (3 edo 5 urte). Langileek denborarik ez bazuten, objektua beste langile bati ematen zitzaion. Gainera, eraikuntzan aplikatuko ziren legeen multzo bat ere bazegoen, eta horrek diziplina handia ematen zien langileei.\nXX. mendearen hasierara arte ez zen eraikuntzak garapen aktiboa izan, baina eraikuntza eskulan astunaren laguntzarekin egiten zen, eraikuntzako ekipoa ia ez zen erabiltzen. Era berean, eta obren tamaina txikiak, eskulan merkea eta baldintza klimatiko txarrak zirela eta, eraikuntza-makinen ekoizpena oso maila baxuan zegoen, eta horrek eraikinen eraikuntza moteldu zuen. Hala ere, denbora tarte labur baten ondoren, teknologiak eta eraikuntza-ekipoak (hondeamakinak, karrakagailuak, hormigoi-makinak) erabili ziren eskulana sinplifikatzeko. Eraikuntzaren beste alderdi batzuk ere mekanizatu ziren, eta horrek eraikuntza-denbora murriztea ahalbidetu zuen.\nSESBen bost urteko lehen planen urteetan jauzi handi bat iritsi zen, eraikuntzarako makina berriak sortzen hasi baitzen. Gainera, Bigarren Mundu Gerraren ondoren arrakasta handia lortu zen Estatua berrezartzeko eta berrezartzeko ingeniaritzan, non fabrikak eta enpresak automatizatzen hasi ziren.\nAzkenik, XXI. mendean, arkitekturaren eta, oro har, eraikuntzaren garapenarekin, teknologia, gailu, material eta ekipo erabat berriak aplikatzen hasi zirela ikusten da, eta horrek hilabeteetan etxeak eraikitzea ahalbidetzen du.\nEraikuntza motak.\nMunduan eraikuntza mota asko daude, etxe eta eraikin askoren artean, oro har, eta beren egituraren eta arabera sailkatzen dira. Hala ere, bost eraikuntza mota orokor daudela ulertzen da: bizitegi-eraikuntza, merkatal-eraikuntza, industria-eraikuntza, herri-lan-eraikuntza eta erakunde-eraikuntza.\nBizitegi-eraikuntza.\nEgoitza-egiturak pertsonen etxebizitzarako eta eguneroko jardueretan laguntzeko baino ez dira. Bizitegi-egitura ezagunena etxea da, baina bizitegi-egituren eskala gehiago daude; adibidez, hormak bakarrik bereizten dituen gauzak, hau da, elkarrekin daudenak; kondominioak eta sailak.\nMerkatal-eraikuntza.\nMerkataritza-eraikuntzen motak dendak, jatetxeak eta bulegoak dira.\nIndustria-eraikuntza.\nMota industrialak komunitateentzako produktuak eta materialak fabrikatzeko, prozesatzeko edo garatzeko erabiltzen dira. Segurtasunagatik, horrelako eraikin gehienak besteetatik bereizita daude, normalean kutsadura-iturri baitira.\nHerri-lan-eraikuntza.\nHerri-lan esaten zaie administrazio publiko batek sustatutako eraikuntza-lan guztiei, azpiegiturei zein eraikuntzei, komunitatearen onura helburu dutela.\nErakunde-eraikuntza.\nEraikuntza instituzionalen motek beste mota guztiei laguntzen diete komunitate batean, ospitaleak, suhiltzaile-geltokiak, polizia-etxea, epaitegiak, botere betearazle eta legegileetako sailak, estadioak, parkeak eta azpiegitura barne hartzen baitituzte.\nEraikuntza-faseak.\nEraikuntza baten faseak obra zibil bat edo eraikuntza bat modu seguruan osatzeko beharrezkoak diren urratsak dira.\nEraikuntza oro, dela eraikuntzarako, dela obra zibilerako, hainbat eraikuntza-fasetan aurrera egiten duen proiektu bat da. Eraikuntza-fase horien aurretik, hainbat azterlan egin dira, hala nola aurreproiektua, proiektu teknikoa (txostena, planoak eta aurrekontua, besteak beste) eta hasi aurretik behar diren lizentziak eskatu eta ematea.\n1. Fasea. Espazio publikoaren eremua ixtea.\nEraikuntza-proiektua gauzatzeko lehen urratsa eremua isolatzea da, publiko orokorra babesteko. Sarritan, tokiko kudeaketa erraztuko duten obra-etxolak edo bulegoak hesitzea eta eraikitzea eskatzen du.\n2. Fasea. Lurra eta zimenduak.\nTrenbideak, aireportuak, presak... Ingeniaritza zibileko eta eraikuntzako azpiegitura orok lurra garbitzea eta berdintzea eskatzen du, zimendu sendo bat eraikitzeko, azken erabilerako kargei zein eraikuntza-fase desberdinetan agertzen direnei eutsiko diena.\nGainera, zimendua funtsezko puntua da, eta zehatz-mehatz kalkulatu eta gauzatu behar da, kalitate-maila handiarekin.\n3. Fasea. Eraikuntzaren egitura.\nEraikuntza eta obra guztiek egitura edo eskeletoa dute. Zubietan erraza da zutabeak identifikatzea, edo eraikinetan hormigoi aurreatezatuzko armazoia ikustea. Autobide eta errepideetan, zoladuraren egitura sedimentu-geruzek osatzen dute, hala nola azpibasanteak, oinarria eta asfaltoa.\n4. Fasea. Eraikuntzako instalazioak.\nInstalazioak egitura osatzen ez duten elementu osagarri guztiak dira, baina azpiegituraren bizitza baliagarrian beharko dira. Uretarako edo hustubiderako kanaletak, aireztapen-hodiak, zuntz optikorako hodiak edo argiztapen-sarea, besteak beste.\n5. Fasea. Isolamendua eta iragazgaiztea.\nBeharbada, obraren iraunkortasuna ziurtatzeko faserik garrantzitsuenetako bat elementuen aurrean isolatzea eta iragazgaiztea da, eta horrek zehaztuko du egituraren etorkizuneko erresilientzia. Urak urteetan izan duen portaera oso kontuan hartu beharreko faktorea da obra zibil guztietan.\n6. Fasea. Akaberak eta itxiturak.\nAzken eraikuntza-itemek pisu bisual handia dute, baina funtzionalak ere badira. Beirateria, sarrailagintza edo arotzeria akabera-fasean sartzen dira. Eraikuntza-obraren amaiera da, baina ixteko kalitatezko hainbat ikuskapen egin beharko dira.\nEraikuntzako material motak.\nEraikuntzarako erabilitako ugari dago, eta bi iturritan sailka daitezke: naturala eta sintetikoa. Material naturalak industriak gutxienez prozesatzen edo prozesatzen ez dituenak dira, zura edo beira kasu; material sintetikoak, berriz, ingurune industrialetan fabrikatzen dira, gizakiak manipulatu ondoren, hala nola plastikoak eta petrolioz egindako pinturak.\nBiek erabilera espezifikoak dituzte, nahiz eta mendez mende ohikoenak eta ezagunenak naturalak izan, eta horien artean honako hauek nabarmentzen dira:\nEraikuntzako langileak.\nObrako burua.\nObra egiten duen eraikuntza-enpresaren ordezkaria da. Obrako langileen eta kudeaketaren, eta\u00a0 segurtasunaren arduradunaren arteko bitartekaria da. \nArkitektoa.\nProiektuaren arduraduna da eta obra bateko arkitektoa\u00a0 etxebizitza edo erreforma baten eraikuntza diseinatu, planifikatu eta gainbegiratzeaz arduratzen da.\nTopografoa.\nLurzatia neurtzeaz eta etxebizitzaren zuinketa egiteaz arduratzen da.\nIgeltseroa.\nArkitektoaren planoak interpretatzen ditu eta gauzatzen ditu. Adreiluak, aurrez ebakitako harria, zementuzko blokeak eta bestelako eraikuntza-blokeak lotzen ditu.\nArotza.\nMota desberdinetako zurazko moldaketak jartzeaz arduratzen da. Hala nola leihoak, sabaiak, solairuak, hormak, zurezko ateak eta zurezko beste egitura batzuk. \nElektrikaria.\nObra batean instalazio elektriko guztia egiteko ardura duen profesionala da: Hain zuzen,\u00a0 entxufeak, etengailuak, lanparak eta etxebizitza bateko kable elektriko guztiak jartzen ditu.\nKofratzailea.\nMetalezko edo zurezko kofratuak egin, muntatu eta desmuntatzeko beharrezkoak diren lanak egiteaz arduratzen da. Kofratu horiek hormigoia moldekatzeko erabiltzen dira, hormigoi armatuzko eraikinen egitura-elementuak eraikitzeko.\nSoldatzailea.\nObra-proiektuan beharrezkoak diren altzairuzko edo metalezko piezak soldatzeaz arduratzen den profesionala:\nFerralaria.\nObra batean hormigoi armatuzko pilare edo habeen armadura eta burdinazko biribilak behar bezala ebaki, tolestu eta jartzen dituen pertsona da.\nEskaiolista.\nIgeltsua egin eta jartzeaz arduratzen den pertsona da.\nArkitekto teknikoa.\nLana behar bezala amaitzeko kudeaketa-lan guztiak egiten dituen profesionala da.\nAlikatatzailea.\nAlikatatzailearen lana hormak eta zorua baldosaz estaltzea da.\nArrisku laboralak eraikuntzan.\nEraikuntza sektorea arriskutsua eta sarritan instripu ugari gertatzen dira. Hainbat motatako instripu daude:\nErorketak.\nErorketak hainbat motatakoak izan daitezke. Beste maila batera erortzea, bereziki, teilatu eta estalkietan, kanpoko edo barneko basoetan eta aldamioetan lan egitean. Maila berera ere erortzen dira, zoru\u00a0ezegonkorrean zapaltzeak edo irristatzeek eraginda.\nObjektuak erortzea.\nEgituraren ezegonkortasunagatik elementuak erortzen direnean gerta daitezke horrelako istripuak. Hor sartuko lirateke eraikin, horma, eraikuntza-material eta abarren erorketak.\u00a0 Ezengonkortasunak ikusten badira obrako arduradunari informatu behar zaio.\nOrdena eta garbitasuna.\nIstripu asko kolpeek eta erorketek eragiten dituzte, eta gerta liteke giro ordenatu eta bilduarekin saihestea. Sarritan, lurzoru irristakor edo material batek eragiten ditu kalte horiek.\nMakinak iraultzea.\nEraikuntzan makineria astuna erabili behar da. Batzuetan, lan bat egiteko erabiltzen den lurra ezegonkorra izan daiteke, eta horrek makina iraultzea eragin dezake, langilea edo haren gorputzeko zatiren bat harrapatuz.\nArrisku elektrikoa.\nInstalazio horiek behin-behinekoak izaten dira, askotan aire zabalean egoten dira, material berrerabilgarriz osatuta daude. Horrek beste sektore batzuetan baino istripu emateko aukera handiagoa eragiten du.\nAzpikontratazioak.\nAzpikontratazioa oso ohikoa da eraikuntzan sektorean. \u00a0 Enpresei aukera ematen die beste pertsona fisiko edo juridiko baten barruan zeregin edo lan jakin batzuk egiteko. Hauek dira azpikontratazioak dituen abantailak:\nCovid-19ko ondorioak.\nHauek dira pandemiak izan dituen ondoriak:"}
{"id": "36232", "revid": "137486", "url": "https://eu.wikipedia.org/wiki?curid=36232", "title": "Errepide", "text": "Errepidea (\"errege\" eta \"bide\" hitzetatik eratorria) ibilgailuak ibiltzeko lurrean sortutako bi punturen arteko bidea da. Errepideak ibilgailuen joan-etorrietarako egokituta daude, bai zoladura erantsi zaielako bai beste edozein modutara bidearen gainazala hobetu delako. Lerro bakarra edo lerro bat baino gehiago eduki dezakete; bi lerro baino gehiago dituztenean normalean bakoitza zentzu bakarrekoa izan ohi da. Zolatuta daudenean, askotan bazterbideak ere izaten dituzte.\nJende orok erabil ditzakeen errepideei errepide publiko deritze.\nHistoria.\nPertsiarrek, asiriarrek, babiloniarrek, kartagotarrek, etruskoek, txinatarrek eta peruarrek bazituzten errepideak baina haiek egindakoen arrastorik ordea, gaur egun ez da ia geratzen. Pertsiako errege bideak, esaterako, 2857 kilometro zituen eta K.a. 35000. urtetik K.o. 300. urtera bitartean erabili zen. Erromatarrak izan ziren, baina, errepideak egiteko teknikak lantzen hasi ziren lehendabizikoak; beren inperioa hedatzeko eta zaintzeko 85.000 kilometroko errepide edo galtzada sarea hedatu zuten; inperioren gainbeherarekin betera galduz joan ziren arren, horietako zenbaitek iraun du gaur egunera arte. Erdi Aroan erromes-bide nagusiei eutsi zitzaien, errepide berririk egin gabe, itsasoa edo ibaiak zirelako merkataritzarako bide nagusiak. XVIII. mendean, errepideak egiteari berriro ekin zitzaionean gainazal hobeak lantzen hasi ziren. Langintza horretan Tr\u00e9saguet frantziarra eta Teldord eta McAdam eskoziarrak nabarmendu ziren. 1902an \"macadam\" izeneko gainazala nagusitu zen; harri koskor zanpatuz egiten zen, alkaterna geruzaz estalia. Gaur egun, beribil kopurua haztearekin batera errepide sareak ere hedatu dira."}
{"id": "36233", "revid": "371", "url": "https://eu.wikipedia.org/wiki?curid=36233", "title": "Errepidea", "text": ""}
{"id": "36235", "revid": "71747", "url": "https://eu.wikipedia.org/wiki?curid=36235", "title": "Afrikako Adarra", "text": "Afrikako Adarra deritzo Afrikako ekialdean dauden lau herrialdek osatzen duten alegiazko adarrari, Indiako ozeanoan eta Adengo Golkoan barneratzen dena. Somalia, Etiopia, Eritrea eta Djibuti sartzen dira, eta batzuetan.\nBere erdialdetik Rift Haran Handia igarotzen da eta beraz oso eskualde malkartsua da, sumendi eta lakuekin. Historikoki bertan Axum erreinua zegoen."}
{"id": "36236", "revid": "336", "url": "https://eu.wikipedia.org/wiki?curid=36236", "title": "Djibouti", "text": ""}
{"id": "36237", "revid": "336", "url": "https://eu.wikipedia.org/wiki?curid=36237", "title": "Afrikako Adar", "text": ""}
{"id": "36240", "revid": "336", "url": "https://eu.wikipedia.org/wiki?curid=36240", "title": "Luchino Visconti", "text": "Luchino Visconti, Modroneko Dukea (1906eko azaroaren 2a - 1976ko martxoaren 17a) antzerki eta zinema zuzendaria izan zen.\nBizitza.\nMilaneko familia aberats baten baitan jaioa (ipar Italiako aberatsenetarikoa), bere aita Modroneko Dukea izan zen, eta Viscontik sei anai-arreba izan zituen. Izandako heziketa zela eta, Viscontik kontaktua izan zuen artea eta antzerkigintzarekin eta diziplina bakoitzeko pertsonairik garrantzitsuenekin harremanetan izan zen. Giacomo Puccini konpositorea eta Arturo Toscanini orkestra zuzendaria esaterako, edota Gabriele D'Annunzio idazlea.\nViscontik ez zuen sekula bere bisexualitatea ezkutatu eta hainbat maitale izan zituen. Euretarik azkena, Helmut Berger, \"La caduta degli dei\" filmean Martinen papera egin zuena. Horrez gain, Franco Zeffirellirekin ere harreman bat izan zuen.\nLuchino Visconti 69 urterekin hil zen, bihotzeko bat eman ondoren. Ischiako herrian kokaturiko museo batek, bere lana omentzen du.\nBizitza artistikoa.\n1936ean Parisera joan zen eta zinean lan egiten hasi zen, laguntzaile moduan. Ondoren Hollywoodera bidaiatu zuen. Gianni Puccini, Antonio Pietrangeli eta Giuseppe De Santisen laguntzarekin, zuzendu zuen bere lehen pelikulako gidoia idatzi zuen. Ossessione (Obsesioa) (1943), egindako lehen film neoerrealista. 1948ean, La Terra trema (Lurrak dardar egiten du) zuzendu zuen.\nZuzendari neo-errealista izan arren, 1950eko hamarkadan zehar bere estiloa aldatu egin zuen 1954ean Senso izeneko filma zuzendu zuenean. Filme honetan Viscontik errealismoa eta erromantizismoa batzen ditu, neo-errealismoarekin apurtzeko. Garai hartan, Viscontik hainbat antzezlan zuzendu zituen, esaterako Rina Morelli-Paolo Stoppa konpainiako antzezpenak, Vittorio Gassmanekin batera.\nNeo-errealismora bueltatu zen, 1960ean Rocco eta bere Anaiak zuzendu zuenean. Filmean Italia hegoaldeko inmigranteek Milanera bidaiatzen dute, etorkizun hobe baten bila. Geoffrey Nowell-Smith biografialariak esan zuen \"Visconti neo-errealismorik gabe, espresionismorik gabeko Lang edota formalismorik gabeko Eisenstein baten modukoa da\".\n1960ko hamarkadan zehar, Viscontiren filmak pertsonalagoak bilakatu ziren.\"Il Gattopardo\" (Lehoinabarra), 1963ean egin zuen, eta Siziliako aristokraziaren gainbehera jorratzen du. Burt Lancaster aktore estatubatuarra izan zen filme honetako protagonista, Don Fabrizio printzearen paperean.\nFilma AEBn eta Erresuma Batuan banatu zen, baina Twentieth-Century Fox produktoreak asko murriztu zuen luzera, zati osoak ezabatuz. Gainera, bikoizketa oso era txarrean egin zuten. Honengatik guztiagatik Viscontik \"Il Gattopardo\" (Lehoinabarra) filma arbuiatu zuen.\n1969ean egindako \"La caduta degli dei\" filmagatik, Viscontik eszenaratze onenari Oscar Sarietarako izendapen bat jaso zuen. Hala ere, ez zuen saria irabazi. Film hau, Viscontiren filmik ezagunenetakoa da, eta industrializazioak aberasturiko Alemaniako familia batek Bigarren Mundu Gerra aurreko garaian, nazismoaren gailentzean, izandako gainbehera jorratzen du. Egin zuen azken filma Errugabea (1976) izan zen."}
{"id": "36241", "revid": "105290", "url": "https://eu.wikipedia.org/wiki?curid=36241", "title": "Somaliako bandera", "text": "Somaliako bandera 1954ko urriaren 12an onartu zen. Bost puntako izar txuri bat atzealde urdinaren gainean da eta NBEren banderan oinarritua dago."}
{"id": "36242", "revid": "28807", "url": "https://eu.wikipedia.org/wiki?curid=36242", "title": "Mohamed Siad Barre", "text": ""}
{"id": "36250", "revid": "105290", "url": "https://eu.wikipedia.org/wiki?curid=36250", "title": "Sopelbus", "text": "Sopelbus Sopela udalerri barneko autobus zerbitzua da, Sopelako Udalaren menpe dagoena. Bi linea ditu: Sopelako herria eta Atxabiribil; eta Larrabasterrako geltokia eta Barinatxe eta Arrietara hondartzak elkarlotzen dituztenak. Jatorriz zerbitzua uda garaian baino ibiltzen ez zen arren, azken urteotan neguan ere ibili da.\nBidaia-txartelak eta tarifak.\nSopelbus zerbitzuak ez du onartzen Bizkaiko Garraio Partzuergoak jaulkitako bidaia txartelik, hala nola Barik txartela, eta eskudirutan edo bonoak erosita baino ezin da ordaindu. Hona hemen 2018. urteko txartel eta prezioak:\nOrdutegia.\nUdako ordutegia ekainaren 1.tik irailaren 30era bitartean dago indarrean. Astelehenetik igandera goizeko 10:00etan hasten da zerbitzua, eta arratsaldeko 20:30ak arte ibiltzen da.\n2017ko neguko ordutegian zerbitzua astegunetan ibili da."}
{"id": "36251", "revid": "119347", "url": "https://eu.wikipedia.org/wiki?curid=36251", "title": "Etxebarri Bus", "text": "Etxebarri Bus Etxebarri udalerri barneko autobus zerbitzu publikoaren marka komertziala da, Etxebarriko Udalaren menpe eta \"Leintz garraioak\" enpresak ustiatuta. Herrian Bilboko metroaren Etxebarriko geltokia ireki ondoren ezarri zen autobus zerbitzua, metrotik urruti dauden auzoak metroarekin lotzeko. Gaur egun, zerbitzuak bi linea ditu, eta urtero milioi erdi lagun baino gehiago garraiatu ditu. Zerbitzua 2005eko ekainean jarri zen martxan eta urteko 380.000 euroko kostua dakar.\nLineak.\nEtxebarri Bus sarea bi lineaz osatuta dago: 1. eta 2. lineak.\n1. linea.\n1. lineak metro geltokia, Euskotreneko geltokia eta hiriaren erdialdea lotzen ditu, ibilbide zirkular baten bitartez.\n2. linea.\n2. lineak metro geltokia Legizamon auzoarekin lotzen du, eta ibilbide normalaz gain, ibilbide motza ere badauka. Ibilbide motza ez da \"Lezama Legizamon\" industrialdean sartzen, baizik eta zuzenean doa Bokete izeneko geltoki-burura. Mapan, more ilunez koloreztatutako geralekuak ibilbide motzak egiten ditu. Linea hau lantegiak eta industrialdeak lotzeko zerbitzua ematen duenez, ez du zerbitzurik ematen asteburuetan.\nTarifak.\n2014ko tarifak hurrengoak dira:"}
{"id": "36252", "revid": "237", "url": "https://eu.wikipedia.org/wiki?curid=36252", "title": "Egipziar", "text": ""}
{"id": "36253", "revid": "119347", "url": "https://eu.wikipedia.org/wiki?curid=36253", "title": "Animismo", "text": "Animismoa objektuek, lekuek eta izakiek berezko izpiritua dutelako erlijio sinesmena da. Zeruak, lurrak, urak edo beste edonolako elementuek ere izpiritu propioa dute, animismoaren jarraitzaileentzat. Ezin da esan noiz hasi ziren, beste erlijio batzuetan bezala.\nIzena latinetik dator. Anima, arima esan nahi du latineraz. Afrikan animismoa oso garatua dago eta gaur egun ere oso hedatua. Bertan, nolabaiteko indarra (\"magara\" deitutakoa batzuetan) dagoela sinesten da, gauza eta animalia eta gizaki guztiak elkartzen dituena.\n1871n Edward Burnet Tylor-ek erlijioen teoria bat proposatu zuen \"Culture Primitive\" (kultura primitiboak) liburuan. Animista bere teorien baten izenburua ere bada.\nEzaugarri nabarmenenak.\nPertsonak hiltzen direnean, beste nonbaiten bizirik egitzen dute.\nEspirituekin komunika gaitezke.\nJainko eta espiritu ugari izatea.\nPertsona sakratuak daude espirituekin komunikatzeko.\nJainko eta espirituei ezkaintzak egiten zaizkie (janaria adibidez).\nHil osteko bizitza.\nAnimistek arima gorputzaren amaiera ostean bizirik dagoela uste dute. Gehienek uste dute arima leku erosoago batera joaten direla, janariaskorekin eta jokuekin askotan. Ipar ameriketako Navajo-ek, arima lurran geratzen dela uste dute mamu moduan, eta batzutan, mamu maltzurrak bihurtzen direla ere.\nBeste batzuk, bi pentsakera hauen nahasmena daukate. Uste dute arima lurretik alde egin behar duela eta lortzen ez badu, mamu bihurtu egingo dela, eta denbora luzez lurretik ibiliko dela noraezean. Hildakoaren joana laguntzeko, bizirik dirautenak funerala egin behar dute eta askotan zeremonia konkretuak. Btazutan zeremoniak pertsona boteretsu batzuk egiten dute, chamanak, adibidez.\nBitxikeria moduan, hego ameriketan egiten diren buruaren txikiagotzeak animista pentsakeran inarritutako pentsakeretatik eginak dira. Ideia orokorra hau da; etsaiaren arima bere buruan ondo gordeta geratzen ez bada, ihes egin dezake eta ahurdun dagoen animali baten sartu eta berriz bizirik egonda atakatu egin dezake berriz. Hau da buruak txikiagotzearen azalpena.\nAnimismoa sortu zuten fenomenoak\nAnimismoa ikertu dutenek teoria batzuk ezarri dituzte. Aditu ezagunenen artean honako hauek ditugu: Edward Burnett Tylor, Herbert Spencer eta Andrew Lang. Beraien eta beste batzuen ustez, trantzeak, gaixotasunak, heriotzak, ametsak, mamuak, itzalak (kobazuloetan suak eragindakoak, ulertzen da) et oiartzunak, besteak beste, animismoareen sortzaileak dira ein handi batean."}
{"id": "36254", "revid": "56334", "url": "https://eu.wikipedia.org/wiki?curid=36254", "title": "Dualismo", "text": "Dualismoa monismoari kontrajarritako sistema filosofikoa da, aurkako bi izateen existentzian sinisten duena. Ezagunak dira, esate baterako, Zoroastroren eta Maniren (manikeismo) dotrinetan Ongiaren eta Gaizkiaren hastapen edo printzipioen arteko bateraezintasuna.\nDualismo esaten diogu goien bi printzipio baieztatzen duen teoriari, bata ona dena, eta bestea txarra dena; hauen bidez munduaren sorrera eta eboluzioa azaltzen da. Teoria hau azaltzen da adibidez Yin Yang kontzeptuarekin.\nNormalean doktrina dualistak ezaugarri hauek dituzte: Ona dena, argiarekin eta arima edo espirutuarekin identifikatzen da, eta txarra dena iluntasunarekin eta materiarekin identifikatzen da.\nDualismo teologikoa.\nErlijio dualismoa antzinako herri askotan agertzen da, Txinan eta Egipton adibidez, baina bereziki Persian. Bere erlijioa, Zoroastrok bultzatu eta eraberritua K. a. VI. mendean. C.: ongiaren printzipio jainkotiar bat ezartzen du, Ormuz edo Ahura Mazda, eta gaizkiarena, Ahriman. Ondoren, dualismo formak daude orfismoan (K. a. VI. mende inguruan). C.), gnostizismoa (K. a. C), manikeismoa, doktrina gnostiko-manikeo prisziarra, eta Erdi Aroan, bogomilo, albigar eta kataroetan. Doktrina hauen artean eraginik handiena, Zoroastroren mazdeismoaren ondoren, manikeismoa izan zen.\nDoktrina dualisten ezaugarri komunak.\nOro har, doktrina dualistak bat datoz honako ezaugarri hauetan: ondasunaren printzipioa Argiarekin eta Espirituarekin identifikatzen da; Gaizkiaren printzipioa Ilunabarrekin eta Materiarekin, edo deabruarekin edo deabruarekin (manikeismoa). Materia, beraz, txarra da, eta gaizkiaren printzipioa; edo jainko onaz (Marcioren gnostizismoaz) bestelako batek sortua, edo deabruak, gaizkiaren printzipioak (Prisciliano), errigorista eta muturrekoa; edo, bestela, amore ematen dute saihestezinaren aurrean, eta erlaxazioa justifikatzen dute: ezin baitzaio aurre egin bekatu egitera makurtzen den gaizkiaren printzipioari, eta printzipio hori da, ez bekatuaren erantzule.\nEliza katolikoaren erreakzioa dualismoaren aurka.\nDoktrina katolikoaren ikuspegitik, dualismoaren sendotasunik eza honako enuntziatu hauek agerian geratuko litzateke:\nGezurtatzaile nagusiak.\nDualismoa sakonago ezeztatu zuten autore nagusiak San Tomas Akinokoa eta San Agustin izan ziren. San Agustinek, bihurtu aurretik manikeo izan zenak, gero gaitzaren doktrina gabeziatzat jarri zion: dena Jainkoarengandik dator eta parte hartzen du, eta, izan behar duen heinean, ona da. Manikeoek, hasteko, galdetzen zuten: nondik dator gaitza? San Agustin konturatu zen planteamendu horrek gaizkiaren existentzia zerbait positibo bezala aurresuposatzen zuela eta horrela erantzun manikeoa behartzen zuela. Beste galdera bat ere lehenagokoa zela ulertu zuen: zer da gaizkia? Akinoko Santo Tomasek dualismoari aurre egin zion albigoar eran, antzeko argudioak erabiliz. Bere pentsamenduaren multzoa, ordea, eraginkorragoa da dualismoaren aurka, materiari gizakiaren osaeran eta ezagutzan ematen dion garrantziagatik, Aristotelesi jarraiki.\nMotak.\nLau dualismo mota daude:"}
{"id": "36255", "revid": "219", "url": "https://eu.wikipedia.org/wiki?curid=36255", "title": "Jordi Pujol i Soley", "text": ""}
{"id": "36260", "revid": "336", "url": "https://eu.wikipedia.org/wiki?curid=36260", "title": "Pasqual Maragall", "text": "Pasqual Maragall i Mira (Bartzelona, 1941eko urtarrilaren 13a) politikari kataluniarra da, Jordi Maragall senatariaren semea eta Joan Maragall olerkariaren biloba. Kataluniako Generalitateko presidentea izan zen 2003tik 2006ra bitartean; Kataluniako Sozialisten Alderdi politiko ezkertiarraren barnan. 1982 eta 1997 bitartean Bartzelonako alkatea izan zen. Haren agintaldian Bartzelonan 1992eko Joku Olinpikoak ospatu ziren.\nZuzenbidea eta Ekonomia ikasi zituen Bartzelonako Unibertsitatean, eta New Yorken eta Parisen osatu zituen ikasketak. Irakasle gisa jardun du zenbait unibertsitatetan, baina politikan nabarmendu da batez ere. Front Obrer de Catalunya eta Moviment Febrerreko kide izan zen, eta 1975ean Convergencia Socialista de Catalunya alderdiaren sortzaileetako bat izan zen; alderdi hori Kataluniako Sozialisten Alderdiaren barruan sartu zen gero (PSC-PSOE). 1979ko hauteskundeen ondoren zenbait kargu bete zituen Bartzelonako udalean, eta 1982an alkate izendatu zuten, Narc\u00eds Serrak dimisioa eman ondoren. 1983ko hauteskundeetan berretsi zuten kargu hartan, eta orobat 1987koetan. PSC-PSOE alderdian diputatu izan zen Kataluniako legebiltzarrean (1988-1992). 1991n berriro izan zen garaile, eta bera izan zen Narc\u00eds Serrarekin batera Bartzelonak Joku Olinpikoen egoitza izateko lan gehien egin zuena. Antolaketa batzordeko kidea izan zen, eta lan handiak egin ziren ekimen hari loturik; olinpiar hiriaren egokitzea, kaiaren eraberritzea, Barceloneta egokitzea, errepide-sarea, etab. Joku Olinpikoen ondoren \"Batzelona 2000\" plan estrategikoa antolatu zuen. 1994an berriro aurkeztu zen alkatetzara. CIUren abertzaletasunari aurre egiteko \"Plataforma siglo XXI\" egitasmoaren eragile nagusietakoa izan zen. 1994an, PSCren VII Biltzarrean idazkari nazional izendatu zuten. 1995ean berriro izendatu zuten alkate, baina ez zuen gehiengo absoluturik eskuratu, eta handik bi urtera bertan behera utzi zuen kargua.\n2007ko urriaren 20an, publikoki azaldu zuen Alzheimerren gaitza zuela, eta 2010eko Donostiako Zinemaldian aurkeztu zuten berak protagonizatutako \"Bicicleta, cullera, poma\" (\"Bizikleta, koilara, sagarra\") pelikula (Carles Boschen zuzendaripean), gaixotasuna gai nagusitzat hartuta."}
{"id": "36262", "revid": "512", "url": "https://eu.wikipedia.org/wiki?curid=36262", "title": "La Polla Records", "text": "La Polla Records edo La Polla Agurainen 1979an sortutako punk musikako talde bat da. Taldearen estilo zuzena eta polemikari beldur eza izenean bertan erakusten da, gaztelaniaz \u00abzakila\u00bb esan nahi du eta. Haren jarrera matxinoa ikur bihurtu zen, ez baitzuten inolako enbarazurik gustuko ez zutena salatzeko; gehienetan, gainera, modu barregarrian eta zuzenean. Hala ere, jarreran horien aurkakoek traba andana ipini zizkieten, hala nola mehatxuak, errepresioa, atxiloketak (Eskorbuto bezala), sabotajeak emanaldietan, eta abar.\nTestuingurua.\n1980ko hamarkada garai mugitua izan zen, aldaketa gogoz betea, gertatu berria zen trantsizio politiko hartaz haratago. Franco hil ondoren aldaketa grina piztu zen, eta berrogei urteko zentsura bizi izan ondoren, mugimendu artistiko askok aurrera egin zuten.\nEgoera hura Madrileko \"La movida madrile\u00f1a\" mugimenduan sumatu daiteke; eta batez ere, uneko gatazka politikoak zirela eta, Euskal Herrian, Euskal Rock Erradikalaren eskutik. 1982an PSOEk, Felipe Gonz\u00e1lezen eskutik, hauteskunde orokorrak irabazi zituen, eta aldaketa amets asko zapuztu ere bai (GAL, industria birmoldaketa...). Testuinguru honetan sortzen da La Polla Records Agurainen, Arabako herri txiki batean.\nBilakaera.\nTaldearen hasiera 1978an kokatu daiteke, non, Evaristo abeslariaren hitzetan, punk musikaren bi ezaugarrik bera eta Aguraingo beste lau gazte erakarri zituzten: hasteko, ez zen ezinbestekoa musikari trebea izatea; eta, bestetik, ahal kaleko hizkeran abestu zitekeen. Horrela, egiteko handirik ez zutenez, beste kuadrilletako gazteekin batu zen Evaristo La Polla Records taldea osatzeko: Fernando Murua \"Fernandito\" (bateria), Maleguin (baxua), Txarly (gitarra) eta Sume (gitarra).\nTaldearen lehen kontzertua Aguraingo diskotekan izan zen 1979an, instrumentuak erosi berriak zituztela eta entsegu gutxi batzuekin. Kontzertu motza izan zen \u2014ordu erdi inguru\u2014, baina jende asko agertu zen herriko gazteak zirenen kontzertua ikustera. Aipatzekoa da La Polla Records taldea beste punk taldeetatik bereizten zuen ezaugarri bat: gainerako taldeak auzo langileetatik zetozen, baina La Polla Records herri txiki batekoa zen. Horrek Euskadirekiko isolatu zituen lehen unean, eta gainera herrian bueltan egoteak hankak lurrean izatea ahalbidetzen zien.\n1982ean taldeak lehen maketa grabatu zuen, \"Banco Vaticano\" (1982) ez zena argitaratzera ailegatu. Lehenengo lanak argitaratu eta grabatzeko Iru\u00f1era joatea erabaki zuten Bilbora ordez diru kontuengatik, eta hori oso ongi etorri zitzaien han geroago Oihuka diskoetxea osatuko zuten Go\u00f1i anaiak ezagutuko baitzituzten. Garai hartan So\u00f1ua diskoetxea eramaten zuten eta haien laguntzaz lau kantako \"\u00bfY ahora qu\u00e9? (So\u00f1ua, 1983)\" lehen maketa kaleratu zuten. 1984an 19 kantako \"Salve (So\u00f1ua, 1984)\" izeneko diskoa plazaratu zuten. Letretan faxismo, kapitalismo, arrazismo, monarkia, katolizismo, moda eta bere gogoko ez ziren gizartearen beste ezaugarrien kontra jotzen zuten, ibilbide osoan egingo zuten bezala. Album honek ordura arteko panorama musikal guztia hankaz gora jarri zuen bere estilo ironiko eta indartsuarekin.\nHurrengo urtean \"Revoluci\u00f3n (So\u00f1ua, 1985)\" albuma kaleratu zuten, \"Malegin\"en ordez \"Abel\" jarriz baxuaren atzean. Disko horretako letrak askoz ere politikoagoak dira eta abesti bakoitza estatuaren eta kapitalismoaren kontrako manifestu bat da. Lehen lan hauekin ospe handia lortu zuten, pentsaezina halako musika jotzen zuen talde batentzat eta laster pasa zen Euskal Herrian garai hartan sortu zen mugimenduaren ikur izatera: Euskal Rock Erradikala. \"No somos nada (Txata, 1987)\" haien hurrengo lana izan zen. Diskoa kaleratzeko, taldearen managerra zen Jose Maria Blascok diskoetxe propio bat sortu zuen dena kontrolpean izateko, baina salmentak ez ziren oso onak izan eta managerraren eta taldearen arteko tirabirak zirela eta, hurrengo urtean Oihuka diskoetxearekin lan egitea erabaki zuten.\n1988an bi disko kaleratu zituzten: \"Donde se habla\" (Oihuka, 1988) eta \"En directo\" \"(Oihuka,1988).\" Lehenengoa disko kontzeptuala izan zen non abesti bakoitzak (\"Confusi\u00f3n\" abestia izan ezik) animali izenak zeukaten eta bigarrena Lakuntzan kontzertu batean zuzenean grabatua. Anekdotatzat, esaten da \"Donde se habla\" \"El avestruz\" abestia Eskorbuto taldeari eskainita dagoela, bi taldeen arteko harreman txarra zela eta. 1990ean \"Ellos dicen mierda nosotros am\u00e9n\" (Oihuka, 1990) kaleratu zuten, disko gogor eta indartsu bat, taldearen abesti ezagunenetako asko gordetzen dituena. Urte berdinean kaleratzen da \"Los jubilados\" (Oihuka, 1990), Evaristo ez diren beste taldekide batzuk ahots nagusia jartzen dute lehen aldiz, eta emaitza disko esperimental eta estilo ezberdinekoa da. Baina laster bueltatuko ziren haien betiko estilora \"Barman\" (Oihuka, 1991) lau abestiko \"maxi\"arekin.\n1992 urtean lau album argitaratu zituzten aldi berean: \"Volumen I\" (Oihuka, 1992), \"Volumen II\" (Oihuka, 1992), \"Volumen III\" (Oihuka, 1992) eta \"Volimen IV\" (Oihuka, 1992). Lan horiek banaketa handia izan zuten, eta horrela La Polla Recordsen musika estatu osora iritsi egin zen. \"Negro\" (Oihuka, 1992) taldearen hurrengo lan originala izan zen. Lan hau gaizki baloratua izan da, taldea une horretan eboluzio musikal bat jasaten zegoen eta. 1993an \"Hoy es el futuro\" (Oihuka, 1994) izeneko diskoa plazaratu zuten, estiloz guztiz aldatuz punk-rockaren alde.\nSoinu teknikari batekin zeukaten tirabira zela eta, 1991an epai batek taldearen izena erabiltzea debekatu zien. Taldeak, epaia kontuan hartu gabe, \"Bajo presi\u00f3n\" (Oihuka, 1994) diskoa kaleratu zuen La Polla Records izenarekin. Lan horrekin bukatu zuten Oihuka diskoetxearekin lan egiten, eta hurrengo urtean GOR diskoetxean sartu ziren. Azkenean, epailearen erabakia zela eta, izenez aldatu zuten; eta 1996an, La Polla izena hartuta, \"Carne pa' la picadora\" (GOR, 1996) albuma atera zuten, punk-rock estiloko album nihilista eta indartsua da.\n\"La Polla en Turecto\" (GOR, 1998) zuzeneko albuma plazaratu zuten ondoren, Canciller aretoan emandako kontzertu batean grabatuta. 1999an taldearen hogeigarren urteurrena ospatzearren, \"Toda la puta vida igual (Maldito Records, 1999)\" diskoa kaleratu zuten valentziar diskoetxe berri batekin: Maldito Records. Hurrengo albuma -\"Bocas\" (Maldito Records, 2001)- grabatzeko, Txarli gitarra jotzaileak taldea utzi zuen, eta MCD gitarra zen Jokinek ordeztu zuen. Lan horietan taldearen estiloa guztiz aldatua zegoen, eta abestien kalitatea pixkanaka jaisten zihoan. Hala ere gauza berriak probatzen jarraitzen dute eta euskaraz abestutako bi abesti bakarrak daude azken disko horietan: \"Shanti\" eta \"Oi-oi!\".\n2002ko irailaren 22an, Fernando, bateria jotzailea hil egin zen, garun infartua bat zela eta, taldearentzat kolpe handia izan zen gertaera. Taldeak birak eta kontzertu guztiak bertan behera utzi zituen eta Tripi eta Txiki sartu ziren baterian eta gitarran Fernandito eta Txikiren ordez azken albuma grabatzeko: \"El \u00faltimo (el) de la Polla\" (Maldito Records, 2003). Diskoa kaleratutakoan taldea desegitea erabaki zuten, eta bi bilduma argitaratu zituzten amaierako agur gisa, \"14 a\u00f1os\" (Oihuka, 2003) eta zuzenean grabatutako \"Vamos Entrando\" (Maldito Records, 2004).\nTaldea utzi ondoren, Evaristok hainbat talde egin zituen, \"The Meas\" eta \"The Kagas\" RIP taldeko kideekin batera eta \"Gatillazo\" Tripi eta Txikirekin. Gainera, \"Por los hijos lo que sea\" izenburuko liburua argitaratu zuen, non La Pollaren zein bere hurrengo taldeen (The Kagas, The Meas eta Gatillazo) istorioak, gertaerak eta anekdotak kontatzen dituen. Taldearen abestiak, mugimendu oso baten ikur izateaz gain, mugimendu berrien erreferente ere badira, M15eko kanpaldietan eta alderdi politiko berrietan izan duen eraginean ageri denez.\nDiskografia.\nEstudioko albumak.\nRevoluci\u00f3n - 1985.\nEl Congreso De Los Ratones - 1:34"}
{"id": "36264", "revid": "2241", "url": "https://eu.wikipedia.org/wiki?curid=36264", "title": "San Inazio (argipena)", "text": "San Inazio, San Ignazio Loiolakoaren omenez, Euskal Herriko zenbait tokiren izena da:"}
{"id": "36266", "revid": "336", "url": "https://eu.wikipedia.org/wiki?curid=36266", "title": "Zakil", "text": "Zakila (; eta hortik eratorritako hitz asko) animalia arren organo sexual nagusia da. Eme zein hermafroditak sexu harremanetan inseminatzeko (Ernal-hazia sartzeko) erabiltzen dute. Zakil gisa har ditzakegun organoak ornodun zein ornogabeetan daude, baina espezie guztietako arrek ez dute zakil bat, eta arrak zakil bat duen espezieetan ez da zertan homologoa izan behar. Animalia guztien zakila ez da giza zakilaren antzekoa, beraz.\nZakil terminoa sarpena egiten duten hainbat organori ematen zaio, baina ez guztiei. Adibidez zefalopodoen sarketa-organoari ektokotilo izena ematen zaio, eta armiarma arrek pedipalpoak erabiltzne dituzte. Ornodunen artean ere badira aldaera morfologikoak, hemipeneak kasu.\nZakil gisa har dezakegun organo bat duten animalia espezie gehienetan, funtzio bakarra ernal-hazia emeengan sartzea da. Ugaztun karenadunetan, ordea, zakila ere uretraren amaiera du, eta gernua zein ernal-hazia eramateko funtzioak ditu. Zakil bat duten animalia gehienetan sistema bat dago gogortzeko, eta askok gorputz barruan gordetzeko aukera dute.\nZakilen formak oso aldakorrak dira. Hegazti eta narrasti batzuetan kloakak elkartzen laguntzen duten sistemak dituzte. Ugaztun guztiek zakil bat dute, eta intsektiboro, saguzar, karraskari, karniboro eta primate gehienek bakulu bat dute, zakila tentetzen laguntzen duen hezurra.\nOrnodunak.\nHegaztiak.\nHegazti ar gehienek (adibidez, oilarrek eta indioilarrek) kloaka dute (emeek ere badute), baina ez zakilik. Zakila duten hegaztien artean, Palaeognathae (Tinamidae eta Ratitae) eta Anatidae (ahateak, antzarak eta beltxargak) daude. Hegaztien zakilak ugaztunena ez bezalako egitura du, kloakako hormaren hedapen erektiboa delako eta linfari esker zutitzen delako, ez odolari esker. Zati batean lumaz estalita egon ohi da, eta espezie batzuetan arantzak eta harizpiak izaten ditu eskuila moduan, eta leuntasun egoeran kloakaren barruan kiribiltzen da. \"Oxyura vittata\"k ornodun guztien gorputzaren tamainarekin alderatuta zakil handiena du; gorputzaren tamainaren erdia (20 cm) izan ohi duen arren, 42,5 cm luze den zakila duen ale bat dokumentatu da.\nHegazti ar gehienek kanpoko genitalik ez duten arren, uretako hegaztien arrek (Anatidae) falo bat dute. Hegazti gehienek arrak emeen gainean kulunkatzen dira eta kloakak elkartzen dituzte, \"kloaka-muxu\" deitzen den mugimenduarekin; ondorioz, intseminazio behartua oso zaila da. Uretako hegaztien arrek garatu duten faloa beren gorputzetik ateratzen da (espiral moduan, erlojuaren orratzen noranzkoan) eta emeak beren laguntzarik gabe intseminatzen laguntzen du. Uretako hegaztien arrek indarra erabiliz emeekin kopulatzeko duten faloaren bilakaerak kontra-egokitzapena eragin du emeengan, irteerarik gabeko zakuak eta espiralak deritzen bagina-egituren forman, erlojuaren orratzen noranzkoan. Egitura horiek zaildu egiten dute arrak tartean sartzea emeen borondatearen aurka. Erlojuaren orratzen noranzkoko espiralak esanguratsuak dira, arraren faloa espiralean ateratzen delako erlojuaren orratzen kontrako noranzkoan; beraz, erlojuaren orratzen noranzkoko baginako egitura batek kopula indarrez eragotziko luke. Ikerketek frogatu dutenez, arraren faloa zenbat eta luzeagoa izan, orduan eta landuagoak dira baginako egiturak.\nGiza zakila.\nGiza zakila gizaki arrak sarpenerako erabiltzen duen sexu-organo bat da, eta gernua kanporatzeko erabiltzen den gernu-aparatuaren ataletako bat. Zakilaren parte dira \"radix\" edo sustraia, \"corpus\" edo gorputza eta epitelioa. Epitelio honek moko-azala izaten du zakil-mokoa estaltzen. Zakilaren gorputza ehunezko hiru zutabez osatua dato: bi zakilaren leize-gorputza dira alboetan, eta alde bentralean zakilaren gorputz arola. Gizaki arren uretra prostatatik igarotzen da, eta bertan lotzen da eiakulazio-hodien zuloekin zakileraino iritsi aurretik. Uretrak zakilaren leize-gorputza zeharkatzen du uretraren kanpoko zuloa aurkitu arte. Bide hau gernu zein ernal-haziarentzako hodia da.\nEnbrioian emeen klitorisaren ehun berdinetatik eratortzen da zakila; zakilaren eta uretraren inguruko azala emeen ezpain txikien ehun enbrioniko berdinetatik eratortzen da. Gizakion zakila odolez betetzean gogortzen da, ez baitu, beste animalia batzuen kasuan bezala, hezurrik. Gogortze hori (\"erekzio\" izenez ezagutzen da) sexu kitzikapenaren ondorio izan ohi da gehienetan, nahiz eta kasu askotan gorputzaren berezko erreakzio izan (lotan dagoela gertatutako erekzioak kasu). Erekziorik lortu ezina inpotentzia izenez ezagutzen den gaixotasuna da.\nGizonezko heldu bat erekzioaren ondoren zakila kitzikatuz (bai sexu harremanen, bai masturbazioaren bidez) orgasmora eta eiakulaziora iristen da. Hala ere orgasmoak ez dira helduen kontua soilik, haur eta nerabeek ere (guztiz heldu gabe daudenek) izan ohi dituzte.\nZakilaren tamaina eta itxura gizonetik gizonera aldatzen da. Arraza batzuek, bereziki beltzek, zakil handiagoa dutenaren iritzia ez dago zientifikoki frogatuta. Ikerketen arabera, erekzioan dauden gizonezkoen zakilek 13,12 zentimetro neurtzen dute batezbesteko. Gizonezkoen %95 10,7 eta 19,1 zentimetro arteko zakila dute."}
{"id": "36269", "revid": "336", "url": "https://eu.wikipedia.org/wiki?curid=36269", "title": "Somaliko", "text": ""}
{"id": "36270", "revid": "336", "url": "https://eu.wikipedia.org/wiki?curid=36270", "title": "Abdullahi Yusuf Ahmed", "text": "Abdullahi Yusuf Ahmed (somalieraz: Cabdullaahi Yuusuf Axmed; Galkayo, Mudug, Somalia Italiarra, 1934ko abenduaren 15a - Abu Dhabi, Arabiar Emirerri Batuak, 2012ko martxoaren 23a) somaliar politikari eta militarra izan zen. Trantsizio gobernuko presidentea izan zen 2004 eta 2008 bitartean. Hautzatzea Nairobi egin zen, Muqdishon, Somaliako hiriburuan, liskar latzak zeudelako ."}
{"id": "36274", "revid": "105290", "url": "https://eu.wikipedia.org/wiki?curid=36274", "title": "Ogaden", "text": "Ogaden Etiopiaren barnean dagoen somaliar eskualdea da. Batzuetan Abisiniar Somaliland edo Ogadenia izenez agertzen da. Gehiengoa somaliarra eta musulmana da.\nEskualdeak 369.000 km2 ditu, Djibuti, Kenia eta Somaliarekin mugak ditu. 3.500.000 biztanle bizi dira. Kabri Dahar, Jijiga eta Qabribayah dira herririk garrantzitsuenak.\nHistoria.\nXIX. mende amaieran Erresuma Batuak protektoratua ezarri zuen bertan. Gero, Menelik II.a Etiopiakoak itun baten bidez Ogedan jabetu zuen. 1936. urtean eskualdea Italiar Somaliarekin batu zen, 1942. urtean britainiar kontrolera igaro arte. Etiopiak eskualdearen jabetza lortzen saiatu zen Londresko Konferentzian 1945an, baina ezin izan zuten britainiarren kanporatzea gauzatu ipar-ekialdean eta korridore batean, Frantziar Somalia (egungo Djibuti) Haudekin lotzen dunea, alegia. Azken lurralde hauek 1954. urtean Etiopiari itzuli zizkioten."}
{"id": "36275", "revid": "336", "url": "https://eu.wikipedia.org/wiki?curid=36275", "title": "Ogadenia", "text": ""}
{"id": "36277", "revid": "250045", "url": "https://eu.wikipedia.org/wiki?curid=36277", "title": "Bizanzio", "text": ""}
{"id": "36278", "revid": "688", "url": "https://eu.wikipedia.org/wiki?curid=36278", "title": "Fozea", "text": "Fozea (antzinako grezieraz: \u03a6\u03ce\u03ba\u03b1\u03b9\u03b1) Asia Txikiko hiri grekoa da, gaur egun Turkian dagoena. Antzinan \"Phocaea\" edo \"Phokaia\" deitzen zitzaion herria gaur egun Fo\u00e7a edo Eskifo\u00e7a dago, Esmirnako golkoan.\nBere izena foka (animalia) hitzetik dator, hiriaren sinboloa izan zena. Eritrea eta Teos-eko kolonoek fundatuta K. a. VIII. mendean. Portu garrantzitsua izan zen eta Mediterraneo mendebaldeko herrialdeekin tratu handiak mantendu zituen: Massalia (Marseilla), Niza, Tartessos, Emporion (Emp\u00faries), Alalia (Korsika) eta Velia.)\nHistoria.\nHerodotoren berrien arabera, Tartessoko errege Argantoniok Fozeako herritarrei, pertsiarrek mehatxatuta zituztela, zera eskaini zioten, beren lurretako edozein lekutan kokatzea beren herria. Ez zutenez onartu Argantonio diru asko eman zuen Fozean harresia eraikitzeko. Hala ere, esfortzu hauek, ez zuten bere fruitua eduki eta 540. urtean Ziro Handiaren gizonek Fozeako harresiak suntsitu zituzten, populazioa erdian abandonatu zuten hiria eta Alalian bilatu zuten babeslekua, Korsikan.\nFozeakoek Tartessosen egoteko aukera galdu zuten eta beren herrialdea suntsituta izan zenerako Argantonio hil egin zen. Denboraldi horretan, Kartagoko boterea indartzen ari zen Iberiar penintsulan. Fozearen suntsiketaren bost urte pasa ondoren, 535. urtean, Kartago eta etruskoen artean itsasozko aliantza bat sortu zen eta grekoen kontra Alalian, irabazle atera ziren, eta berriz ere, lekuz aldatu behar izan zuten, aldi honetan Italiako kostaldeetara, non Elea herria fundatu zuten.\nPentsa dezakegu Argantonioren laguntza hori beste intentzioekin eginda izan zela, adibidez, irteera berriak bilatzen ari zen monopolizatzeko, lehendik merkatari feniziarrak Tartessosko merkatuaren gain zeuden eta. 573.urtean Tiro garaitua izan zen Babiloniako errege Nabukodonosorren esku, horren ondorioz mendebaldeko kolonia feniziar eta ekialdeko metropoliekin deskonenktatu egin zuten. Argantonio, bere erresuma krisi sakon batean ikusi zuen, ez zuen aurkitzen irtenbideren bat meategietako produktuetan eta Kartagoren eboluzioaren beldurragarik, fozeatarrei konbentzitzen saiatu zen beren lurretan gelditzeko eta beren merkataritza harremanak indartzeko.\nArgantonioren eskaintza honen kapitulua erreferentzia egiten dio, zeharkako modu baino argi batez, Tartessosek, zibilizazioan krisi sakon bat sufritzen ari zen, eta hiri horren azken urteak iristen ari ziren."}
{"id": "36279", "revid": "46380", "url": "https://eu.wikipedia.org/wiki?curid=36279", "title": "Joseph Fourier", "text": "Jean-Baptiste-Joseph Fourier (Auxerre, Frantzia, 1768ko martxoaren 21 - Paris, 1830eko maiatzaren 16) matematikari eta fisikari frantziar bat izan zen, funtzio periodikoen arloan Fourierren serieak izeneko serie trigonometrikoetarako deskonposizioari buruz egindako lanagatik ezaguna. 1992an aurkitu zen \"(10101) Fourier\" asteroideak bere izena darama.\nBiografia.\nJostun baten hamargarren semea zen Fourier, eta gaztaroa zailtasunez josia izan zuen. Arazo ekonomiko larriak zituen familiak, eta hori gutxi balitz hamar urte zituelarik umezurtz geratu ziren Fourier eta bere anai-arrebak. Udalak Joseph Pallais Auxerreko organu-jotzailearen tutoretzapean ezarri zuen, eta honek irakatsi omen zion idazten eta irakurtzen.\nAuxerreko eskola beneditarrean hasi zituen ikasketak, eta bertako apaizen eskutik bortxaketak pairatu omen zituen, puntuak behar izateraino. Frantziako Iraultzan parte hartu zuen eta Robespierreren gainbeherari esker gillotinatik libratu zen. Goi Mailako Eskola Normalean sartu zen, non maisu bezala Joseph Louis Lagrange eta Pierre Simon Laplace izan zituen.\nNapoleonen Egiptoko kanpainan parte hartu zuen 1798an eta konkistatutako lurraldean goi mailako postu diplomatiko bat eduki zuen. Frantziara itzultzean 1801ean, Napoleonen Is\u00e8reko prefektu izendatu zuen.\nZientzia akademia frantsesean sartu zen 1817an, eta bost urte beranduago matematika eta fisika arloetako idazkari nagusi izendatu zuten. Parisen zendu zen, 1830eko maiatzaren 16an.\nLanak.\nGrenoblen burutu zituen beroaren zabaltzeari buruzko esperimentuak, tenperaturaren eboluzioa serie trigonometrikoen bidez modelatzea ahalbidetu ziotenak. Lan hauek fenomeno fisikoen modelaketa matematikoa hobetu zuen eta termodinamikaren oinarria osatu zuten. Garatu zuen transformatua bere izena ere darama bere ohorez. Berotegi efektua zientifikoki justifikatzen lehena izan zen."}
