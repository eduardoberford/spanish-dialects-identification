{"id": "9152", "revid": "448", "url": "https://eu.wikipedia.org/wiki?curid=9152", "title": "Arbona", "text": "Arbona Lapurdiko erdialdeko udalerri bat da, Lapurdi Erdialdea eskualdekoa.\nGeografia.\nD255 eta D655 errepideak igarotzen dira udalerritik.\nIngurune naturala.\nUhabia erreka txikia udalerritik igarotzen da, geroago Bidarten Bizkaiko Golkora isurtzen dena. Uhabiaren ibaiadarra den Zirikolatzeko errekak ere, udalerria gurutzatzen du.\nHistoria.\n1790. urteko martxoaren 4ean sarturiko lege berriarekin, Ipar Euskal Herriaren banaketa administratiboa guztiz aldatu zen. Orduan, hainbat udalerrik izenez aldatu zuten, Arbonak, \"Constante\" izena hartu zuen.\nKultura.\nEuskara.\nArbonan Uztaritze inguruko euskara mintzatzen da, nafar-lapurtarraren aldaera."}
{"id": "9153", "revid": "58701", "url": "https://eu.wikipedia.org/wiki?curid=9153", "title": "Arrangoitze", "text": "Arrangoitze Lapurdiko udalerri bat da, Lapurdi Erdialdean dagoena.\nAzpiegiturak.\nArrangoitze D254 eta D755 departamenduko errepideeki lotuta dago.\nHalaber, Pirineo Atlantikoetako hiriarteko autobusa ere igarotzen da, 880 linea hain zuzen ere.\nDemografia.\n1.000 inguru biztanleko herrixka izan zen Arrangoitze XIX. mendean eta XX. mendearen lehen erdialdean zehar. 1960ko hamarkadatik aurrera hazten hasi zen herria eta 2010eko hamarkadan 3.000 biztanleak gainditu zituen.\nEkonomia.\nUdalerriko ekonomiaren oinarria laborantza den arren, bada industria txikia eta golf zelai bat.\nKultura.\n1969an Arrangoitzen lehenengo Seaska ikastola sortu zen."}
{"id": "9154", "revid": "59723", "url": "https://eu.wikipedia.org/wiki?curid=9154", "title": "Azkaine", "text": "Azkaine Lapurdiko hego-mendebaldeko barnealdeko udalerria da, Lapurdi Itsasegian kokatua.\nGaur egun 4.000 biztanle inguru ditu.\nGeografia.\nIngurune naturala.\nLarrun mendiak Azkaine ipar-mendebaldean dauka, eta herria tontorrera igotzeko abiapuntua da.\nUrdazuri (\"Nivelle\" frantsesez) ibaiak udalerria gurutzatzen du, bertara isurtzen diren Ibardingo erreka, Arraioko erreka, Etxeberriko erreka eta Galardiko errekarekin batera.\nBeste bi mendi aipatu behar dira, txikiagoak direnak. Herriaren Ekialdean kokatzen dira, Bizkarzun (185 m) eta Esnaur (273 m).\nHerria.\nPierre Loti idazlea ongi jabetu zen Azkaineko herri-giroaz bertan, \"Ramuntcho\" nobelaren goiargi literarioa edertzeko. Otharre hotelean zirriborratu zuen, hain zuzen.\nHerrigunean nabarmentzeko modukoak dira Andredena Mariaren eliza, Herriko Etxea, pilotalekua, Larrungo ur freskoa jariatzen duen iturria, hotel batzuk eta etxetxoak.\nElizaren alboko fatxadan cagot edo agoteen\u00adtzako bereizkeriazko atea ikus daiteke oraindik ere. Barneal\u00addean hiru galeria ditu el\u00adkarren gainean, San Mateoren irudi baliotsu bat ere bai, eta belaontzi bat, eliztarren baten ofrenda. Alboko hilerrian disko\u2011formako eta bestelako hilarriak daude. Haietako bat indiano batena, indiano izateaz loriatzen zena: \"Hau da thomba Miguel D\u2019Arraiaga Azcaingo Indiano Jaunarena. Hilla Octobre 22\u20111651.\"\nHainbat hotel eta zenbait kanpin izateak Azkaineko giroaren eta paisaiaren bikaintasuna ondo asko adierazten du.\nHistoria.\nMegalitoen aztarnak daude Larrungo magaletan. XVII. mendean garai zailak izan ziren herrirako, Pierre de Lancrek abiatutako sorgin-ehiza zela-eta. Halaber, Hogeita Hamar Urteko Gerraren ondorioz espainiar armadak Azkaine eta inguruko herriak okupatu zituen. Mende hartan ere gerra zibila piztu zen \"sabeltxuri\" eta \"sabelgorri\"en artean.\nBigarren Mundu Gerran zehar, iheslarientzat pasabidea izan zen mugaren bestalderakoa.\nDemografia.\nXIX. mendean eta XX. mendearen hasieran, herriak 1.200 biztanle inguru izan zituen. 1940ko hamarkadatik aurrera, ordea, hazkunde nabaria izan zuen eta mende bukaerarako 3.000 biztanleen maila gainditu. XXI. mendearen bigarren hamarkadan 4.000 biztanletik gora zituen.\nKultura.\nEuskara.\nAzkainen hizkera kostatarra mintzatzen da, nafar-lapurtarraren sartaldeko aldaera bat. Egun, biztanleen % 9 inguru baino ez da euskal hiztuna. Herrian ikastola dago, eta ehun ikasle inguru ditu."}
{"id": "9155", "revid": "336", "url": "https://eu.wikipedia.org/wiki?curid=9155", "title": "Donibane Lohizune (kantonamendua)", "text": "Donibane Lohizune Lapurdiko kantonamendu bat da. Izen bereko hiria du hiriburu. 51,87\u00a0km\u00b2 eta 24.661 biztanle ditu, lau udalerritan banatuta.\nOsaketa.\nKantonamendua ondorengo udalerriek osatzen dute:\nHistoria.\n1973an kantonamendua bitan zatitua izan zen. Hegoaldeko udalerriek osatu zuten Hendaiako kantonamendua eta Iparraldekoek Donibane Lohitzenekoa."}
{"id": "9156", "revid": "1545", "url": "https://eu.wikipedia.org/wiki?curid=9156", "title": "Bardoze", "text": "Bardoze (okzitanieraz \"Bard\u00f2s\", frantsesez eta ofizialki \"Bardos\") Lapurdiko ipar-ekialdeko udalerri bat da, Lapurdi Ekialdea eskualdean kokatua.\nIzena.\nHerria eta herritarraren izenak.\nDokumentazioa.\nGaur herriaren izen ofiziala den Bardos era anitz dokumentatua dago, Erdi Aroko erregistroetan: 1203, 1249, 1305.\n17. eta 18. mendeetan ere forma bera agertzen zen, bereziki kartografietan: 1638 (\"Carte du Si\u00e8ge Pr\u00e9sidial Dax\"), 1651 (\"Carte du Gouvernement G\u00e9n\u00e9ral de Guyenne et Gascogne\"), 1693 (\"Sancta Maria de\"), 18. mende hastapena (\"Carte de la Partie M\u00e9ridionale du Gouvernement G\u00e9n\u00e9ral de Guienne et Gascogne\"), 1714 (\"Carte de la Bigorre, de l'Armagnac, du B\u00e9arn et des pays voisins\"), 1733 (\"Extrait de la Carte du Gouvernement G\u00e9n\u00e9ral de Guienne et Gascogne\".\nEuskarazko \"Bardoze\" (herria) eta \"bardoztar\" (herritarra) erak 20. mende hastapenean aurkitzen dira dokumentaturik: 1926). \"Bardoze\". 2000ko martxoaren 30ean, Euskaltzaindiak Bardoze eta bardoztar izen hauek arautu zituen herri honetarako.\nOkzitanieraz, Bard\u00f2s [bar'd\u0254s] da herriaren gaurko izen arautua.\nEtimologia.\nGaskoi dialektoan aditua den Gerhard Rohlfs alemaniar hizkuntzalariak dio \"Bardus\" galiar gizonezko izena dela lehen terminoa, bigarrena -\"ossum\" akitaniar atzizkia delarik.\nAuzoen izenak.\nBardozek lau auzo dauzka: Sarrada, Legarre, Lerine eta Ibarre.\nGeografia.\nIngurune naturala eta klima.\nAturriren ibaiadar diren Biduze eta Arhan ibaiak udalerritik igarotzen dira.\nHarana ibaira isurtzen diren hainbat errekek gurutzatzen dute udalerria : Marmaroko erreka, Lartasso eta Eiheraxaharreko errekak (eta honen ibaiadar den Ith\u00fcrriaga erreka).\nBiduzera isurtzen direnen artean, aldiz, Lihuri eta Arberoako erreka dira aipagarrienak.\nAuzoak.\nBardozek lau auzo dauzka:\nSarbideak.\nBardoze RD-936 (antzinako RN-636) eta RD-318 errepideak zeharkatua da.\nHistoria.\nErdi Aroa.\nBardoze Agaramonteko dukerriaren menekoa zen baroierria izan zen Erdi Aroan.\nAro modernoa.\n1790. urtean, aldiz, egoera administratiboa aldatzean, Gixune eta Bardoze herriek osaturiko kantonamendu baten burua izan zen, Uztaritzeko barrutiaren azpikoa izan zena.\nAro Garaikidea.\nFrantsestean (1808-1814), herria suntsitua izatetik salbatu ahal izan zen, Salvat Monhok Francisco Espoz Mina buruzagiari belauniko hala erregututa..\nEkonomia.\nNahiz eta udalerriaren ekonomiaren oinarria laborantza izan, XIX. mendera arte Bardoze oso ezaguna zen bertan egiten ziren hilarriak zirela-eta.\nBanaketa administratiboa.\nAdministrazio eta hauteskunde banaketak.\nBardoze Akitania Berria eskualdean eta Pirinio Atlantikoetako departamenduan kokatutako Errobi-Aturri kantonamenduko udalerri bat da. Pirinio Atlantikoetako bosgarren barrutian dago kokatua.\nBardoze Paueko dei auzitegiaren bete beharra den Baionako auzi zibilen auzitegiaren mendean da.\nHerriarteko banaketak.\nBardozek herriarteko hiru egituratan parte hartzen du:\nDemografia.\nXIX. mendean 2.000 biztanle inguruko herria izanik, biztanleak galdu zituen hurrengo hamarkadetan eta 1960ko hamarkadan 1.000 baizik ez ziren bertakoak. Handik aurrera, berriro gorako joera hartu zuen populazioak eta XXI. mendearen bigarren hamarkadan 1.700 ziren.\nKultura.\nHizkuntzak.\nUdalerri honetako eremu ia osoan euskara izan da tokiko hizkuntza. Xarnegu Herrian dagoenez okzitaniera ere neurri apal batean presente dago: gaskoi-hiztun bakanak batez ere Aturri ibaitik hurbil dauden auzoetan daude.\nEuskara.\nBeskoitzeko euskara da herriari dagokiona, Sortaldeko nafar-lapurteraren barnean. Euskara nafarra eta erdialdekoa bezala, nafar-lapurtarra ere bereizgarri gutxikoa da. Egiturari dagokionez, gaur egun batasun eta berdintasun handiko agertzen zaigu, baina hori, gehienbat, azken hamarkadotako bilakaeraren ondorioa da. Lapurdiko eta Nafarroa Behereko euskararen arteko aldea txikia dela esan daiteke, eta horregatik multzo berean biltzen ditu Koldo Zuazok. Multzo honen azpian bi azpieuskalki bereiz daitezke: Sartaldekoa (itsasbazterrean hasi eta Ahetze, Senpere eta Ainhoa bitartekoa hartzen duena) eta Sortaldekoa (Nafarroa Behere osoa eta Lapurdiko ekialdea hartzen duena, zehatzago, Aturri aldeko eta Hazparneko eskualdeak). Azpieuskalki horien artean bada, dena dela, tarteko eremu bat, Uztaritze inguruko hizkerek osatzen dutena. Halakoetan gertatu ohi denez, bateko eta besteko berrikuntzak jaso ditu alderdi horrek, baina, aldiz, ez dauka bertan sortutako bereizgarri askorik. Azpieuskalki bi horietaz gainera, nortasun beteko hizkera bi egon dira, eta gaur egun ere oraindik nola edo hala badira: Amikuztarra (Nafarroa Behereko gainerako hizkeretatik zerbait bereizita eta Zuberoakotik gertu egon da) eta Kostatarra (Lapurdiko itsasbazterrean mintzatu da eta eskualde horretako bizilagunek hartu-eman estua eduki dute Gipuzkoako eta Nafarroako auzoekin).\nOkzitaniera (gaskoia).\nGaskoizko esaera zahar batek honela esaten du:\n\"Que vas entau Bidaishe ? P\u00f2t de graisha.\"\n\"Que vas entau Bard\u00f2s ? Shuca aqueth \u00f2s.\"\n\"A Bard\u00f2s que minjan la carn e que daishan los \u00f2s.\"\nHau da :\nBidaxunera zoazela? Gurin-potea.\nBardozera zoazela? Xurgatu hezur hau.\nJaiak.\nBardozeko ihauteriak urte hastapenean iragaten diren ekitaldi tradizionalak dira. Pertsonaiak (dantzariak eta kaskarotak) auzoz auzo eta etxez etxe ibiltzen dira bi asteburuz, hirugarrenean herriko plazan daudelarik animazio nagusiak, hala nola Zanpantzarren jujamendua.\nMaiatzaren lehen egunetan, euskal eta gaskoi kulturak nahasten dituen ekitaldi berezia antolatzen dute bardoztarrek eta inguruetako herritarrek, Xarnegu Eguna deituriko festibala.\nMusikari doakionez, \"Foyer de Bardos\" elkartean bai eta ere Frantzia mailako \"\u00c9coles de Musiques Associ\u00e9es\" musika eskoletan musika ikasten dutenek eskualde eta nazio mailako lehiaketetan parte har dezakete. Ipar Euskal Herrian, Bardozen dira iragaten eskualdeko faseak, maiatz hondarrean.\n\"Foyer de Bardos\" elkarteak 1979an sortu zuen arte garaikide erakusketak auzoko eskualdeetako bai eta ere Europako herrialdeetako fama handiko artistak errezibitzen ditu urtero.. Hilabete bat irauten du, ekainaren 15etik hara.\nBardozen, eliza bestak Bardozeko besta batzordeak ditu antolatzen uda guziez, agorrilaren 15aren inguruan. Herri anitzetan bezala, herritarrak elkartzeko parada paregabea dira Bardozeko bestak hauek.\nMusika.\nKillers 1982an Bardozen sorturiko heavy metal taldea da, oraindik martxan dabilena; honek Euskal Herrian eta frantses estatuan gehien iraun duen taldeetakoa bihurtzen du.\nBizi Kantuz tokiko \"Foyer de Bardos\" kultura elkarteko kidea den koru mistoa da. Bardoze eta auzo herrietako berrogei bat kantari batzen dituen koru honek euskal musikatik du bere errepertorioa osatzen.\nHaugi'Mugi txaranga ere \"Foyer de Bardos\" elkartearen talde bat da, 2015ean sortua. Txirulari, arrabitari akordeoilari eta perkusionistek osaturiko txaranga da.\nBi aldiz aipaturiko kultura elkarte honek musikaren arloko aktibitateak eskaintzen dizkie bere kideei, hala nola akordeoia, pianoa eta klabierra jotzen ikasteko kurtsoak.\nGastronomia.\nTokiko hainbat ekoizpen Bardozen berean eginak eta salduak dira: Baileaneko izozkiak, Bastidarra enpresaren Ekia eta Ibaski jogurtak, Euskal Herriko Garagardotegiaren Eki eta Eguzki garagardoak, K\u00fcr\u00fctxetako gasna errea, Hegixipiko eztia eta Elikatxo enpresaren fruitu zukuak eta Euskola kola.\nErreferentziak.\nHerriko Etxearen webgunea.\n Testuan, erreferentzia hau \"HE\" notatua da.\nBibliografia.\n Testuan, erreferentzia hau \"PR\" notatua da.\n Testuan, erreferentzia \"JBO06\" notatua da.\n Testuan, erreferentzia hau \"BBF\" notatua da.\n Testuan, erreferentzia hau \"PL\" notatua da.\n Testuan, erreferentzia hau \"D-R\" notatua da."}
{"id": "9157", "revid": "336", "url": "https://eu.wikipedia.org/wiki?curid=9157", "title": "Bidaxuneko kantonamendua", "text": "Bidaxuneko kantonamendua Nafarroa Behereko administrazio zatiketa edo eskualde bat da, Bidaxune hiriburu duena. Nafarroa Behereko sei udalerri eta Lapurdiko bi barne hartzen ditu.\nUdalerriak.\nZortzi udalerri dira, Lapurdiko biak izan ezik Nafarroa Beherekoak guztiak:"}
{"id": "9162", "revid": "71145", "url": "https://eu.wikipedia.org/wiki?curid=9162", "title": "More", "text": "Morea edo ubela kolore gorrixka duten urdin guztietarako kolore multzo baliogarria da. Espektro elektromagnetikoaren barnean uhin-luzera 420-380 nanometrokoa duen kolore multzoari dagokio.\nEzin da ordenagailuko pantaila batean erakutsi (ez behintzat espektro elektromagnetikoaren bera dena); beraz, hartarako, Compact Disc batean argi fluoreszente batek egiten duen erreflexua ikus daiteke.\nRAL kolore sisteman moreak 4001 eta 4099 artekoak dira, arrosekin batera.\nSinbolismoa.\nKolore morea lortzea oso zaila eta garestia zenez, aberatsek bakarrik erabiltzen zuten. Horregatik, herrialde bateko kargu politiko edo erlijiosoen jantzietan maila goreneko kideak identifikatzeko erabiltzen zen, hala nola, apezpikuak eta kardinalak.\nAzkenaldian. feminismoaren kolorea bihurtu da."}
{"id": "9164", "revid": "59723", "url": "https://eu.wikipedia.org/wiki?curid=9164", "title": "Deustuko Unibertsitatea", "text": "Deustuko Unibertsitatea (UD) Bilboko izen bereko auzoan dagoe.\nBigarren hezkuntzako ikastetxeez gain, jesulagunek goi mailako ikasketen zentro bat ere sortu nahi zuten. Laster jarri ziren harremanetan kulturaz eta hezkuntzaz arduratuta zegoen eta merkataritzan ziharduen goi burgesiako talde batekin. Horrela, 1881eko urriaren 26an, Bilbon industria goraka zihoan une horretan, Jesusen Konpainiaren buruak Bilbon goi mailako ikasketen zentro bat sortzea onartu zuen. Etxearen eraikuntzaz arduratzeko (\"Francisco de Cubas y Gonz\u00e1les Montes\"i agindutako Eraikin Nagusia eraikitzeko) \"La Ense\u00f1anza Cat\u00f3lica S.A.\" sortu zen. Bertan, garai hartako 13 pertsona ospetsuk partehartu zuten, Casilda Iturrizar, Epalzaren alargunak besteak beste.\n1916an \"Unibertsitate Komertziala\" deritzana sortu zen, ikasketa ekonomikoetara bideratutako fakultatea eraikitzeko asmoz. Bi ildoren inguruan antolatu zen: merkataritzako aholkularitza eta enpresen zuzendaritza. Hastapen horietan A. Luis Chalbaud-ek hartu zuen parte. Jesulagun izateko ikasketak eta Deustuko ikasketak amaitu ondoren, ikasketa ekonomikoen proiektu bat aurkeztu zuen 1912an, AEBetan, Erresuma Batuan, Alemanian eta Italian sortutakoen ildotik. \"Agirre Bizkaitar Fundazioa\"k finantzatu zuen Espainian aitzindari izan ziren ikasketa horiek sortzeko proiektua.\nEspainian, prestigio gehien duten unibertsitateen tartean dago.\nGerra Zibila eta gerraostea.\nEskolak ematen, ordea, aurrera segitu zuten Bizkaiko Kultura Akademian. \"Unibertsitate Komertzialak\", Agirre Bizkaitar Fundazioarena zenez, gorabeherarik gabe segitu zuen, Gerra Zibila hasi arte. Gerratean, Unibertsitatea base militar bihurtu zen eta, Bilbo erori (1937) eta 1940ra arte, presoen kontzentrazio esparru, ospitale eta hornidurak banatzeko gune ere izan zen. 1940an ekin zitzaien berriro unibertsitateko eginkizunei.\nOnarpen ofiziala.\nGizarteak egoera horren berririk ez bazuen ere, onespen ofiziala jasotzeko kudeaketei ekin zitzaien, bidegabeko egoera horri irtenbidea emateko. 1962ko apirilaren 5ean, Espainiako Gobernuaren eta Egoitza Santuaren arteko hitzarmena sinatu zen eta horrek eman zien oinarri juridikoa unibertsitate katolikoei edo Elizaren unibertsitateei.\n1963ko abuztuaren 10ean Egoitza Santuak kanonikoki eratu zuen Deustuko Unibertsitatea eta urte bereko irailean onartu zituen Estatuak Zuzenbideko eta Filosofia eta Letretako (Filologia Modernoaren saila) fakultateak. Ordutik aurrera, ikasle kopurua eta unibertsitateko ikastegiak ugaritu egin dira. 500 ikasletatik milara pasatu zen eta, bost urtean, 2.700era; hamar urtean 5.000ra, gaur egunean dauden ia 14.000 ikasletara iritsi arte. Gainerako fakultateak elkarren atzean onartu zituzten, Ekonomia eta Enpresa Zientziekin hasi 1973an eta 1979an Informatikakoa gehitu arte.\nDonostiako campusa.\nHasiera batean, EUTGen Enpresa Teknika, Zuzenbidea, Ekonomia Zientziak eta Ingeniaritzarako prestakuntzako kurtso bat ematen ziren. 1969an Filosofia eta Letren Fakultatea Deustuko Fakultatearen atal gisa sortu zen. 1979an Ekonomia eta Enpresa Zientzien Fakultatea Deustukoaren menpeko fakultate gisa sortu zen eta 1990ean gertatu zen Donostiako ikastegiaren benetako fusio juridikoa Deustuko Unibertsitatearen bigarren campus bezala. Gaur egun Ekonomia Zientzietako Fakultatea, Giza Zientzien Fakultatea, Turismoko Unibertsitate Eskola eta Gizarte Laneko Unibertsitate Eskola ditu.\nAnaia Garate.\nLehen ikasketak Azpeitiko eskolan egin eta 14 urterekin Urdu\u00f1ako \"Nuestra Se\u00f1ora de la Antigua\" ikastetxera joan zen morroi. Garai horretan sortu zitzaion erlijioso-bokazioa. 1874an hasi zuen nobiziotza Frantziako hegoaldeko Poyannen, 1868ko iraultzaren ondorioz kanporatutako Espainiako jesulagunen babes izan zen herrian. 1877an A Guardako (Pontevedra) ikastetxera bidali zuten, sakristau eta erizain lanak betetzera. Bertan egin zituen azken botoak 1887ko abuztuaren 15ean. Hurrengo urtean heldu zen Deustuko Unibertsitate sortu berrira, atezaintzaz arduratzeko, eta 1889tik sakristau ere izan zen. Laster igarri zitzaizkion jainkozaletasuna, pazientzia eta zerbitzurako joera. Deustuko ikasleek anaia \"Finuras\" ezizena eman zioten bere jokabide zintzoa zela eta. Ikasleen gaiztakeriak aita jesulagunen aurrean zuritzen bazituen ere, ezin izaten zuten hain erraz engainatu. Hori dela eta, ikasleek oso maite zuten eta itzal handia zioten. Anaia Garateren zereginen artean bisitariekiko harremanak izatea ere bazegoenez, bere santutasunaren ospea laster zabaldu zen Deustuko hormetatik kanpo. Anaia Garate 1929an hil zen, 72 urte zituela. Azken zeregin horretan 41 urte eman zituen, Unibertsitatean ia hutsik egin gabe. 1946an, haren gorpuzkinak Unibertsitateko kapera publikora ospe handiz eraman zituzten eta, 1964an kapera hori kendu zutenean, atezaintzatik gertu zegoen toki berezi batean kokatu zituzten. Bien bitartean eta 1939tik aurrera dohatsu izendatzeko tramiteak egiten hasi ziren. Joan Paulo II. Aita Santuak anaia Garateren bertuteen apartekotasuna goraipatu zuen eta dohatsu izendatu zuen 1985eko urriaren 6an. Anaia Garate dohatsuaren gela, bigarren klaustroan, zegoen bezala gorde da. Unibertsitateko atarian, bere gorpuzkinak dauden kaperaren ondoan, bustoak eta oroitarriak gogorarazten dute Unibertsitateko atezain txiki-handia. Kapera Gotikoan, anaia Garateren beste eskultura bat dago, gorputz osokoa.\nErrektoreak.\nErrektorea autoritate handiena da unibertsitatearen barruan. Deustuko Unibertsitateko lehena Luis Mart\u00edn Garc\u00eda izan zen, 1885-1886 ikasturtean. Azken errektoreak hurrengoak izan dira:\nIkastegiak.\nUnibertsitateak fakultateez gain, institutuak, katedrak eta Hizkuntza Zentroa ditu. Guztira zazpi fakultate ditu:\nLiburutegi berria.\n2008ko abenduan ireki zuten, Abandoibarrean. Unibertsitatearen eraikin nagusiaren eta Guggenheim Bilbao Museoaren artean. Rafael Moneo arkitektoak diseinatu zuen. Fatxada beirazko bloke zehargardenez osatuta dago.\nEuskara integratzeko lehen eragileak.\nDeustuko Unibertsitatean giroa ez zen 1975ean inondik ere euskaltzale. Patxi Altuna, Xabier Arzalluz eta Gotzon Garate gipuzkoarrak, Gregorio Monreal eta Rikardo Zierbide nafarrak eta Alfonso Irigoien, Jose Urrutia, Jose Antonio Obieta, Andres Mafiarikua, Mari Angeles Larrea, Karmele Rotaetxe eta Adrian Zelaia bizkaitarrak ziren, erdal itsaso hartatik buru tente ageri ziren irla bakarrak, zeinek bere arloan euskararen aldeko lana eginez. Edonola ere, Euskal Kultur Mintegia sortu zen orduan Deustun, ikasle euskaltzaleen biltoki izan zena."}
{"id": "9165", "revid": "9345343", "url": "https://eu.wikipedia.org/wiki?curid=9165", "title": "Urdin", "text": "Urdina, halaber azula () edo blua (), batzuetan oztina, oinarrizko koloreetako bat da. Urdin moduan espektro elektromagnetikoaren barnean uhin-luzera 420-490 nanometrokoa duen kolore multzoari dagokio.\nUrdina koloreen sorrerako erabiltzen den 3 oinarrizko koloreetako bat da, nahiz eta CMYK eskala erabiltzen duten inprimategietan zian kolorea erabiltzen den.\nRAL kolore sisteman urdinak 5001 eta 5099 artekoak dira.\nEsanahiak.\nEuskaraz.\nEuskaraz urdina grisaren baliokidea da hainbat esamoldetan:\nEtimologia.\nAdituen ustez, \"hur\" \u00abur\u00bb eta *\"din\" \u00abbilakatu\u00bb erroak bereizi behar dira hitzaren osaeran.\nLehen erroak (\"hur\") bere horretan iraun du egun arte, hasierako hasperena zubereraz soilik gorde badu ere (eta Nafarroa Behereko testu zahar batzuetan; Etxeparerenean, esaterako). Bigarrena (*\"din\"), aldiz, hainbat hitz-elkartu zaharretan iritsi zaigu fosilduta (\"gordin\", \"berdin\" eta, beharbada, \"lotin\", \"astin\" hitzetan), bai eta aditz-forma jokatu batzuetan ere: alde batetik, gaur egun indikatiboz kanpoko \"nor\" saileko aditz laguntzaile gisa (*\"edin\" formaz aipatzen dena eta \"dadila\", \"bedi, \"daiteke\"... forma jokatuen oinarrian legokeena) eta, bestetik, euskara zaharrean \u00abbihurtu, izatera iritsi\u00bb esanahia zuen aditz trinko gisa (honako adibide hauetan irakur daitekeena: Leizarragaren \"Abraham zedin baino lehen\" \u201c\"devant qu\u2019Abraham f\u00fbt\"\u201d, \"RS\"etako \"asto dina ['dadina']\", zordun\" \u201c\"el que se hace fiador, deudor\"\", edo \"Viva Jesus\" testuko \"Kristo zetarako sidin gizon?\").\nHortaz, eta hitzak izenda zezakeen kolore-tartea kontuan hartuta (gutxienez zurixka, grisa, arrea eta azula), \"urdin\"-en jatorrizko esanahia \u00abur(aren koloreko) bihurtua, ura bezalakoa\u00bb litzateke.\nParalelo moduan latinezko \"aqua\" \u00abur\u00bb eta \"aquilus\" \u00abmarroi ilun, arre\u00bb hitzen arteko itxurazko lotura aipatzen du Mitxelenak, nahiz eta ek ez zuten argi ikusten (\u201c\"on ne voit pas pourquoi l\u2019eau aurait \u00e9t\u00e9 prise pour d\u00e9signer une couleur tirant sur le noir\"\u201d); hala ere, euskarazko lekukotasunak aski argiak dira zentzu horretan, eta egiantzekoago egiten dute lotura hori (ikus baita ere \"ubel\" eta \"uher\", zeinen oinarrian ere \"ur\" izan daitekeen)."}
{"id": "9170", "revid": "95857", "url": "https://eu.wikipedia.org/wiki?curid=9170", "title": "Bidarte", "text": "Bidarte Lapurdiko kostaldeko udalerri bat da, Lapurdi Itsasegia eskualdekoa. Kostaldeko N-10 errepidean eta Donibane Lohizune eta Biarritz udalerrien artean dago, Getaria udalerriaren iparraldean.\nGeografia.\nIngurune naturala.\nUhabia ibaia Bidarten itsasoratzen da. Udalerritik igarotzen da, halaber, Uhabiara isurtzen den Zirikolatzeko erreka.\nHondartzak.\nBidartek zazpi hondartza ditu:\nHistoria.\nBidarte parrokiako XVI. eta XVII. mendeetako kontu liburuek eta XVII. eta XVIII. mendeetako mapek frogaten dute, herri honek portu bat zuela Uhabia ibaiaren bokalean. Itsas bazterreko ibaia sarbide bilakatua izan zen. 1000. urteaz geroztik, bidartarrak balearen ehizaz bizi ziren, 1500 inguru arte. 1607ko urtarrilean espainiar erresumako ontzidiko galeoi batzuk ondoratu ziren Bidarteko barran. XVII. mendeko bukaeran Bidarteko portuan 19 ontzi txiki eta ontziola bat zeuden. Baina XVIII. mende erdialdean portua desagertu zen, luhiziak, ekaitzak eta hondarketen ondorioz. Orduan marinel askok itsas zabaleko arrantzara jo zuten Donibane Lohizuneko portuan eta beste batzuk Marina Errealean sartu ziren, baita kortsarioak ere.\nHerria.\nGaur egun Bidarteko jarduera nagusia turismoa da, eta garai bateko espartingile trebeak ere oroitzapenen kutxan gordeta daude. Bidartek hainbat hotel ditu, kanpinak ere bai, eta bainuetxe bat, ur sendagarriak dituena.\nKantauri Itsasoa eskuzabala izan zen Bidartekin, hondartza zabal zabalak eman zizkion, eta itsasertz harroa, arimaren begientzako ikuskizun aldakorra.\nItsasoa ikusten gozatzeko, 1820an zaharberritu zuten Santa Magdalena ermita xumeraino paseo bat egitea iradokitzen dugu. Begiratoki aparta du itsaslabarra eta landazabala ikusteko, urrutian Matxitxako eta Pirinioak ere ikusten dira.\nHerrigunea oso tipikoa da: enparantza, pilotalekua, eliza eta haren inguruko hilerria eta 1937an eraikitako Herriko Etxea, euskal arkitekturaren arabera egina. Udal armarriak adierazten du bidea hautatzean izan behar dugun irizpidea:\nSantiago apostoluaren elizan egurrezko tailua gurtzen dute, Done Jakue Bidea burutuz Bidart zeharkatzen zuen erromes andanaren oroitzapenetan. Elizan jende gehiago sar daiteke lapurtarren asmakizun bati esker: elkarren gaineko galeriak gizonentzako. Egurrez estalitako gangatik zintzilik dago korbeta baten erreprodukzioa, bela zuriak eliztarren kantuekin puztuta. Oso orijinala da serbiar estiloko bataiontzia, Serbiako Natalia erreginaren oparia; izan ere, XX. mendearen hasieran Sachino jauregian bizitu zen erregina.\nHilarri artistiko batean hauxe jartzen du:\n1938an Eusko Jaurlaritzak Espes baroiaren jauregia alokatu zuen, ospitale eta gerrako elbarrien errehabilitazio zentro izan zedin. Agian horregatik daude Eusko Gudarosteko gudari askoren hilobiak Bidarteko hilerrian.\nHerriko plazan, pilotalekuaz gain, minigolfa ere badago. Ilbarritz auzoan, berriz, zaldi eskola dute, eta zaldiak alokatzen dituzte inguru erakargarri horietan ibiltzeko.\nEkonomia.\nBeste garai batean ekonomiaren oinarria arrantza bazen ere, gaur egun, turismoa da herriaren diru-iturri nagusiena.\nBestelako oinarri ekonomiko moderno bat antolatu xedez, 1995an Izarbel polo teknologikoa hasi zen eraikitzen, A-63 autobidearen bidesariaren alboan. Eremuak 15 hektarea inguru ditu, eta 15 eraikinez osatua dago, tartean enpresak, ingeniaritza-eskola, hiru laborategi, negozio eta enpresen inkubagailua, bai eta beste hainbat zerbitzu ere.\nIndustria Teknologia Aurreratuen Goi Eskola (ESTIA) Izarbel teknogunean instalatu zen hasieratik, 1985ean Baiona-Euskal Herriko Merkataritza Ganbarak sortu zuen IDLS Eskolaren jarraipena/moldaketa izan zen. 1995ean, Bidarten, Eskola Nagusien Batzarrean sartu eta ingeniaritza titulua emateko eskubidea lortu zuen. Lapurdin bertan goi mailako ikastegi bat sortzea Ipar Euskal Herritik Parisera lan bila joateko zegoen jario etengabea mozteko ekinbide bat izan zen. Hamar urtetan Antolaketa eta Informatika industrialean mila tituludun atera zituen. 2019an Polo teknologikoan 1100 langile baino gehiagok lan egiten zuten, horiei Industria Teknologia Aurreratuen Goi Eskolako (ESTIA) 900 ikasleak gehitu behar zaizkie, denetara Izarbelen 2.000 pertsona inguru daudelarik. Euskal Herriko Unibertsitateko Ingeniaritza Eskolekin, Cranfield, Wolverhampton eta Salfordeko Unibertsitateekin harreman estua du eskolak. Ikasleen jatorria askotarikoa da, ikasle euskaldunak %10 bat dira. Eskolan aztertzen dituzten ikerketa-gaien artean enpresen kudeaketa-ereduak eta energia azpimarratu daitezke. Bertako IKAS iker-taldeanlan egin zuen Jean Michel Larrasket ingeniariak, kudeaketa askea eta ekonomia zirkularra lantzen.\nDemografia.\nBidarteko populazioak goranzko joera nabarmena izan zuen XIX. eta XX. mendeetan. 1830eko hamarkadan izan zuen lehen goraldia, 700 biztanle inguru izatetik 1.200 izatera igaro zenean. 1920ko hamarkadan 2.000 biztanleen maila gainditu zuen. Hala ere, hazkunderik handiena mendearen amaieran eta XXI. mendearen hasieran izan zuen: 6.000 biztanle izatera iritsi zen.\nOndasun nabarmenak.\nIlbarritz gaztelua.\nIlbarritz gaztelua 1895 eta 1897 urteen artean eraiki zuen Gustave Hugueninek (miarriztar arkitektoa) Albert de l'Esp\u00e9e baroiarentzat, pertsona batek inoiz izandako organorik handiena ostatatzeko. Organo hura (gaur egun Montmartreko Jesusen Bihotza elizan dago) 1903an jarri zen hor, eta haren ordez 1906an beste bat ezarri zen, pixka bat txikiagoa, baina baita landuagoa ere. Azken organo hori gaur egun Usurbilgo elizan dago.\nLau urtez han bizi izan eta gero, baroiak saldu egin zuen 1911n, eta Lehen Mundu Gerran ospitale bihurtu zen. Geroago, Espainiako gerra zibilaren ondorioz ihesean zetozen errefuxiatuak ostatatu zituen, 1940. urtetik aurrera alemaniar goarnizio baten basea izan zelarik. Han izandako lapurreta eta arpilaketek min handia egin zioten eraikinari, harik eta 1958. urtean berriztapen partziala egin zen arte. Berriz saldu zuten 1986an, eta itxita egon zen zenbait urtez, 1990. urtean inbentarioa egin zitzaion arte. Guztiz berritzeko proiektua ikerketa fasean dago.\nJasokundeko Andre Mariaren eliza.\nJasokundeko Andre Mariaren eliza herriko parrokia nagusia da. 2001ean monumentu historiko izendatu zuten.\nSanta Magdalena baseliza.\nKantauri itsasora zabaltzen duen kokagune paregabean dago. Donejakue bideko erromesen atsedenlekua. Antzinatik marinelen gorpuak ehortzi izan ziren ermita honetan, eta han aurkituko ditugu Harismendy, Doussinague, Detchegaray eta Lissarrague familien izenak, besteak beste.\nHerriko Etxea.\nBidarteko herriko etxea Sauveur Atxoarena plazan dago.\nGetariako talaia.\nArrantzaleei baleen presentziaz ohartarazteko erabiltzen zen XVIII. mendeko dorrea da.\nJaiak.\nBidarteko bestak abuztuaren 15, 16 eta 17an ospatzen dituzte: arrantza lehiaketak, atxiki handia, musika kontzertuak, dantzak, suzko zezena."}
{"id": "9171", "revid": "46380", "url": "https://eu.wikipedia.org/wiki?curid=9171", "title": "Getaria (Lapurdi)", "text": "Getaria Lapurdiko udalerri bat da, Lapurdi Itsasegian kokatua. Kostaldeko N-10 errepidean eta Donibane Lohizune eta Biarritz udalerrien artean dago, Bidarte udalerriaren alboan.\nIzena.\nGaur egungo hipotesi nagusia da \"Getaria\" izenaren jatorria (hala Lapurdiko herri honi dagokionez, nola Gipuzkoakoari dagokionez) latinezko \"\" hitza dela. Latin klasikoan [ketaria] ahoskatua, arrain kontserbak egiteko tokiaren izena zen. Hain zuzen ere, arrain kontserbagintzako erromatar instalazioen aztarnak aurkitu dira bi Getaria herrietan.\nGeografia.\nLapurdiko kostako udalerria da, Donibane Lohizuneko kantonamenduan. Muga hauek ditu: iparraldean, Kantauri itsasoa eta Bidarte; ekialdean, Bidarte; mendebalean, Kantauri itsasoa eta Donibane Lohizune, eta hegoaldean, Ahetze eta Donibane Lohizune.\nHerria.\nGaur egun, Getaria garbi horrek eta bertako hondartza erauntsiek milaka kanpotar eta turista erakartzen ditu, uda garaian behintzat. Surfa eta urpeko arrantza atsegin dutenentzat oso egokia da.\nBadirudi mundu honetako eta besteko botereek udalerriaren 11 km2 banatu dituztela: udaletxea geratu da bainu hartzaileen, trenbidearen eta hondartzetarako bidearen inguruan. Aitzitik, San Nikolas eliza garai bateko herrigunearen muino gainean geratu da, inguruan hotelak eta bizitza bakarreko etxe xarmantak dituela. Elizak harrizko kanpai horma du, eta barruan pietate bat, oso trauskil landua. Albo batean soin bat dago: Mugaburu monsinorea (1850-1910), Getariako semea eta Tokioko artzapezpikua.\nHerri lasai horrek Pirinio aurreko berde gozoan ageri diren etxe zuriekin, bisitarientzako hotelak ditu, haietako batzuk lorategi eta guzti, esate baterako Pereria, lorategi ederra duena.\nHistoria.\nPortu bat bazegoen Getarian erromatarren garaian, azken urteotan eginiko aurkikunde batek erakusten duen bezala. 1193. urteko dokumentu batean aipatzen da lehen aldiz Getariako herria. Arrantzale herria izan da Getaria, eta balearen arrantzan nabarmendu zen XIII - XV. mendeetan. Talaia, piraten eta baleen begiratokitzat izan zen erabilia. Baleak ikusten zituztenean, traineruetara jo eta haren atzetik joaten ziren; piraten erasoak pairatzean, aldiz, Ahetzerako bidean dagoen Ostalapia baserrian (Donejakue bidean) hartzen zuten babesa.\nHasieran, Getaria Bidarteren zati zen. Nolabaiteko autonomia 1580. urtean lortu zuen eta 1633. urtean udalerri independente bihurtu zen. 1659an, Louis XIV.a Frantziakoa udalerritik igaro zen, Donibane Lohizunera ezkontzera zihoala.\nPereire anaiek burdinbidea Landetan eta Euskal Herrian barrena hedatu ahala, Getariara ere heldu zen. 1861eko urrian, prefetaren agindu batean oinarrituz eta 'onura publikoa'ren izenean, Compagnie du Midik Getarian desjabetzeak egiteko erabaki bat plazaratu zuen, herriaren erdigunea bete-betean kaltetzen zuena; 65 jabetzari eragiten zien. Erdiguneko ostatuak, bolo jokoak, zuhaitzak eta Marienea pilota plaza eraitsiak edo kaltetuak izan ziren, eta pilota plaza egungo kokapenera lekualdatua. Herritarrek, Ibarburu (Dibarboure) auzapeza buru zutela, protesta egin zuten, linea desbideratzea edo, bestela, eraikinok beste toki batean altxa zitzatela eskatuz. Haatik, ez ziren entzunak izan, eta kalte-ordaina soilik eskuratu zuten, Baionako epaitegi batek 1863ko abenduan hala berretsita.\nGetaria bainuetxe-toki bihurtu zen, bere hondartza eta algei esker eta 1959. urtetik aurrera, surf egiteko lekua ere bada, Biarritzen eta Donibane Lohizuneren artean duen posizio estrategikoa dela kausa.\nEkonomia.\nTurismoa da udalerriko ekonomia jarduera nagusia.\nDemografia.\nGetariako populazioak goranzko joera izan du bi mendez, nahiz eta txikia izan hazkundea inguruko beste herri batzuekin alderatuta. XIX. mendearen erdialdean 600 biztanle inguru zituen, eta XX. mendearen bukaerarako 1.200 biztanle izatera iritsi zen.\nAzpiegiturak.\nErrepideak.\nRN-10 errepide ohiak (egun RD 810 errepideak) gurutzatzen du udalerria iparraldetik hegoaldera. Hegoalderantz Hendaia eta Donibane Lohizunerantz doa eta iparralderantz Bidarte eta Baionara.\nA-63 autobideak ere gurutzatzen du udalerria, dena den, ez dauka sarrera edo irteerarik bertan, irteera hurbilenak \"Biarritz-la-N\u00e9gresse\" (iparraldean) eta Donibane-Lohizune Iparraldea (hegoaldean) dituelarik.\nBurdinbidea.\nGetariak geltokia du Bordele-Irun trenbidean.\nKultura.\nHizkuntza.\nBertako euskalkia lapurtera da, eta euskaldunak % 22 dira.\nJaiak.\nGetariako bestak abenduaren 6an dira, San Nikolas egunean, baina hurrengo igandean ospatzen dituzte.\nGetariar ospetsuak.\nHerrian jaiotakoez gain, XX. mendean arteetan gailendutakoen artean Getariak hartu zuen ospeak sona handiko hainbeste lagun erakarri zituen; haietako asko bertan urte luzez bizi edota bertan hil eta lurperatuta daude."}
{"id": "9173", "revid": "2048", "url": "https://eu.wikipedia.org/wiki?curid=9173", "title": "Kanbo", "text": "Kanbo Lapurdi barnealdeko udalerria da, Ezpeletako Kantonamenduan kokatua eta Errobi ibaiak zeharkatua. Auzo nagusiak Eliza, Behereko Kanbo, Olhassoure, Termak eta Basaburu dira. Bertako euskara nafar-lapurtera da.\nDituen iturburuak ezagunak dira, bertan bainuetxe edo termak baitaude. Badira hamabi bainuetxe, 1.300 ohe eta zortzi hotel guztira. Beraz, zerbitzuen alorrean oinarritzen da ekonomia jarduera nagusia.\nHistoria.\nOlha-ko bizilekuan eginiko aurkikuntzek erakusten dutenez, historiaurreko garaietan baziren biztanleak Kanbon. Bertako urek dituzten berezitasunak ezagunak dira erromatarren garaitik. 1199ko dokumentu batean aipatzen da lehen aldiz Kanboko herria \"Sansa\" izenez (Azantzako jauretxetik ziurrenik). 1244an Tibalt I.a Nafarroako erregearen armadak oinetxe ugari suntsitu zituen herrian.\nXVII. mendean Kanbo Beherea auzoan agoten kolonia bat bazen. Kanboraino artekoa zen aspaldidanik Errobi ibaiko ontzitarako tartea eta XIX. mendearen erdialdera arte erabili zen ibai-portua. XVII. mendeaz geroztik ospe handia izan dute Kanboko bainuetxeek eta errege-erreginak eta pertsona garrantzitsuak hurbildu ziren bertara XIX. eta XX. mendeetan. Kanbo 1940ko Frantzia okupatuaren eta Vichyko Frantziaren arteko banaketa lerroan kokatu zen.\nBiztanleria.\nXIX. mendean zehar 1.200 biztanle inguruko kopuruetan mantendu zen, goranzko joerarekin, eta mende bukaerarako 2.000 biztanle zituen. 1920ko eta 1930eko hamarkadetan aurrera hazkunde esanguratsua izan zuen, eta 3.500 biztanleren bueltan geratu zen XX. mendearen bigarren erdian. XXI. mendearen lehen hamarkadan, berriz, hazkunde handia izan zuen Kanbok eta 6.000 biztanleen langa gainditu zuen.\nKultura.\nEuskara.\nGaur egun ikastola (\"Errobi\") eta bertso-eskola bana ditu herriak. Berezko euskalkia lapurtera da, eta Sara-Ainhoa inguruko hizkera mintzatzen da Kanbon."}
{"id": "9174", "revid": "119347", "url": "https://eu.wikipedia.org/wiki?curid=9174", "title": "Ezpeleta", "text": "Ezpeleta Lapurdiko hegoaldeko udalerri bat da, Lapurdi Garaian kokatua. Oso ezagunak ditu herriko piper gorriak.\nGeografia.\nIngurune naturala.\nUdalerritik hainbat erreka igarotzen dira: Latsa erreka (hara isurtzen da Zubizabaleta erreka) eta Urotzeko erreka. Biak Errobira isurtzen dira, beherago, udalerritik kanpo. Antzara errekaren ibaiadarra den Urloko erreka ere Ezpeletako lurretatik igarotzen da. Urdazuri ibaira isurtzen den Larreko errekak ere udalerria zeharkatzen du, bai eta haren ibaiadar diren Farendeiko eta Erdiko errekek ere.\nHerria.\nGiro atsegineko herria da eta, horko Ezpeletako piperren bidez, bizitasuna eramaten dute \u201cahogozo\u201dko Frantziara.\nHerriak bi auzo ditu, eta Kanbora doan errepideak bi auzo horiek banatzen ditu. Goial\u00addean udaletxea (herriko etxea) dago, Errenazimentu garaiko Jauregia gazteluan. Bailaratxoaren atzeal\u00addean, San Esteban eliza sendoa altxatzen da. Lapurdiko dorre klasikoa du eta XVII. mendearen hasieran eraiki zuten, baita haren erretaula nagusia ere. Alboetan, berriz, al\u00adde batean, eseritako Ama Birjina dago, Michelangeloren estilokoa; beste al\u00addean, Kristo bikain bat. Riberaren olio-pintura bat dago, Ezpeletako baroiaren dohaintza. Halaber, badira ere bertan Errenazimentuko ur bedeinkatuko ontzi bitxi bat eta kantore barroko bat.\nHilarrien bil\u00adduma oso interesgarria da, baita lau esbastika dituen hilobi\u2011harria ere bai. Hilerri horretan bertan, absidearen ondoan, Agn\u00e8s Soureten hilobia dago, historian lehendabiziko aldiz, Frantziako neska ederrena edo \"Miss France\" hautatua, eta 1902an Ezpeletan sortua.\nHistoria.\nOlha izeneko tokian historiaurreko bizilekua dago. Moustier aldiko hezur eta harri landuak atzeman dira bertan.\nEkonomia.\nEzpeletako piperra.\nBertako piper gorri minak oso ezagunak dira eta oso aintzat hartuak sukaldaritzan, saltsak, barrubeteak eta abar prestatzeko.\nAdibidez, bixigarria ematen die dela pil-pilean egindako bakailaoari, dela marmitakoari, dela axoari. Ezpeletar esapideak dioenez: \u00abEuskaldun, fededun, biperdun\u00bb.\nUrtero urrian izaten da Ezpeletako Biper Gorriaren Eguna, herrira milaka bisitari dakartzana.\nDemografia.\nXIX. mendearen erdialdean 1.700 biztanle baino gehiago izatera iritsi zen Ezpeleta, baina hurrengo hamarkadetan lagunak galtzen hasi zen eta 1960ko hamarkadan behea jo zuen, 1.200 biztanle inguruan. Ondoren hazkunde nabarmena izan zuen udalerriak, eta XXI. mendearen hasieran 2.000 biztanleen maila gainditu zuen.\nKultura.\nJaiak.\nUda\u2011garaian Donibaneko ekimen\u2011sindikatuak jaial\u00addiak eta ikuskizunak antolatzen ditu. Herriko festak ekainaren 24ean hotsandiz ospatzen dituzte, San Joan Bataiatzailearen egunean. Bezperako sua festen hasiera izan ohi da.\nKirolak.\n2018ko Frantziako Tourreko azken aurreko etapa erabakigarria bertan amaitu zen, uztailaren 28an; Geraint Thomas galesak maillot horia berretsi zuen eta, ondorioz, itzuli frantseseko garaile litekeena bihurtu.\nEuskara.\nEzpeletan Sara-Ainhoa inguruko euskara mintzatzen da, nafar-lapurtarraren aldaera bat."}
{"id": "9175", "revid": "646", "url": "https://eu.wikipedia.org/wiki?curid=9175", "title": "Itsasu", "text": "Itsasu Lapurdiko hegoaldeko udalerri bat da, Ezpeletako kantonamendukoa.\nIzena.\nItsasu herriaren izena ez dator itsasotik (\"ur gaziko eremu zabaletik\"), baizik eta, Gipuzkoako Ezkio-Itsaso eta Itsasondo, Nafarroa Garaiko Basaburuko Itsaso eta Baxe Nafarroako Jatsu eta Lapurdiko Jatsu herriak bezala, isats zuhaixkatik.\nBada \"ihi+tza+tsu\"tik (\"ihi ugari dagoen tokia)\" etor daitekeela sostengatzen duenik ere, baina azken teoria hau ez dago aski frogatua oraino.\nGeografia.\nInguru naturala.\nArtzamendi (931 m), Lapurdiko mendirik altuena, udalerri honetan kokaturik dago, Nafarroa Behereko mugatik gertu.\nUdalerri mugakideak.\nUdalerria mugakidea da Nafarroa Garaiarekin hegoaldean.\nAuzoak.\nItsasuko herriko etxearen arabera, herria 9 auzotan banatuta dago:\nHistoria.\n1963ko urteko Aberri Egunean Itsasuko Ageria delakoa plazaratu zen Itsasun, Euskal Herriaren nazio eskubidea aldarrikatuz. Ekitaldi hori gogoratuz, oroitarri bat dago San Fruktuoso elizaren ondoan.\nEkonomia.\nUdalerria Ezpeletako piperra ekoizten duen sor-markaren barruan dago kokaturik. 1994. urtetik aurrera, Itsasuko gereziaren produkzioa bultzatzeko badago interes ekonomikodun talde bat.\nDemografia.\nXIX. mendean zehar eta XX. mendearen erdialdera arte, Itsasuko populazioak ez zuen aldaketa nabarmenik izan eta 1.400 lagunen inguruan mantendu zen. 1950eko hamarkadatik aurrera galera txikia izan zuen, baina laster berriro hasi zen biztanleak irabazten eta XXI. mendearen lehen hamarkadan 2.000 biztanleen maila gainditu zuen.\nKultura.\nEuskara.\nItsasuko euskara nafar lapurteraren aldaera bat da, sartaldeko azpieuskalkian kokatzen den Sara-Ainhoa bitarteko euskara hain zuzen. Euskara nafarra eta erdialdekoa bezala, nafar-lapurtarra ere bereizgarri gutxikoa da. Egiturari dagokionez, gaur egun batasun eta berdintasun handiko agertzen zaigu, baina hori, gehienbat, azken hamarkadotako bilakaeraren ondorioa da. Lapurdiko eta Nafarroa Behereko euskararen arteko aldea txikia dela esan daiteke, eta horregatik multzo berean biltzen ditu Koldo Zuazok.\nMultzo honen azpian bi azpieuskalki bereiz daitezke: Sartaldekoa (itsasbazterrean hasi eta Ahetze, Senpere eta Ainhoa bitartekoa hartzen duena) eta Sortaldekoa (Nafarroa Behere osoa eta Lapurdiko ekialdea hartzen duena, zehatzago, Aturrialdeko eta Hazparneko eskualdeak). Azpieuskalki horien artean bada, dena dela, tarteko eremu bat, Uztaritze inguruko hizkerek osatzen dutena. Halakoetan gertatu ohi denez, bateko eta besteko berrikuntzak jaso ditu alderdi horrek, baina, aldiz, ez dauka bertan sortutako bereizgarri askorik.\nAzpieuskalki bi horietaz gainera, nortasun beteko hizkera bi egon dira, eta gaur egun ere oraindik nola edo hala badira: Amikuztarra (Nafarroa Behereko gainerako hizkeretatik zerbait bereizita eta Zuberoakotik gertu egon da) eta Kostatarra (Lapurdiko itsasbazterrean mintzatu da eta eskualde horretako bizilagunek hartu-eman estua eduki dute Gipuzkoako eta Nafarroako."}
{"id": "9176", "revid": "9385394", "url": "https://eu.wikipedia.org/wiki?curid=9176", "title": "Luhuso", "text": "Luhuso Lapurdiko hego-ekialdeko udalerri mugakidea da, Lapurdi Garaia eskualdekoa eta hango herririk txikiena dena populazioari dagokionez. Nafarroa Behereako mugan kokatuta dago.\nGeografia.\nIngurune naturala.\nErrobi ibaia udalerritik igarotzen da.\nHistoria.\nXIX. mendea arte.\nAurretik Makea eta Lekorneko auzoa izanda, Luhuso XVII. mendearen amaiera aldera bihurtu zen udalerri independente. Aurretik, herria XVI. mende aldera hasi zen populatzen.\nFrantziar Iraultzaren garaian, administrazio egitura berri bat agertzearekin, Ipar Euskal Herriko hainbat herrik izenez aldatu zuten; Luhusok, \"Montagne-sur-Nive\" izena hartu zuen.\nGaur egun.\n2016ko abenduaren 16an Luhuson atxilotu zituzten Txetx Etcheverri, B\u00e9atrice Molle-Haran, Michel Bergouignan, Michel Berhokoirigoin eta St\u00e9phane Etchegaray \"Etxe\", \"bakearen artisauak\" izenekoak (\"artisains pour la paix\"). ETAren desarmatze zibilean laguntzen ahalegindu ziren, bake prozesuaren alde.\nDemografia.\nBi mendez, XIX. eta XX. mendeetan zehar, 500 biztanleko populazioa izan zuen Luhusok. XXI. mendearen hasieran, berriz, biztanleria bikoiztu eta egun, ia 900 lagun ditu.\nKultura.\nEuskara.\nLuhuson Sara-Ainhoa inguruko euskara mintzatzen da, nafar-lapurtarraren aldaera."}
{"id": "9177", "revid": "59723", "url": "https://eu.wikipedia.org/wiki?curid=9177", "title": "Sara", "text": "Sara Lapurdiko hegoaldeko udalerri bat da, Ezpeletako kantonamenduan kokatua. Xareta elkartea osatzen du, Ainhoa, Urdazubi eta Zugarramurdi udalerriekin batera.\nIzena.\nEuskarazko \"Sara\" eta frantsesezko \"Sare\" izenek itxura hauek izan dituzte frantses testuetan:\nAuzoen izenak.\nSarak auzo hauek ditu:\nGeografia.\nIngurune naturala.\nLarrun mendiak Sara iparraldean dauka, eta herria tontorrera igotzeko abiapuntuetariko bat da.\nHerritik Urdazuriren hainbat ibaiadar igarotzen dira: Tontolo, Uzkain, Arraio eta Galerdi errekak, eta Lizunia erreka horren isurkideekin, Beherekobenta, Portua (Helbarrunek honekin bat egiten du) eta Hiruetako errekak (eta azken horren isurkide Urio eta Tonba errekak).\nHerria.\nEyalar (Ihalar) errebalean Santa Katalina ermita dago; tenplu horren inguruan herriko etxerik zaharrenak daude.\nSaran nora ezean ibil\u00adtzea gozamena da: etxe dotoreen fatxadetako anagrama eta idazkunei erreparatzea, eta xistera partida bat ikustea pilotaleku luze\u2011luzean. 1867ko plaka batean herriak Michel Miricuari eta Parisko bi andreri \u2014\"ur hunen ekartzaileak\"\u2014 ur edangarria herrira ekartzea ordaindu izana eskertzen die.\nSarako elizak dorre trinkoa du eta, erlojuaren ondoan, Urru\u00f1ako hausnarketaren antzekoa:\nHilerriaren ondoan, nabe bakarreko eliza handia dago. Koru hirukoitza du ohol\u00adtzan. Hobi\u2011lauzazko zorupean ehortzi zuten 1644an Pedro Axular erretorea, euskal literaturako prosalari hoberentzat jotzen dutena eta \"Gero\" idatzi zuena. Presbiterioaren oinetan seroren hilobia dago, epitafio honekin:\nElizan zerbitzu osagarriak emateko langile edo laguntzailetzat hartu ohi diren serora horiek (horixe da, hain zuzen, atzerakoien planteamendua) goren mailan jarri dituzte Saran, lehentasunezko hilobia eman baitiete. Alboko horman gurtzen duten Kristoa, berriz, karlistadetan errefuxiatutako nafarrek 1836an zizel\u00adkatua eta oparitua da. Beste errefuxiatu bat Joxe Migel Barandiaran ataundarra izan zen; 1983an herriak ere omenal\u00addia egin zion, eta plaka batean jasota geratu da.\nHistoria.\nHego Euskal Herriarekin duen 32 kilometroko luzerako mugak (Zugarramurdi, Etxalar eta Bera udalerriak mugakide ditu) haren historian eragin handia izan du. 1693an, mugaz gaindiko lapurretaz babesteko, Luis XIV.ak arma-olak egiteko baimena eman zion herriari.\n1790ean, Ainhoa, Azkaine eta Sara barnean hartzen zituen kantonamendu bateko buru izan zen, Uztaritzeko distrituaren mendekoa zena.\n1794ean, Frantziar Iraultzaren ondorengo izualdian, Itsasuko 47 gazteren ihesaldiaren ondoren, \"Osasun publikorako komiteak\" (1794ko martxoaren 13 edo II. urteko haizekorraren 13ko dekretua), Ainhoa, Azkaine, Ezpeleta, Itsasu, Sara eta Zuraideko bizilagun guztiak (gizon, emakume eta ume) atxilotu zituen, eta mugatik hurbil zeuden udalerriak \"communes inf\u00e2mes\" edo \"udalerri zitalak\" izendatu. Neurria Biriatu, Kanbo, Larresoro, Luhuso, Lekorne eta Makea udalerrietara zabaldu zen.\nHerritarrak \"etxe nazionaletan\" bildu zituzten, bai Uztaritzeko barrutian, bai Jean-Jacques Rousseau bezala Grande Redoute barrutian. Baina benetan, Baiona, Capbreton, San Bisentse eta Ondresko elizetan bilduak izan ondoren, deportatu zituzten, nahiko egoera txarrean gainera, Lot, Lot-eta-Garona, Gers, Landak, Behe Pirinioak (Bearnoko aldea) eta Hautes-Pyr\u00e9n\u00e9es departamenduetara.\nItzulitakoan, deportatuek ondasun gehienak lapurtuta edota hautsita aurkitu zituzten, 1794ko irailaren 29 eta urriaren 1ean Uztaritzeko Direktorioak emandako dekretuen ondorioz. Horrela zioen dekretuak: \u00abSara, Itsasu, Azkaine, Biriatu eta Serres antzinako udalerriak, bertako biztanleak segurtasun orokorraren faboretan zortzi hilabetez deportatuak izan zirenak, ez dira landuak izan. Askatasuna berreskuratzen dutenak, beren etxeetara itzultzean, ozenki eskatzen dituzte jatekoak, gizonaren lehendabiziko beharra ase ezin dutelako: gosea\u00bb. Ondasunak berreskuratzeko aski lan ere izan zuten, ebatsitakoa erregistratua ez, baizik arpilatua izan zelako.\nMartin Iturbide auzapezak eta herriko beste 33 ordezkariek deportazioan izandako egoera azaldu zuen eskutitza bidali zieten agintariei. Honela zioen: \"Despotismoz inguratutako eta askapenaren itzala mantendu zuen eskualdean jaioak (...) sutsu korrika egin genuen Frantziako herriaren eskubideak bere osotasunean berrezarri zituen zorioneko iraultzaren alde (...) Guk geuk Bidegurutzea (Senpere), Azkaine eta Sara artean dauden barrakoiak eraiki genituen (...) Sans-Culotteen kanpamendua altxatzeko eta beste lan publikoak burutzeko 3.000 egun baino gehiago eman ditugu. Horretarako adreilu eta egur pila bat eman ditugu (...) Eskatutako garau, zuhain, jantziak, gizonak prest eman ditugu (...) Gure atsekabe handienerako, gure azpiko lagunek gure neskatil asko prostituzioaren bitartez jatekorik bilatzera bultzatu dute; amei gosez eta egarriz hiltzen ari zirela esaten ikusi ditugu, taloak besterik ez zituztela; negarrez ikusten genituenean ez genekien zergatia eta misterioa jakitean egoera ikaratu egin gintuen (...) Sarako herritarren altzari eta eraikinak ez dira erregistratuak izan. Gure altzairu eta eraikin guztiak lapurtuak eta inguruko herrietara eramanak izan ziren. Biltegi ziurretan utzi beharrean, enkantetan salduak izan dira eta bestetan enkanterik gabe.\"\n1936-1953 bitartean Espainiako Gerra Zibiletik babestu asmoz, Aita Barandiaran ataundar etnologo ospetsua Saran bizi izan zen eta 1936an Sarako lezeak publikora aurkeztu zituen.\n1978an Sarako herritarrak erreferendum batera deitu zituzten eta Larruna igo behar zuen errepide bat egiteari ezetz esan zioten. Horrek ziurrenik, Larrungo tren ttipiaren biziraupena ziurtatu zuen.\nDemografia.\nEskualdeko herri handienetakoa zen Sara XIX. mendean biztanle aldetik, 2.000 biztanle inguru baitzituen. Hala ere, XX. mendearen bigarren erdialdean ez zuen izan inguruko beste herri batzuek izan zuten hazkundea, eta XXI. mendearen hasieran izandako biztanle emendatzearen ondorioz, 2.500 izatera iritsi zen.\nEkonomia.\nXVII. mendean, Sarako udalerrian hazkundea gertatu zen. Sarako gizonak itsasora arrantza-lanetan joan ohi ziren, eta emakumeek, aldiz, laborantza lanak egiten zituzten. Azken hori luzaroan herriko ekonomiaren oinarria izan zen. Bertzalde, XVIII. mendean, Frantzia (Ipar Euskal Herria) eta Espainiaren (Hego Euskal Herria) mugak ongi ezarri edo zehaztu ziren, eta, geroztik, kontrabandoa hasi. Era berean, XIX. mendea arte jo zuen burdin meategi bat izan zen udalerrian. Azkenik, XX. mendean, turismoaren sektorea ere herrira iritsi zen.\nAzpiegiturak.\nSenperetik Sarara joateko, RD-3 errepidea erabiltzen da. Azkainetik, berriz, RD-4 errepidea. Nafarroa Garaian dauden Beraraino ailegatzeko RD-406 eta Ibardin mendatea (315 m), eta Etxalaraino RD-906 eta Lizarrieta mendatea (507 m) hartu behar da.\nDonibane Lohizunera joateko, badira autobusak.\nKultura.\nEuskara.\nSarako udalerrian, nafar-lapurtera mintzatzen da, Sara-Ainhoa inguruko hizkera. Herrian euskaldunak asko dira. 1968an, 1.921 herritarretatik 1.850 euskaldunak ziren. Euskarazko esaera zahar batek zera dio: \"Sara, astia\".\nHezkuntza.\nUdalerriak ikastetxe hauek ditu: herriko ikastola, haur-eskola eta Saint-Joseph deritzon eskola pribatua, 1983tik aurrera elebiduna.\nLiteratura.\nSarako kultur mugimendurik garrantzitsuena da Sarako Eskola literatur mugimendu lapurtarra. Sarako, Donibane Lohizuneko eta Ziburuko apaizak frantziskotarren komentu batean biltzen ziren, euskarazko idazlanak prestatu zein eztabaidatzeko. Erlijioa izan zen gehienean landutako gaia.\nSarako Eskola taldea osatu zutenak ondorengo idazle hauek dira: Axular, Joanes Haranburu, Joanes Haraneder, Esteve Materra, Pierre Argai\u00f1aratz, Silvain Pouvreau, Joanes Etxeberri Ziburukoa, Stephanus Hirigoiti, Klaberia, Gillentena, Hegi nahiz Voltoire.\nDena dela, hainbat adituk, hala nola Patxi Salaberrik, kolokan jartzen dute benetan \u00abeskola\u00bb batez aritzeko aukera dugunik, hau da, haien artean benetako adiskidetasun harremanik ote zenik. Aditu haien ustez, garai bateko idazleak biltzeko etiketa bat baino ez da.\nPierre Lotik 1897ko \"Ramuntcho\" eleberri ospetsuko \"Etchezar\" fikziozko herria Saran oinarritu zuen.\nMitologia.\nEtsai edo deabrua zera izan zen, Sarako lezetan bizi zen herensugea. Bertan, eskola bat omen zuen, eta zientziak, arteak eta letrak irakasten zituen.\nMariren seme biek, Mikelats gaiztoak eta Atarrabi zintzoak, eskola honetan ikasi zuten. Ikasketak bukatzean, Etsaiak zozketa lagun ikasleren bat aukeratu, eta betiko berarekin egon beharra zuen. Mikelatsek Sarako galsoroak erre nahi zituen. Atarrabik, Sarako apaiza zenak, otoitz egin eta uzta libratu zuen.\nSarako gazteek Zanpantzar izeneko lastozko manikia hausterre-eguneko gauean gurdi batean paseatzen dute herriko auzoetan, hileta baten plantak eginez. Batzuk doluzko jantzian, eta beste zenbaitzuk kandelak eramaten dituzte; guztiek, gerora, herriko plazan manikia erretzen dute."}
{"id": "9178", "revid": "142531", "url": "https://eu.wikipedia.org/wiki?curid=9178", "title": "Zuraide", "text": "Zuraide Lapurdiko hegoaldeko udalerri bat da, Lapurdi Garaia eskualdekoa.\nGeografia.\nIngurune naturala.\nUrdazurira isurtzen diren Amezpetuko eta Opalazioko errekak udalerritik igarotzen dira. Era berean, Errobiren ibaiadarra den Zubizabaleta errekak ere udalerria gurutzatzen du. Azkenik, Antzara errekaren ibaiadarra den Urloko erreka ere igarotzen da Zuraidetik.\nHistoria.\nFrantziar Iraultzaren garaian, udalerriak \"Mendialde\" izena hartu zuen. Izualdian, Zuraideko biztanleak, Ainhoa, Azkaine, Ezpeleta, Itsasu eta Sarakoekin batera deportatuak izan ziren Landetara eta bertako alkatea gillotinatua izan zen.\n1790ko martxoaren 4ko legeak, departamenduak eta barrutiak sortuz Frantziako paisaia administratibo berri bat zehaztu zuenak, Pirinio Basoen departamenduaren sorrera erabaki zuen, Biarnoa, Baiona eta Bidaxuneko lur gaskoinak eta hiru probintzia euskaldun frantsesak elkartuz. Azken hauentzat hiru barruti sortu ziren: Maule, Donapaule eta Uztaritze, Lapurdiko bailararen ordez. Uztaritzeko egoitza Baionara eraman zuten ia berehala. Bere Direktorioak udalerri asko bultzatu zituen Iraultzaren izpirituarekin bat zetozen izen berriak hartzera. Hala, Zuraidek Mendialde izena hartu zuen, Uztaritzek Marat-sur-Nive, Itsasuk Union, Arbonak Constante, Baigorrik Thermopyles, Donapaulek Mont-Bidouze, Luhusok Montagne-sur-Nive, Donibane Garazik Nive-Franche, Donibane Lohizunek Chauvin-Dragon, borrokan hildako soldadu gazte baten izenaz eta Ainhoak Mendiarte.\n1794an, Izuaren gorenean, eta Itsasuko berrogei eta zazpi gazteren desertzioaren ondorioz, Salbamendu Publikorako Komiteak (1794ko martxoaren 3ko Agindua) Ainhoa, Azkaine, Ezpeleta, Itsasu, Sara eta Zuraideko biztanleen parte bat (gizonak, emakumeak eta haurrak) atxilotzea eta deportatzea agindu zuen, Espainiako mugatik hurbil dauden gainerako udalerriek bezala, \u00abudalerri zitalak\u00bb. Neurri hori Pausu, Kanbo, Larresoro, Luhuso, Lekorne eta Makeara hedatu zen.\nBiztanleak elizetan bilduak izan ziren, eta gero oso baldintza prekarioetan deportatuak Baiona, Capbreton, Saint-Vincent-de-Tyrosse eta Ondresera. Aipatu udalerrietako biztanleak sartu ziren departamenduak Lot, Lot-et-Garonne, Gers, Landak, Basses-Pirinioak (Biarnesen zatia) eta Pirinio Garaiak izan ziren.\nErbesteratuak itzultzea eta haien ondasunak berreskuratzea 1794ko irailaren 29an eta urriaren 1ean harturiko agindu batzuek erabaki zuten, Uztaritzeko Direktorioak bultzaturik: \"Ez dira landatu Saran, Itsasun, Azkainen Pausun eta Neguetako auzune komunak, duela zortzi hilabete segurtasun neurri orokorrez barneratutako biztanleak.\u00a0 Ondasunen berreskurapena ez zen eragozpenik gabe gertatu, hauek sekuentziapean jarri ziren, baina ez ziren erregistratuak izan, eta harrapaketara emanak izan ziren: \"Sarako biztanleen ondasun, altzari eta higiezinak ez dira egiaztatu, ez eta legalki deskribatu ere; gure altzari eta ondasun higigarri guztiak inguruko herrietara eraman zituzten nahas-mahas. Leku seguruetan utzi beharrean, zati bat enkantean saldu genuen, eta beste bat enkanterik gabe\u00bb\nDemografia.\nXIX. mendean zehar 600 biztanle inguru izanik, XX. mendearen hasieran biztanleak galtzen hasi zen Zuraide eta 1960ko hamarkadan 500 baino gutxiago zituen. Ordutik hazkunde nabarmena izan zuen herriak, eta XXI. mendearen hasieran 1.000 biztanleen maila gainditu zuen.\nKultura.\nEuskara.\nZuraiden Sara-Ainhoa inguruko hizkera mintzatzen da, nafar-lapurtarraren aldera.\nEkonomia.\nUdalerria Ezpeletako piperraren sor-markako lurren barnean dago. Udalerriko lurretan ofita harrobi bat aurki daiteke."}
{"id": "9179", "revid": "512", "url": "https://eu.wikipedia.org/wiki?curid=9179", "title": "Basusarri", "text": "Basusarri Lapurdiko erdialdeko udalerri bat da, Lapurdi Erdialdea eskualdekoa.\nGeografia.\nIngurune naturala.\nErrobi ibaiak udalerria zeharkatzen du, bai eta haren ibaiadar den Urdaintz errekak eta azken horretara isurtzen den Harrieta errekastoak ere.\nSarbideak.\nBasusarri RD-254, RD-755 eta RD-932 errepideek zeharkatua da.\nToponimia.\n\"Basusarri\" toponimoak itxura hauek izan ditu historian:\nHistoria.\n1813. urteko abenduaren 13an, Basusarrin, Iberiar Penintsulako Gerrako gudua jazo zen, Suchet jeneralaren soldaduak eta tropa hispano-ingelesak borrokatu zutelarik.\nDemografia.\n300-400 biztanle inguruko herrixka txikia izan zen Basusarri XIX. mendean eta ia XX. mende osoan zehar. Haatik, Euskal Kosta-Aturri aglomeraziotik hurbil egonik, 1960ko hamarkadatik aurrera hazkunde nabarmena izan zuen eta 2010eko hamarkadan 2.000 biztanleen maila gainditu zuen.\nKanpo estekak.\n[[Kategoria:Basusarri]]"}
{"id": "9180", "revid": "119347", "url": "https://eu.wikipedia.org/wiki?curid=9180", "title": "Haltsu", "text": "Haltsu Lapurdiko erdialdeko udalerri bat da, Lapurdi Erdialdea eskualdekoa.\nGeografia.\nIngurune naturala.\nErrobi ibaia igarotzen da udalerritik.\nEtxeak eta auzoak.\n2012an, G\u00e9oportail gunean ondoko lekuak aipatzen dira:\nHistoria.\nBertako kapera behin betiko eliza bihurtu zen 1510. urtean \nEkonomia.\nUdalerriaren ekonomiaren oinarria laborantza da. Ezpeletako piperra sor-markaren ekoizpen eremuaren barruan dago.\nDemografia.\nLapurdiko udalerri txikienetakoa izan da beti Haltsu. 300 biztanle ingurutan izan zen populazioa XIX. eta XX. mendeetan. Hala ere, 1970eko hamarkadatik goranzko joera izan zuen, eta XXI. mendearen hasieran 500 baino gehiago ziren bertakoak.\nKultura.\nEuskara.\nHaltsun Uztaritze inguruko euskara mintzatzen da, nafar-lapurtarraren aldaera."}
{"id": "9181", "revid": "512", "url": "https://eu.wikipedia.org/wiki?curid=9181", "title": "Jatsu", "text": "Jatsu Lapurdiko udalerri bat da, Lapurdi Erdialdean kokatua. Nafarroa Beherean dagoen izen bereko herritik desberdindu behar denean, Jatsu Lapurdi izena erabiltzen da euskara batuan.\nIzena.\nFrantsesez forma desberdinak sortu badituzte ere, \"jats\" edo \"isats\" zuhaixkak eman die Jatsu izeneko bi herriei adituen arabera. \"Itsasu\" ere lotzen dute etimologia berberarekin eta Jeztaze herri zuberotar-biarnesaren izena ere zuhaixka beretik dator baina kasu honetan okzitanierazko formatik (\"Gestars\") euskaraz erabiltzen dena geroago sortuz.\nGeografia.\nOrografia.\nUdalerria 7 eta 176 metroko garaieren artean dago; baxuena Errobiko ertzetan kokatzen da eta altuena ipar-ekialdeko basoetako muinoetan, Lurmintoa etxetaldetik hurbil Faldarakon basoan, RD 22 errepidearen alboan. Herri barneak berak 64 m ditu.\nMuino horiek banatzen dituzte Errobi eta Ardanabiaren arroak eta horregatik azken honen ertzetan, udalerriko ipar-ekialdean garaierak berriro jaisten dira: 28 m Jatsu-Mugerre-Hazparneren arteko bilgunean.\nHidrografia.\nAturriko bi ibaiadarren arroetan daude udalerri honetako lurrak.\nHistoria.\nHerriaren lehen aipamenak 1253 eta 1264koak dira, Baionako kartularioan. XVII. mendea arte Uztaritzeko auzoa izan zen.\nFrantziako Iraultzaren garaietan parrokiako buru Haltsuko Martin Mundutegi zebilen; konstituzioari zin egiteari uko egin eta erbesteratu behar izan zuen; iraultzazaleek zenbait objektu lapurtu zituzten elizatik.\nDemografia.\nJatxu herri txikia zen XIX. mendean, 400 biztanle ingurukoa. Beheranzko joera izan zuen biztanleak XX. mendearen erdialdera arte, baina BAB eta Lapurdiko kostaldean dagoen presio demografikoak bultzatuta, 1980ko hamarkadatik biztanleen hazkundea handia izan zen eta XXI. mendeko lehen hamarkadan 1.000 biztanleen maila gainditu zen.\nPolitika.\nHerri elkargoak.\nUdalerri batzuen artean sortutako zenbait elkargoren kidea da, adibidez:\nAzpiegiturak.\nErrepide hauek dira udalerria zeharkatzen duten inportanteenak:\nJatsuko geltokia: herriak bere izena ematen dio Baiona-Donibane Garaziko trenbideko geltoki bati baina metro gutxirengatik Uztaritzen dago, ez Jatsun.\nKultura.\n[[Fitxategi:Jatsuko Sabina Hontebeyrie .webm|thumb|256x256px|Jatsuko Sabina Hontebeyrie ([[Euskal Herriko Ahotsak|Ahotsak]] proiekturako)]]\nEuskara.\nJatsun Uztaritze inguruko hizkera mintzatzen da, nafar-lapurtarraren aldaera.\nKanpo estekak.\n[[Kategoria:Jatsu]]"}
{"id": "9182", "revid": "448", "url": "https://eu.wikipedia.org/wiki?curid=9182", "title": "Larresoro", "text": "Larresoro Lapurdiko udalerria da. biztanle zituen . urtean eta Lapurdi Erdialdean dago kokatua.\nGeografia.\nIngurune naturala.\nErrobi ibaia udalerritik igarotzen da, Urloko errekarekin batera.\nKultura.\nEuskara.\nLarresoron Uztaritze inguruko euskara mintzatzen da, nafar-lapurtarraren aldaera. \nKirolak.\nInthalatz Larressore herriko errugbi taldea da. 1974an sortu zen. Errugbi eskola bat ere badu 80 haurretik gora dituena."}
{"id": "9183", "revid": "512", "url": "https://eu.wikipedia.org/wiki?curid=9183", "title": "Senpere", "text": "Senpere Lapurdiko erdialdeko udalerri bat da, Uztaritzeko kantonamendukoa, Lapurdi Erdialdekoa. Lapurdiko udalerri handienetakoa da hedaduraz.\nIzena.\nHerriaren izena gaur egun \"Senpere\" da euskaraz, \"Saint-P\u00e9e-sur-Nivelle\" frantsesez, \"Sent P\u00e8r de Nivela\" okzitanieraz eta \"San Per d'Ibarra\" aragoieraz. Historian, izenak itxura hauek izan ditu:\nAuzoen toponimoak ere urteen joanean aldatu dira:\nGeografia.\nIngurune naturala.\nHiru ibai aipagarrik gurutzatzen dute udalerria: Urdazuri, Ixakahandia erreka eta Uhabiak.\nUdalerriko lurretan, Urdazuri edo Ugarana ibaira () Lizuniako, Opalazioko, Uzkaingo, Arraioko, Xuhailko, Etxeberriko , Tontoloko eta Amezpetuko errekak isurtzen dira.\nUhabia ibaia aldiz, udalerriko lurretan bertara isurtzen diren Zirikolatzeko erreka (eta bere ibaiadarrak), Besaingo erreka eta Uroneko errekaz elikaturik dago.\nOstolapeko erreka, Basarun ibaira txikira isurtzen da udalerriko lurretan.\nUrloko erreka, Errobi ibaiaren zeharkako ibaiadarra dena ere udalerritik igarotzen da.\nHorretaz gain, herrigune nagusitik ekialdera Senpereko aintzira dago.\nHistoria.\n1790ean, Senpere Uztaritzeko barrutiaren menekoa zen kantonamendu bateko buru izan zen. Kantonamendu horretan, Ahetze eta Senpere udalerriak zeuden sarturik.\nUholdeek herrian kalte handiak egin dituzte, 1983ko abuztuaren 26an eta 2007ko maiatzaren 4an, besteak beste.\nEkonomia.\nSenpereko merkatua XIX. mendean hasi zen garrantzia hartzen, Sarakoaren bizkarrean. Udalerria Ezpeletako piperraren sor-markaren lurraldearen barruan dago.\nUdalerrian 1983an, Woolmarken logoa osatzen zuten ardien fotografia atera zuten.\nDemografia.\nXIX. mendearen erdialdean 2.700 biztanle izatera iritsi zen Senpere. Hurrengo hamarkadetan, berriz, beheranzko joera txikia izan zuen biztanle kopuruak eta 1960ko hamarkadan 2.200 biztanleraino jaitsi zen. Haatik, ordutik aurrera biztanle emendio handia gertatu zen eta XXI. mendearen lehen hamarkadarako populazioa ia hirukoiztu zen, 6.000 biztanleen maila gaindituz.\nAzpiegiturak.\nHezkuntza.\nSenperek baditu haur-eskola bi \u2014publikoa eta pribatua (Saint-Joseph)\u2014, kolegio pribatu bat (Arretxea), nekazaritza-lizeo pribatu bat (Saint-Christophe) eta ikastola bat.\nGarraiobideak.\nD3, D4, D255, D305, D307, D855, D856 eta D918 departamendu errepideak udalerritik igarotzen dira.\nKultura.\nEuskara.\n1968an, 2.422 biztanleetatik 2.050 euskaldunak ziren, herriko euskalkia lapurtera izanik. Uztarite inguruko hizkera mintzatzen da herrian.\nPhillippe Veyrinek herria buruzko euskarazko esaera zahar hau aipatzen du: \"Senpertarrak, belhaun buru handiak\".\nKirolak.\n\"Gantxiki Harotza\" senperetar gazteak 1857 edo 1858an, eskumuturrean gaztainondoko adarrak jarri eta xistera asmatu zuen.\nHerriko Saint-P\u00e9e Union Club errugbi taldeak Frantziako 3. maila federalean jokatzen du.\n2018ko Frantziako Tourreko azkenaurreko etapa bertan abiatu zen, uztailaren 28an.\nJaiak.\nSenpereko bestak ekainaren 29an ospatzen dira, Jondoni Petri egunez.\nHorrez gain, urtero Seaskak antolatutako Herri Urrats Ipar Euskal Herriko ikastolen jaialdia bertako aintziraren inguruan ospatzen da."}
{"id": "9184", "revid": "42829", "url": "https://eu.wikipedia.org/wiki?curid=9184", "title": "Uztaritze", "text": "Uztaritze Lapurdiko udalerri bat da, Lapurdi Erdialdean kokatua. Lapurdiko hiriburua izan zen 1177tik 1789 arte, Frantziako Iraultza gertatu arte.\nGeografia.\nIngurune naturala.\nHerria Errobi ibaiaren bi aldeetara hedatzen da. Era berean, Uhabia ibaiak ere udalerria gurutzatzen du. Udalerriak dituen 3.275 hektareetatik 900 (% 27,48) basoak dira.\nHerriko auzoak.\nUztaritzeko udalaren arabera, herria bortz auzotan banatuta dago:\nEkonomia.\nHistorian, Uztaritze Ipar Euskal Herriko jarduera zentro garrantzitsua izan da eta Frantzia eta Espainiaren hartu-eman ekonomikoen elkargune. Mandazain ugari joaten ziren Ainhoa, Baztan edota Iru\u00f1era, nekazaritza jarduera dinamiko bati eta herriak Errobin zuen ibai-portura heldutako ondasunei esker.\n1245. urtean, sagardoa zen herriko ekoizpen nagusia eta 1523an, Europa osoko lehen arto laborea jaso zen bertan. Gaur egun, Ezpeletako piperra ekoizteko sor-markaren barruan dago.\n2004ko urtarrilean egindako jardueren erroldan, industriari lotutako 19 establezimendu zenbatu ziren; 62, eraikuntzarekin zerikusia zutenak; 37, merkataritza eta konponketekin; eta 121, zerbitzuekin. Horietako 14 establezimendutan, 10 soldatapeko langile edo gehiago zeuden.\nJarduera ekonomikoa laborantzara dago zuzenduta gehienbat (1979. urtean, udalerriko 1.243 hektareek zuten nekazaritza erabilpena, udalerriko lurren ia % 40).\nUdalerriko lurretan dago halaber Larroulet S.A. enpresa, Pirinio Atlantikoak departamentuko lehen 50 agroelikadura enpresen barnean dagoena .\nToffolo talde industrialak ere egoitza soziala du Uztaritzen.\n2006ko erroldan, 1.409 lanpostu zenbatu ziren udalerrian (1.181 soldatapeko eta 228 ez-soldatapeko).\nDemografia.\nXIX. mendearen erdialdean ia 2.500 biztanle izatera iritsi zen Uztaritze, baina horren ondoren populazioa egonkortu egin zen. 1960ko hamarkadatik aurrera, hazkunde nabaria gertatu zen, eta XXI. mendearen lehen hamarkadarako, udalerriak 6.000 biztanleen maila gainditu zuen.\nUdalerrian, 2006. urtean, 2263 etxebizitza zeuden: haietako % 4,3 bigarren etxebizitzak ziren.\nPolitika.\nHauteskundeak.\n2008ko hauteskundeetan, Bernard Auroyk bere lekua galdu zuen, botoen % 30,6 bilduta. Bigarren itzulian, Herria Bizi Dadin talde abertzalea, komunista eta ezkertiar frantses batzuekin baturik, bozen % 33,6 lortu eta auzapezgoa eta gehiengoa ia lortu zituen. Hala ere, Dominique Lesbats-en \"Aimer\" \"Ustaritz\" zerrendak % 35,7 erdietsita, irabazi zituen hauteskundeak. Hautetsiei dagokienez, Lesbatsek 20 eserleku eskuratu zituen; HBDk, 5; eta Auroyren zerrendak, 4.\nHerria Bizi Dadin.\nHerria Bizi Dadin herriko talde abertzalea da. 1989ko hauteskundeetan aurkeztu zen lehen aldikotz eta hautetsi bat lortu zuen. Geroztik, gorakada izan du eta 2001eko hauteskundeetan bozen % 26 eskuratu zuen (auzapezaren zerrendak, berriz, % 40). Frantses hautes sistemaren ondorioz, 27 hautetsietatik hiru postu izan zituen herriko etxean. 2008an, berriz, HBD \"Ezkerra\"rekin koalizioan aurkeztu zen.\n2014. urteko hauteskundeetarako zerrenda are irekiago baten alde egin zuen, 2008ra arte boterean jardun zen Auroy-ren zerrendako kideak zerrendan hartuta, baita Carr\u00e8re auzapezgaiaren inguruneko jendez osatuta.\n2014ko abenduaren 16an, Uztaritzen euskara ofiziala izendatzeko erabakia gibelatu egin zen. Abenduaren 23an, euskara ofiziala izatearen aurkako auzia urtarrilaren 13an eginen zela jakin zen. 2015eko urtarrilaren 13an, berriro egin zuten Uztaritzeko Herriko Etxearen aurkako auzia eta epaileak berretsi zuen frantsesa bakarrik dela konstituzionala eta ofiziala, kontrakoa egitea \"euskara frantsesaren gainetik\" jarriko lukeelakoan..\n2018an taldean krisi larria gertatu zen, Carr\u00e8re auzapezaren jokamoldeekin desadostasun handiak zeudelako. Gainera, Carr\u00e8re bere baitatik 2020ko hauteskundeetara auzapezgai gisa aurkeztu zen, talde historikoaren jokaeraren aurka. HBDk ez zuen haren hautagaitza babestu (bozkan, Carr\u00e8re guttiengoan geratu zen), eta geroztik taldea kinka larrian dago.\nKultura.\nHizkuntza.\nUztariztarren berezko euskalkia nafar-lapurtera da. Euskara sustatzeko, herrian ikastola eta bertso-eskola dituzte.\nUdako Euskal Unibertsitatea.\nUEUren hirugarren eta laugarren ekitaldiak, (1976 eta 1977) Uztaritzen antolatu ziren. Lehenago, beste bi Donibane Lohizunen egin ziren eta geroago, 1977tik aurrera, denak Hego Euskal Herrian eratzea erabaki zen, Iru\u00f1ean, udako ekitaldien eragina zabaldu nahian."}
{"id": "9185", "revid": "336", "url": "https://eu.wikipedia.org/wiki?curid=9185", "title": "Hendaiako kantonamendua", "text": "Hendaiako kantonamendua Lapurdiko administrazio zatiketa edo eskualde bat da, hiriburu Hendaia duena. Kostaldean dago, eta mugakide da Gipuzkoarekin. Bidasoaldea mugaz gaindiko eskualdea osatzen du, Hondarribiarekin eta Irunekin batera.\n77\u00a0km\u00b2 eta 32.900 biztanle ditu, lau udalerritan banatuta.\nHistoria.\nKantonamendua 1973an antolatu zuten. Ordura arte udalerriak Donibane Lohitzuneko kantonamendukoak ziren. Lehen hauteskundeak 1976an egin ziren."}
{"id": "9186", "revid": "56334", "url": "https://eu.wikipedia.org/wiki?curid=9186", "title": "Ziburu", "text": "Ziburu Lapurdiko mendebaldeko udalerri bat da, Lapurdi Itsasegia eskualdekoa, Donibane Lohizuneko badian kokatua.\nIzena.\nIzena \"zubi\" eta \"buru\" hitzen kontrakziotik ei datorkio (cf. \"Subiboure\" dokumentatua XIII. mendean, Donibane Lohizuneko udal artxiboan). Frantziako jakobinoek, euskarazko toponimoak frantsesera egokitzeko ohiko joerari jarraiki, erabil\u00adtzen dute lehen herriguneari deitzeko. Hartara, etimologia garbia iluntzen dute.\nIzan ere, Ziburu, Urdazuri (jakobinoentzat ) ibaiaren ezkerral\u00addetik Bordagain muinoraino hedatzen da. Hortaz, Zubiburun dago Donibane Lohizunera pasatzeko estriboa edo zubiaren burua; hortik \"zubiburu\" &gt; Ziburu izena.\nToponimoak honako grafiak izan ditu:\nGeografia.\nAuzoak.\nZokoa auzoa, itsaso eta badiaren artean kokatua, Urru\u00f1arekin batera administratzen du.\nIngurune naturala.\nUntsin eta Urdazuri ibaiak igarotzen dira udalerritik, azken honen gaineko zubiagatik datorkiola izena herriari. Udalerriak bi hondartza ditu: Zokoa eta Ziburukoa\nBestalde, Ziburu eta Hendaia udalerrien arteko kostaldean Euskal erlaitza hedatzen da.\nHistoria.\nXVI. mendean izurriak gogor jo zuen Lapurdi, eta 1598ko agerketa aipagai duten idazkiak daude herrian.\n1574. urtean bihurtu zen Ziburu udalerri independente, aurretik Urru\u00f1aren zati baitzen. Hargatik, independentzia hori 1603an bakarrik gauzatu zen, eta Urtubiako jaunaren zuzeneko etsaigoa izan zuen, herri lurren jabetza eta hamarrenen kobrantza beretzat nahi baitzituen, besteak beste. Gainera, gatazka bizia zen Donibane Lohizunerekin porturatzen ziren itsasontzien gaineko zergak zirela eta. \nHerria.\nZiburuko kaleetan ibiltzea benetako gozamena da: Agorreta, Pocalette, Iturritza, Ravel... alboetan euskal arkitekturako\nohiko etxeak, habeak bistan, fatxadak zertxobait aurreratuak (solairu bakoitzak 20\u00a0cm gehiago ditu, eta aleroi bikaina, erauntsien erasoari aurre egiteko.\nZigarroa etxea adibidetzat har dezakegu. Etxe batzuek etxe\u2011egutera handia dute. XVI. mendearen erdialdean San Bixintxo eliza eraiki zuten, Ziburu Urru\u00f1atik banandu zenean. Geroago egin zuten oktogono\u2011formako kanpandorrea, gainean orratza, arbelezko estal\u00adkia, absidea eta bi kapera. XVII. mendeko bost erretaula bikain ditu eta egurrezko hiru galeria, el\u00adkarlotuta. Elizaren atzeal\u00addean garai batean kaskaroten\u00adtzako atea eta lekua. Izan ere, Ziburu nomaden babesleku izan zen, mespretxatutako jendea iritsi zen, ezaugarri fisiko desberdinak zituztenak, Baztango agoten antzekoak, eta, Lapurdiko legeek agintzen zuten bananduta egon behar zutela gizarte\u2011ekital\u00addietan.\nXIX. mendean gizartea al\u00addatzen hasi zen, emakume kaskarotak ezagunak egin ziren, senarrek arrantzatutako arrain freskoa sal\u00adtzen zuten; oinez edo zal\u00addi gainean joaten ziren Baionara, lau miliako ibilbidea eginda. Historialari zorrotzek (esate baterako Eug\u00e9ne Goienetxek) Ziburuko lehenengo eliza Bordagain muinoan egin zutela pentsatzen dute, eta han dagoen dorrea, hain zuzen, eliza haren kanpandorre izan zela. Gainera, talaiariek ere erabil\u00adtzen zuten, baleak ikusteko. Espainiarrek auzo hura erre zuten 1686an, eta Soult mariskalak basoko zuhaitzak errotik mozteko agindua eman zuen 1813an, Sokoa harresitzeko. Gaur egun, dorrearen ondoan harrizko gurutzadura zaharra eta Bordagaineko Andre Mariaren kapera daude. Bordagaindik ikusten diren bistek merezi dute haraino igotzea.\nHorretarako, iturriaren ondoko eskailerak igo, Gurutze Gorriaren aurretik pasa, eta Mapau kalean gora igo behar dugu. Ugaranaren bokalean eratzen den lurmutur batean 1613an eraikitako errekoletoen komentua dago, sorginei aurre egiteko eta Donibane eta Zibururen arteko liskarrak baretzeko.\nMende erdi bat lehenago, ziburutarrek auzi larria izan zuten donibandarrekin, atzerriko ontzien trafikoari buruz. Izan\nere, herri bakoitzak al\u00addarrikatzen zuen Ugarana itsasadarraren jabe zela.\nErrekoletoen zenobioak klaustro interesgarria du, eta iturri bat, Mazarinoren emaria \u2014politikari trebea, kardinala eta diplomatikoa, Luis XIV.aren eskuineko eskua\u2014. Agorreta kalean erromesentzako ospitalea zegoen, errekoletoen komunitatearen\nardurapean.\nArrantza eta haren ondorioz sortutako beste jarduerak izan dira Ziburuko ekonomiaren ardatza. Turismoa eta ostalaritza\nbaztertu gabe, gaur egun ere arrantza dute oinarri. Jatetxeak, hotelak eta kanpinak daude. Klub nautikoa badago eta golf\u2011zelaia ere bai.\nZiburu Maurice Ravelen sorterri izateaz harro dago (eta arrazoi du). Konpositore modernista 1875eko martxoaren 7an jaio zen, Ravelen izen handia daraman kaleko 12. zenbakian. Erraz ezagutzen da etxea, itxura nordikoa duen bakarra baita. Harlanduzko fatxada, gargolak eta elementu hibridoak ditu, eta kalearen lerroarekin bat egiten du. Ravelek sortutako musikaren zati bat Ziburun egina da; esate baterako Hirukotea, 1914an ondua.\nHerriko idazle eta elizgizonak ere ez ditugu ahaztu behar: Argaingarats, D\u2019Aranbillague, Gazteluzar eta Joannes Etxeberri. Etcheberrik Baleazaleen otoitza, Arpoiz jotako balearen otoitza, eta Esker ematea balea harrapatu izanagatik idatzi zituen. Horrenbestez, bale arrantzaren jarduera horrek Lapurdin zuen garrantzia begi bistan dago.\nEta, elizgizonez ari garenez, Bordeleko Pierre de Lancre frantses epaile ankerrak inkisizioaren suan erre zituen Ziburuko\nbi apaiz: Miguelena eta Bocale, deabru\u2011hitzarmenak eta meza bel\u00adtzak egitea leporatuta. Auzitegi santuak Ziburuko herri txikian bostehun bat pertsonari jarri zien heriotz\u2011zigorra, sorginkeria edo ezkutuko praktikak egotzita.\nMaurice Ravel moilatik Donibane Lohizuneko portuaren eta hiriaren bista ederra dugu begien aurrean. Jarrai diezaiogun ertzari, eta berehala iritsiko gara hilerrira. Haren ondoan dago Pierre Benoit (1885\u20111962) idazlearen omenez jarritako monumentua. Euskal Herriko eguneroko bizitza inspirazio\u2011iturri izanik, hainbat liburu idatzi zituen: \"Atno\", \"Le Pays Basque\", \"Le Casino de Barbazan\", \"Pour Don Carlos\" nobela historikoa, eta, batez ere, \"Les amours mortes\", maisuki azal\u00addu baitzuen Lapurdiko txoko horretako xehetasunak. Ziburun atseden hartu ohi zuen, Bordagaingo Alegria etxean hil zen, eta Ziburuko hilerri zurian ehortzi zuten.\nDemografia.\nXIX. mende osoan zehar eta XX. mendearen hasieran 2.000 biztanle inguruko populazio egonkorra izan ondoren, 1920tik 1960ra biztanle kopurua hirukoiztu egin zen. XX. mendearen bukaerara arte 6.000 inguru biztanletan egonkortu zen, baina XXI. mendearen hasiera berriro hazi zen, ia 7.000 biztanleren mailaraino.\nEkonomia.\nUdalerriak arrantza portua partekatzen du Donibane Lohizunerekin.\nJaiak.\nZiburuk uda\u2011garaian eta egitarau zabal batean kontzertuak eta jaial\u00addiak antolatzen ditu (\"Musique \u00e1 la C\u00f4te Basque\"), baita kulturaren, kirolaren eta festen alorreko hainbat ekitaldi ere.\nHerriko festak urtarrilaren 22an dira, bitxin\u00adtxo herrikoiak."}
{"id": "9187", "revid": "9321204", "url": "https://eu.wikipedia.org/wiki?curid=9187", "title": "Urru\u00f1a", "text": "Urru\u00f1a Lapurdiko hego-mendebaldeko udalerri bat da, kostaldekoa, Lapurdi Itsasegian kokaturikoa. Irun-Biriatu eta Bordele arteko A-63 autobidearen alboan dago.\nGeografia.\nIngurune naturala.\nHainbat erreka igarotzen dira udalerriko lurretatik: Untxin, kostaldeko errekastoa, Donibane Lohizuneko badian itsasoratzen dena (baita horren ibaiadarra den Arola erreka, azken hau udalerriko lurretan bertan Andureta errekak elikatzen duelarik); Bidasoa eta Urdazuriren ibaiadarra den Ibardin erreka, azken horren ibaiadarra den Intzola errekarekin batera. Halaber, Mentaberri erreka Haizabia esparru eta hotel aldamenean itsasoratzen da, Euskal erlaitza deritzon kostaldean.\nUdalerriko lurren mugan dago kokaturik Ibardingo lepoa (317 m). Hortik, edo herritik bertatik, Larhun mendira (905 m) igotzeko bideak daude.\nSarbideak.\nUrru\u00f1a, Ziburu eta Hendaia arteko 10. bide nazionalak, Bordele muga arteko A-63 autopistak (Urru\u00f1ak 2. irteera du) eta Irun eta Paris lotzen dituen trenbideak zeharkatzen dute.\nHistoria.\nBidasoa eta Urdazuri ibaien artean zegoen parrokia bakarra izan zen Urru\u00f1a, eta Urtubiako jaunak \"denbora eta espiritu-jurisdikzioa\" zuen bertan. Ziburuk 1555. urtean lortu zuen autonomia erlijiosoa eta Hendaiak 1598an.\nUrtubiako etxea bizkonderri bihurtu zen 1654an. Haren jabetzen artean, Urru\u00f1a, Donibane Lohizune, Pausu, Zokoa eta Ziburuko hainbat mahasti, baso, lur, errota eta etxeak zeuden.\nIndependentzia erlijiosoa lortu ostean, zenbait herri Urru\u00f1atik banatzen joan ziren: 1574an Ziburu banatu zen, 1603an Biriatu eta 1654an Hendaia.\n1790. urtean, Frantziako Iraultzaren ondorioz ezarritako paisaia administratibo berrian, Urru\u00f1a, bere burua, Hendaia eta Biriatu barneratzen zituen kantonamendu baten burua izan zen, Uztaritzeko barrutiaren menekoa.\nNapoleondar Gerretako monumentu izendaturiko lau gotorleku daude (\"Emigranteena\", \"Baioneta\", \"Bortuste\" eta \"Luis XIV.a\"), horietariko bat (\"Luis XIV.a\") udalerriak Biriaturekin duen mugan.\nDemografia.\nXIX. mendearen hasieratik XX. mendearen azkenera 2.000 eta 4.000 biztanleren tartean egon zen Urru\u00f1a, batzuetan gorago eta besteetan beherago. 1960ko harmarkadatik aurrera, ordea, gorokada esanguratsua izan zuen, eta XXI. mendearen bigarren hamarkadarako ia 10.000 biztanleren mailara iritsi zen.\nKultura.\nHizkuntza.\nUrru\u00f1an Kostatar hizkeran mintzatzen da, sartaldeko nafar-lapurteran.\nToponimia.\nIzen zaharra Urrunaga zen. Hurra ematen dituen zuhaitzaren izena hurritz edo hurrondo izaten da, baina toponimian '(h)urrun' gisa azaldu ohi da. Urrunaren lekua 'urrunaga' da toponimian. Geroago g letra, a letra bat galdu ziren eta n letra buzti egin zen. Horrela heltzen da Urru\u00f1a oraingo izenera:\nUrrun + aga \u2192 Urrunaga \u2192 Urruna(g)a \u2192 Urruna(a) \u2192 Urru\u00f1a\nAldizkariak.\nUrru\u00f1a aldizkaria 2021eko maiatzean sortu zuen Urrunaga Elkarteak. Bertan idazten dutenen artean hauek daude: Xerar Urrutia, Ixabel Etxeberria, Joseba Aurkenerena, Joritz Larraza, Odei Barroso, Aimar Karrika, Sustrai Colina, Ttotte Etxebeste. Gehien-gehiena euskaraz. Seihilabetekaria da. \nUrru\u00f1an Bizi Urtero lau aldiz Herriko Etxeak plazaratzen duena. Hastapenetatik frantses hutsez plazaratzen zuten, baina 2020ko negutik, hau da, 67. zenbakitik goiti, den-dena euskaraz eta frantsesez plazaratzen dute. \nGure Herrian Herritarrak mugimendu abertzalearen aldizkaria, luzaz plazaratu zutena. Osora 53 zenbaki. Azkena 2017ko abenduan plazaratu zuten. Euskarazko eta frantsesezko artikuluak tartekatzen ziren.\nElkarteak.\nXaia ostatua kultura-ekitaldiak eskaintzeko leku erreferentziazkoa da. Urte osoan aritzen da. Arrakastatsuenetako bat, euskal kantuen ikastaroa izaten da. Ehun lagun inguru elkartzen dira urritik ekainera, hamabost egunetik behin, euskal kantuak abesteko.\nNeurri txikian baina antzeko ezaugarriak dituen Bilboko Kafe Antzokiarekin konparatu daiteke. Ondarroako Kafe Antzokia, Donostiako Doka ere antzekoak dira, eta gero antzeko beste ekimen batzuk abiatu dira Euskal Herrian zehar.\n2000. urtean, orduko tabernako jabeak ostatua utzi zuenean, hutsunea betetzeko, abertzale batzuek dirua jarri zuten, ostatua haien gain hartzeko. 2002an, kooperatiba bat antolatu zuten ostatua kudeatzeko. Geroago, herriko Bakalau elkarteak bere gain hartu zuen Xaian kultur ekitaldiak antolatzeko ardura: kontzertuak, kantu-afariak, bertso-saioak..."}
{"id": "9188", "revid": "119347", "url": "https://eu.wikipedia.org/wiki?curid=9188", "title": "Hendaia", "text": "Hendaia Lapurdiko bosgarren udalerririk populatuena da, Txingudiren eskuinaldean kokatua, Bidasoa ibaia itsasoratzen den lekuan, Lapurdi Itsasegian. Hendaiako Kantonamenduko herri nagusia da.\nIrun eta Hondarribiarekin batera, Txingudiko metropoli-eremua osatzen du, 90.000 biztanle dituena, Espainiaren eta Frantziaren artean banatua.\nIzena.\nHendaiaren izenaren idazkerak bilakaera hau izan du historian:\nHendaia izenaren jatorri edo etimologiari dagokionez, ez dago argi bere esanahia, nahiz eta hipotesi batek 'handi' eta 'ibaia' hitzetatik datorrela proposatu. Hipotesi hori ez dator bat euskararen barne legeekin (haren arabera, adjektiboa sustantiboaren ondoren doa, alegia: euskaraz, 'ibai handia' behar luke. Halarik ere, inguruko herrietan (Irunen, Lesakan, Hondarribian) badaude Hendaia izenaren antzeko eta agian jatorri bereko toponimoak, hala nola Endara, Endarlatsa (\"Endara latsa\", hau da, Endara erreka), Endaieta, Endaitzueta, Endaranea (Endanea).\nGeografia.\nIpar Euskal Herria eta Hego Euskal Herria nahiz Frantziaren eta Espainiaren arteko mugan dago, Txingudi badiaren mendebaldean eta Bidasoa ibaiaren bokalaren eskuinaldeko ertzean; ibaiaren bestaldean Hondarribia eta Irun daude. Ipar-mendebalde eta mendebaldean, Bizkaiko Golkoa du.\nDiagrama honek Hendaiatik hurbilen dauden herriak erakusten ditu.\n \nAuzoak.\nHendaia udalerria honako auzo hauetan banaturik dago:\nHistoria.\nUdal\u2011armarriko baleak adierazten digu oso aspal\u00addikoa dela Hendaiaren itsasoarekiko lotura. XIV. mendearen hasierako dokumentuetan ageri da, Done Jakue Bidea burutzen zuten erromesen ospitalea aipatzen dute, hotsandiko izenarekin: Santiagoren ezpata gorriaren ospitalea. Erromesen ibilal\u00addia Txingudi inguruan arriskutsua zen, eta askok atsedena eta indarra hartzen zuten. Goi Erdi Aroan sortutako karitate\u2011ospitale horretan. Faisaien uhartea ere ospitalearen jabegoa zen.\nZubernoako otoiztegia oso antzinakoa zen, Lapurdiko zaharrenetakoa kristautasunean. Egungo Irungo Etorbidearen Zubiko iparraldeko buruan kokatzen zen. Hendaia hiri bezala hazten hasi zenean, bertako biztanleek gurtzarako kapera bat egiteko baimena eskatu zuten, Urru\u00f1araino ez joateko. Eliza txikiaren ateburuan Nafarroako Erresuma eta Frantziako Erresumako erregeen armarriak ageri ziren. Berehala eman zioten parrokia\u2011maila, San Bizenteri eskainia. Hala ere, Urru\u00f1ako Urtubia gazteluko jaunari zegokion parrokoa izendatzea.\n1654an hendaiarrek lortu zuten Austriako Ana erregina erregeordeak udal\u2011mailako independentzia ematea, Urru\u00f1aren mendean egon gabe. Halaber, udal\u2011korporazioa hautatzeko eskubidea zuten. Emantzipazioaz gain, Parisko gobernuak udalerriari \u201coparitu\u201d zizkion Bidasoaren erdian zeuden jal\u00adkin\u2011lurrak, gaur egungo Behobia eta Santiago zubien artean zeudenak, orain Irungo udalerrikoak direnak. Hamalau urte beranduago, Luis XIV.a Frantziakoak Hendaiari Bidasoaren ibaiaren erdiko irudizko lerrotik hasita eskuinal\u00addean nabigatzeko eta arrantzan aritzeko eskubidea eman zion.\nHiriaren kokapen estrategikoari erreparatuz, ez da harritzekoa gotorlekuak izatea. Haietako bat Beltzenia ondoko muinoan zegoen, orain I. eta II. mundu gerletako hil\u00addakoen omenezko monumentua dagoen lekuan, Bidasoaren beste aldean pare-parean Hondarribiko gaztelua zeukala; Hendaiako gotorlekuari Gazteluzar deitzen zioten. Beste gotorleku bat Munjinito zen, haren aztarnak Txingudin daude, eta barneal\u00addeko badiaren\nertzean ikus daitezke.\nMugan egoteak Hendaiari arazo larriak ekarri zizkion: suteak, erasoak, tiroketak, eta atsekabea. Aitzitik, XVIII. mendearen\nhasieran, 1.300 biztanlerekin, etengabeko gorakada demografikoa hasi zen Hendaian. Gainera, mugan egoteak aurreko mendetan arazoak ekarri zizkion bezala, aurrerantzean mesede egingo dio eta aberastasun\u2011eragile izango da, batez ere 1864tik aurrera, trenbideak lotu baitzituzten (Madril-Irun-Paris). Lokomotoren kearekin batera, turismoaren hastapenak\ndira, bainu\u2011hartzaileak eta udatiarrak iristen dira, bai Hendaiara bai Lapurdi guztira. Harrezkero, hiribil\u00adduak aurrera\negiten du, ederrago eta zabalago bihurtzen da.\nAntzinako herrigunetik Hondarraitz hondartzara doan bidexka errepide bihurtu zen, ikusmira ederrekoa, eta bi herriguneak lotzen ditu. 1877an Hondarraitzek bazuen bainu\u2011etxola (30 kabina) eta kafetegi\u2011jatetxea. Martinetek, Hendaiarekin maitemindurik, turismoa hiribil\u00adduan diru\u2011iturri izan zitekeela uste zuen. Halaxe izan ere: gaur egun Hendaian hainbat hotel, jatetxe, oporral\u00addietako kolonia eta kanpin daude.\nXX. mendearen hasieran, hainbat eraikin eta instalazio egin zituzten: kasinoa \u2014estilo mudejar hibridoa\u2014, malekoia eta hondartzako paseoa, erlaitzeko errepidea Zibururaino, Haizabia hotela, golfa, eta Bidasoaren ertzean betelana (arrantza\u2011portutik Hondarraitzeko iparraldeko lurmuturreraino).\nBide batez aipa dezagun Pierre de Lancre inkisidore frantziarraren esanetan, 1609an azti eta sorginen bil\u00adtzarra egin zutela Hendaian eta 10.000 partaidetik gora bil\u00addu zirela.\nAktibitate handiko garaia izan zen. Hendaia itsasgizonen, arrantzaleen, kortsarioen eta kontrabandisten herria\nizan da. Ixtebe edo Etienne Pellot de Montvieux, Hendaian jaioa 1765ean, pertsona entzutetsu, ausart eta errespetagarri bezala hartzen dute. Haren curriculumean ageri dira: Santiago de Chile espainiar galeoia \u2014urrea garraiatzen zuena\u2014 abordatzea, ontzi kopuru handia atzitzea, eta kartzelatik hainbat al\u00addiz ihes egitea. Izen-abizen bereko pertsona bat -senidea, seguruenik- ageri da Hendaiako auzapez, 1815-1826 bitartean.\nHendaiak hainbat gerla eta jenden joan-etorri behartuak pairatu ditu mendeetan, esaterako Espainiako Armadak herriari eraso zionean, 1636an, edo Konbentzioaren Gerlaren harira, XVIII. mendearen bukaeran. Espainiako liberalen eta karlisten arteko gerlen ondorioz jende ainhitzek (zibilak, intsumituak, soldadu desertoreak...) hartu zuen aterpe Hendaian eta Lapurdiko beste herrietan, eta gauza bera gertatu zen Espainiak Marokon egindako gerlaren harira, 1920ko hamarkadan eta 1936ko gerraren ondotik, baita ondoko diktadura frankistaren eta diktadura ondoko gatazka politiko-militarraren eraginez ere. I. Mundu Gerlan, ehunka hendaiar eta Hendaian bizileku zuten hainbat gizonezko eraman zituzten Frantziako Armadara, Alemaniako Armadaren kontra borrokatzera.\nBigarren Mundu Gerran Bidasoak oso gertutik sentitu zuen alemanen presentzia eta okupazioa, izan ere, Hendaiako Leku Eder etxean jarri\nzuten nazien komandantzia, eta ibaian ontziralekua. Bokalean bertan alemanen bunker bat agertzen da, pixkanaka ibai\u2011uberkan\nhondoratzen dena. Espainiako Francisco Franco diktadorearen eta Alemania naziko buru Adolf Hitlerrek bilera egin zuten Hendaiako geltokian, 1940an. Urte batzuk geroago, naziek Hendaiako auzapez erradikal sozialista, Leon Lannepouquet atxilotu eta hil zuten.\nHerria.\nHendaiako udalerriaren 8 km2 auzo askotan banatuta daude. Handienak hauek dira: Hendaia Geltokia (\"Hendaye Gare\"), Hendaia Hiri-barnea (\"Hendaye Ville\") eta Hendaia Hondartza (\"Hendaye Plage\"). Gainontzekoak Intzura, Lizardi eta Sopite-Agerria-Erlaitza auzoak dira.\nAntzinako herrigunea parrokia\u2011elizaren inguruan dago. Kanoiek Hendaiako elizari behin baino gehiagotan eraso diote eta 1920an zaharberritu zuten. Oinezkoari bide ematen dio elizak, dorre zuriaren azpian. Elizaren inguruan harrizko gurutzadura bat dago, haren oinarri bitxian eguzkia eta lau izar ageri dira. Barrual\u00addeak ezustean harrapatzen gaitu, eta ederki egindako\nirudiak erakusten dizkigu. Haietako batzuk Gipuzkoako elizetatik ekarriak dira. Tailuak eta olioak ere ikusiko ditugu, XVI. eta XVII. mendekoak. Alboko al\u00addare batean kristo bikain bat gurtzen dute, erromaniko berantiarra. Halaber, Erdi Aroko bataiontzia eta lauburua duen hilobi\u2011harria ikus ditzakegu.\nBrontzezko eskultura\u2011mul\u00adtzoa aurkituko dugu: Gerra Handian hildakoei monumentua. Ducuing da egilea, eta adierazpen\naberkoi horien kaskarkeriatik al\u00addentzen da. Eskultura\u2011mul\u00adtzoak ondo zaindutako lorategia du inguruan, eta bistak egundokoak dira.\nDemografia.\nXIX. mendean ehunka lagun gutxi batzuk osatutako herrixka zen Hendaia. 1860ko hamarkadatik aurrera hazten hasi zen, eta mendearen bukaeran 3.000 pertsonen langa gainditu zuen. XX. mendean eta XXI. mendearen hasieran hazkundeak ez zuen etenik izan. 1980ko hamarkadan 10.000 biztanle zituen, eta 2013rako ia 17.000 zituen, tamainaz Lapurdiko laugarren gunerik populatuena bihurtuz.\nEkonomia.\nErrentak eta okupazioa.\n2007an lan egiteko adina zuten pertsonak 9.095 ziren; horien artean, 6.581 aktiboak ziren eta 2.514 inaktiboak ziren. 6.581 pertsona aktiboetatik 5.840 lanean zebiltzan (3.094 gizon eta 2.746 emakume) eta 741 langabezian zeuden (305 gizon eta 436 emakume). 2.514 pertsona inaktiboetatik 705 erretiraturik zeuden, 621 ikasten ari ziren eta 1.188 \"bestelako inaktibo\" gisa sailkaturik zeuden.\nDiru sarrerak.\n2009an Hendaia udalerrian 6.732 unitate fiskal zeuden, 14.395 pertsonak osaturik. Pertsona bakoitzeko diru-sarrera fiskalaren mediana urteko 18.072 euro zen.\nEkonomia jarduerak.\nHaren kokapen estrategikoarekin bat doa: turismoa (kirol-portua, hotelak eta bigarren bizileku ugari), garraio-zerbitzuak eta industria (kontserbak, metal-industria eta oinetako eta jantzien industria) dira udalerriko jarduera nagusiak.\n2007an zeuden 911 komertzioetatik, 2 erauzte enpresak ziren, 16 janari enpresak ziren, 3 material elektrikoaren fabrikazioko enpresak ziren, 47 bestelako produktu industrialen fabrikazioko enpresak ziren, 92 eraikuntza enpresak ziren, 178 ibilgailuen saltze eta konpontze enpresak ziren, 52 garraio enpresak ziren, 91 ostalaritza eta jatetxe enpresak ziren, 13 informazio eta komunikazio enpresak ziren, 38 finantziazio enpresak ziren, 129 higiezinen enpresak ziren, 90 zerbitzu enpresak ziren, 113 administrazio publikoko enpresak ziren eta 47 \u00abbeste zerbitzu jarduera batzuk\u00bb multzoan sailkatutako enpresak ziren.\n2009an zeuden norbanakoentzako 235 zerbitzu publikoetatik, 1 poliziaren kaserna zen, 1 Jendarmeriaren bulego, 2 lanbide bulego, 1 Ogasun Publikoaren administrazio bulegoa, 3 posta bulegoak, 15 banku bulegoak, 18 ibilgailuen konpontzeko eta nekazaritza tresnetako lantokiak, 2 ibilgailuen ikuskaritza teknikoko lekuak, 1 ibilgailuen alokairu bulegoa, 2 autoeskolak, 17 igeltseroak, 20 margolariak, 10 zurginak, 10 iturginak, 8 argiketariak, 6 eraikuntza enpresak, 19 ile apaindegiak, 2 albaitariak, 3 aldi baterako lan enpresak, 54 jatetxeak, 38 higiezinen agentziak, 3 tintoreriak eta 2 apaindegiak.\n2009an zeuden 76 establezimendu komertzialetatik, 1 hipermerkatu zen; 2, supermerkatuak; 4, brikolaje denda handiak; 5, 120 m2 baino gutxiagoko dendak; 10, okindegiak; 4, harategiak; 2, arraindegiak; 7, liburu-dendak; 15, arropa dendak; 1, etxerako tresna denda; 4, zapata-dendak; 4, elektrotresna dendak; 1, altzari denda; 13, kirol-dendak; 1, lur eta paretak apaintzeko denda; eta 2, lore-dendak ziren.\n2000. urtean, Hendaia udalerrian 13 nekazaritza-ustiategi zeuden.\nPortua.\nHendaiak badu berezko portu bat, herrigunetik mendebaldera jaisten den Portu karrikaren buruan, itsas hegian: Kaneta portua. Herriko arrantzaleek mendetan baliatu dute hura. \nAldiz, Hendaian turismoak hartu duen indarraren epelean, beste portu bat eraiki zen Zokoburu konplexuan: Hendaiako kirol-portua. Bidasoa ibaiaren eskuinaldeko bokalean eta Txingudi badiaren bihurgune eguzkitsu batean dago, Hondarribia udalerriaren parean.\nHezkuntza eta osasun ekipamenduak.\nOsasun ekipamenduei dagokienez, 2009an iraupen erdiko (jarraipen eta errehabilitazio) tratamenduetarako 3 ospitale, 2 osasun-zentro, 5 botika eta anbulantzia bat zeuden.\nHezkuntza ekipamenduez den bezainbatean, 2009an 5 haur-eskola zeuden, lehen hezkuntzako 7 eskola, Bigarren Hezkuntzako 2 ikastetxe, lizeo teknologiko bat, eta goi-mailako hezkuntza ez unibertsitarioko osasun-heziketako ikastetxe bat. Bigarren Hezkuntzako ikastetxeetan 612 ikasle zeuden, eta lizeo teknologikoan 239.\nHendaiako Itsas Ospitaleak, Laguntza Publikoa - Parisko ospitaleak sarearen barnean dagoena, Hendaian du egoitza.\nEuskara.\nGaur egun ikastola eta bertso-eskola bana ditu Hendaiak. Hendaiako euskara nafar-lapurteran kokatzen da, zehatzago esanda, sartaldeko azpieuskalkian dagokion Kostatar euskara da bertakoa. 2010ean, herritarren % 8,55 zen euskalduna.\nHerri eta hiri senidetuak.\nHendaia ondorengo herri eta hiriekin senidetuta dago:"}
{"id": "9189", "revid": "137486", "url": "https://eu.wikipedia.org/wiki?curid=9189", "title": "Biriatu", "text": "Biriatu Lapurdiko hego-mendebaldeko udalerria da, Lapurdi Itsasegian kokaturik dagoena.\nGeografia.\nBidasoa ibaia herriaren ezkerraldetik igarotzen da.\nUdalerri mugakideak.\nMugak ditu Euskal Herriko beste bi administraziorekin: EAErekin (Irun) eta Nafarroa Garaiarekin (Bera). Izatez, Biriatuk ondorengo udalerriekin du muga:\nAuzoak.\nAuzo nagusiak Biriatu, Garlatz eta Erramuntegia dira.\nHistoria.\n1305. urtean Biriatu Zubernoako prior etxearen mende zegoen.\nAro Modernoan Urru\u00f1aren esku gelditu zen Biriatu 1603. urtera arte. Lapurdiko biltzarrean ez zuen behin ere auzapezik izan Urru\u00f1a herriaren mende izan zelako.\n1836. urtean Biriatu udalerri bihurtu zen.\nEkonomia.\nLangile gehienak inguruko herrietako industrietara joan ohi dira. Bertako ekonomia jarduera nagusia nekazaritza da.\nDemografia.\n1880ko hamarkadan 550 biztanle inguruko populazioa zuen Biriatuk. Hurrengo hamarkadetan beheranzko joera txikia izan zuen biztanleriak, baina XX. mendearen erdialdetik aurrera hazkunde esanguratsua izan zuen. XXI. mendearen hasieran 1.000 biztanleen maila gainditu zuen.\nEuskara.\nBiriatuko euskara nafar-lapurteran kokatzen da, zehatzago esanda, sartaldeko azpieuskalkiari dagokion Kostatar euskara da bertakoa. 2010ean, herritarren %\u00a08,55 zen euskaldunak. Euskara nafarra eta erdialdekoa bezala, nafar-lapurtarra ere bereizgarri gutxikoa da. Egiturari dagokionez, gaur egun batasun eta berdintasun handiko agertzen zaigu, baina hori, gehienbat, azken hamarkadotako bilakaeraren ondorioa da. Lapurdiko eta Nafarroa Behereko euskararen arteko aldea txikia dela esan daiteke, eta horregatik multzo berean biltzen ditu Koldo Zuazok. Multzo honen azpian bi azpieuskalki bereiz daitezke: Sartaldekoa (itsasbazterrean hasi eta Ahetze, Senpere eta Ainhoa bitartekoa hartzen duena) eta Sortaldekoa (Nafarroa Behere osoa eta Lapurdiko ekialdea hartzen duena, zehatzago, Aturrialdeko eta Hazparneko eskualdeak). Azpieuskalki horien artean bada, dena dela, tarteko eremu bat, Uztaritze inguruko hizkerek osatzen dutena. Halakoetan gertatu ohi denez, bateko eta besteko berrikuntzak jaso ditu alderdi horrek, baina, aldiz, ez dauka bertan sortutako bereizgarri askorik. Azpieuskalki bi horietaz gainera, nortasun beteko hizkera bi egon dira, eta gaur egun ere oraindik nola edo hala badira: Amikuztarra (Nafarroa Behereko gainerako hizkeretatik zerbait bereizita eta Zuberoakotik gertu egon da) eta Kostatarra (Lapurdiko itsasbazterrean mintzatu da eta eskualde horretako bizilagunek hartu-eman estua eduki dute Gipuzkoako eta Nafarroako auzoekin)."}
{"id": "9190", "revid": "336", "url": "https://eu.wikipedia.org/wiki?curid=9190", "title": "Hiriburuko kantonamendua", "text": "Hiriburuko kantonamendua Lapurdiko administrazio zatiketa edo eskualde bat da, hiriburutzat Hiriburu duena. Lapurdi iparraldean dago. 71\u00a0km\u00b2 eta 15.725 biztanle ditu, bost udalerritan banatuta.\nUdalerriak.\nKantonamendua 1982an antolatu zuten."}
{"id": "9191", "revid": "512", "url": "https://eu.wikipedia.org/wiki?curid=9191", "title": "Hiriburu (Lapurdi)", "text": "Hiriburu Lapurdiko iparraldeko udalerri bat da, eta Lapurdi Beherekoa.\nGeografia.\nIngurune naturala.\nHillans erreka udalerriko lurretatik igarotzen da.\nHistoria.\nJean Duvergier de Haurannek, geroago Saint-Cyraneko priore izango zenak, Cornelius Jansenekin batera Hiriburun landu zuen jansenismoaren doktrina.\n1813ko abenduaren 13an, Hiriburuko inguruetan Soult mariskalaren eta Wellintongo dukearen tropen arteko gudua izan zen, Gerra Napoleonikoen barruan..\nDemografia.\nXIX. mendearen hasieran 500 biztanleko herrixka bat zen Mugerre. Mende horretan zehar hazkunde txikia izan zuen eta 900 biztanle izatera iritsi zen. XX. mendearen hasieran, berriz, biztanleak gutxi batzuk galdu zituen. Hala ere, 1960ko harmarkadan 1.000 biztanleen maila gainditu eta hazkunde nabarmena izan zuen ondoren, XXI. mendearen hasieran 4.000 biztanletik gora kokatu arte.\nKultura.\nErrobiko joaldunak taldea Hiriburun dago kokatuta. \nEuskararen erabilera.\n2010ean egindako inkesta baten arabera biztanleen %8,93 euskalduna zen. Euskararen erabilera, berriz, %0,45 zen."}
{"id": "9192", "revid": "119347", "url": "https://eu.wikipedia.org/wiki?curid=9192", "title": "Lehuntze", "text": "Lehuntze Lapurdiko iparraldeko udalerri bat da, Lapurdi Beherekoa.\nGeografia.\nIngurune naturala.\nAturri ibaiak udalerria iparraldetik mugatzen du. Aturrik berak uharte bat sortzen du udalerri honetan, gaur egun Lehuntzeko uhartea deitzen dena; uhartea sortzen duen Aturriren adarrak l'Aigu\u00e8ta du izen. Kondistegi errekak, Ardanabia ibaiaren ibaiadar batek, udalerriaren hegoaldea zeharkatzen du.\nUdalerrian altuerak oso apalak dira: Aturriren ibarra itsasoaren mailan dago eta punturik altuena 97 metroko muinotxo bat da, Mugerrerekiko mugatik hurbil. Herri-barnea 70 bat metrotan dago.\nUdalerri mugakideak.\nAturriren hegoaldeko auzokide lapurtarrak:\nAturriz bestaldera, mendebaldetik ekialdera:\nHerri-elkargoak.\nLehuntze zenbait herri-elkargoren kidea da, haien artean:\nHistoria.\nUdalerri honetan Nabasia izeneko aztarnategia (musteriar eta aurignaciar garaikoa) dago.\nLehuntzeren historiaren leku nagusia Premontretarrak kongregazio katolikoaren abadetxea da, 1227an eraikia, gaur egun parrokia-eliza dena.\nDemografia.\nHerri txikia zen Lehuntze XIX. mendean, 600 biztanle ingurukoa. Ez zuen hazkunde nabarmenik izan 1960ko hamarkadara arte; orduan hasi zen populazioa emendatzen, Baionaren inguruko udalerri guztietan bezala, eta bilakaera horrek aurrera segitu zuen XXI. mendearen hasieran, 2.000 biztanleen maila gaindituta.\nPolitika.\nAlkateak.\n2008an alkatetza eskuratu zuen Gillemotonia \"R\u00e9ussir Lahonce-Lehuntze hobetu\" izaneko zerrendaren burua izan zen; ordura arteko Fran\u00e7ois Bioy auzapezarenari irabazi zion.\nAzpiegiturak.\nErrepideak.\nUdalerria departamendu mailako errepide hauek zeharkatzen dute:\nGarraiobideak.\nGaur egun desagertu diren bi garraio-motak azpimarra daitezke:\nKultura.\nHezkuntza.\nHerrian Ama Eskola eta Lehen Hezkuntzako eskola publikoa dago; 2009-2010 ikasturtean 195 ikasle zituen eta adar elebiduna ere badu.\nElkarteak.\nLehuntzen elkarte ugari dago; denak \"Entente lahon\u00e7ais\" delakoan biltzen dira. Haietako batzuk:\nIgandero antolatzen den merkatua ere azpimarratzekoa da."}
{"id": "9193", "revid": "154926", "url": "https://eu.wikipedia.org/wiki?curid=9193", "title": "Milafranga", "text": "Milafranga Lapurdiko erdialdeko udalerri bat da, Hiriburuko kantonamendukoa.\nIzena.\n\"Milafranga\" izena gaskoizko \"bi\u00e8la franca\"tik (herri frankoa) dator. Herriaren lehenagoko izena \"Bazter\" zen (1200. urtean \"Baster\" idatzia).\nGeografia.\nErrobi ibaiak udalerria gurutzatzen du\nHistoria.\nAntzinean Saint-Martin de Basters izeneko parrokia, elizaren lurrak izan ziren XI. menderarte, Baionako apezpikuak elizbarrutiko lurralde franko egin zuen arte (hortik izena). Kondairaren arabera 1343ko abuztuaren 24an (herriko jaietan), Baionako auzapezak, bost noble lapurtar atxilotzeko agindua eman zuen eta Errobi ibaiaren gaineko zubi batean (Miotz gazteluaren ondoan zegoena) lotzeko agindua eman ere, marearen igoerarekin batera ito egin zirelarik.\nHiribururekin batua izan zen Frantziako iraultzan eta udalerri berriak \"Tricolore\" izena hartu zuen 1794 eta 1795 urteen artean. Wellington jeneralaren eta Soult mariskalaren arteko bataila napoleonikoen eszenatoki ere izan zen (Errobiko eta Hiriburuko batailetan hain zuzen ere).\nBehereharta auzunea izan zen herriko gune ekonomiko garrantzitsuenetarikoa, ibai-portu eta zapatagintza zonalde garrantzitsuekin.\nPolitika.\nIngurumen-politika.\n2020ko Herriko Etxeko hauteskundeetan, gehiengoa lortu zuen zerrendak Biziren metamorfosi ekologikoaren aldeko Ituna sinatu zuen, azken honekin sinatzaileek mugikortasunaren, elikaduraren, etxebizitzaren, energiaren eta tokiko eta zirkularra den ekonomiaren arloko trantsizioaren alde jarduteko engaiamendua hartzen dute. 2021eko jarraipen-txostenaren ondotik, Herriko Etxeari 4tik 0,5eko metamorfosi puntuazioa eman zitzaion eta 2023ko kargualdi-erdiko txostenean, puntuazioa 4tik 0,8koa\u00a0 izan zen.\nKultura.\nEuskara.\nMilafrangako euskara erdiguneko nafar-lapurterari dagokio, zehatzago esanda, Uztaritze inguruko hizkera da bertakoa.\nEraikin nagusiak.\nEraikin erlijiosoak.\nSan Bartolome eliza XVII. mendekoa da, eta ezaugarri garrantzitsu gisa erretaula edota 1632ko data duten galeriak aipa daitezke.\nElizaren ondoan dagoen kanposantuan honako hilarriak topa daitezke:"}
{"id": "9194", "revid": "119347", "url": "https://eu.wikipedia.org/wiki?curid=9194", "title": "Mugerre", "text": "Mugerre Lapurdiko iparraldeko udalerri bat da, Lapurdi Beherea eskualdekoa.\nGeografia.\nIngurune naturala.\nAturri ibaiak zeharkatzen du udalerria, baita bertara isurtzen den Ardanabia errekak ere.\nAuzoak.\nMugerreko herriko etxearen arabera, herria 3 auzotan banatuta dago:\nHistoria.\n1790. urtean, paisaia administratiboaren aldaketarekin batera, Mugerre kantonamendu bateko buru izan zen, Uztaritzeko barrutiaren menekoa, Lehuntze, Mugerre, Hiriburu eta Urketa udalerriak bere barne hartzen zituena.\n1813ko abenduaren 9an, Mugerreko muinoak Soult mariskalaren eta Wellington dukearen arteko borroken eszenatokia izan zen, gerra napoleonikoen barruan.\n1946ko abenduaren 21ean \"Radio Euskadi\" bertatik emititzen hasi zen.\nDemografia.\nXIX. mendearen hasieratik XX. mendearen erdialdera 1.000-1.300 biztanleen tamaina izan zuen Mugerrek. 1960ko hamarkadatik aurrera, ordea, hazkunde nabarmena izan zuen, eta XXI. mendearen bigarren hamarkadan 5.000 biztanle izatera iritsi zen.\nKultura.\nEuskara.\nUztaritze inguruko hizkera mintzatzen da Mugerren, nafar-lapurtarraren aldaera."}
{"id": "9195", "revid": "119347", "url": "https://eu.wikipedia.org/wiki?curid=9195", "title": "Urketa", "text": "Urketa Lapurdiko udalerria da. Hiriburuko Kantonamenduan dago kokatua.\nGeografia.\nUrketa Aturri ibaiaren ertzean dago, Lapurdiren iparraldean. Udalerritik Aturriren adarra den Ardanabia igarotzen da, eta azken honen adarrak diren Kondistegi eta Ur Handia. Herria itsas mailaren gainetik 50 metrora dago.\nHistoria.\nUrketa toponimoa hainbat formatan agertu da XI. mendetik aurrera: Auricocta (1083), Orcuit (1120), Auricocto (1170), Auricoctus, Orquuit, Sanctus-Stephanus de Auricocta eta Orcuit, Orquet, Orcuit eta Orquieta (1249).\n1097. urtean Baionako elizbarrutiko elizgizona zen Guilhem izeneko batek, itxuraz Urketako jaunaren semea zenak, Saint-Etienne d'Urcuit lekuko detxemen zati bat eskaini zuen kalonje gisa botoak esan zituenean.\n1283-1293 urteetan Urketako basoetako egurra erosi zuen Baionak bere ontzioletan erabiltzeko.\nFrantziako Iraultzan herriari izena aldatu eta Laurier izena jarri zioten. Napoleondar Gerretan Frantziako armadari laguntzeko janari konfiskatzea burutu zen herrian, 1813ko azaroaren 16an.\nDemografia.\nXIX. mendearen lehen erdialdean 1.000 biztanle izatera iritsi zen Urketa, baina ondoren beherako joera hartu zuen populazioak. 1950eko hamarkadan 700 biztanle ingururekin behea jo ondoren, hazkunde nabarmena izan zuen ordutik, eta XXI. mendearen lehen hamarkadan 2.000 biztanleen kopurua gainditu zuen.\nKultura.\nHezkuntza.\nLehen hezkuntzako eskola du Urketak.\nJaiak.\nHeriko jaiak Mendekostean eta abuztuko lehen igandean ospatzen dira."}
{"id": "9196", "revid": "336", "url": "https://eu.wikipedia.org/wiki?curid=9196", "title": "Bastidako kantonamendua", "text": "Bastidako kantonamendua Lapurdi eta Nafarroa Behereko administrazio zatiketa edo eskualde bat da, hiriburu Bastida duena. Kantonamenduak 115\u00a0km\u00b2 ditu, eta 5311 biztanle, bost udalerritan banatuta: bi Lapurdin, eta hiru Nafarroa Beherean."}
{"id": "9197", "revid": "448", "url": "https://eu.wikipedia.org/wiki?curid=9197", "title": "Ahurti", "text": "Ahurti Lapurdiko iparraldean, barnealdean dagoen udalerri bat da, Lapurdi Ekialdea eskualdekoa.\nGeografia.\nIngurune naturala.\nArhan ibaia udalerriko lurretan isurtzen da Aturrira. Lehenengora isurtzen diren hiru erreka ere igarotzen dira udalerritik: Marmareko erreka, Lartasoko erreka eta Eiherazarko erreka.\nUdalerri mugakideak.\nUdalerria Landekin da mugakidea iparraldean.\nHistoria.\nAhurtiko ibai portuak garrantzi historiko handia izan zuen Aturri ibaian zehar ondasunak garraiatzerako orduan; izan ere, 1199-1200ean Nafarroak itsas irteera galdu zuenean, Ahurti bilakatu zen Nafarroaren portu nagusi Aturrin behera Baionara gabarretan salgaiak garraiatzeko.\nAgramondarren dukerriaren meneko jaurerria izan bazen ere, azkenik, XVIII. mendean Lapurdin sartu zen. XIX. mendeko bigarren erdialdean fraide beneditarrek eraiki zuten Belokeko komentua, historikoki garrantzia eduki izan duena iheslarien babeslekua izan baitzen Espainiako Gerra Zibilaren ostean bai eta naziek okupatutako Frantzian ere.\nEkonomia.\nUdalerriko ekonomiaren oinarria laborantza da."}
{"id": "9198", "revid": "8940040", "url": "https://eu.wikipedia.org/wiki?curid=9198", "title": "Beskoitze", "text": "Beskoitze Lapurdiko ipar-ekialdeko udalerri bat da, Lapurdi Ekialdea eskualdekoa.\nGeografia.\nIngurune naturala.\nArdanabia ibaia udalerritik igarotzen da, bertara isurtzen den Ur Handia errekarekin batera. Haranaren ibaiadar Marmareko errekak ere udalerria zeharkatzen du.\nEkonomia.\nHerriko ekonomia laborantzan oinarriturik dago. Dena dela, historian zehar, lanean gatzagak izan ditu (hortik Urgazieta auzoaren izena) eta 1953 arte, Biarrizko bainuetxea ur gaziz hornitzen zuen, 20 kilometroko luzerako lurrazpiko kanalizazioei esker. Era horretan, itsasoko urarekin alderatuta, bainuetxean hamar aldiz gaziagoa zen ura erabil zitekeen.\nKultura.\nEuskara.\nBeskoitzeko berezko hizkera du, nafar-lapurtarraren aldaera dena."}
{"id": "9199", "revid": "336", "url": "https://eu.wikipedia.org/wiki?curid=9199", "title": "Hazparneko kantonamendua", "text": "Hazparneko kantonamendua Lapurdiko administrazio zatiketa edo eskualde bat da, Lapurdiko ekialdean kokatua, hiriburu Hazparne duena. 77\u00a0km\u00b2 ditu, eta 5.477 biztanle, zazpi udalerritan banatuta. Udalerri horietatik lau Lapurdin dira, eta beste hirurak Nafarroa Beherean.\nOrdezkarien zerrenda.\nPiarres Broussain euskaltzaina kantonamenduko kontseilari nagusia izan zen 1919etik 1920an supituan hil zen arte."}
{"id": "9200", "revid": "23317", "url": "https://eu.wikipedia.org/wiki?curid=9200", "title": "Hazparne", "text": "Hazparne (goi-nafarreraz: \"Azparren\") Lapurdi Ekialdeko udalerri bat da, azalerari dagokionez Lapurdi osoko zabalena. Hazparneko kantonamenduko herri nagusia da.\nIzena.\nIzenak bilakaera hau izan du, historian: *\"Ahaitz-barren(a)\" &gt; *\"Ahaizparren(a)\" (\"Ahezbarrene\" 1247, \"Ayzparrena\" 1264, \"Ahezparren\" 1265).\nGeografia.\nIngurune naturala.\nHazketako erreka igarotzen da udalerriaren hegoaldetik.\nHistoria.\nHistoriaurretik ezagutzen dira jende aztarnak Hazparneko aldean. Hazparneko elizako aldare nagusian III. mendeko estela erromatarra dago, Novenpopulania Akitania erromatar probintziaren sorrera markatzen duena, \"Verus\" delako batek eskerrak ematen dizkiolarik bertako jainko bati lurraldea Galiatik bereizi zelako. Bertako idazkunak honela dio latinez:\nAzken urteotan erromatar kanpamendu baten aztarnak aurkitu dira Hazparnen.\nHerriaren lehen aipamena Erdi Arokoa da, 1247koa hain zuzen, \"Ahaizparrena\" Donejakue bideko geraleku gisa aipatzen duena, Zalduzahar (1125) eta Zalduberri (1310) gazteluek babestua. XIII. mendetik aurrera garrantzi handia izan zuen larrugintzak Hazparnen. XVIII. mendean 100.000 idi, behi eta ahari larruki inportatzen ziren bertara Ipar Amerikatik eta Ingalaterratik, eta ondu ostean Herbehereetara, Espainiara eta Europako iparraldeko herrietara esportatzen ziren. 1718. urtean 4.200 biztanle zituen Hazparneko herriak, eta egun baino askoz ere herri garrantzitsuagoa zen. XVIII. mendearen erdialdean hasi ziren hazpandarrak zapatagintza. Laurehun langiletik gora aritzen ziren garai hartan larrua ontzeko lanetan. 1784. urtean, Baionako portua eta Errobi ibaiaren ezkerraldea eremu franko egin zuten eta zerga bereziak ezarri zizkioten Hazparneko industriari, eremu hartatik kanpo baitzegoen. Hazparneko emakumeak neurri horien aurka matxinatu ziren, baina zapalkuntza latza izan zuten. Zapatagintzari loturiko industriak gaur arte iraun du, nahiz eta 1965-1967 urteetan desagertzear izan zen.\nDemografia.\nHazparneren biztanleriak ez du gora-behera handirik izan XIX. mendearen hasieratik. Mende horren hasieran 4.000 biztanle zituen, eta XX. mendearen hasierarako 5.700 biztanlera iritsi zen, baina gero, mende osoan zehar, 5.500 biztanleren bueltan egon zen. XXI. mendearen lehen hamarkadan, berriz, igoera txiki bat izan eta 6.000 biztanleen maila gainditu zuen lehen aldiz.\nEkonomia.\nHerriko ekonomia jarduera nagusiak industria (zapatagintza, ehungintza, eraikuntza) eta laborantza (bazkarako landareak, artzaintza) dira. Dena den zerbitzuek ere badute garrantzia, Nekazaritza Ikerketarako Zentroa eta udatiarrentzako azpiegitura izanik hirugarren sektoreko osagai nabarmenenak.\nKultura.\nEuskara.\nMendebaldeko nafar-lapurtarra herriko berezko hizkuntza da, Beskoitzeko euskara. Euskara nafarra eta erdialdekoa bezala, nafar-lapurtarra ere bereizgarri gutxikoa da. Egiturari dagokionez, egun batasun eta berdintasun handiko ageri da, baina hori, gehienbat, azken hamarkadotako bilakaeraren ondorioa da. Lapurdiko eta Nafarroa Behereko euskararen arteko aldea txikia denez, horregatik multzo berean bildu ditu Zuazok. Multzo horren azpian bi azpieuskalki bereiz daitezke: Sartaldekoa (itsasbazterrean hasi eta Ahetze, Senpere eta Ainhoa bitartekoa hartzen duena) eta Sortaldekoa (Nafarroa Behere osoa eta Lapurdiko ekialdea hartzen duena, zehatzago, Aturrialdeko eta Hazparneko eskualdeak). Azpieuskalki horien artean bada, dena den, tarteko eremu bat, Uztaritze inguruko hizkerek osatua. Halakoetan gertatu ohi denez, bateko eta besteko berrikuntzak jaso ditu alderdi horrek, baina ez du bertan sortutako bereizgarri askorik. Bi azpieuskalki horietaz gainera, nortasun beteko bi hizkera egon dira, eta egun ere oraindik nola edo hala badira: amikuztarra (Nafarroa Behereko gainerako hizkeretatik zerbait bereizita eta Zuberoakotik gertu dena) eta kostatarra (Lapurdiko itsasbazterrean mintzatu da eta eskualde horretako bizilagunek harreman estua izan dute Gipuzkoako eta Nafarroako euskaldunekin. 2010ean, herriko biztanleen % 20,62 euskaldunak ziren.\nMusika.\nMister Saguak 1990. hamarkadako rock taldea izan zen Ives eta Pantxix Bidart anaiek sortu zutena. Pantxix Bidartek musika munduan jarraitzen du. Best hainbat taldetan ere hartu du parte, Elaudi eta Behi Bideko Andere Xuriak taldetan esate baterako. \nAggressive agricultor hardcore taldea da."}
{"id": "9201", "revid": "56334", "url": "https://eu.wikipedia.org/wiki?curid=9201", "title": "Lekorne", "text": "Lekorne Lapurdiko ekialdeko udalerri bat da, eta Lapurdi Ekialdea eskualdearen hegoaldekoa, Nafarroa Beherearekiko mugan kokatua.\nGeografia.\nIngurune naturala.\nHarana ibaiak Lekorne zeharkatzen du.\nDemografia.\nXIX. mendearen lehen erdialdean 1.600 biztanle izatera iritsi zen Lekorne. Ondorengo hamarkadetan, ordea, populazioaren beherakada etengabea gertatu zen eta XX. mendearen bukaeran 700 inguru besterik ez ziren lekornetarrak. XXI. mendearen lehen hamarkadan joera aldatu eta pixka bat hasi zen herria."}
{"id": "9202", "revid": "75584", "url": "https://eu.wikipedia.org/wiki?curid=9202", "title": "Lekuine", "text": "Lekuine Lapurdiko udalerria da, Lapurdi Ekialdean kokaturik dagoena. Kilometro karratu pasatxoko azalerarekin, Euskal Herriko udalerririk txikiena da, azalerari begiratuz gero. Populazioari dagokionez, Lapurdiko udalerri txikienetakoa izan da beti.\nDemografia.\nLekuine Lapurdiko udalerri txikienetakoa da populazioari dagokionez. XIX. mendearen erdialdean 300 biztanle izatera iritsi zen, baina hurrengo hamarkadetan biztanleen galera nabarmena izan zuen eta 1946an 153 besterik ez ziren lekuindarrak. Handik aurrera, populazioaren joera aldatu eta hazkunde txiki bat hasi zen. XXI. mendearen hasieran berriro 300 lagunen maila gainditu zuen."}
{"id": "9203", "revid": "56334", "url": "https://eu.wikipedia.org/wiki?curid=9203", "title": "Makea", "text": "Makea Lapurdiko udalerria da, Lapurdi Ekialdean dagoena.\nIzena.\n\"Makea\" izena, \"Makaiaga\" izen zaharraren sinplifikazioa da.\nHistoria.\nAntzinako Erregimenean, Makeako bizkonderria Nafarroako Erresumaren menekoa zen.\n1790ean, paisaia administratiboaren aldaketarekin batera, Makea, Makea, Lekorne eta Luhuso bere barnean hartzen zituen kantonamendu baten buru izan zen, Uztaritzeko barrutiaren barnean zegoena.\nEkonomia.\nUdalerriko ekonomiaren oinarria laborantza da. \"Onetik\" kooperatibak \"Le Bleu des Basques\" izeneko ardi gazta ekoizten du.\nDemografia.\nLapurdiko udalerri txikienetako bat da. XIX. mendearen hasieran, 800 biztanle zituen, baina beheranzko joera izan zuen populazioak ordutik ia bi mendez, eta 1980ko hamarkadan 400 inguru besterik ez ziren. XXI. mendearen hasieran, biztanleriak pixka bat gorantz egin zuen .\nKultura.\nEuskara.\nMakeako euskara Sortaldeko nafar-laputera da: zehatzago esanda, Beskoitzeko euskara da. Euskara nafarra eta erdialdekoa bezala, nafar-lapurtarra ere bereizgarri gutxikoa da. Egiturari dagokionez, gaur egun batasun eta berdintasun handiko agertzen zaigu, baina hori, gehienbat, azken hamarkadotako bilakaeraren ondorioa da. Lapurdiko eta Nafarroa Behereko euskararen arteko aldea txikia dela esan daiteke, eta horregatik multzo berean biltzen ditu Koldo Zuazok. \nMultzo horren azpian bi azpieuskalki bereiz daitezke: Sartaldekoa (itsasbazterrean hasi eta Ahetze, Senpere eta Ainhoa bitartekoa hartzen duena) eta Sortaldekoa (Nafarroa Behere osoa eta Lapurdiko ekialdea hartzen duena, zehatzago, Aturrialdeko eta Hazparneko eskualdeak). \nAzpieuskalki horien artean bada, dena dela, tarteko eremu bat, Uztaritze inguruko hizkerek osatzen dutena. Halakoetan gertatu ohi denez, bateko eta besteko berrikuntzak jaso ditu alderdi horrek, baina, aldiz, ez dauka bertan sortutako bereizgarri askorik. Azpieuskalki bi horietaz gainera, nortasun beteko hizkera bi egon dira, eta gaur egun ere oraindik nola edo hala badira: Amikuztarra (Nafarroa Behereko gainerako hizkeretatik zerbait bereizita eta Zuberoakotik gertu egon da) eta Kostatarra (Lapurdiko itsasbazterrean mintzatu da eta eskualde horretako bizilagunek hartu-eman estua eduki dute Gipuzkoako eta Nafarroako auzoekin).\nOndasun nabarmenak.\nAztarna protohistorikoak aurki daitezke udalerriko lurretan, 1980. urtetik monumentu izendatuak."}
{"id": "9204", "revid": "105290", "url": "https://eu.wikipedia.org/wiki?curid=9204", "title": "Baionako kantonamendua", "text": "Baionako kantonamendua Lapurdiko banaketa administratibo edo eskualdea da. 27.68\u00a0km\u00b2-ko azalera eta 47.085 biztanle ditu 2 udalerritan banatuta, BAB eskualdean.\nHistoria.\nLehen Baionak bi kantonamenduei ematen zien izena :\n1973an kantonamenduen lehen berrantolaketa egin zen :\n1982an beste antolaketa batek gaur egungo kantonamenduak osatu zituen :"}
{"id": "9205", "revid": "95857", "url": "https://eu.wikipedia.org/wiki?curid=9205", "title": "Bokale (Lapurdi)", "text": "Bokale \u2014batzuetan Bokale Berria deitua\u2014 Lapurdiko ipar-mendebaldeko eta Gaskoiniako hego-mendebaldeko udalerri bat da. Baiona-Angelu-Biarritz gune metropolitarrean dago.\nIzena.\n1578an Aturri ibaiari aho berria egin zitzaion Baiona aldetik; harrezkero, itsasoratu baino lehen iparralderantz jo beharrean Tarnoseko beheko auzoetatik zuzen joko du. Hori dela eta, gaskoiz \"lo Bocau Nau\" (\u00abBokale Berria\u00bb) deituko diote itsasoratze-gune berriari (1856tik udalerri independente bihurtuko dena Tarnosetik bananduta) eta urak Atlantikora isuritzeko lehengo lekuak, ordea, lo Bocau Vielh izena hartuko du, \"Bokale zaharra\": egun Bokale Zaharra izenpean hainbeste euskaldunek ezagutzen duten Landetako opor-lekua hain zuzen.\nGeografia.\nHiriko auzoak.\nBokaleko herriko etxearen arabera, hiria 9 auzotan banatuta dago:\nDemografia.\nBaionaren iparraldean izanik, Bokale herri aski handia izan da Lapurdiko gainerakoekin alderatuta: XX. mendearen hasierarako 5.000 biztanle zituen jadanik. Hala ere, XX. mendean zehar ez zuen hazkunde nabarmenik izan, baina pixkanaka biztanleak irabaziz joan da. XXI. mendearen hasieran 7.000 biztanleen maila gainditu zuen."}
{"id": "9206", "revid": "119347", "url": "https://eu.wikipedia.org/wiki?curid=9206", "title": "Gixune", "text": "Gixune Lapurdiko barnealdeko udalerri bat da, Lapurdi Ekialdean kokatua. Euskal Herrian iparralderen dagoen udalerria.\nToponimia.\nAntzinako toponimoak.\n\"Guiche\" frantsesezko toponimoak \"Guissen\" (1083, 1100, 1203, 1249), \"Villa Guissen\" (XII. mendean, Baionako eskutitzak), \"Guiche\" (1650, \"Gouvernement G\u00e9n\u00e9ral de Guienne et Guascogne et Pays circonvoisins\" eta \"Carte des Pays Basques de France et d'Espagne\" mapak) eta \"Sanctus Joannes de Guiche\" (1687, Baionako elizbarrutiaren bilduma) formak izan zituen.\nEtimologia.\nGixunek \"gisu\" euskal erroa du, karea ere esan nahi duena (era berean grezierazko \"gypsu\" edo igeltsu hitzetik ekarria).\nDauzat eta Rostaing adituek, Guchan eta Guchen toponimoak ikertzean, beste bi teoria proposatu zituzten. Guchan-entzat latinezko \"Justius\" izena eta \"-anum\" atzizkiaren lotura proposatu zuten. Guchen-entzat, berriz, \"Dictionnaire toponymique des communes des Hautes Pyr\u00e9n\u00e9es\", Michel Grosclaude eta Jean-Fran\u00e7ois Le Nail adituek honakoa proposatu zuten: \"Guish\" akitaniar izena eta \"-anum\" latindar atzizkiaren lotura.\nEgungo toponimoak.\nGaskoiz udalerriari \"Gu\u00edshen\" diote, frantsesez \"Guiche\" eta euskaraz \"Gixune\" diogu.\nGeografia.\nIngurune naturala.\nAturri eta Biduze ibaiak udalerritik igarotzen dira. Aturrik Saint-Laurent-de-Gosse eta Sainte-Marie-de-Gosse landatar udalerriekin duen iparraldeko muga da.\nArrokes antzinako harrobi sonatua, gaur egun aintzira bilakatu da, 38 metroko sakonera duena. Bere hondartzak bandera urdina du..\nUdalerri mugakideak.\nUdalerria mugakidea da Landekin iparralde eta ekialdean.\nHistoria.\nXV. mendean, Gaston IV.a Foixkoa Bearnoko kondea, Karlos VII.a Frantziakoaren teniente jenerala zela, Lapurdiren atea babesten zuen Gixuneko gaztelua hartu zuen (1449ko abenduaren 15a). Horri esker, Gaston IV.ak Lapurdi osoa zeharkatu zuen Donibane Lohizuneraino.\n1563an Karlos IX.a Frantziakoak Gixuneko konderria eratu zuen; Horretarako Bardoze, Ahurti, Samatze, Akamarre, Saint-P\u00e9-de-L\u00e9ren eta Beskoitze parrokiak bildu zituen. 1648an konderriari beste lau parrokia gehitu zizkion Agaramonteko dukerria osatzeko..\nHori zela eta, Antzinako Erregimenean Gixune eta Lapurdi arteko harremana berezitasunak zituen (gertuko Bardoze eta Ahurtik bezala). Arlo judizialetan hiru parrokiak ez ziren lapurtar erakundeen mendean baizik eta Akamarreko seneskalerriaren mendean.. Beraz ez zuten Lapurtarren Biltzarraren lanetan parte hartu 1763ra arte.. Anne Zinken esanetan, handik aurrera hiru parrokia zerga arloan bilakatu ziren eta, era berean, Lapurdiko ohitura zuzenbide zibil bilakatu zen..\nSamatzerekin batera, Bidaxuneko Kantonamenduko tren geltoki bakarra izan zuen 1912tik XX. mendeko erdialdera arte, Baiona eta Tolosa lotzen zituen linean. Samatze-Gixuneko geltokia hain zuzen ere.\nEkonomia.\nUdalerriaren ekonomiaren oinarria laborantza da. 1991. urterarte kareharria lortzeko harrobia zegoen bertan. Bada altzarien fabrikazioaren industria txiki bat ere.\nDemografia.\nGixune aski herri garrantzitsua izan zen XIX. mendean, 1.500 biztanle baitzituen sasoi hartan, inguruko herriek baino gehiago. Hala ere, populazioak beherakada handia jasan zuen hurrengo hamarkadetan, eta 1980ko hamarkadan 600 biztanle besterik ez zituen. XXI. mendean biztanleak berreskuratu zituen eta berriro ia 1.000 lagunen mailara iritsi zen.\nHizkuntzak.\nUdalerrian XIX. mendearen amaiera arte hizkuntza nagusia okzitanierazko aldaera gaskoia izan zen. Izan ere, 1863an Louis-Lucien Bonapartek argitaraturiko \"Carte des Sept Provinces Basques\" Gixune ez dago euskal eremuan eta bertoko toponimoa horrekin bat egiten du."}
{"id": "9207", "revid": "105290", "url": "https://eu.wikipedia.org/wiki?curid=9207", "title": "Biarritzeko kantonamendua", "text": "Biarritzeko kantonamendua Lapurdiko administrazio banaketa edo eskualdea zen, udalerri bakarrekoa, Biarritzek osatua hain zuzen ere.\nBiarritzeko kantonamendua banatuta izan zen 1973an bi kantonamendu berri osatzeko: Biarritz Ekialdea, hiriaren ekialdea biltzen duena, eta Biarritz Mendebaldea, hiriaren mendebaldea biltzen duena."}
{"id": "9208", "revid": "512", "url": "https://eu.wikipedia.org/wiki?curid=9208", "title": "Biarritz", "text": "Biarritz Lapurdiko kostaldeko udalerri bat da, Biarrizko kantonamenduan kokatua. Baionarekin eta Angelurekin batera, BAB eskualdea osatzen du. Euskaltzaindiak Miarritze ere onartzen du.\nEtimologia.\nEuskaraz \"Biarritz\" edo \"Miarritze\"; frantsesez \"Biarritz\"; gaskoiz \"Bi\u00e0rrits\" [bi'arrits] eta gaztelaniaz \"Biarriz\" ditu izenak. \"Miarritze\" zein \"Biarritz\" izenak Euskaltzaindiak onartuak dira eta horren harira aipagarriak dira Euskaltzaindiak onartutako 1994-11-25eko irizpena eta 2000 urteko Lapurdiko Udal Izendegia. Hala ere, Biarrizko udalak mundu mailan itxura ezagunena, hau da, \"Biarritz\", aukeratu zuen seinale elebidunetan jartzeko: horren ondorioz, beste udal gehienekin ez bezala, Biarritzen kasuan ez dira bi toponimo (frantsesez eta euskaraz) ageri, bakarra baizik (euskaraz eta frantsesez zuzena dena).\n\"Biarritz\" toponimoak itxura hauek izan ditu:\nIzenaren jatorria zalantzazkoa da oso, eta zenbait teoria daude:\nBiarrizko goiburua \"J'ai pour moi les vents, les astres et la mer\" da, euskaraz: \"Nireak ditut haizea, izarrak eta itsasoa\".\nGeografia.\nHondartzak.\nZazpi hondartza ditu Miarritzek: Euskaldunen kostakoa, Handia, Marbella, Milady, Miramar eta Portu zaharrekoa. Miramar hondartzako arkaitzek, Le Bouccalot eta Arroka Biribilak eta haien inguruko eremuak (bi kilometro koadro, hondartzaren aurreko eremua, funtsean), naturgune babestua da.\nHidrografia.\nAtxinetxeko ubideak herriak zeharkatu ondoren, Angelutik Baionaraino doa, non Aturrin du ahoa.\nKlima.\nAnfiteatro itxurakoa eta Bizkaiko golkoaren aurrean bere kokapenak itsas-haizeetara zabaltzen du Biarritz. Neguak ez dira latzak eta udan beroa jasan daiteke. Bere egoera klimatiko abantailatsuak 1912 eta gero munduko aristokraziaren udaleku bihurtu zuen.\nBiarrizko haize erregimena moderatua da oso eta eragin hirukoitza jasaten du: Ozeano Atlantikoa, Pirinioak eta bertoko brisak. Nagusiak diren itsas-haizeek udan hezetasuna eta freskura eta neguan leuntasuna ekartzen dituzte. Hegoaldeko haizeak Pirinioetan Foehn efektua sortzen du.\nEguzkia Biarritzen ere presente dago. Neguko batez besteko tenperatura 8 \u00b0C da, eta udakoa 20 \u00b0C. Neguan euri asko egiten du, maiz zaparrada laburrak baino biziak izanik.\nGeologia.\nBiarritzek kokapen geologiko berezia du. Iparraldeko Landeetako dunaz beteriko 200 kilometroko kostalde zuzenak Angelun du bukaera. Zorua lur siliziozkoaz osatuta dago. Hala ere, Biarritzetik aurrera, Euskal Herriko kostaldea zorupe aldakorra osatzen duten haitzez eta arrokez beteta dago. 5\u00a0km bere kostaldean, hiru jalkitze-maila aurki ditzakegu:\nAuzoak.\nBiarritzeko herriko etxearen arabera, hiria sei auzotan banatuta dago:\nUdalerri mugakideak.\nHona hemen udalerri mugakideak:\nHistoria.\nHistoriaurrea.\nErdi Paleolitoko harriak aurkitu eta aztertu dituzte, eta badakigu Historiaurrean Biarritzeko lursailetan jada jendea bizi zela.\nErdi Aroa.\nAipamen zaharrenetakoa kartularioan ageri da (Baionako Urrezko liburua, 1186koa). Bearids idazten dute, eta urte batzuk beranduago Beiarrids. Hasierako hirigunea hegoal\u00addean zegoen, goial\u00addean eta barrual\u00addera, San Martin eliza dagoen tokian, hura da, izan ere, zaharrena.\nBaleazaleak.\nBiarrizko artxiboetan jasotako dokumentu, akta, eta protokolo gehientsuenak balearen harrapaketari buruzko aipamenek betetzen dituzte, izan ere, bertakoen jarduera nagusia zen. Horrenbestez, udalaren armarrian balea ageri da, eta bost marinelek osatutako ontzi bat, guztiak ere txapela buruan dutela, arpoia botatzeko prest. Idazkun hau jartzen du:\nXII. mendeaz geroztik, liskar ugari izan dituzte baionarrekin, Ingalaterrako Erresumako erregearekin \u2014Lapurdi haren eskuetan egon zen\u2014 eta Baionako apezpikuarekin. Ia auzi guztiek baleen harrapaketarekin zerikusia zuten. 1284an Lapurdiko agintari eta Akitaniako dukeak Biarritzi baleak harrapatzeko eskubidea aitortu zion, balea bakoitzeko 10 libera ordainduz gero, katedralari eman beharreko hamarrenez gain.\nErdi Aroan, eta Aro Modernoaren hastapenetan ere bai, talaiariak Biarrizko portuko La Humade dorretik begiztatzen zuten itsasoa, balea noiz ikusiko. Ikustea lortuz gero, herrikideei albiste ona jakinarazteko, lasto bustia erretzen zuten, kea nabarmena izan zedin. Dorre hura bota zuten, ordea. Balea\u2011harrapaketaren eszena horiek errealismo handiz kontatu zituen Andrea Navagerok, Biarritzen 1528an egon zen bidaiari eta idazleak.\nXVI. mendean, baleak inguru hauetan pairatzen zituzten erasoengatik\u2011edo beste leku batzuetara al\u00adde egin zutenean, Lapurdiko balea\u2011harrapatzaileek Atlantikoa zeharkatu zuten haien atzetik, eta Labrador penintsulan eta Ternuan denboraldi batzuk egiten zituzten. Gero, Ternuan bakailaoa harrapatzen hasi ziren, baleen ordez. Mende bat geroago, Amerikako kostal\u00addean arrantzatzeko debekuagatik, eta ingelesen eta holandarren konpetentzia gogorraren ondorioz, Biarrizko arrantza\u2011ontziak urritzen hasi ziren eta gaur egun ia ez dago arrantza\u2011jarduerarik.\nGarai honetan Biarrizko biztanleria jatorriz euskalduna bazen ere, zaila da esatea herriko hizkuntza nagusia euskara ala gaskoia zen. Hala ere Lapurtarren Biltzarrean parte hartu zuen 1790 arte.\nHerriko lehendabiziko itsasargia 1650ean eraiki zuten.\nXVIII. mendea.\nBiarritz udalerri independentea da; 1784 arte elizgizon batek, lau zinpekok eta hiria hamabi diputatuk gobernatzen zuten. Diputatuak demokratikoki hautatzen zituzten: lau auzo zeuden (Portua, Bustingorri, Hurlaga eta Alto) eta haietako bakoitzean\nhiru diputatu hautatu behar zituzten. Diputatuek, berriz, abadea eta zinpekoak hautatzen zituzten. Herriko Etxe edo Udaletxerik ez zutenez, elizaren ondoko areto batean bil\u00adtzen ziren. Bertaratuak sartzeko adina lekurik ez zegoenean, hilerrian egiten zuten bilera. Garai hartan Biarritzek 1.700 biztanle inguru zituen.\nXVIII. mendearen erdial\u00addean hiriak al\u00addaketa funtsezkoa eta atzerakorik ez duena hasi zuen, eta gaur egungo errealitatea urrats haien emaitza da: mundu osoan ospe handia duen bainu\u2011hiria.\nXIX. mendea.\n1784tik aurrera, itsas-bainuak modan jarri, Frantziako Iraultzaren ostean, itsasoan bainatzea\nez da jada erotuta dauden pertsona bakar batzuen joera, eta 1808an eta Napol\u00e9onek berak aurreeritziak apurtu eta Euskal Herriko itsasertzeko uretan bainua hartu zuen.\n1840an Biarrizko Herriko Etxea edo Udala itsasoa maite dutenek hain gogoko duten leku horretan turismoa sustatzen, erakartzen eta antolatzen hasi zen.\nMunduko udaleku famatua XIX. mendearen ondoren, Biarritz baleen ehizean ziharduen herrixka zen XI. mendetik 1843an Victor Hugok aurkitu zuen arte. Idazle honen idazluma erromantikoak \"\u201cAlpeak eta Pirinioak\u201d\" liburuan Biarritzi konplimendu hauek esaten dizkio:\nOnerako edo txarrerako, Victor Hugoren profezia bete zen. Biarritzek makalak, tamarindoak, hortentsiak, arrosondoak eta pitosforoak landatu zituen ezponda eta muinoetan, barandak jarri zituen dunetan, lubakiak estali zituen eskailera dotoreekin... eta lurraren espekulazioarekin eta diru\u2011gosearekin kutsatu zen.\nTurista apal eta harroek Biarrizko itsasal\u00addea laudatzen dute: Bidarteko mugan dagoen hondartzatik (Plage des Basques) San Martin lurmuturreraino. Han 44 m altuko itsasargi zuria dago, 1834ean eraikia Luis XIV.ak eginarazi zuenaren ordez. Hainbat hotel egin zituzten, udal\u2011kasinoa ere bai, Bellevue kluba eta kasinoa 1857an ireki zituzten, talasoterapia\u2011etxea, eta luxuzko etxe zoragarriak. Paris eta Londresko luxu handiko dendek saltokiak jarri zituzten Biarritzen ere, eta hirian 36 egunkari txiki argitaratzen zituzten.\nHala ere, egoera aldatu zen erabat Napoleon III.aren emazte Eugenia de Montijok 1854an hilabete biko oporrak bertan hartu eta senarrak \"E\" itxura zuen jauregia (gaur egungo \"H\u00f4tel du Palais\") eraikiarazi zionean, Biarritz munduko aristokraziaren udaleku bihurtu baitzen. Europako erregeen udalekua zen orduko Biarritz \u00ab\"hondartzen erregina eta erregeen hondartza\"\u00bb izan zen.\nJatorrian udalerriak populatze-gune bi besterik ez zituen: San Martin elizaren inguruan zegoen auzoa eta Belay edo Ferragus gazteluak defendaturiko arrantza-portua. Armarriak baleontzi bat zuen, udalerriko ikurra zena.\n1868ko urrian, Biarrizko estropadetan, Jules d'Ari\u00e8s zuzendutako \"Chamois\", Frantziako mendebaldeko kostaldeko itsasontzi nagusia zena, eta Henri Rieunier zuzendutako \"Argus\" itsasontzien eskifaiek karelean enperatriza eta printzea izan zituzten. 1865eko irailean Biarritzen ere Bismarckek Louis-Napol\u00e9on Bonaparterekin bilera izan zuen Prusiako politika Frantziako enperadorearen babesa izateko. Orduan, Biarritzen eraikin nagusi batzuk egin zituzten, tartean Errusiar Iraultza baino lehen bisitatu zuen kupula urdinezko eliza ortodoxoa (\"duke handien bisitak\" egungo herriko folklorean gogoratzen dira).\nOrduan ere (lehendabiziko harria 1892ko abenduan Natalia Serbiakoak jarri eta 1893ko ekainean zabaldu zuten) Biarrizko gatz-termak eraiki zuten, Lagarde arkitektoak diseinatuak. Beskoitzeko gatzagetatik eta hogei kilometroko kanalizazioa igaro ondoren, itsasokoa baino hamar aldiz gaziagoa zen ura erabiltzen zuten. Termak 1953an itxi eta 1968an eraitsiak izan ziren.\nFrantziako Errepublikako agintarien presentziak eta Paris-Hendaia trenbidea martxan jartzeak Biarritz Europa guztiko turismo\u2011gunerik gailenena izatea eragin zuen. Hondartzen erregina erregeen hondartza bihurtu zen: Suediako Oskar II.a, Belgikako Leopol\u00addo, ibiltari nekaezina, Errusiako enperatriza, Nikolas II.aren ama, Austriako Elisabet, patu tragikoa izan zuena, Serbiako Natalia, eta haren seme gaixo Alexandro; Ingalaterrako Jurgi V.a; Eduardo VII.a eta Ingalaterrako Viktoria\nerregina; Espainiako Alfontso XIII.a. Aristokratak, Europako eta Hego Amerikako aberatsak, aktoreak... uda\u2011garaian goi\u2011mailakoak Biarritzen el\u00adkartzen ziren, eta biztanleen kopuruak nabarmen gora egin zuen: 5.500 biztanle izatetik 18.000 izatera. XIX. mendearen amaieran 50.000 udatiar bil\u00adtzen ziren Biarritzen.\n\"Belle \u00c9poque\".\n1894an sortua, bitan handitua (1911 eta 1926an) eta oraindik martxan dabilena, \"Biarritz Bonheur\" izeneko saltoki handia luxua eta modaren tenplu bihurtu zen. XX. mendearen haiseran, bertako langile gehienek ingelesez aritzen ziren.\nNazien okupazioa.\n1940an alemaniarrek \"Atlantikwall\" edo Atlantikoko harresia eraiki zuten Mendebaldeko Europa eta Euskal Herriko kostaldean, tartean Biarrizko itsaslabarrean. 1940ko ekainaren 27an, Wehrmachtek kostaldea okupatu zuen. uztailaren hasieran heldu zen. 1942. urteko bukaerarako, 286. Itsas-Armadaren Artilleria-taldeko komandantea zen Ludwig korbeta-kapitainak, R\u00e9gina hotelean askapenera arte bizi zena, Organisation Todt ingeniarien batera, Talaian BA 39-40 izeneko komandantzia postua eraiki zuen.\nIparraldean Mac Croskey jeneralak San Martin lurmuturrean zegoen BA 34 laguntza postuan, Angeluko Amodio Ganbera hondartza defenditzen zuen. Hegoaldean, Prince de Galles bulevarrean, BA 41 posizioak Lapurdiko kostaldea defenditu behar zuen. Hala ere, lehorreratzea ez zen Euskal Herrian egin, Normandian baizik.\n1944ko martxoaren 17an, aliatuek Biarritz bonbardatu zuten, Parmako aireportua erasotzera zihoazela. DCAko Alemaniarrek hegazkin bat bota zuten. Guztira Biarritzen 99 lagun eta Angelun 41 lagun hil ziren aliatuen bonbardaketetan.\nAskapena eta gero, zenbait hilabetez, bertan izan zen Biarrizko Amerikar Unibertsitatearen egoitza, estatubatuar soldaduek ikas zezaten.\nSurfaren etorrera.\n1957an, Peter Viertel zinema zuzendari estatubatuarra, Biarritzen zegoen Deborah Kerr emaztearekin batera \"The Sun Also Rises\" filmean lan egiten. Lagun batek Kaliforniatik hegazkinez ekarririko surf taula bat erabili zuen lehendabizikoz. Biarritzen ezezik Europa osoan ere lehendabiziko pausoak izan ziren surfarako. Ordutik aurrera Miarritze Europako surf-spot handienetariko bat bihurtu zen.\nEkonomia.\nLehen arrantzan oinarritutako ekonomia bazuen ere, egun Baiona-Angelu-Biarritz gune metropolitarrean bere kokapena dela eta ekonomia modernoa du.\nBiarritzek, Baiona eta Angelurekin BABko aireportuaren kudeaketan parte hartzen du.\nUdalerriko aktibitate ekonomi garrantzitsuenak:\nPolitika.\nKantonamenduak.\nPaul Raymondek 1790ean Biarritz Ustaritzeko barrutian zegoen kantonamendu baten hiriburua zela esan zuen, barnean Angelu, Arrangoitze, Basusarri eta Biarritz bera hartzen zituena.\n1863an kantonamendua desagertu eta Biarritz Baiona ipar-mendebaldea kantonamenduan sartu zen.\nEgun, 1973an Biarrizko Kantonamendua desagertu zenean, bi kantonamendutan banatuta dago: Biarritz Ekialdea eta Biarritz Mendebaldea hain zuzen ere.\nLeku interesgarriak.\nBiarrizko momumenturik aipagarriena natura bera da. Horrenbestez, iradokitzen dugu Belgikako Leopol\u00addoren antzera etengabe ibil\u00adtzea, eta Santa Eugenia plazatik eta haren inguruetatik ikusten dugunarekin harritzea eta gozatzea.\nIzen bera duen tenplua neogotikoa da, eta Eugenia de Montijoren desioa izan zen hura eraikitzea. Elizaren barruan gailentzen da la femme \u00e1 la fleur estatua, Real del Sartek egina. Harkaitz ikusgarrien uharria saihestuz uzkurtzen da kirol-turismo\u2011portu txikia. Ez da garai bateko portua, berria baizik. Lehengo portua orain hemiziklo itxurako senaia txiki bat da, hirian sartuta dago eta bainu\u2011hartzaileek eguzkia hartzen dute han, ipar\u2011mendebal\u00addetik babestuta.\nArreta berezia merezi du Rocher de la Vierge harkaitzera egin beharreko bisitak. Uharri ausarta da, itsasoan sartzen dena. Pasagune metaliko batetik irits gaitezke haraino. Harkaitzaren gainean Ama Birjina dago, eta gurutze bat ere bai, \"La Surprise\" ontzia XIX. mendearen amaieran hondoratu zenean desagertu ziren guztien oroitzapenetan. Begiratoki bitxi horretatik Iparral\u00addeko kostal\u00addea, Aiako Harriaren hiruhortza, Larrungo euskal akropolia, Jaizkibel soil\u00addua, eta Gipuzkoako hainbat mendi ikusten dira, argi more misteriotsu batez inguratuta.\nAma Birjinaren harkaitza utzi, eta, haren parean, Itsasoko Museoa ikusiko dugu, 1933an ireki zutena. Ikerketa hidrobiologikoen zentro garrantzitsua da eta aquariuma ere badu. Bellevue kasinotik aurrera, mendebal\u00addetik ekial\u00addera, Hondartza\nHandia dago. H\u00f3tel du Palais parean Miramar hondartzarekin el\u00adkartzen da, eta hura San Martin lurmuturreraino iristen da. Hondartza ospetsuaren alboetan harkaitz handiak daude. Gainera, oinezkoentzako pasealeku zabala dago, udal\u2011kasinoaren arkupeak\noso atseginak dira eta Enperatrizaren lorategiak ikusgarriak.\nHondartzaren lehen lerroan ageri da H\u00f4tel du Palais bikaina, inguruan lorategiak ditu eta burdina\u2011hesi artistikoa. Viktoriar garaiko beste eraikinek bezala, Biarritzi hotelak izen ona ematen dio. Ingalaterrako Viktoria erregina betikotu zuen Real de Sartek monumentu batean. Errusiarrek badute tenplu ortodoxoa, juduek sinagoga, eta turistek ehun bat hotel, ostatu, dantzaleku eta kafetegi jendetsu. Itsasertzeko kaleek eta denda tentagarriez betetako bulebar ederrek ere nagitasunera gonbidatzen gaituzte, ...\nKultura.\nHizkuntzak.\nGertuko Angelu eta Baiona bezala, Gaskoinia eta Euskal Herria arteko mugan kokatuta daudenez, zalantzazkoa da ea Erdi Aroan eta Aro Modernoan gaskoia ala euskara zen udalerriko hizkuntza nagusia.\n\"Atlas Linguistique de Gascogne\" liburuak bere alde egin eta gaskoi herritzat hartu zuen Biarritz. 1863an, berriz, Luis Luziano Bonapartek eskualdean kokatu zuen euskararen muga, zenbait auzotan duda barik nagusia zena. Hala ere, XX. mendean frantsesa da hizkuntza ofizial eta nagusia. Koldo Zuazoren arabera, Biarritzen Kostatar euskara minzatzen da, nafar-lapurtarraren aldaera.\n1990eko hamarkadatik aurrera, Udaletxeak euskal kultura Biarrizko kulturatzat hartu eta euskara eta euskal kultura bultzatu du. Gaskoia, aldiz, erakunde pribatuek bultzatua izan da, adibidez Ac\u00ed Gasconha gaskoiniar kultura taldeak.\nMusika eta dantza.\nUdalerriak Biarrizko Balleta du, Frantziako gune koreografikoa dena. Gainera, Atabal izeneko zentro kulturala eta 1946an sortutako Oldarra abesbatza ditu.\nAntzerkia.\nNapoleon III.a eta Eugenia de Montijo enperadoreek modan jarri zuten Portu Zaharra auzoan itsas-antzerkia.\nEgun, itsaslabarrean Pierre Bideau antzezlegileak eginiko argi-lanak ikus daiteke gauean.\nZinema.\nBiarritzen zinemaldi bi egiten dituzte:\nHona hemen Biarritzen egindako filmen zerrenda:\nJaiak.\nBiarrizko besta nagusiak azaroaren 11an ospatzen dituzte, San Martinen omenez. Egun horretan Confr\u00e9rie de l\u2019Operne de Biarritz erakundeko zal\u00addun berriak izendatzen dituzte. Lanperna da haien logotipoa eta itsasoko ekologiaren al\u00adde lan egin duten pertsonak hautatzen dituzte.\nTurismoan oinarritutako hiria izanik, uda guztian ekital\u00addi ugari izaten dira, bata bestearen atzetik: pilota\u2011jaial\u00addiak, hipika\u2011lehiaketak, errezital\u00addiak eta kontzertuak, fol\u00adklore\u2011jaialdiak, uretako eski akrobatikoa, itsas bidaiak, ikuskizunak, errugby\u2011txapel\u00adketak, zezenketak eta gau\u2011festak.\nOndasun nabarmenak.\nParkeak.\nBiarrizko haitzak XX. mendean urtero 70 zentimetroko higadura jasatzen dutenak.\nUdalerriak sei hondartza ditu: Miramar, Handia, Portu zaharra, Euskaldunen kostakoa, Marbella eta Milady.\nBiarritzek 120 ha baso eta bi aintzira (Marion eta Muriskot) ditu.\nErdigunean, Midi geltokiaren aurrean, lorategi publikoaz gain, Mazon eta Lahuze lorategiak ditu.\nAzpiegiturak.\nHezkuntza.\nUdalerrika bi ikastetxe publiko (Villa Fal eta Jean Rostand) eta pribatu bat (Immacul\u00e9e-Conception) ditu.\nMalraux lizeoa bakarra da Miarritzen. Turismo lizeoa ere badago La N\u00e9gresse auzoko mendebaldeko mugan.\nIrudi eta Soinugintza ikasteko BTS bat dago Biarritzen.\nJustizia.\nPaueko Helegite Gortepean, Biarritzen Lehen Auzialdiko Epaitegiak du egoitza.\nErlijioa.\nHona hemen herriko eliza katolikoak: Harizko Andra Maria, San Martin, San Karlos, Santa Eugenia, San Jose eta Santa Teresa.\nPellot karrikan 1904 eta 2005 artean Biarritzeko sinagoga zegoen.\nImp\u00e9ratrice karrikan 1892an San Alexandro Nevski eta Jaungoikoaren Amaren Babesaren eliza ortodoxoa eraiki zuten.\nPeyreloubilh karrikan eliza du.\nHerri eta hiri senidetuak.\nBiarritz ondorengo herri eta hiriekin senidetuta dago:"}
{"id": "9210", "revid": "69477", "url": "https://eu.wikipedia.org/wiki?curid=9210", "title": "Zuberoako herrien zerrenda", "text": ""}
{"id": "9212", "revid": "56334", "url": "https://eu.wikipedia.org/wiki?curid=9212", "title": "Hori", "text": "Horia oinarrizko koloreetako bat da, espektro ikusgaian berdearen eta laranjaren artean kokatua. Limoi helduaren, ekilorearen eta urrearen kolorea da.\n\"Horia\" izena espektro optikoaren barnean uhin-luzera 565-590 nanometrokoa duen kolore multzoari dagokio. Horia 3 oinarrizko koloreetako bat da sintesi kengarrian. Arte plastikoetan horiaren kontrako kolorea lila dela jotzen da, kolore desberdintasunagatik. Industrian horia beltzarekin erabiltzen da larritasuna adierazteko, kontraste gehien eskaintzen duten koloreak direlako.\nRAL kolore sisteman horiak 1001 eta 1099 artekoak dira.\nEtimologia.\nAdituen arabera, *\"hor\" erroa eta *\"-i\" partizipio-atzizkia bereizi behar dira hitzaren osaeran, inguruko erdaretako zenbait kolore-izenetan ere gertatzen den bezala (ikus gaztelaniazko \"morado\" edo frantsesezko \"ros\u00e9e\" partizipioak). Ez da harritzekoa, kontuan hartuta adjektiboak sortzeko ohiko baliabidea dela partizipioena (ikus euskaran bertan \"zuri\" eta \"gorri\" kolore-izenak).\nErroak lotura zuzena luke egun ere erabiltzen den \"(h)or\" \u00abtxakur\u00bb hitzarekin. Hala, jatorrizko esanahia \u00abtxakurra bezalakatua\u00bb izan zitekeela ondorioztatu dute hizkuntzalariek (Azkuek \"\u00bfcomo el perro?\" galdetzen zuen), eta handik \u00abtxakur koloreko\u00bb &gt; \u00abhori\u00bb.\nProposamenaren indargarri (alderantzizko) paralelo semantikotzat aipa daiteke ingelesezko \"dog\" \u00abtxakur\u00bb, zeina *\"docga\" berreraiki izan den. Zehazki, \"dox\" \u00ab\"yellowish-brown\"\u00bb hitz zaharraren txikigarria zatekeen jatorrian (euskarazko \"Pintto\" edo \"Beltxaren\" modukoa), eta ondoren, ezaugarri horren nabarmentasunagatik, \u00abtxakur\u00bb adiera hartuko zuen (arraza, mota edo itxura jakin bati lotua hasieran, eta edozein txakurretara hedatua gero).\nSinbolismoa.\nOro har kolore horia lotu ohi da eguzkiarekin, argiarekin eta urrearekin. Islamaren munduan hori urreztatua jakinduriaren eta aholku onen adierazgarria da; baina hori zurbila, berriz, gezurraren eta iruzurrarena. Egipton kolore horiak bekaizkeria eta zoritxarra adierazten zituen. Txinan, errege-erreginen familiek erabiltzen zuten kolore horia. \nEuskal kulturan.\nAntzinako euskaldunentzat, horia eguzkiaren kolore ezberdinak ziren eta horregatik gaur eguneraino iritsi diren hainbat hitzetan \"horia\" agertzen da \"laranja\" deituko genituzke hainbat gaietan. Bestetan, \"gorria\" esaten da orain laranjatzat ditugunak, gorringoa esaterako.\nErrenteriako Jantziaren Zentroko Ramon Garcia adituaren arabera, euskal jantzietan ez da ohikoa kolore horia. \" Andaluziarrek asko erabiltzen dute horia edo laranja, eguzki asko dutelako, eta guk grisa, urdina, berdea, okrea... erabiltzen ditugu, gaur egun ere bai. Gure janzkera oso soila da, aspergarriak gara. Ikerketa zientifiko batek dio gorria mendi asko dagoen lekuetan erabiltzen dela, urrunean hoberen ikusten den kolorea delako. Euskal Herrian badago arropa gorri asko, mendia, sastraka ugari eta eguraldi kaskarra ditugulako. Baina inoiz erabili ez dena dira horia, laranja, arrosa fuksia, turkesa, pistatxo berdea... ez dira gureak\u00bb.\nHerri batean sinbolismo nabarmena hartu kolore horiak: Orion. Oria ibaiarekin eta Orio herri-izenarekin \"(h)oriak\" duen antzekotasuna kasualitatea besterik ez da seguruenik, baina herriko traineruaren kolorea eta are herriarena da horia agerpen askotan.\nKoloregaiak.\nHoria oinarrizko kolorea da, horregatik ezin da beste kolorezko pigmentu edo koloregaiz lortu. Horia erabiltzen da, aldiz, beste koloregaien \u00f1abardura aldatzeko."}
{"id": "9214", "revid": "538", "url": "https://eu.wikipedia.org/wiki?curid=9214", "title": "Berdea", "text": ""}
{"id": "9216", "revid": "119347", "url": "https://eu.wikipedia.org/wiki?curid=9216", "title": "Phobos (satelitea)", "text": "Phobos Marte planetaren bi sateliteen artean handiena eta gertuen dagoena da. Beste satelitea Deimos da.\nGeologia.\nFobos itxura irregularrezko masa harritsua da, kondrita karbonazeo motakoa, 27x22x18 km-ko diametroa besterik ez duelarik. Bere tamainarekin konparatua, krater oso handi bat du gainazalean, Stickney deiturikoa. Krater txikiago ugari ere baditu, batzuk Martera eroritako meteoritoek espaziora jaurtitako partikulek eragindakoak direla pentsatzen da.\nFobosek beti aurpegi bera ematen dio Marteri, planetak satelitearengan sortzen dituen indar grabitatorioak direla eta. Indar honek Fobos Martera gerturatzea dakar eta 50-100 milioi urte barru Marteren aurka erori edo apurtu eta eraztun bat sortuko du planetaren inguruan. Fobos da bere planetatik gertuen dagoen satelitea, Marteko azaletik 6.000 km.tara baitago, planetaren erdigunetik 9.000 km-ra.\nFobosen dentsitatea oso txikia da eta horrek arroka porotsua dela iradokitzen du. Izotza izango duela ere pentsatzen da, baina Eguzki-sistemako elementurik ilunenetakoa izanik barnean izan beharko du. Azaleko erregolitoak behintzat ez du izotzik. Erregolito honek 100 metrotako lodiera du. Tenperatura oso hotza da, -4\u00a0\u00b0C-ko maximoak eta -112\u00a0\u00b0C-ko minimoak neurtu dira.\nHistoria eta etimologia.\nAsaph Hall astronomo estatubatuarrak aurkitu zituen satelite biak, aurrena Deimos, 1877ko abuztuaren 12an eta hurrena Fobos, sei egun beranduago, abuztuaren 17an. Hall berak izendatu zituen gainera. Marte gerraren jainkoa izanik \"Fobos\" (grekoz \u03a6\u03cc\u03b2\u03bf\u03c2, \"beldurra\") eta \"Deimos\" (\u0394\u03b5\u03af\u03bc\u03bf\u03c2, \"izua\") izenak eman zizkien.\nFobosen eskualdetako batzuk Gulliverren bidaiak liburutik harturiko izenak dituzte, \"Laputa Regio\" eta \"Lagado Planitia\" adibidez, izan ere eleberrian Marteko bi sateliteak aipatzen baitira, Laputa hiriko astronomoen kapituluan hain zuzen ere. Satelietan dagoen mendikate bakarra \"Kepler dorsum\" da, Johannes Keplerren omenez ezarria.\nExplorazioa.\nTamaina txikiak eta planetarekiko gertutasunak satelitearen obserbazioa asko zailtzen du. Hamasei urtean behin satelite biak ikusteko aukera izaten da.\nMars Global Surveyor zunda 1997 urtean iritsi zen Martera eta 2006 artean planetaz gain satelite biak aztertu zituen, erresoluzio handiko irudiak lortuz."}
{"id": "9219", "revid": "93", "url": "https://eu.wikipedia.org/wiki?curid=9219", "title": "Phobos", "text": ""}
{"id": "9220", "revid": "499", "url": "https://eu.wikipedia.org/wiki?curid=9220", "title": "Fobos", "text": ""}
{"id": "9221", "revid": "201", "url": "https://eu.wikipedia.org/wiki?curid=9221", "title": "Leon Trotsky", "text": ""}
{"id": "9222", "revid": "679", "url": "https://eu.wikipedia.org/wiki?curid=9222", "title": "Leon Trotzky", "text": ""}
{"id": "9223", "revid": "679", "url": "https://eu.wikipedia.org/wiki?curid=9223", "title": "Trotsky", "text": ""}
{"id": "9224", "revid": "105290", "url": "https://eu.wikipedia.org/wiki?curid=9224", "title": "Canberra", "text": "Canberra Australiako hiriburua da. XX. mende hasieran, 1913ko martxoaren 12an zehazki, Sydney eta Melbourne ordezkatu zituen hiriburu bezala. Canberra hiriburu aukeratzeko arrazoia, Sydney eta Melbournerekiko distantzia berbera dela da, bi hiri hauek baitira Australiako hiri garrantzitsuenak.\nHistoria.\nWalter Burley Griffin hirigileak irabazi zuen hiri berria diseinatzeko 1911ko konkurtsoa. 45 urte ondoren, aldaketa batzuekin, haren plana gauzatzen hasi zen.\nGaur egun 325.000 biztanle inguru ditu."}
{"id": "9225", "revid": "688", "url": "https://eu.wikipedia.org/wiki?curid=9225", "title": "Suva", "text": "Suva Fijiko hiriburua da eta, inguruko metropoliarekin batera, 140.000 biztanle inguru ditu. Viti Levu uhartearen hego-ekialdean dago kokatua eta 1877. urtean izan zen izendatua Fijiko hiriburu."}
{"id": "9226", "revid": "1491", "url": "https://eu.wikipedia.org/wiki?curid=9226", "title": "Saipan", "text": "Saipan, bertako hizkuntza den txamorroz Sa'ipan Iparraldeko Marianetako uharte nagusi eta handiena da; autonomia zabala duen lurralde honetako hiriburutzat ere jotzen da.\nDatu nagusiak.\n2000. urteko biztanleria 62.392 zen eta 115.4\u00a0km\u00b2 ditu.\nMarianak iparralde-hegoalde zentzuan doan uharte kate bat dira. Horien artean Saipan garrantzitsuenetakoa da; uhartediaren hegoaldean, Tinian (hurbilen duen uhartea eta berarekin harreman estua duena), Aguijan, Luta edo Rota eta Gu\u00e5h\u00e5n edo Guam besterik ez ditu hegoalderantz.\nAdministratiboki Gu\u00e5h\u00e5n izan ezik (aparteko egitura administratiboa baitu) uharte guztiek Iparraldeko Mariana Uharteetako Mankomunitatea osatzen dute. Lurralde honetako hiriburua zehatz-mehatz hitz eginda Capital Hill herrixka bada ere, argitalpen gehienetan Saipan ageri da, uharte osoak udalerri bakarra osatzen duelako.\nHistoria.\nSaipan eta Marianetako beste zenbait uhartetako lehen biztanleak, denboraren poderioz \"chamorro\" deituko zirenak K. a. XX. mendearen bueltan kokatu ziren bertan. Fern\u00e3o de Magalh\u00e3esen 1521eko espedizioarekin heldu zen lehen bisitaldi europarra. Marianekin batera Espainiak anexionatu zuen.\n1815ean chamorro gehienak Guamen preso hartuta zeudenean Mikronesiako zenbait uhartetako biztanle asko Saipana joan ziren eta harrezkero bertakoek lurraren jabetza neurri handi batean galdu zuten.\n1899an, Espainiar-amerikar gerraren ostean Espainiak Marianak, Karolinak eta Marshall Uharteak AEBri saltzea erabaki zuen baina hauei garestiegi iruditu zitzaien ezarritako salneurria. Azkenean Alemaniari saldu zizkion; alemaniarrek Lehen Mundu Gerra arte egon ziren eta 1922an Japoniar Inperioak hartu zuen uhartearen kontrola Nazioen Ligaren onespenarekin.\nBigarren Mundu Gerran uhartea japoniarren base garrantzitsua izan zen. 1944ko martxoaren 3an AEBetakoek zibilez betetako itsasontzi bat bonbardatu zuten eta 655 lagun hil ziren. 1944ko ekainaren 15ean estatubatuarrak uhartean lurreratu ziren eta hiru astez Saipango gudua borrokatu zen; oso odoltsua izan zen guru hura John Woo zuzendariak zinemara eraman zuen, \"Windtalkers\" filmarekin.\n1947an NBEren babespeko lurraldeetakoa bihurtu zen eta horren bidez AEBen kontrolpean. Beste uhartediek independentzia eskuratu bazuten ere, Iparraldeko Marianek mankomunitatea osatu zuten AEBekin. Zenbait lege federal ez dira lurralde honetan ezartzen eta hori dela eta izugarrizko hazkuntza egon zen jantziak ekoizten dituzten lantegietan eta milaka kanpoko langilek hara jo zuten lan bila: \"Made in USA\" etiketa zuten jantziak oso merke egiten ziren eta ez zituzten zergak ordaindu behar AEBetara esportatzeko.\nDemografia.\n1941ean 30000 bat biztanle zegoen uhartean eta horietako 4000 besterik ez ziren bertakoak; populazioa handituz joan zen eta 2000ko erroldan 62392 biztanle zituen eta dagoeneko 12000 ziren bertako chamorroak eta beste herri ozeanikoetakoak. Kontuan izan azken hamarkadetan kanpotar (Txina, Bangladesh, Filipinak, Thailandia, Vietnam, Kanputxea eta abarretik) ugari joan dela hara bizi izatera, langile kontratatu bezala. Fenomeno horrekin loturik biztanleriaren ehuneko handia Japonia, Txina, Korea eta Mikronesiako beste leku batzuetatiko lehen belaunaldiko etorkinek osatzen dute.\nSexu-banaketa hauxe da: % 54,8 emakumezkoak dira eta % 45.2 gizonezkoak. Batez besteko adina 29,2 urte dira, Ozeano Barean dauden eskualde gehienen gainetik, beste behin aipatu den immigrazio fenomenoagatik.\nGehien hitz egiten den hizkuntza ingelesa da; tokikoa den chamorroz egun % 20k egiten du. Biak dira ofizialak. Beste hainbeste hizkuntza ere hitz egiten dira.\nTalde etnikoak.\nHainbat estatutan sailkapen hori begi onez ikusita ez badago ere, AEBetan ohikoa da biztanleria \"jatorri etnikoaz\" sailkatzea; hauxe da Saipangoa:\nHerriak.\nUharteak udalerri bakarra osatzen du baina bere baitan 31 herri \"ofizial\" daude. Hala ere, badira bestelako populazio-gune edota auzo txikiagoak. Taulan azken hauek letra etzanean ageri dira.\nEkonomia.\n1980ko hamarkadatik motore ekonomiko nagusia (eta uhartearen demografiaren eboluzioaren arrazoia) jantzien ekoizpena izan da baina egun batetik bestera dena aldatu egin da. 2007an 19 lantegi zeuden; Gap, Levi Strauss, Phillips-Van Heusen, Abercrombie &amp; Fitch, Ralph Lauren, Lord &amp; Taylor, Tommy Hilfiger edo Wal-mart zeuden haien artean. Batez ere oso lan baldintza gogorretan lan egiten zuten kanpotarrak aritzen ziren bertan eta hori polemika oso mikatzen iturri izan da. Aldiz, denak itxi egin dituzte, azkena 2009ko otsailean eta horrek sekulako krisialdia sortu du uhartean. Urte bereko azaroan gobernu federalak immigrazioaren gaineko kontrola hartu zuen eta ezin da kalkulatu zein eragin izango duen kontratupeko kanpotar langileen artean; gogoan izan behar da Iparraldeko Marianetako populazioaren % 60a kontratupeko langileek osatzen dutela; ez dute bozkatzeko eskubiderik eta lana galduz gero deporta ditzakete.\nTurismoa ere beste aktibitate ekonomiko inportantea da baina 1990eko hamarkadako Asiako krisialdia eta kudeaketa eskasagatik azken urteetan sektorea gainbehera doa."}
{"id": "9228", "revid": "34920", "url": "https://eu.wikipedia.org/wiki?curid=9228", "title": "Nazioarteko unitate-sistema", "text": ""}
{"id": "9230", "revid": "119347", "url": "https://eu.wikipedia.org/wiki?curid=9230", "title": "Tarawa", "text": "Tarawa Ozeano Barean dagoen atoloi bat da eta bertan Kiribatiko hiriburua dago (Hego Tarawa izenekoa). Uhartea Bigarren Mundu Gerran Tarawako gudua bertan borrokatu zelako da famatua. \nGeografia.\nTarawa 24 irlatxo nagusik osatutako atoloia da; gutxienez haietako zortzik biztanleak dituzte. \nTeinainano hiriburu.\nAskotan Kiribatiko hiriburutzat atoloi osoa jotzen bada ere, zehatzago esanda atoloiko hegoaldea osatzen duten irlatxo-katea da, Teinainano edo South Tarawa izenekoa. Uhartexka-lerro hau Bonrikitik (atoloiko hego-ekialdeko bazterra) Betioraino (hego-mendebaldeko bazterra, hau bereizita) doa, hegoalde osoan zehar. Gaur egun gaineko pasabide batek Bairiki eta Betio lotzen ditu eta lehenago uhartexka bereiziak zirenak orain bakarrean bilduta daude Hego Tarawa osoaren lur-eremuan. Azpimarratzekoak:\nDemografia.\n28.802 biztanle zituen 1990ean. Biztanleria gehienbat mikronesiarra da, kiribatiar taldekoak hain zuzen. Populazio hau gehiegizkoa da uhartearen baliabideetarako eta bizilagunek kanpotik ekarritako laguntza jasotzen dute, batez ere Erresuma Batua, Japonia eta Zeelanda Berriak bidalitakoa.\nAdministrazioa.\nTarawa atoloiak hiru udal-administraziotan banatuta dago:\nHistoria.\nThomas Gilbert, East India Company izenekoaren kapitaina izan zen Tarawara heldu zen lehen europarra; 1788ko ekainaren 20an izan zen.\nBritainiar Inperioaren barruan \"Gilbert eta Ellice uharteak\" izeneko koloniako hiriburua izan zen.\nBiagrren Mundu Gerran japoniarrek atoloia okupatu zuten; 1943ko azaroaren 20an Tarawako gudu odoltsuaren hasiera izan zen. Egun horretan AEBetako marine asko hil zuten bertan lurreratu zirenean. 76 orduko borrokaldiaren ostean AEBetako tropek atoloia kontrolatu zuten; bi armadetako 6000 bat hildako egon ziren. \nEkonomia.\nBetio uhartetxoan atoloiko portu nagusia dago; bertatik kopra eta perlak esportatzen dira batez ere.\nEstatuko administrazioa eta aireportuaz gain irakasle-eskola bat ere badago."}
{"id": "9231", "revid": "336", "url": "https://eu.wikipedia.org/wiki?curid=9231", "title": "Majuro", "text": "Majuro (, ahoskatua; lehen japonieraz: ) Marshall Uharteetako hiriburua da. 2012. urtean 37.141 biztanle zituen. \nAtoloi honek 9,7km\u00b2 besterik ez ditu baina barne lakuak 295km\u00b2 ditu, eta arrantzaleak, buzeatzaileak eta abar erakartzen ditu. Errepublika independentea da 1986tik, Ameriketako Estatu Batuekiko elkartze librean.\nHistoria.\nGizakiak gutxienez 2.000 urte daramatza atoloian bizitzen. Herri mikronesiarrak dira Marshall uharteetakoak, denak hizkuntza berekoak, Majuro hiriburuan zein gainerako uharte eta atoloietan.\nGainerako uharteetara batera heldu ziren espainiarrak, eta jarraian okupatua izan zen, II. Reich-ari saldu arte.\nMajuro Japoniako Armada Inperialak konkistatu zuen Lehen Mundu Gerran, 1914an, Marshall gainerako uharteekin bezala. 1920an Nazioen Ligak emandako Japoniako Inperioaren agintaldian sartu zen. Uharteko adminisitrazio japoniarra Ozeano Barearen Hegoaldearen kontrolpean geratu zen, baina, batez ere, tokiko buruzagi tradizionalen esku izan zen Bigarren Mundu Gerra hasi arte.\nJaponia eta AEBen arteko Pazikoko II. Mundu Gerrako gaztaka handian, 1944ko urtarrilaren 30ean, Estatu Batuetako tropek Marshall uharteak inbaditu zituzten, baina Majuro oposiziorik gabe hartu zuten, Japoniako indarrak joanak zirelako atoloi honetatik Kwajalein eta Enewetak-era non gotorlekuak eraikiak urtebete lehenago. Japoniako ofizialorde bakarra utzi zuten uhartean zaintzaile gisa. Harrapatuta, uharteak aseguratu egin zituzten. Horrek Erdialdeko Pazifikoko ainguraketa handienetako bat erabiltzea ekarri zion Estatu Batuetako armadari. Urmaela operazioen ontzigintzako oinarri handi bihurtu zen, eta munduko porturik handiena eta aktiboena izan zen gerra mendebalderantz joan eta Ulithiko baseak ordeztu zuen arte. Hegazkin pista bat ere baliatu zuten estatubatuarrek Majuron.\nBigarren Mundu Gerra amaitu ondoren, Majuro Estatu Batuen kontrolpean geratu zen, Pazifikoko Uharteetako fideikomisoan lurraldearen zati gisa. Urte batzuez Mikronesiako Estatu Federatuen parte izan zen, baina Marshall uharteak 1978an irten ziren Federazio hartatik egitura propioa sortzeko: orduan Majuron kokatu zen Marshalletako administrazio gune nagusia eta Nitijela izeneko asanblada edo legebiltzarra. Ordura arte Jaluit atoloian zegoen Marshalletako zentro administratiboa. 1986an independentzia eta subirautza osoa lortzean AEBetatik, estatu burujabe baten hiriburu bilakatu zen Majuro. \nJaluit ordezkatu zuen Marshall uharteetako hiriburu gisa, 1990ean uharte horien independentziaren ondoren zegoen estatu bat. \nErlijioa.\nBiztanle gehienak kristauak dira. Gehienak protestanteak dira, eta atzetik dituzte Kristoren Eliza Batua (% 47), Jainkoaren Batzarra (% 16) eta beste batzuk, hala nola Bukot Nan Jesus (% 5), Ebanjelio Osoa (% 3), Kongresuko Eliza Berritua (% 3), Salbazio Armada (% 2), Eguneko Adbentista (% 1). Biztanleen %8 katolikoa da, Majuron dagoen Marshall Uharteetako Prefektura Apostoliko Katolikoaren Jasokundearen Katedralarekin.\nEragin islamiarra handituz joan da. Musulman ahmadiar asko daude. Lehen meskita 2012ko irailean ireki zen. LDS elizak, eliza baptistak eta Jehobaren lekukoak ere badaude.\nOsasuna.\n81 oheko \"Majuro Ospitalea\" Majuroko ospitale nagusia da, baita kanpoko uharte askotakoa ere. Herrialdeko beste ospitale garrantzitsu bakarra Ebeye uhartean dago. \nHezkuntza.\nMarshall Uharteetako unibertsitatea Uligan dago. Hego Pazifikoko Unibertsitateak presentzia du Majuro-n.\nHerri eta hiri senidetuak.\nMajuro ondorengo herri eta hiriekin senidetuta dago:"}
{"id": "9232", "revid": "96586", "url": "https://eu.wikipedia.org/wiki?curid=9232", "title": "Palikir", "text": "Palikir (ingelesez ahoskatua) Mikronesiako hiriburua da; administratiboki Federazioa osatzen duten lau estatuetako batean, Pohnpein dago, Sokehs udalerrian. 2004an hiriguneak 6227 biztanle zituen eta udalerriak 9900.\nGeografikoki Pohnpei uhartean dago. Uhartea, aldi berean, Karolinetan dago.\nKokapena.\nPohnpei Mikronesiako Estatu Federatuetako uharterik handiena da. Bertan Kolonia da biztanlerik gehien duen hiria, uhartearen iparraldean.\nPalikir koloniatik 5 kilometro hego-mendebalderantz jota dago, uhartearen ipar-mendebaldean.\nHistoria.\nBerez populazio gune moduan historia laburrekoa da. Bigarren Mundu Gerra baino lehen gutxi ziren inguruan bizi ziren pohnpeitarrak. Gerra honetan japoniar itsas armadak, Kitagawa kapitaina buru zela hegazkinentzako pista bat eraiki zuen hor. Amaitu eta berehala bonbardatu egin zuten eta ezin izan zuten inoiz erabili.\nEremuaren birpopulatzea 1980ko hamarkadan gertatu zen; Mikronesiak independentzia eskuratu zuenean AEBetako gobernuak estatu berri honetako hiriburua izango zena eraikitzeko dirua eman zuen. Hiriburua japoniarren pista zaharrak okupatzen zuen lekuan egin zen. 1989an hiriburu bihurtu zen.\nHala ere, hiria dagoen Sokehs udalerriak historia luzeagoa du eta uhartea okupatu zuten espainiar edota alemaniarren kontrako altxamenduetan nabarmendu zen.\nJakingarriak.\nGobernu federalaren eta Epaitegi Nagusiaren egoitzak bertan daude. Pohnpei estatuko administrazioa ere hiri honetan dago. Hiriburu gisa Kolonia ordezkatu bazuen ere, bera baino biztanle gutxiago du eta Weno (Chuuken dagoena) biztanlerik gehien duen Mikronesiako Estatu Federatuetako hiritik urrun.\nPaisaia tropikalean integratzeko Mikronesiako arkitektura tradizionalean oinarritutako bi solairutako eraikin-lerro bat diseinatu zen, ekialde-mendebalde ardatzean lerrokatuak argi naturala eta haize alisioak hobeto baliatzeko."}
{"id": "9234", "revid": "119347", "url": "https://eu.wikipedia.org/wiki?curid=9234", "title": "Alofi", "text": "Alofi Niue Ozeaniako uharte-nazioko hiriburua da. 2006an 581 biztanle zituen.\nKokapena.\nUharteko mendebaldean dagoen Alofiko badiaren erdialdean dago kokatua, Niue inguratzen duen koralezko uharria apurtzen duen gune bakarretik hurbil. Badiak bere osotasunean uharteko kostaldearen %30 okupatzen du, Halagigie lurmuturretik (hegoaldean) Makapu lurmuturrera (iparraldean).\nBi udalerri.\nUhartea historikoki bi \"tribu eremutan\" banatuta zegoen; Alofi Tafiti izenekoan dago, gutxi gorabehera hegoaldeko zatia hartzen du. Bi udalerritan banatuta dago, Ipar eta Hego Alofi; Niueko hamalau udalerrietatik bi dira. Bakoitzak bere udalbatza du eta ordezkari bana bidaltzen dute Niue Fono Ekepule (nazioko legebiltzar legegilea) delakora. Hegoaldean populazioa gorantz doan bitartean, iparraldean beheraka doa, uharte osoan gertatzen den bezala:\nGarraioa.\nAlofinko kale gehienak asfaltatuta daude. Biztanleria txikia denez ez dago autobus zerbitzurik hiri barnerako baina zenbaitek Alofitik Niueko beste herri batzuetarako bidaiak egiten dituzte. Taxi erregularrik ere ez dago baina partikular batzuek zerbitzu hori eskaintzen dute.\nNiueko nazioarteko aireportua (\"Niue International Airport\" edo \"Hanan International Airport\") Alofitik hegoaldera dago, Hego Alofi eta Tamakautoga herrien lurren artean (ikus udalerrietako mapa). Air New Zealand konpainiak Zeelanda berrirako hegalaldika proposatzen ditu.\nKlima.\nHiri honetan K\u00f6ppen klima sailkapenaren arabera klima ekuatoriala da nagusi eta urtaro lehorra zehaztea ez da erraza; ekainetik irailera lehorragoa dela baino ezin da esan.\nKlima mota hori duten beste leku askoren moduan tenperatura oso antzekoa dago urte osoan zehar eta batez bestekoa 25\u00ba Ckoa da.\nHeta zikloia.\n2004ko urtarrilean Heta zikloiak Niue oso birtizki astindu zuen; uhartean bi hildako eragiteaz gain Alofiko eraikin asko suntsitu egin zituen: Lord Liverpool ospitalea, museo nazionala, kulturgunea...\nGobernuaren eraikinak lekualdatzeko erabakia hartu zen, hain arriskutsua ez den Fonuakula deritzon eremuan berreraikitzen hasi zirelarik. Toki hau mendebaldeko kostaldetik 3 bat km barnealdera dago eta eraikin zaharrak bezala Hego Alofiren mugen barruan dago. Niue Foou erietxe berria eta Niue Hotela, besteak beste, hara lekualdatzeko erabakia hartu zen.\nAlofitar ospetsuak.\nHiriko lehen medikuak izan ziren Tumkar familia aipa daiteke; 1988an Australiara bizi izatera joan ziren."}
{"id": "9237", "revid": "336", "url": "https://eu.wikipedia.org/wiki?curid=9237", "title": "Koror", "text": "Koror Palauko uharte eta estatua da, biztanle gehien dituena; 2004an 14.000 biztanle zituen. Bertan dago Koror hiria, herrialdeko handiena.\nGeografia.\nUharte honek 21 kilometro koadro ditu eta, Koror hiriaz gain, zenbait herrixka daude bertan: Meyuns, Ngermid, Ngerkesowaol, Ngerchemai, Iyebukel, Idid, Meketii, Dngeronger, Ikelau, Medalaii, Ngerbeched eta Ngerkebesang."}
{"id": "9239", "revid": "512", "url": "https://eu.wikipedia.org/wiki?curid=9239", "title": "Port Moresby", "text": "Port Moresby Papua Ginea Berriaren hiriburua da. Ginea Berria uhartearen hego-ekialdeko itsasaldean dago. 240 kilometro koadroko eremua du, eta 2011n 410.954 biztanle zituen.\nGeografia.\nPapua Ginea Berriko hiriburua, uhartearen hego-ekialdean dago, Papuako golkoaren ertzean, Koralaren itsasoaren ertzean.\nHistoria.\n1975. urtean egin zuten Papua Ginea Berriko hiriburu, estatuak burujabetasuna eskuratu zuen urtean.\nEkonomia.\nUnibertsitatea eta aireportua ditu. Industria (janari industria, metalurgia), mea ustiakuntza (kobre, urre eta zilar hobiak) eta turismoa dira ekonomia jarduera nagusiak. Kautxua eta kafea esportatzen dira hiriko portutik."}
{"id": "9241", "revid": "336", "url": "https://eu.wikipedia.org/wiki?curid=9241", "title": "Honiara", "text": "Honiara Guadalcanal uhartean kokaturiko hiria da, Salomon Uharteetako hiriburua. 1996. urtean hiriak 50.100 biztanle zituen."}
{"id": "9243", "revid": "336", "url": "https://eu.wikipedia.org/wiki?curid=9243", "title": "Deimos (satelitea)", "text": "Deimos (edo Marte II) Marte planetaren bi sateliteetako txikiena eta aldenduena da, bestea Phobos izanik. C eta D motako asteroideen konposizio antzekoa du, 6,2 kilometroko erradioa eta 30,3 ordu behar ditu Marte inguratzeko orbita batean. Deimos Martetik 23.460 kilometrora dago, Phobos baino askoz urrunago. \"Deimos\" izenak antzinako grezieraz \"izua\" esan nahi du.\nHistoria eta etimologia.\nAsaph Hall astronomo estatubatuarrak aurkitu zituen satelite biak, aurrena Deimos, 1877ko abuztuaren 12an eta hurrena Fobos, sei egun beranduago, abuztuaren 17an. Hall berak izendatu zituen gainera. Marte gerraren jainkoa izanik \"Fobos\" (\"beldurra\") eta \"Deimos\" (\"izua\") izenak eman zizkien.\nJonathan Swift idazle britainiarraren \"Gulliverren bidaiak\" liburuan Marteko bi sateliteak aipatzen dira, Laputa hiriko astronomoen kapituluan hain zuzen ere. Voltairek ere aipatzen ditu \"Micromegas\" liburuan. Hori dela eta Deimosen dauden bi krater handienek \"Swift\" eta \"Voltaire\" izenak dituzte.\nGeologia.\nHainbat objektu txiki bezala, bere itxura irregularra da, 15\u00d712\u00d710 km-ko dimentsioekin. Martetik ikusita, beste izar bat bezalakoa irudituko litzaiguke tamainan. Ilargi betean, Lurrean Artizarrak bezalako argitasuna edukiko luke; ilgoran edo ilbeheran, Vega izarrak beste.\nKarbono ugari duen arroka bat da eta izotza ere badu. Kraterrak badituen arren bere azala Phobosena baino leunagoa da, izan ere krater ugari erregolitoak estali baititu.\nDeimosen errotazioa Marte berarena baino geldoagoa da.\nExplorazioa.\nHain tamaina txikia izanik Lurretik ikusteko zaila da eta Marterekin oposizioan dagoenean baino ezin da behatu. Phobosek baino albedo handiagoa du ordea eta errazago ikusten da beste satelitea baino.\nMars Global Surveyor zunda 1997 urtean iritsi zen Martera eta 2006 artean planetaz gain satelite biak aztertu zituen, erresoluzio handiko irudiak lortuz."}
{"id": "9245", "revid": "105290", "url": "https://eu.wikipedia.org/wiki?curid=9245", "title": "Apia", "text": "Apia Samoako hiriburua da. \"Upolu\" uharteko iparraldeko kostan dago kokatua. Samoako hiri eta porturik handiena da. 2006. urtean 37.708 biztanle zituen."}
{"id": "9246", "revid": "1519", "url": "https://eu.wikipedia.org/wiki?curid=9246", "title": "Nuku'alofa", "text": "Nuku'alofa Tongako hiriburua da, Tongatapu uhartean kokatua dagoena. 23.221 biztanle ditu 2016ko erroldaren arabera, herrialdearen biztanleriaren %25a.\nHistoria.\nTongako Inperioa.\nK.o. 950. urtearen inguruan Tongako Inperioa (\"Tu\u02bbi Tonga\") sortzen hasi zen eta 1200 eta 1500 artean izan zuen hedadura handiena. Uharte ugari hartzen zituen bere baitan eta hegoalderen zegoen Tongatapu uhartean zuen egoitza enperadoreak. Orduan Mu'a zen hiriburua eta Nuku'alofaren orduko aipamenik ez dago. Mu'a hiria Nuku'alofaren hego-ekialdean dago, badiako beste ertzean. \nXVII. mendean inperioaren gainbehera etorri zen eta samoarren hedapena hasi zen.\nAurreneko europarrak.\n1777ko ekainaren 10ean ritsi zen James Cook kapitain britainiarra Nuku'alofaren parera. Hark ere ez zuen Nuku'alofa aipatu, alboan dagoen \"Pangaimodoo\" (Pangaimotu) uhartea baizik, haren ondoan baitzegoen ainguratua. Kanoa bidez Mu'a hiriburura joan zen Paulaho eta beste gizon handi batzuk bizi ziren tokira hain zuzen ere.\nNuku'alofa izena George Vason misiolari britainiarrak idatzi zuen aurrenekoz, 1810ean. George Vason 1797an iritsi zen Tongara Londresko Misiolari Elkartearen izenean. Aurreneko aldi hartan \"Noogoollefa\" idatzi zuen eta Pangaimoturen ordez \"Bongy-Moddoo\", izan ere Tongako alfabetoa ez baitzen garatu 1826-27 arte.\nTongari buruzko bigarren liburua William Marinerrek idatzi zuen 1817an. Mariner F\u012bnau \u02bbUluk\u0101lala-ren seme adoptatua izan zen 1806-1810 artean. Tongako gerra zibilaz idatzi zuen eta nola \u02bbUluk\u0101lala-ren gerlariek Nuku'alofako gotorlekua setiatu eta eskuratu zuten.\nMisiolari kristauen hirugarren aipamena 1826koa da, bi misiolari tahitiar atxilotuak izan zirenekoa. 1827an misiolari metodistak iritsi ziren Hihifo eta Hahake uharteetan izandako jazarpenetik ihesi. Tupou buruzagiak Nuku'alofan hartu zituen eta Tongako kristau erdiguena bihurtu zen. 1842an Chevron (\"Patele Sevelo\") iritsi zen. Guzti hauen eraginez gotorlekua zuen herri txiki bat izatetik kristautasunaren hiri nagusia izatera pasa zen.\nTongako Erresumako hiriburua.\nTongako Konstituzioa 1875ean ezarri zenean Nuku'alofa herrialdeko hiriburua bihurtu zen. Jurgi Taufa\u02bbahau Tupou I.a erregeak horrela erabaki zuen eta Parlamentua Nuku'alofan bilduko zela zehaztu zuen, gerra garaietan izan ezik.\nHiriburu bihurtzerakoan hiria birrantolatu zen eta hiru barrutitan banatu zen:\nBigarren Mundu Gerra garaian Ma'ufanga barrutian estatubatuarrek ontziraleku bat eraiki zuten eta oraindik F\u0101-ua (\"42\") izena ematen diote, eraiki zen urtea hain zuzen ere. 1960. hamarkadan asko handitu zen Nuku'alofa, inguruko herriak barneratu baitzituen.\nXXI. mendea.\n2006an hiriko eraikin asko suntsitu ziren Nuku'alofan erreforma demokratikoak aplika zitezen eskatzen zuten istiluetan. Finantza barrutiko eraikinen hiru laurdenak erre ziren, txinatarren komertzioak gehienbat. 2012ra arte iraun zuten hiria berreraikitzeko proiektuak.\n2015ean Hunga Tonga\u2013Hunga Ha'apai erupizoak uharte berri bat sortu zuen iritik 65 kilometro iper-mendebaldera. 2022an sumendi berak izandako erupzioak eta eta harko eragindako tsunamiak bete betean kolpatu zuen Nuku'alofa. Beste kale batzuez gain, bost astez egon zen Tongako hiriburua Internet gabe, ur-azpiko kable konexio bat kaltetu zuelako erupzioak.\nGeografia eta klima.\nGeografia.\nTonga iparraldetik hegoaldera luzatzen den uharte zerrenda bat da. Hegoalderen dagoen uhartea da handiena, Tongatapu, eta honen iparraldeko kostan kokaturik dago Nuku'alofa, izen bereko badiaren ertzean. Nuku'alofaren ekialdean Nukunukumotu uhartea dago eta hiriaren aurrean Pagaimotu Resort uharte txikia.\nUhartea koralezko uharriek inguratzen dute eta hainbat itsasontzi ikus ditezke bertan hondartuta gelditu zirenak.\nKlima.\nNuku'alofak klima ekuatoriala (Af) du K\u00f6ppen klima sailkapenaren arabera. Urtesasoi euritsuagoa eta lehorragoa ditu baina lehorrena denean ere prezipitazioak izaten dira. Tenperatura nahiko konstatntea da urte osoan zehar, azarotik otsailera bero handiagoa egiten badu ere. Prezipitazioei dagokienez urteroko batazbesteko 1700 mm-tik gorakoa da, abuztua eta azaroa artean zerbait jeisten da.\nAlisioek ia etengabe jotzen dute Nuku'alofa eta zikloiak ere ohikoak izaten dira.\nGobernua.\nTongako Gobernuaren egoitza Nuku'alofan dago. Asanblada legegilea bertan biltzen da eta Erregearen jauregia ere hiritik oso gertu dago. \nTongako herri guztietan bezala, Nuku'alofan badira hiriko ofizialak (Ofisa kolo) eta barrutiko ofizialak (Ofisa vahe). Hauek dira gobernuaren aginduak herritarrei igortzeko ardura duten ofizialak. Polizia, suhiltzaileak eta ospitaleak Tongako gobernuak kudeatzen ditu zuzenean.\n2018ko 12 eta 13 artean Gita zikloiak Tongako parlamentuaren etxea suntsitu zuen eta hiritik 4 km hegoaldera eraiki zuten parlamentuaren eraikin berria.\nGarraioa.\nFua'amotu Nazioarteko aireportua Tongatapu uhartearen hegoaldean kokaturik dago, Nuku'alofatik 35 kilometrotara. Australiara, Zeelanda Berrira, Fijira, Samoara eta Samoa Estatubatuarrera hegaldiak ditu, bai eta Tongako beste uharte batzuetara ere.\nAntzina trenbide labur bat izan bazuen ere gaur egun ez dago holakorik Tongan. Autobus zerbitzu pribatua dago eta gidariek nahi duten ordutegia ezar dezakete. Normalean betetzen direnean ateratzen dira. Gobernuak tarifa mugaturik dauka. Egoera bera gertatzen da taxi zerbitzuarekin, autoa duen edozein biztanlek betetzen du eta diru extra bat jasotzeko helburuaz ibiltzen dira. kasu honetan ere gobernuak tarifa mugaturik dauka.\nEkonomia.\nTongako ekonomiaren puntu garrantzitsuena da Nuku'alofa. Uhartediko arrain merkatu handiena bertan dago, hegalaburra eta \"Lutjanus lutjanus\" arrantzatzen dira nagusiki Tongan. Nuku'alofak hainbat produktu esportatzen ditu; kopra, banana, bertako kuia, banilla eta artisautza.\nHiriak merkatu ugari ditu (\"Maketi talamahu\") eta negozio barrutia ere badu. 2006ko istiluetan sutsitua izan zen baina Txinako gobernuaren laguntza ekonomikoaz baliatuz 2008an berreraikitzen hasi ziren.\nAzken aldian turismoak gorakada izan du Tongan eta Nuku'alofan dago nazioarteko aireportu bakarra. Zeelanda Berritik hiru ordutako bidaia baino ez da gaur egun. Tongatapu uhartea ikusteko eta gainerako uhartediak bisitatzeko ezinbesteko abiapuntua da.\nKirolak.\nHiriaren erdigunean Teufaiva Sport Stadium kirol anitzeko estadioa dago. 10.000 ikuslerentzako tokia du. Tongako errugbi selekzioak jokatzen du bertan."}
{"id": "9248", "revid": "105290", "url": "https://eu.wikipedia.org/wiki?curid=9248", "title": "Funafuti", "text": "Funafuti Tuvaluko hiriburua da. 4.000 pertsonako biztanleria du gutxi gorabehera, herrialdeko atoloi populatuena da. Guztira 33 uhartek osatzen dute eta hiriburua Fongafale uhartean dago, guztietan handiena. Bertan dago Vaiaku, gobernuaren egoitza.\nFunafutiko uharteak.\nGutxienez 33 uhartek osatzen dute Funafuti atoloia. Handiena Fongafale da, bigarrena Funafala. Biztanleak hiru uhartetan daude: Fongafale, Funafala eta Motuloa uharteetan."}
{"id": "9249", "revid": "105290", "url": "https://eu.wikipedia.org/wiki?curid=9249", "title": "Port Vila", "text": "Port Vila Vanuatuko hiriburua da. 29.356 pertsona inguruko biztanleria du. \"Efate\" uhartearen hegoaldeko kostan kokatua, herrialdeko hiri handiena da, itsas portu eta aireportua ere baditu."}
{"id": "9250", "revid": "105290", "url": "https://eu.wikipedia.org/wiki?curid=9250", "title": "Mat\u0101\u02bbutu", "text": "Mata-Utu Wallis eta Futunako hiriburua da. Walliseko uhartean dago kokatua eta 1.191 biztanle inguru zituen 2003. urtean."}
{"id": "9252", "revid": "138685", "url": "https://eu.wikipedia.org/wiki?curid=9252", "title": "Wellington", "text": "Wellington ( ahoskatua; maorieraz: Te Whanganui-a-Tara) Zeelanda Berriko hiriburua da, eta hiririk handienetan hirugarrena, Aucklanden eta Christchurchen ondoren. Ipar Uhartearen hego-mendebaldeko muturrean dago, Port Nicholson badiaren ertzean, Cook itsasarterako sarreran. Gutxi gorabehera 389.700 biztanle zituen 2010ean. Izena Arthur Wellesley, Wellingtongo dukearen omenez jarri zioten.\nEkonomia.\nZeelanda Berriko merkataritza-gune eta garraio-gune nagusia da; garrantzitsuak dira errepideak, burdinbideak, nazioarteko aireportua, itsas portua. Petrolioa, automobiletako motorrak, ikatza eta mineralak esportatzen ditu, eta eguneroko produktuak, haragia, zura eta fruituak inportatzen.\nIndustria (garraiorako azpiegiturak, motorrak, tresneria elektrikoa eta mekanikoa, ehungintza, makineria, kimika industria, ontziolak), administrazioa (gobernuaren egoitzak) eta finantza jarduerak (banketxeak, aseguru etxeak) ekonomia baliabide garrantzitsuak dira halaber."}
{"id": "9253", "revid": "93", "url": "https://eu.wikipedia.org/wiki?curid=9253", "title": "Deimos", "text": ""}
{"id": "9254", "revid": "44506", "url": "https://eu.wikipedia.org/wiki?curid=9254", "title": "Io", "text": "Io edo Jupiter I Galileok aurkitutako lau sateliteetatik Jupitergandik gertuen dagoena da. Eguzki-sistemako laugarren ilargirik handiena da, dentsitaterik handiena du eta ezagutzen ditugun objektuen artean ur gutxien duena da. 1610ean aurkitu zen eta mitologiako Io pertsonaiaren omenez darama izena, Zeusen maitalea izan zen Heraren jarraitzailea.\nSumendi-aktibitate nabarmena du satelite natural honek, 400 sumendi aktibo baino gehiagorekin, Eguzki-sisteman jarduera geologiko handiena duen objektua da. Muturreko jarduera geologiko hau Ioren barnealdea Jupiterrek eta beste galilear sateliteek sortzen dituzte barne frikzioen beroaren ondorioa da. Sumendi batzuek sufre eta sufre dioxidozko lumak sortzen dituzte, batzuk gainazaletik 500 kilometrora. Ioren gainazalean silikatozko lurrazalaren konpresioagatik sortutako 100 mendi baino gehiago daude. Mendi horietako batzuk Everest baino altuagoak dira. Kanpo Eguzki-sistemako satelite gehienak ur-izotzez osatuta daude, baina Io batez ere silikato arrokaz osatuta dago, urtutako burdina edo burdin sulfurozko nukleo baten inguruan. Ioren gaonazalean lautada handiak daude, izoztutako sufre eta sufre dioxidoz estaliak.\nIoren bulkanismoa bere ezaugarri bakunen jatorria da. Bere luma bolkanikoak eta laba ibaiek aldaketa handiak sortzen dituzte gainazalean eta kolore ugariz margotzen dute: horia, gorria, zuria, beltza eta berdea, batez ere sufrearen alotropo eta konposatuen ondorioz. Laba ibilgu luzeak daude, batzuk 500 kilometro baino luzeago. Bulkanismoak jaurtitako materialek Ioren atmosfera ahula eta Jupiterren magnetosfera betetzen dute. Sendien eiekzio bolkanikoek Jupiterren inguruan plasma-toro bat sortzen dute.\nIok paper garrantzitsua izan zuen XVII. eta XVIII. mendeetako astronomiaren garapenean. 1610eko urtarrilean aurkitu zuen Galileo Galileik, beste galilear sateliteekin batera. Aurkikuntzak lagundu zuen Kopernikoren Eguzki-sistemaren eredu heliozentrikoa onartzen, Keplerren legeak garatzen eta argiaren abiaduraen lehen neurketa egiten. Lurretik ikusia, Io argi-puntu bat baino ez zen XIX. mendearen bukaera eta XX. mendearen hasierara arte, bere geografia ikertzea posible izan zenean, adibidez bere polo gorriak eta ekuatore distiratsua. 1979an \"Voyager\" espazio-misioak aurkitu zuen Io geologikoki aktiboa den planeta dela, sumendi eta egitura-bolkaniko ugarirekin, mendi handiekin eta talka-krater nabarmenik ez duen gainazal gazte batekin. \"Galileo\" zunda hainbat aldiz pasa zen bertatik 1990eko eta 2000ko hamarkadatan zehar, bere barne egitura eta gainazalaren konposizioaren datuak eskuratuz. Misio horrek ere Io eta Jupiterren magnetosferaren arteko harremana erakutsi zuen, eta Ioren orbitan kokatutako energia-altuko erradiazio gerriko bat dagoela ikusi zuen. Iok 3.600 rem (36 Sv) ionizazio erradiazio jasotzen du egunero.\nIzendapena.\nGalilear sateliteen aurkikuntza Simon Mariusi egozten ez zaion arren, berak proposatutako izenak eman zitzazkien ilargiei. 1614ko bere argitalpenean, \"Mundus Iovialis anno M.DC.IX Detectus Ope Perspicilli Belgici\", Jupiterren ilargi handietako barnekoenaren ordezko zenbait izen proposatu zituen, horien artean, \"Jupiterren merkurioa\" eta \"Jobiar planetetako lehena\". Johannes Keplerrek 1613ko urrian egindako iradokizun batean oinarrituta, Ilargi bakoitza Zeus mitologikoaren edo honen baliokide erromatar Jupiterren maitale baten omenez izendatzeko izendapen eskema bat ere asmatu zuen. Jupiterren ilargirik barnekoena izendatu zuen Io greziar mitologiako pertsonaiaren omenez.\nMariusen izenak ez ziren oso erabiliak izan mende batzuk beranduago arte (XX. mendearen erdialdera arte). Aurreko literatura astronomikoaren zati handi batean, Io, orokorrean, zenbaki erromatarretan (Galileok sartutako sistema bat) \"Jupiter I\" edo \"Jupiterren lehen satelitea\" bezala izendatzen zen.\nIoren geografia, Ioren mitoko pertsonaia eta tokien arabera izendatzen dira, baita suaren, sumendien, Eguzkiaren eta trumoiaren jainkoen izenekin, eta Danteren infernuko pertsonaia eta tokiak ere: gainazaleko izaera sumenditsua ikusita egokiak diren izenak. Gainazala \"Voyager 1\" espazio-ontziak lehen aldiz gertutik ikusi zuenetik, Nazioarteko Astronomia Batasunak 225 izen onartu ditu Ioko sumendi, mendi, ordoki eta albedo ezaugarri handientzat. Ezaugarri bolkaniko mota ezberdinetarako erabiltzen diren onartutako ezaugarrien kategoriak honako hauek dira: \"patera\" (\"platertxoa\"; depresio bolkanikoa), \"fluctus\" (\"fluxua\"; laba fluxua), \"vallis\" (\"harana\"; laba kanala) eta erupzio zentro aktiboa (lumak sumendi batean aktibitate bolkanikoaren lehen zeinua izan ziren tokia). Mendien, goi-ordokien, geruzetan dauden lurren eta ezkutuan dauden sumendien izenak \"mons\", \"mensa\" (\"mahaia\"), \"planum\" eta \"tholus\" (\"biribilgunea\") dira, hurrenez hurren. Albedo eskualde izendatuek eta distiratsuek, \"regio\" hitza erabiltzen dute. Izendatutako gune batzuk Prometheus, Pan Mensa, Tvashtar Paterae edo Ts\u0169i Goab Fluctus dira.\nBehaketaren historia.\nGalileo Galileik 1610 urteko urtarrilaren 7an aurkitu zuen beste bi sateliterekin batera. Hurrengo gauean laugarrena aurkitu zuen. Io, Europa, Ganimedes eta Kalisto ziren, Jupiterren lau satelite handienak. Galileok berak \"astro medizearrak\" izena eman zien, bere mezenasa zen Cosimo II.a Medici-ren omenez, baina astronomoei ez zitzaien gustatu eta Simon Marius-ek gaur egungo izenak jarri zizkien greziar mitologian oinarriturik. Galileok orduan Jupiter I, II, III eta IV izenak proposatu zituen eta XX mendearen erdialdera arte horrela ezagutu ziren. Lau satelite hauen multzoa \"satelite galilearrak\" izenarekin ere ezagutzen da.\nSatelite hauen aurkikuntza ezinbestekoa izan zen Nikolas Kopernikoren teoria heliozentrikoa berresteko. XVII mendean longitudea kalkulatzeko ere erabili izan ziren, bai eta Keplerren hirugarren legea baieztatzeko ere. Jupiter eta Lurraren arteko distantzia egiteko argiak behar duen denbora kalkulatzeko ere erabili izan zen XVII mendean. Pierre-Simon Laplace astronomoak XIX mendearen hasieran Io, Europa eta Ganimedesen orbita erresonanteak azaltzeko teoria matematikoa garatu zuen.\nEsplorazioa.\nIotik gertu pasa ziren lehen zundak Pioneer 10 eta 11 izan ziren, 1973ko eta 1974ko abenduaren hasieran. Aurreneko argazki onak Voyager 1 eta Voyager 2-k atera zituzten 1979an. Voyager 1 20.600 kilometrotako distantziara pasa zen eta atera zituen argazkiek azal koloretsua eta kraterrik gabea erakutsi zuten. Sumendietatik ateratzen zren bederatzi zorrotada ere erakutsi zituen, geologikoki aktiboa den astroa dela frogatzeko balio izan zutenak.\n1995 urtean Galileo zundak Voyagerren argazkiak berretsi zituen eta satelitearen dentsitatea ikusirik burdinezko nukleoa zuela frogatu zuen. 2007ko otsailaren 28an New Horizons izan zen Ioren ondotik pasa zena bere Plutonerako bidaian. Honek sumendiak aztertu zituen. Hainbat erupzio ere aurkitu zituen.\nOrbita eta errotazioa.\nIok Jupiterren inguruan orbitatzen du, Jupiterren erdigunetik 421.700 kilometrora eta bere hodeietatik 350.000 kilometrora. Jupiterren Galilear sateliteen artean barnekoena da, bere orbita Tebe eta Europakoen artean dago. Jupiterren barne sateliteak barne, Jupiterretik dagoen bosgarren ilargia da. Iok 42,5 ordu inguru behar ditu Jupiterren inguruan orbita bat osatzeko (bere mugimendua behaketa gau bakar batean ikus dadin bezain azkarra). Io, 2:1 erresonantzia orbital batean dago Europarekin, eta 4:1 erresonantzia orbital batean Ganimedesekin, Europak osatzen duen orbita bakoitzeko Jupiterren bi orbita osatuz, eta lau orbita, Ganimedesek osatzen duen orbita bakoitzeko. Erresonantzia honek Ioren eszentrikotasun orbitala (0,0041) mantentzen laguntzen du, bere jarduera geologikorako lehen mailako beroa ematen duena. Behartutako eszentrikotasun hori gabe, Ioren orbita itsasaldiaren azelerazioren eraginpean legoke ibiliko litzateke, geologikoki hain aktiboa ez den mundu batera eramango lukeena.\nGalilear gainontzeko sateliteek eta Ilargiak bezala, biraketaren eta errotazioaren arteko sinkronizazioa dago, Jupiterrerantz apuntatzen duen aurpegi bat mantenduz. Sinkronia honek Ioren luzera-sistemaren definizioa ematen du. Beti Jupiterrera begira dagoen aldea, subjobiar hemisferioa bezala ezagutzen da, beti kanpora begira dagoen aldea, berriz, antijobiar hemisferioa bezala ezagutzen da. Beti bere orbitan bidaiatzen duen norabidean orientatua dagoen aldea, hemisferio nagusia bezala ezagutzen da, beti kontrako norabidean orientatua dagoen aldea, jarraipen hemisferioa bezala ezagutzen den bitartean.\nIoren gainazaletik, Jupiterrek 19,5\u00bako arku bat izango luke zeruan, Jupiter Lurretik Ilargiaren itxurazko diametroa baino 39 aldiz handiagoa.\nGeologia.\n3.600 kilometrotako diametroa duenez Jupiterren sateliteen artean hirugarren handiena da eta gure Ilargia baino zerbait handiagoa.\nLautada zabalak ditu eta tarteka mendikate luzeak. Ez dira ordea meteoritoen kraterrak ikusten, izan ere bere 400 sumendi aktiboek azala etengabe berrizten baitute. Sumendi hauetako batzuk Everest mendia baino garaiagoak dira eta jaurtitzen dituzten sufre eta sufre dioxido hodeiak 500 kilometrotako altuerara ere iristen dira. Hauek erortzean sufre urtuzko aintzira zabalak eratzen dituzte. Sufre honek kolore horixka ematen dio sateliteari.\nBarnealdean planeta telurikoen antzeko osaketa du, hau da, silikatozko arrokak dira nagusi, sufrea ere ugaria den arren. 900 km inguruko erradioa duen nukleo urtua duela pentsatzen da. Nukeloan burdina egongo dela uste da, Iok magnetosfera duela frogaturik baitago.\nAtmosfera.\nIok oso atmosfera fina du, batez ere sufre dioxidoz osatua (&lt;chem&gt;SO2&lt;/chem&gt;), kopuru txikiagoan agertzen diren beste konposatu batzuekin, sulforo monoxodioa (&lt;chem&gt;SO&lt;/chem&gt;), kloruro sodikoa (&lt;chem&gt;NaCl&lt;/chem&gt;) eta sufre eta oxigeno atomikoa. Atmosferak aldaketa nabarmenak ditu dentsitatean eta tenperaturan eguneko orduaren, latitudearen, sumendien jardueraren eta gainazalean dagoen izotzaren arabera. Ioren presio atmosferikoa gehienez ere 3.3 x 10\u22125\u00a0eta\u00a03\u22124\u00a0pascal artean dago."}
{"id": "9255", "revid": "336", "url": "https://eu.wikipedia.org/wiki?curid=9255", "title": "Gaio Mario", "text": "Gaio Mario (; K.a. 157 \u2014 K.a. 86) Antzinako Erromako inperioko jeneral eta politikaria izan zen. Zazpi aldiz izendatu zuten kontsul eta, batez ere, Erromako armada zaharberritzeagatik da ezaguna. Izan ere, Erromako herritarrak ez zirenak ere errekrutatzea baimendu eta kohorteetan banatu zuen legioen osaketa."}
{"id": "9257", "revid": "105290", "url": "https://eu.wikipedia.org/wiki?curid=9257", "title": "Australiar dolar", "text": "\"Artikulu hau Australiako dibisari buruzkoa da; beste esanahietarako, ikus \u00abDolar\u00bb.\"\nDolar Australiarra (AUD), Australiako Mankomunitateko diru ofiziala da, bai eta Australiar Lurralde Antartikokoa, Christmas uhartekoa, Cocos uharteetakoa, Heard eta McDonald uharteetakoa, Norfolk uhartekoa, Kiribatikoa, Naurukoa eta Tuvalukoa ere."}
{"id": "9258", "revid": "56334", "url": "https://eu.wikipedia.org/wiki?curid=9258", "title": "Tasmania", "text": "Tasmania (Palawa kani: lutruwita) Australiako uharte eta estatua da, kontinentearen hego-ekialdean 240\u00a0km-ra, Bass itsasarteak bananduta. Estatuak Tasmania uharte nagusia, munduko 26. uharterik handiena, eta inguruko 1.000 uharteak hartzen ditu. Australian biztanle gutxien dituen estatua da, 541.965 biztanle baizituen 2021eko martxoan. Estatuko hiriburua eta hiririk handiena Hobart da, eta biztanleriaren % 40 inguru Greater Hobart inguruan bizi da.\nHistoria.\nAborigenak.\nUharte nagusian herri aborigenak bizi izan ziren, britainiarren kolonizazioa baino 40.000 urte lehenagora arte. Uste da Tasmaniako aborigenak kontinenteko aborigenengandik banandu zirela duela 11.700 urte inguru, itsas mailaren igoerak Basseko itsasartea eratu ondoren. \nJatorrizko Tasmaniarrak, nagusiki, lurralde desplazamendu ez oso handietan mugitzen ziren nomadak ziren, elikagai iturri eta urtaroen araberako mugimenduekin: itsaskiak, lehorreko ugaztunak, barazko eta fruitu basatiak bezalako janari-horniketa zen nomadismoaren ardatza. \nKlan erako gizarte egiturak zeuzkaten. 60 klan baino gehiago zeuden europar kolonizazioaren aurretik, nahiz eta 48 baino ez dauden lokalizatuta eta lurralde jakin batzuekin lotuta. Klanek beste klanekin harremanak zituzten, ezkontza trukeak egiten zituzten, baina borroka ere bai. \nKlanak, halaber, adituen arabera, bederatzi herri edo naziotan banatuak. Nazioak sei edo hamabost klanez osatuak egon zitezken, klan bakoitzak bi eta sei familia unitate zituen, ahaideak zirenak. Klanak nazio baten muga sinbolikoen barruan mugitzen ziren, eta muga horiek hainditzeko errituak zeuden. Nazio hauen artean 8 eta 16 hizkuntza desberdin hitz egin zitekeela uste da, baina datua galdua da betiko. \nKolonizazioak tasmaniarren genozidioa ekarri zuen ondorio gisa. Milaka laguneko populazioa 100 urteren buruan desegin zen, baina lehen kolonoen eta emakume tasmaniarren arteko umeek, oinordekotza tasmaniar aborigena aldarrikatu izan dute historikoki, eta 21. mendean milaka lagun batzuek jatorri aborigen tasmaniarra aldarrikatzen dute; nahiz eta horren ezagupen ofizialerako zatiketak dauden talde aktibista desberdinen artean. Talde hauetako batzuek Palawa Kani izeneko hizkuntza tasmaniar aborigena berreraikitzen eta bizibirritzen saiatzen ari dira 21. mendean. \nBritainiarren kolonizazioa.\nUhartea 1803an kolonizatu zuten europarrek modu iraunkorrean, Britainiar Inperioaren kolonia penal gisa, Napoleondar Gerretan Lehen Inperio Frantsesak lurra erreklamatzea saihesteko. Kalkuluen arabera, biztanleria aborigena 3.000 eta 7.000 pertsona artekoa zen britainiar kolonizazioaren garaian, baina ia 30 urtean suntsitu zuten kolonoekin izandako gatazka-aldi batean (\"Gerra Beltza\" eta gaixotasun infekziosoen hedapena). 1825 eta 1831 bitartean goia jo zuen gatazkak, eta hiru urte baino gehiagoko gerra-legea eragin zuen. Ia 1.100 aborigen eta kolono hil ziren.\n1847. urtean, bizirik geratzen zen azken tasmaniarrak 47 pertsona ziren, eta erreserba moduko batean bildu zituzten, Oyster Cove delako tokian, presondegi izandako leki. Baina han ere hiltzen utzi zituzten kolonizatzaileek funtsean, eta azken bi tasmaniar garbiak (jatorri mistokoak ez zirenak) izan ziren Truganini (1812\u20131876) eta Fanny Cochrane Smith (1834\u20131905) izeneko bi emakume.\nUhartea, hasieran, Hegoaldeko Gales Berriko Koloniaren parte zen, baina 1825ean kolonia independente bihurtu zen Van Diemen's Land izenarekin (Anthony van Diemenek horrela deitua). 80.000 konbikto inguru Van Diemen's Land-era bidaliak izan ziren, transportazioa bezala ezagutzen den praktika hau 1853an bertan behera utzi baino lehen. 1855ean Tasmaniako egungo Konstituzioa aldarrikatu zen, eta hurrengo urtean koloniak formalki bere izena aldatu zuen Tasmania izenarekin. 1901ean Australiako estatu bihurtu zen Australiako federazioaren prozesuaren bidez.\nEkonomia.\n21. mendean, Tasmaniak Australiako estatuetako eta lurraldeetako bigarren ekonomiarik txikiena du, neurri handi batean turismoak, nekazaritzak eta akuikulturak, hezkuntzak eta osasunak osatua. Tasmania nekazaritzako produktuen esportatzaile garrantzitsua da, baita ekoturismoko helmuga garrantzitsua ere. Azaleraren % 42 inguru, parke nazionalak eta Gizateriaren Ondare izendatutako lekuak barne ( % 21), erreserba moduren batean babestuta dago. Munduko lehen alderdi politiko ekologista Tasmanian sortu zen."}
{"id": "9259", "revid": "105290", "url": "https://eu.wikipedia.org/wiki?curid=9259", "title": "Zeelandaberritar dolar", "text": "\"Artikulu hau Zelanda Berriko dibisari buruzkoa da; beste esanahietarako, ikus \u00abDolar\u00bb.\"\nZeelandako dolarra (NZD), hizkera informalean \"kiwi\" izenaz ere ezaguna, Zeelanda Berriko, Cook uharteetako, Niueko, Tokelauko eta Pitcairn uharteetako txanpon ofiziala da. 1967. urtean hasi ziren erabiltzen, Zeelanda Berriko libera ordezkatzeko."}
{"id": "9260", "revid": "58701", "url": "https://eu.wikipedia.org/wiki?curid=9260", "title": "Ahatsa-Altzieta-Bazkazane", "text": "Ahatsa-Altzieta-Bazkazane Euskal Herriko udalerri bat da, Nafarroa Beherea lurraldean kokatuta. Garazi eskualdean dago, Donibane Garazi hiriburutik 7,1 kilometrora. Altuera 207 eta 788 metro artekoa da, eta 14,64 km\u00b2-ko azalera hartzen du. 2018. urtean 271 biztanle zituen.\nBertako biztanleak \"ahatsarrak\", \"altzietarrak\" eta \"bazkazandarrak\" dira.\nIzena.\nAhatsa-Altzieta-Bazkazane beste hizkuntza batzuetan ere ezagutzen da, hala nola:\nUdalerria osatzen duten hiru herrien izenen gidoien bidez, elkarren ondoan jartzea besterik ez da: Ahatsa, Altzieta eta Bazkazane.\nGeografia.\nAhatsa-Altzieta-Bazkazane Hergarai ibarran dago.\nIngurune naturala.\nLauribar ibaiak, Errobiren ibaiadarra dena, udalerria zeharkatzen du.\nHistoria.\nAhatsa eta Altzieta-Bazkazane udalerriek 1892ko ekainaren 11an elkartu ziren, udalerri bakarra osatzeko. Ahatsa, bere antzinako baroniarekin, 1302an aipatzen da Baionako kapituluko gutun batean. Elizbarrutiko kolazioek, 1757an, \"Sanctus Julianus de Ahaxe\" deitzen diote. Ahatsako San Julianen etxea aspaldikoa da; bertako jauntxo bat Nafarroa Behereko Gorteetan sartu zen.\nFrantzisko I. Frantziakoak Pavia setiatu zuenean 1524n, San Juliango kapitain gazteak bizia galdu zuen eta erasotzaileen buru izan zen. Ahatsako jaunen oinetxea eta gaztelua hiribilduaren punturik gorenean altxatzen zen. Jaurretxe izena zuen eta higanoteek erre zuten 1569an.\nDonaia etxea, Ahatsako zaharrenetakoa, Nafarroako Erresumako basailuak diren garatarrena izan liteke. Etxe horretako atearen aurrean, elizaren ondoan, hilobi-harri bat aurkitu zuten, familiarena, eta, zalantzarik gabe, hilerritik erretiratua, zeinaren gainean aitzur bat irudikatuta baitago. Hilarri honek 1570eko idazkuna darama.\nAhatsa, Frantziako Iraultzaren hasieran, Baionako elizbarrutiko boterez hornituriko zenbait apaizen topaleku izan zen. Herriko parrokoa zen Etxeberri abadea, Konstituzioaren zina egiteari uko egin zionean erbesteratu egin behar izan zuena. Bere ondasunak bi lotetan bahitu eta saldu ziren. Iraultzaileek elizatik eraman zituzten apaindura eta edalontzi sakratu guztiak. Gainera, presbiterial hondoaren eta Haltsu, Falconnet eta Casalongetik emigratutako partikularren hogeita bederatzi lur saldu zituzten.\n1842ko ekainaren 11an Ahatsa eta Altzieta-Bazkazane udalerriak batu egin ziren, gaur egungo udalerria sortuz. Prozesu horretan, udalerri berriaren lurraldearen zati bat Ezterenzubi udalerri sortu berriari lagatzen zaio.\nEkonomia.\nBiztanleek nekazaritza eta abeltzaintzako lan tradizionalak egiten dituzte, baita nolabaiteko landa-artisautza ere. Arrain-haztegi bat dago.\nPolitika.\nErakunde publikoak.\n2017ko urtarrilaren 1era arte, Ahatsa-Altzieta-Bazkazane Garazi-Baigorri herri elkargoaren kide zen. Une horretatik aurrera, sortu berria zen Euskal Hirigune Elkargoaren parte izatera pasa zen.\nGarraio.\nHergarai Bizik eskatutako Garraio Solidarioa zerbitzu presta dio udalerrian.\nEuskara.\nLuis Luziano Bonapartek, 1869an, Garazi eskualdeko herri guztiak sailkatu zituen, Arnegi izan ezik, ekialdeko behe-nafarrera euskalkian, Amik\u00fcze eta Oztibarre eskualdetan hitz egiten zena.\nKoldo Zuazok, 2010ean, Ahatsa-Altzieta-Bazkazanek nafar-lapurtera euskalkian sailkatu zituen."}
{"id": "9261", "revid": "336", "url": "https://eu.wikipedia.org/wiki?curid=9261", "title": "Donibane Garaziko kantonamendua", "text": "Donibane Garaziko kantonamendua Nafarroa Beherearen hegoaldeko administrazio zatiketa edo eskualde bat da, hiriburu Donibane Garazi duena."}
{"id": "9263", "revid": "103793", "url": "https://eu.wikipedia.org/wiki?curid=9263", "title": "Aiziritze-Gamue-Zohazti", "text": "Aiziritze-Gamue-Zohazti ([ais\u033bi\u0281\u031eits\u033be gamu.e s\u033bohas\u033bti]) Nafarroa Behereko ipar-ekialdeko udalerri bat da, Amikuze eskualdekoa.\nGeografia.\nUdalerritik Biduze ibaia igarotzen da.\nHistoria.\n1972. urtean Aiziritze eta Gamue-Zohazti udalerriak batu ziren bakarra osatzeko."}
{"id": "9264", "revid": "336", "url": "https://eu.wikipedia.org/wiki?curid=9264", "title": "Donapaleuko kantonamendua", "text": "Donapaleuko kantonamendua Nafarroa Behereko eta Zuberoako administrazio zatiketa edo eskualde bat da, hiriburu Donapaleu duena."}
{"id": "9265", "revid": "2241", "url": "https://eu.wikipedia.org/wiki?curid=9265", "title": "Russell", "text": "Russell hurrengo gauzak izan daitezke:"}
{"id": "9266", "revid": "6327", "url": "https://eu.wikipedia.org/wiki?curid=9266", "title": "Descartes", "text": ""}
{"id": "9267", "revid": "201", "url": "https://eu.wikipedia.org/wiki?curid=9267", "title": "Tales Miletokoa", "text": ""}
{"id": "9268", "revid": "1519", "url": "https://eu.wikipedia.org/wiki?curid=9268", "title": "Marx", "text": ""}
{"id": "9271", "revid": "119347", "url": "https://eu.wikipedia.org/wiki?curid=9271", "title": "Robert Venturi", "text": "Robert Charles Venturi (Philadelphia, 1925eko ekainaren 25a \u2013 ibidem, 2018ko irailaren 18a) arkitekto estatubatuar post-modernista izan zen.\nHasieran Eero Saarinen eta gero Louis Kahn arkitektoentzat lan egin zuen John Rauch-ekin agentzia ireki zuen arte. Pennsylvaniako Unibertsitateko kide zela emazte izango zuen Denise Scott Brown arkitekto eta hirigilea ezagutu zuen, 1967 agentziarekin bat egin zuena. Rauch-ek agentzia utzi eta gero 1989an, oraingo izena hartu zuen: Venturi, Scott Brown and Associates, Inc.\nRobert Venturik Pritzker Saria irabazi zuen 1991 urtean.\nVenturi oso kritiko izan zen arkitektura moderno ortodoxoaren proiektu funtzional eta garbiegiekin. Bere ideien manifestua \"Konplexutasuna eta Kontradikzioa Arkitekturan\" (1966) liburuan laburbiltzen da. Hala ere, ezagunagoa egin zen \"Las Vegas-etik Ikasten\" (1972-1977) lan bilduma atera zuenean, Las Vegas-eko (AEB) \"strip\" edo zerrenda (kale nagusia) eta bertako kasino-hotelak aztertu zituenean. Bertan, eraikinak sailkatzeko \"hangar apaindua\"ren teoria azaltzen du (\"decorated shed\"), \"ahate eraikina\"ri kontrajarriz."}
{"id": "9272", "revid": "40778", "url": "https://eu.wikipedia.org/wiki?curid=9272", "title": "Sailkapen Hamartar Unibertsala", "text": "Sailkapen Hamartar Unibertsala, liburutegietan lanak sailkatu eta kategorizatzeko beharrarengatik sortzen den jakinduriaren sailkapen sistema bat da. Liburuen fitxa bibliografikoak egitekoan oso erabilgarria izateaz gain, SHUren bitartez beste edozein motatako dokumentu nahiz informazio elementu sailka daiteke bai liburutegi eta bai webguneetan ere. Dokumentuen signatura sortzeko erabiltzen da SHU, hau da, liburuak eta ikus-entzunekoak apaletan kokatzeko erabiltzen diren hizkiak eta zenbakiak erabiltzen dira. Horretarako oso baliagarriak dira sistemak dituen taula laguntzaileak, denborazkoa eta geografikoa, besteak beste.\nMelvil Dewey, Massachusetts-eko \"Amherst College\"-ko liburutegizainak, 1876. urtean Dewey sailkapen hamartar sistema (DSS) sortu zuen, jakinduriaren sailkapena digituetan oinarritua izanik. Sailkapen honen bitartez ezagutzak hierarkikoki ordenatzen dira zuhaitz forma hartuz, gai orokorrenetatik zehatzenetara; horretarako talde nagusi bati digitu bat ezartzen zaio, 0-tik 9-ra, eta talde barruan sortua izango den maila bakoitzari beste digitu bat gehitzen zaio. Sistema hauek guztiz osatuta egon behar dira erabili ahal izateko eta normalean ez dira aldaketak egiten, sistema itxiak baitira. Honako sistema honen hiru mailako adibide bat da:\nIkus daitekeen moduan, maila bakoitza aurrekoaren zehaztapen bat da.\nSistema honek arrakasta handia lortu zuen AEBtan, Britainia Handia eta Commonwealtheko zenbait herrialdetan. Herrialde horietako askotan sailkapen sistema ofizial bilakatu da eta gaur egun 25.000 liburutegi baino gehiagotan erabiltzen da. \n1892. urtean, Deweyek Paul Otlet eta Henri Lafontaine belgikarrei bere sistema itzultzen utzi zien aurrera eramaten ari ziren Bibliografia Unibertsalaren proiekturako. Hauek itzultzeaz gain, aldaketa garrantzitsuak egin zituzten gaur egungo \"Sailkapen Hamartar Unibertsala\" (SHU) sortuz.\nGaur egun Europako liburutegietan erabiltzen da SHU sistema hau; Espainian, 1939ko Ministerio Dekretuak horren erabilera liburutegi publikoetan agindu zuen.\nIngelesez UDC siglen bidez ezaguna da, eta frantsesez eta gaztelaniaz, CDU bidez."}
{"id": "9273", "revid": "105290", "url": "https://eu.wikipedia.org/wiki?curid=9273", "title": "4 digituko UNESCO sailkapena", "text": ""}
{"id": "9274", "revid": "119347", "url": "https://eu.wikipedia.org/wiki?curid=9274", "title": "Herzog &amp; de Meuron", "text": "Herzog eta de Meuron Suitzako arkitektura agentzia da, 1978an sortua Jacques Herzog (1950eko apirilaren 19an Basilean) eta Pierre de Meuron (1950eko maiatzaren 5ean Basilean) arkitektoen eskutik.\nH&amp;deM taldearen hasierako eraikinak super-modernotasunaren lan huts eta garbiak dira, arte minimalistaren oso hurbilekoak. Hala ere, lan berrienetan, hala nola Tokioko Prada denda, Bartzelonako Forum Eraikina eta Pekingo Estadio Olinpikoa, ibilbide horren aldaketa bat sumatzen da, forma geometriko garbiak baina ez oinarrizkoak erabiliz. Arkitekto hauek Joseph Beuys aipatzen dute askotan beraien inspirazio eta iturburu artistiko gisa eta sarri artistekin elkarlanean aritzen dira proiektu bakoitzean. Bereizgarria dute, batez ere, ekai edo material arruntekin sortzen dituzten harreman ezohiko eta ezezagunak, materialtasuna ere oso garrantzizkotzat jotzen baitute.\nLan garrantzitsuena eta ezagunena Londresko Tate Modern museoa dugu (2000), non zentral elektriko zahar baten arte galeria moderno bat eraiki zuten. Bartzelonako Forum Eraikina ere ezaguna egin da, hegada handiko hiruki erraldoia, zuloz zeharkatutako fatxada indigoarekin, auditorio bat eta erakusketa aretoak dituena barnean.\n2000. urtean Pritzker saria jaso zuten."}
{"id": "9275", "revid": "512", "url": "https://eu.wikipedia.org/wiki?curid=9275", "title": "Luzio Kornelio Sila", "text": "Luzio Cornelio Sila (; Erroma, K.a. 138 inguru - Kumas, K.a. 78) Antzinako Erromako jeneral eta politikaria izan zen. Beste kargu batzuen artean, kuestore, pretore, legatu eta kontsul izan zen. Hil ondoren \"Felix\" izengoitia eman zioten, borroketan zorionekoa zelako.\nBizitza.\nAristokraziaren familia batean sortu zen. Marioren armadarekin Numidiara joanik, Jugurta bere esku uztera behartu zuen Mauritaniako erregea (K.a. 105) eta horrek ospea eman bazion ere, Marioren errezeloa ere sortu zuen. K.a. 104-K.a. 103 urteetan, Marioren legatu zela, germaniarren aurkako borrokan egin zen ezagun. Oligarkiaren buru izan zen, eta Mitridates VI.a \"Eupato\"-ren aurkako gudarostearen buru izendatu zuen senatuak. Alabaina, plebeak kargu hartatik egotzi eta Mario hautatu zuten haren ordez. Silak Erroma hartu zuen eta Mariok Afrikara ihes egin behar izan zuen.\nErroma menderatu ondoren, Grezia eta Asiako probintzia bere mende zituen Mitridatesen aurka jo zuen. K.a. 87-K.a. 86an Greziaz jabetu zen, eta K.a. 85ean Asiako probintzia eskuratu zuen. K.a. 87an, ordea, Sila Grezian zelarik, Erroma plebearen eta Marioren jarraitzaileen eskuetan gelditu zen. Sila Italian lehorreratu zen 40.000 gizonen buru eta, azkenik, Metelo Pioren eta Ponpeio Gaztearen armadarekin bat eginik, eta urte eta erdiko gerra zibilen ondoren, Erroman sartu zen K.a. 82an. Bere burua diktadore izendatu zuen eta lege gogorrak ezarri zituen. Ankerkeriaz beteriko agintaldiaren ondoren, K.a. 79an aginpidea utzi zuen eta Kumasera erretiratu zen."}
{"id": "9277", "revid": "9216724", "url": "https://eu.wikipedia.org/wiki?curid=9277", "title": "XVI. mendea", "text": "XVI. mendea 1501. urtetik 1600. urtera bitarteko aldia da (bi urte horiek barne)."}
{"id": "9280", "revid": "119347", "url": "https://eu.wikipedia.org/wiki?curid=9280", "title": "Egiptoar idazkera hieroglifiko", "text": "Egiptoar idazkera hieroglifikoa Antzinako Egipton erabilitako idazkera sistema bat da, hieroglifoak edo elementu ideografikoak, logografikoak eta alfabetikoak lotzen dituena. Hieroglifo hitzak sustrai grekoak ditu (\u03b9\u03b5\u03c1\u03bf\u03c2 \"hieros\" \"sakratu\" eta \u03b3\u03bb\u03c5\u03c6\u03b5\u03b9\u03bd \"glyfein\" \"irarri\" edo \"idatzi\"). Idazkera hau sakratutzat jotzen zen Antzinako Egipton eta bere ezagutza elizgizonek zuten soilik. Herri xumeak, demotiko izeneko beste idazkera bat ibiltzen zuen.\nK.a. 3150 urte inguruan, egiptoarrek mesopotamiarren antzeko idazkera-sistema piktografiko bat erabiltzen hasi ziren. Mesopotamiarrek gero eta idazkuntza eskematikoagoa eta soilagoa asmatu zuten (kuneiformea); egiptoarrek, aldiz, itxura konplexua eta artistikoa (hieroglifikoa) eman zioten, eta tenpluak zein hilobiak apaintzeko erabili zuten.\nHainbat urtez ulertezinak izan arren, hieroglifoen esanahia Rosetta harriari esker Jean-Fran\u00e7ois Champollion frantziarrak deszifratu zituen, hainbat ikerketa eginez.\nIdazkera mota hau erabiliz idatzi zen azken inskripzioa. Esmet-Akhom , edo Philae 436 izena ematen zaio inskripzioa da eta Egipto hegoaldean dagoen Filae irlako Hadrianoren atean ikus daiteke. 394. urtean sinatu zuen Nesmeterakhemek, Isisen apaizak Mandulius nubiar jainkoari eskainita.\nAdibidea.\nPtolomeo hieroglifoekin idatzia:"}
{"id": "9283", "revid": "56334", "url": "https://eu.wikipedia.org/wiki?curid=9283", "title": "Faraoi", "text": "Faraoia Antzinako Egiptoko agintari gorena zen. Lehena Menes izan zen, K.a. 3100 inguruan agindu zuena eta azkena Kleopatra VII, K.a. 49 eta 31 artean agindu zuena.\n\"Faraoi\" izena O1-O29 \"par-o\" (\"etxe handia\") hitz egiptoarretik dator. Horrela, faraoia hasiera batean erregearen etxebizitza zen eta gero agintariari berari jarri zitzaion izena.\nLehen faraoia jainkotiarretzat jotzen ziren, Ra eguzkiaren jainkoaren semeak eta buruan Goi Egipto eta Behe Egiptoko koro bikoitza eramaten zuten. Bere nahia sakratua zen, justizi unibertsalaren ordezkariak baitziren lurrean. Hain sakratuak ziren, ezen arrebak soilik har zitzazketen emazte gisa, odol sakratu bera baizuten (nahiz eta honek ez zien eragozten amoranteak edukitzea)."}
{"id": "9284", "revid": "1491", "url": "https://eu.wikipedia.org/wiki?curid=9284", "title": "Txakur", "text": "Txakurra, zakurra edo ora (\"Canis lupus familiaris\" otsoen azpiespezietzat hartzen denean eta \"Canis familiaris\" espezie ezberdin gisa hartzen denean) ugaztun haragijale bat da. Caninae taldeko kidea da eta lur-lehorreko haragijalerik ugariena da. Txakurrak eta otsoak (\"Canis lupus\") taxoi-ahizpak dira; izan ere, txakurrak etxekotu zirenean existitzen ziren otsoak ez dira gaur egungo otsoak bezalakoak. Hertsiki, gaur egungo otso zein txakurren arbasoa desagertua dago. Txakurra izan zen etxekotutako lehen animalia eta milurtekoetan zehar hautespen artifizial bidez hainbat ezaugarri izateko aukeratu ditu gizakiak.\nGizakien eta txakurren arteko lotura luzeak txakurren portaera sakonki aldatu du, gizakien behar ezberdinetara egokitzeko. Txakurrak ere almidoi handia duen dieta batera egokitu dira, beste kanidoak ez bezala. Ikerketen arabera, gizakiengan soziabilitatea handitu eta inteligentzia erlatiboki jaisten duten eremu genetikoetan mutazioak dituzte txakurrek. Txakurrek bariazio handia izan dute tamainan, kolorean eta forman. Txakurrek paper oso ezberdinak dituzte gizakien ondoan; ehiza, abeltzaintza, leretatik tiratzea, zaintza, poliziak laguntzea, adiskidetasuna edo ezgaituak laguntzea dira lan horietako batzuk. Duen papera dela eta, askotan \"gizakiaren lagunik onena\" etiketa eman zaio.\nJatorria.\nTxakurren jatorriari buruzko gero eta ikerketa gehiago daude. Txakurra eta otsoaren mapa genetikoen konparazioaren arabera, txakurra otsoaren azpiespeziea dela onartu daiteke. Txakur etxekotu baten ebidentzia fosil zaharrena 2008an aurkitu zen Belgikako Goyet kobazuloan, 31 700 urte ingurukoa eta dirudienez aurinac aldiko kulturari lotua. Ordura arte, ebidentzia zaharrenak Errusian aurkitu ziren (Eliseevichin, Briansk oblasta), 14.000 urteko antzinatasunarekin. Gizakiak otsoen zenbait ale etxekotu zituen, edo, seguraski, ez zen otsoak beren herrixketan sartu eta txakurkumeak han edukitzea eragozteko gai izan. Txakurra baliagarria zen ehizan laguntzeko eta taldea eta bere bizilekua defendatzeko, Saudi Arabian topaturiko duela 8.000 urteko grabatuek erakusten dutenez. Pixkanaka, gizakiak bere beharretara egokitu zituen, eta hainbat arraza sortu zituen, ingurune eta lantegi desberdinetara moldatuak. Ebidentzia genetiko eta arkeologikoak iradokitzen du etxekotze-prozesua Afrikako eta Eurasiako bi muturretan gertatu zela, modu independentean \u2014 nahiz eta gerora ekialdeko populazioak mendebaldekoa ia erabat ordezkatu zuen \u2014, bai eta Amerikako kontinente osoa populatu zuten kulturetan ere.\nEtologia.\nTxakurrak hamar hilabete betetzean, eskolaratze adina heldu zaio. Momentu horretan, haren kume aroa bukatzear dago eta heldu garairako prestatu behar du gizakiak. Eskolaratze hori oso garrantzitsua da haren bizitza egokiro garatzeko. Prozesu horretan hasi aurretik, eguneroko bizitzan bizi izandako eskarmentu positibo nahiz negatiboak premia handikoak izango ditu, ikasketa prozesu hori errazteko edota sailkatzeko. Ordu arte, animalia ez da inoiz derrigortu ezer egitera, hau da, bakean ibili da eta jolasaren truke ez zaio ezer eman.\nBaina une horretatik aurrera, taldearen barruan bere lekua zein den ikasi behar du. Hots, hortik aurrera ez du katuen atzean ibili behar, bere jabearen ondoan geratuz, bai zutunik, bai jesarriz, bere abiaduran ibili tiratu gabe, eta hainbat gauza gehiago. Txakurra,ordea, ez dago aginduetara ohituta eta ez du ohitu nahi.\nProzesu oso zaila eta luzea da inoiz, baina ezinbestekoa. Ikasketa hori garatzeko hainbat ariketa daude eta txakurrak ahalik eta azkarren ikas dezan, eskola bukaeran janaria eta jolasa saritzat erabiltzen dira. Horrekin, berak jakingo du ondo egitearen ondorioz saria eta jabearen poza izango direla.\nAnimaliaren bezaketak (etxekotzeak, alegia) txakur orekatua izatea du helburu.\nAipatzekoa da Euskal Herrian, orain arte ez dela etologia batere zabaldurik egon beste herrialde batzuekin alderatuz. Beste herrialde askotan, oso murgilduta daude gai horren inguruan eta txakurra familiaren barnean beste kide bat da bere osotasunean, bai dendetara joateko, bai jatetxera joateko, eta abar.\nTxakurra eta gizakia.\nTxakurra gizakiaren jarduera ekonomikoetan laguntzaile moduan erabili ohi da, bereziki artzaintza lanetan, abereak gidatu eta beste piztiengandik babesteko. Defentsarako eta zelatari moduan ere erabiltzen dira; horrela, ohikoa da etxe aurrealdeetan txakurra lotuta edukitzea pertsona arrotzen etorreraz ohartaraztekoeta polizia-lanetan. Itsuak eta beste gaigabetuak laguntzeko ere erabiltzen dira, itsuen kasuan kaleetan zehar mugitzen eta mugikortasun-arazoak dituzten pertsonen kasuan gauzak garraiatzen. Polizia lanetan ere erabili dira, horien usaimen zorrotzari esker droga ilegalak, lehergailuak eta bestelako substantziak hautemateko gauza baitira.\nTxakurraren eragina biodibertsitatean.\nTxakurrek, gizakiak etxekoturiko gainerako animaliek bezala, inguratzen dituzten ekosistemetan eragiten dute. Katu, karraskari eta txerriekin batera, ornodun espezie askoren beherakada edo desagerpenaren erantzule dira. Harrapakaritza da gehien dokumentaturiko kaltea izan arren, bestelako molestiek, gaixotasunen transmisioek, lehiak eta hibridazioek hainbat kalte eragiten dituzte beste espeziengan."}
{"id": "9286", "revid": "71145", "url": "https://eu.wikipedia.org/wiki?curid=9286", "title": "Marko Bruto", "text": "Marko Junio Bruto () (K.a. 85 - K.a. 42) Julio Zesar hil zuen erromatar senatari famatuena izan zen. Ez da nahastu behar Dezimo Brutorekin (), Zesar hil zuen beste senatariarekin.\nHaren gurasoak Dezimo Junio Bruto eta Servilia Zepionis ziren. Iturri batzuek Zesarren semea zela diote, haren ama Zesarren dama bat baitzen. Alabaina, Marko Bruto jaio zenean, Zesarrek 15 urte zituen. Teoria horrek, beraz, faltsua izan behar du.\nEstreinako urteak.\nKaton Minorren laguntzaile hasi zen politikan. Garai hartan, interes handiko maileguei esker aberastu zen. \"Optimates\"-en alde eta lehen triunbiratoren aurka jo zuen hasiera-hasieratik. Izan ere, Ponpeiok haren aita hil zuen K.a. 77an, Silaren diktadurapean.\nZesar eta Ponpeioren arteko gerra zibila piztu zenean, Ponpeioren alde jo zuen halere. Farsaliako guduaren porrotaren ostean, Zesarren barkamena eskatu zuen. Honek lagun minen artean hartu zuen, eta kargu garrantzitsuak eman zizkion. K.a. 45ean, pretore izendatu zuen.\nZesarren hilketa.\nBrutok ez zuen inoiz bere ikusmolde atzerakoia ezkutatu. Senatari askok bezala, ez zuen gustuko Errepublikaren egoera Zesarren agintaldipean. Izan ere, Zesarrek boterea bere eskuetan atxikitzen zuen. Hori zela eta, Gaio Kasio Longinorekin eta beste gizon batzuekin, Zesarren aurka konspiratzen hasi zen. Hilketa baino lehentxeago, Brutok besteei adierazi zien haien buruaz beste egin behar zutela plana argitara ateraz gero.\nK.a. 44ko martxoaren 15ean, Ponpeioren Antzokian, Brutok eta besteek Zesar hil zuten. Suetoniok idatzi zuen Zesarrek azken hitz hauek zuzendu zizkiola Brutori: \"\u03ba\u03b1\u03b9 \u03c3\u03c5, \u03c4\u03b5\u03ba\u03bd\u03bf\u03bd\"? (\"kai sy, teknon\", hau da, \"zu ere bai, ene semea?\"). Zesar hil ondoren, senatariek alde egin zuten. Brutok adierazi zuen: \"Erromatarrak, aske gara berriro!\"\nHilketaren ondorioak.\nHala eta guztiz ere, erromatar gehienak haien kontra zeuden, Zesar biziki maite zuten eta. Zesarren hiletan, sentimendu horietaz baliatuta, Marko Antoniok gogor kritikatu zituen hiltzaileak. Jada ez ziren Errepublikaren salbatzaileak. Epaitu baino lehen, ekialdera jo zuten Brutok eta kideek. Atenasen, Brutok, filosofia ikasteaz gain, armada bat ordaintzeko prestaketak egin zituen.\nOktaviok eta Marko Antoniok Bruto eta Kasioren kontra jo zuten orduan. K.a. 42an Filipoko batailan elkarren aurka borrokatu ziren. Kasiok eta Brutok, porrota antzemanik, beren buruaz beste egin zuten. Marko Antoniok Bruto goraipatu zuen haren gorpuaren aurrean. Izan ere, gainerako konspiratzaileen motibazioa inbidia eta handinahia bazen ere, Erromaren onurak bultzatu zuen Bruto."}
{"id": "9287", "revid": "512", "url": "https://eu.wikipedia.org/wiki?curid=9287", "title": "Dezimo Bruto", "text": "Dezimo Juno Bruto Albino () Erromako politikari eta militarra izan zen.\nK.a. 45ean, Munda batailatik itzulitakoan, Dezimo Brutok Zesar hil nahi zuten konspiratzaileekin bat egin zuen. Halere, Zesarren konfidantza izaten jarraitu zuen. Izan ere testamentuan aipatu zuen Zesarrek. Are gehiago, Zesarrek pretor izendatu zuen, eta, hurrengo urterako, Galia Zisalpinako gobernari.\nMartxoaren 15ean (Martxoaren idusean), Dezimo Brutok Senatura joateko komentzitu zuen Zesar. Horra zihoazela, Ponpeioren antzokian, Brutok eta gainerako konspiratzaileek eraso eta hil zuten.\nHiltzaileek hurrengo egunean amnistia jaso zuten, Marko Antoniok aginduta. Baina erromatar xumeek eta, batez ere, legioek, hiltzaileak zigortu nahi zituzten. Dezimo Bruto Galiara joan zen orduan, Erromako egoera ezengonkorretik urrun. Hor, K.a. 43an, bere kasa beste armada bat osatzen hasi zen. Honen aurrean, Senatuak erreklutatze hori bertan behera uzteko agindu zion. Ezezkoa jaso ondoren, Marko Antoniok eraso egin zion. Mazedonia aldera jo zuen orduan Dezimo Bruto, Marko Junio Bruto eta Gaio Kasio Longinorekin biltzeko. Nolanahi ere, haiengana iritsi baino lehen, Dezimo Bruto hil zuten."}
{"id": "9288", "revid": "35099", "url": "https://eu.wikipedia.org/wiki?curid=9288", "title": "Bruto", "text": ""}
{"id": "9289", "revid": "56334", "url": "https://eu.wikipedia.org/wiki?curid=9289", "title": "Rosetta harria", "text": "Rosetta harria hieroglifiko egiptoarrak ulertzea ahalbidetu zuen harria da. K.a.196an Egiptoko errege Ptolomeo V.aren dekretu baten inskripzio elebiduna da. Menfisko apaizek harrian testuak bi hizkuntzaz (greziera eta egiptoera) idatzi zituzten, hiru alfabetoz: hieroglifikoaz, demotikoaz eta grekoaz. \nDeskribapena.\nBasalto beltzezko harria da. Neurriok ditu: 762 kg-ko pisua, 112,3 cm altu, 75,7 zabal eta 28,4 lodi. Ez da inskripzio-harria osotasunean kontserbatu. Testuen kokapena hau da:\nAurkikuntza eta kokapenak.\n1799ko uztailaren 15ean aurkitu zuten Niloren deltan militar frantziarrek, Napoleon Bonaparte Britania Handiaren kontra Egipton borrokan ari zela. Rosetta edo Raxid izeneko herrian agertu zen. Bouchard abizeneko soldadu batek topatu zuen, kasualitatez, lurpean ia osorik zegoen harri beltza topatu zuen. Harriaren, jatorrizko kokapena, ordea, ez zen hura: Sais-ko tenplu bateko hormaren baten kontra egongo zen eta, gerora, berrerabili zuten eraikin material gisa. Bouchardek harria Kairora eraman zuen ikerlariek aztertu zezaten. Britaniarrek garaipena lortu zutenez, harria Londresera eraman zuten eta 1802tik aurrera British Museum-ean dago. Bi aldiz lekuz aldatu behar izan dute: bata, 1917an, Lehen Mundu Gerra garaian, bonbardaketetetaik babesteko, lur azpian sartu zuten; bestea, 1972an Louvren hieroglifikoen deszifratzearen 150. urteurrena ospatzeko antolatu zen erakusketan. \nEgiptok aldarrikapen eta kanpaina ugari egin ditu Rosetta harria bere jatorrira itzultzeko, Zahi Hawaas arkeologoarenak. besteak beste. \nDeszifratzea.\nThomas Young eta Jean-Fran\u00e7ois Champollionek, besteak beste, deszifratu zuten. Grezieraren idazkera ezaguna zenez, hieroglifikoen esanahia deszifratu ahal izan zen. Horrek beste hieroglifikoak itzultzea posible egin zuen eta horrren ondorioz, aintzinateko kulturetan sakontzeko bideak ireki.\"Thomas Young-en lanekin jarraituz, Champollion-ek pieza giltzarri bat erabili ahal izan zuen deszifratze prozesuan, Rosetta harria, zeinak testu bera grezieran, idazkera demotikoan eta idazkuntza hieroglifikoan eskaintzen baitzuen. Hiru idazkerak alderatuz, eta batez ere Ptolomeo eta Kleopatra errege helenistikoen izen propioak ardatz hartuta, \u201ckartutxo\u201d izeneko obalo batzuetan azpimarratuak zeudenak, behar zuen giltza lortu zuen horien transkripziorako eta itzulpenerako\"."}
{"id": "9290", "revid": "512", "url": "https://eu.wikipedia.org/wiki?curid=9290", "title": "XIX. mendea", "text": "XIX. mendea 1801eko urtarrilaren 1ean hasi eta 1900eko abenduaren 31n amaitu zen. Mende honen hasieran, 980 milioi pertsona bizi ziren munduan, eta mendearen amaieran, berriz, 1.650 milioi. XIX. mendean aldaketa global bat gertatu zen, garai historiko bakar batean ere halako eskala, sakontasun eta dinamismorik ikusi ez zena. Aldaketa hau modernitatearen hasiera bezala ere ezagutzen da.\nEuropan, 1815ean Napoleon garaitu ondoren, aurretik kontinentearen zati handiak konkistatu zituena, antzinako gizarte ordena berrezarri zen alderdi askotan. Hala ere, zenbait aldaketa legal eta ekonomiko mantendu ziren, baita banakako lurralde-berrantolaketak ere. Frantziako Iraultzaren ideiak ezin ziren zuzenean ezabatu. Mendea Frantziako Iraultzako ideiak garatzeko borrokak markatu zuen. Europan, burgesiak eta beste biztanle-talde batzuek askatasun ekonomiko eta sozial handiagoak lortu zituzten. Europako estatu askok konstituzioak onartu zituzten, herritarraren eta estatuaren arteko harreman juridikoa zehazteko. Alderdi politikoak sortu eta ideologiak formulatu ziren. 1860/70eko hamarkadan sortu ziren estatu nazional berrien artean, Italia eta Alemania izan ziren Europako panorama politikoa gehien aldatu zutenak. Estatu nazionala antolatzeko modua mundu osoan hasi zen garaile izaten.\nEuropako potentzia handiak, munduko merkataritzan nagusi zirenak eta euren inperio kolonialak Afrikan eta Asian hedatu zituztenak, munduko potentzia nagusi bihurtu ziren. Potentzia kolonialik handienak, Britainia Handiak, bere Britainiar Inperioak, munduko biztanleriaren ia laurden bat hartzen zuen 1900. urtean eta ozeanoak menderatzen zituen oposizio gabe. Mendearen lehen erdian, indiar azpikontinentea bere kontrolpean jarri zuen, eta, ondoren, Australia konkistatu zien aborigenei. Bere baldintzak inposatu zituen Txinako Inperioan Opioaren Gerretan. Taiping matxinada zanpatua izan ondoren, Txinako botere zentrala kanpoko inperioek higatu zuten. Japoniak, bestalde, batez ere Meiji berrezarkuntzaren ondoren eraberritzea lortu zuen, Europa eta Ameriketako Estatu Batuen dinamiketara batuz. Otomandar Inperioak, bestalde, murrizten jarraitu zuen, Europa eta Afrika iparraldeko lurralde guztien kontrola galduz. Afrika eta Asiako hego-ekialdea ia erabat kolonizatu zituzten europar potentziek mendearen azken hamarkadetan.\nAitzitik, Hego Amerikako eskualdeak espainiar eta portugaldar kolonialismotik askatu ziren mendearen hasieran. Ipar Amerikan, independentziaren ondoren, Ameriketako Estatu Batuek eremu handiak irabazi zituzten Mexikoren eta tribu indigenen kontura. Amerikako Gerra Zibilaren ondoren, munduko nazio industrial indartsuenetako bat bihurtu ziren. Europatik eta, neurri txikiagoan, Asiatik etorritako langile kualifikatuen immigrazio handiaren onurak jaso zituzten. Migrazio-mugimendu horiekin batera, munduko biztanleriaren hazkunde handia gertatu zen. Azken hau produktibitatea nabarmen handitzen zuen nekazaritza batez elikatzen zen, eraginkortasuna handitu eta lur azalera handitzen baitzuen. Landa-populazioaren zati handi batek hirietara emigratu zuen. Populazioaren hazkunde handiarekin lotutako arazoak hiriek, teknikoki berritzailea zen azpiegitura berri batek eta masa gizarte modernoaren erakundeek konpondu zitzaten saiatu ziren. Industria Iraultza Ingalaterratik Europako hainbat eskualdetara, AEBetara eta Japoniara hedatu zen mendean zehar. Egitura-aldaketak desberdintasun sozial handiekin batera gertatu ziren. Funtsezko teknologiek, hala nola trenbideek, lurrun-ontziek eta telegrafiak, munduko sarearen hedadura eta abiadura nabarmen handitzea eta distantziaren pertzepzioa aldatzea ekarri zuten. Aurkikuntza zientifiko berri askok, baita medikuntzan ere, pertsona askorentzat hobekuntza praktikoak ekarri zituzten. Baliabideen aurrekaririk gabeko erabilerak, erregai fosiletan oinarritutako ekonomiak eta kulturen hedapen masiboak ingurumenaren eraldaketa eta kutsadura handia eragin zuten. Horregatik, zientzialari batzuek XIX. mendean jada ikusten dute Antropozenoaren hasiera.\nGaraiaren sailkapena.\nPeriodizazioa, gertaera indibidualek mugatuta.\nXIX. mendeko periodizaziorako, denbora tarte ezberdinak daude. Hautapena aztertzen ari den gaiaren araberakoa da. Adibidez, historia politiko eta militarrean funtsezko garrantzia duten funtsezko datak oso desberdinak izan daitezke historia sozial eta ekonomikotik. Periodizazio aukera bat, egutegian oinarritutako XIX. mendeko klasikoa da. 1801ean hasi eta 1900. urtean amaitu zen, baina denbora eredu honek ahuleziak ditu: XIX. mendearen hasiera eta amaiera ez ziren eten esanguratsurik izan. Gainera, ikuspegi tematikoei justizia egin ezin dien irtenbide matematiko hutsa da. Mende berri baterako aldaketa ez zuten nabaritu garaikide gehienek 1800 inguruan. Frantziako egutegi iraultzaileak denboraren banaketa ezeztatu zuen gregoriotar egutegiaren arabera. 1806 arte ez zen Frantzia ofizialki itzuli Europako egutegi klasikora. Mendearen hasiera 1215. urtea izan zen mundu musulmanean, 2343 eskualde budistetan eta Jiaqing enperadorearen erregealdiaren bosgarren urtea Txinan.\nBeste aukera bat XIX. mende luzea izenekoa da, 1789ko Frantziako Iraultzatik 1914ko Lehen Mundu Gerra hasi arteko aldia hartzen duena. XIX. mende luzea Eric Hobsbawm historialari britainiarrarena da, mendearen historia hiru liburukitan laburbildu zuena. Lehen liburukiak Iraultzaren Aroa 1789 eta 1848 arteko aldia hartzen du; bigarren liburukiak Kapitalaren Aroa 1848 eta 1875 arteko urteak hartzen ditu; eta hirugarren liburukiak Inperioaren Aroa 1875 eta 1914 arteko aldia hartzen du. XIX. mendeko Hobsbawmen eredua oso boteretsua bihurtu da, kasu askotan testuliburuek eta sarrera historikoko literaturak bereganatu baitute. Baina oraingoan eraikuntza ere arazoz beteta dago: ikerketek oraindik ez dute aurkitu 1848 aurreko eta ondorengo mendeko bi erdiak lotu ditzakeen termino tematiko orokorrik.\nHistorialari askok XIX. mende luzearen baliokidea den XIX. mende labur baten alde egiten dute. Hau, sarri, 1814/1815eko Vienako Kongresutik 1898ko Hispano-Amerikar Gerraraino hedatzen da, baina badira XIX. mende laburra napoleondar domeinuarekin hasi eta 1880ko hamarkadan amaitzen diren iritziak ere. Azkenean, garaiko kontzeptu bat bera ere ez da gai izan XIX. mende osorako ezartzeko, eztabaidarik gabe. Honi dagokionez, aurreko garaietatik ezberdina da, mende batzuk konbinatzen dituztenak (\"Erdi Aroa\" edo \"Aro Moderno goiztiarra\" kasu).\nJ\u00fcrgen Osterhammelek XIX. mende osoan mundu mailako garrantzia zuen ekitaldi bakar bat egon ez zelako arazoaz ohartarazi du. Adibidez, Frantziako Iraultzaren garrantzia nabarmen aldatzen da Europan. 1783an Ipar Amerikako Hamahiru Kolonien independentziak Luis XVI.a kargutik kentzea baino mozketa sakonagoa ekarri zion Britainia Handiari. Asiako hego-ekialdeko garaikideentzat, Frantziako Iraultzak ez zuen inolako paperik izan. Osterhammelek lehen aldiz ebaluatu zituen krisi fenomenoak Lehen Mundu Gerraren amaieran, horien artean Espainiako gripea zegoelarik, lehen fenomeno globalak bezala. XIX. mendeko gertaeren periodizazio historiko baten aurkako beste argudio bat, bere printzipioa eta amaiera gainbaloratuak izan daitezkeela da: gertaera erradikalek ez dute, nahitaez, garapen historiko baten abiapuntua markatzen, baina berez, gertatu aurretik ere paper bat bete zuten prozesuetatik sor zitezkeen. Adibidez, 1837ko Victoriar Aroaren hasierak ez zuen Britainiar Inperio globalarentzako asaldura handirik iragarri, britainiar monarkiaren boterea, aspaldidanik, Parlamentuak mugatua baitzuen. Beraz, tronu aldaketak, bere horretan, konparatiboki pisu politiko txikia zuen.\nPeriodizazioa, garaiaren ezaugarrien arabera mugatuta.\nReinhart Koselleck historialariak kontzeptuaren historiak zehaztutako aldi bat proposatu zuen, \"Sattelzeit\" aldia. Kosellecken arabera, trantsizio fase honek, Europako lehen modernitatearen garaia europar modernitatearekin lotu zuena, 1750etik 1850era arte iraun zuen: garai honetan, termino gehienek esanahiaren aldaketa historiko bat jasan zuten, gizartearen ulermen modernoa adierazten duena. Mundua hautemateko eta interpretatzeko modua linguistikoki aldatu zen, Kosellecken tesi nagusiaren arabera, batez ere 1800 inguruan. Garaikideak, adibidez, historia ez zuten ikusten ziklikoki errepika daitekeen iraganeko zerbait bezala edo orainerako irakaspen moralak atera daitezkeen zerbait bezala, baizik eta etengabeko prozesu bezala.\nOsterhammelek ere \"Sattelzeit\"aren alde egiten du, baina 1770etik 1830era mugatzen du, eta Koselleck ez bezala justifikatzen du. Aldi horretan, lehenik eta behin, Europaren nagusitasun koloniala krisian zegoen Ipar eta Hego Amerikan (Ipar Amerikako Hamahiru Koloniak Britainia Handitik bereiztea, Haitik Frantziatik independentzia izatea eta Latinoamerika Espainiatik eta Portugaletik bereiztea). Ekialde Hurbilean, Asiako hego-ekialdean eta Australian, Europako potentziek lehen aldiz irabazi zuten eragin handiagoa. 1830 baino lehen, Ameriketako Estatu Batuek bakarrik ikusi zuten aurrerapen esanguratsuren bat demokratizazioan.\nOsterhammelen arabera, \"Sattelzeit\" garaiari, garai ertain bat jarraitu zitzaion, atzera begirakoan, XIX. mendeko bereizgarria izan zena. 1830 eta 1890eko hamarkaden arteko aldi hau, filosofian eta kulturan izan zituen nahasmenduekin, gutxi gora-behera, herrialde anglosaxoietan aipatzen den Viktoriar garaiari dagokio. Ondoren, 1880 inguruan krisi motako asaldura garai bat etorri zen, edo ondoren, potentzia handien lehia oso inperialistarekin eta boterearen beste aldaketa batzuekin, Japoniak 1895ean Txinaren aurka lortutako garaipena kasu.\nEuropa.\nXIX. mendea \"Europaren Mendea\" bezala ere aipatzen dute ikertzaileek: inoiz ez bezala edo ordutik hona, globoaren zati handi bat europar eraginen eraginpean egon da termino militar, ekonomiko, administratibo, zientifiko eta kulturaletan. Hala ere, Europaren mundu mailako domeinu hau mendearen amaieran baino ez zen sortu. 1900 inguruan Europako potentziek koloniak zituzten Afrikan, Asian eta Ozeanian. Amerikaren zati batzuk ere Europaren mende zeuden, Karibeko eta Kanadako uharte batzuk kasu. Mende berean, milioika europarrek ere atzerrira emigratu zuten.\nGertaera politikoen kronologia.\nFrantziar hegemoniaren aldia (1800-1815).\n1800 inguruan, Frantziako Iraultza Europa osoko azkar batean hedatu zen: Napoleon Bonapartek bere ideiak eta erreformak Frantziako mugetatik haratago eraman zituen bortizki. Frantzia napoleonikoaren nagusitasuna, kontinentean, abantaila demografiko eta finantzario batean eta kohesio politiko handiago batean oinarritzen zen. Nahiz eta Parisek Campo Formioko bakean aldarrikatutako lurralde konkistak alde batera utzi, Frantziak Europako biztanleria osoaren %14 eta %15 artean hartzen zuen, hau da, 27 eta 29 milioi pertsona artean. Britainia Handiak, Irlanda alde batera utzita, 10,5 milioi biztanle zituen, eta Habsburgotarren Inperioak, 25 milioi. Soilik Errusiako estatu multietnikoak, 44 milioi biztanlerekin, zuen Frantziakoak baino biztanleria nabarmen handiagoa. Hala ere, tsarraren herritarren erdiak bakarrik sentitzen ziren estatuarekin politikoki eta etnikoki lotuta. Mugimendu sezesionista separatistek bereziki ahuldu zuten Habsburgotarren Monarkia etxean. Napoleonek behartutako lurralde lagapenak are gehiago murriztu zuen Austriaren jarduera ahalmena. Germaniako Erromatar Inperio Santua, Europako erdialdean, 1806 arte existitu zena, lurraldez oso zatitua zegoen. Ekonomiari dagokionez, Napoleonek Frantziako Estatuaren aurrekontua etengabe berrantolatzea lortu zuen 1812ra arte. Europako hegoaldeko, erdialdeko eta erdialdeko eta ekialdeko gerrak lurralde okupatuek eta gerraren aurkakoek finantzatu zituzten.\n1792 eta 1815 artean, Frantziak eta Europako gainerako potentziek gerra batzuk egin zituzten. Gatazka horiek, koalizio-gerrak izenaz ezagutzen direnak, dimentsio berri bat hartu zuten, aurreko Kabinetearen gerrekin eta Lehen Mundu Gerraren aurreko gatazkekin alderatu ezin dena. Bost milioi pertsona izan ziren koalizio gerren biktimak. Europako biztanleria osoaren arabera neurtuta, hau, Lehen Mundu Gerrako galeren baliokidea izan zen. 1790 eta 1795 artean jaiotako frantsesetatik bostetik bat hil egin zen. Europako eskualde gutxi batzuek, hala nola Suedia, Norvegia, Ingalaterra, Sardinia eta Siziliak, ez zuten inolako eraginik izan atzerriko tropen mugimenduetan.\nFrantzian zehar izandako gerraren hedapenak, Europa monarkikoaren zati handietan modernizatzeko presio bat eragin zuen. Napoleonen estilo politiko gero eta kontserbadoreagoak (1801eko Konkordatua, aristokrazia berri baten sorrera eta Frantziatik Iraultzaren garaian emigratu zutenentzako amnistia bat), Frantziaren ildoko erreformak gero eta erakargarriagoak izatea ere eragin zuen. Horren ondorioz, jendarmeak ezarri ziren Europako estatu askotan, landa-eremuan segurtasuna emateko. Elizaren jabetza sekularizatu egin zen estatuko aurrekontuak berrantolatzeko. Europako gobernuek maiz sartu zuten merkataritza askatasuna, aristokraziaren botere legalak murriztu zituzten, banaketa administratibo berriak sortu zituzten eta barne aduana-hesiak ireki zituzten. Kasu batzuetan, lehen konstituzioak indarrean sartu ziren (adibidez, Alemaniako estatu batzuetan, Suedian, Sizilian eta Espainian). Napoleonek, bere familiako kideek gobernatzen zituzten monarkiek, zuzenean Frantziako Kode Zibila edo bere lege sistema sartzea exijitu zuen. Hala ere, honek arrakasta partziala besterik ez zuen izan.\nOro har, geldialdi bat egon zen Europan: Frantziak, Austerlitzeko guduaren ondoren, Europako kontinentearen zatirik handiena kontrolatzen zuen bitartean, Britainia Handiak, bere itsas domeinua zabaltzen jarraitu zuen Trafalgarreko guduaren ondoren. Britainia Handia negoziatzera behartzeko asmoz, hala ere, Napoleonek blokeo ekonomiko bat ezarri zion erresumari: blokeo kontinental batekin Londreseko merkataritza Europako gainerako herrialdeekin mozten saiatu zen, eta horrela ekonomikoki hondatzen. Kanpo-politikari dagokionez, Britainia Handiaren europar isolamendua zertxobait aldatu zen, lehenik Iberiar Penintsulan Frantziako botere militarraren aurkako altxamenduekin eta, azkenik, Napoleonen errusiar kanpainaren porrotarekin. Azken operazio militar honek, Napoleonen kolapsoaren hasiera iragarri zuen. Bere europar aurkariek Napoleon garaitu zuten Leipzigeko guduan eta azkenik Waterloon 1815ean.\nBerrezarpena eta iraultzak (1815-1849).\n1815etik 1853ra, neurri handi batean, bakea egon zen Europako estatuen artean; herrialde askotan, berriz, barne-gatazka politiko bortitzak izan ziren, gerra zibil eta iraultza gisa. Bake egoera nahiko egonkorra Europako bost potentzia nagusien nagusitasunean oinarritzen zen, Frantzia, Britainia Handia, Errusia, Austria eta Prusian, Vienako Kongresuan ezarri zirenak 1814/1815ean. Bake sistema berriak bost potentzia handien artean botere oreka ezartzea zuen helburu. Horrela, estatu bakar batek bere bizilagunekiko duen nagusitasun berria saihestuko litzateke. Frantziako joera hedatzaile posibleak geldiarazteko asmoz, Vienako Kongresuak, bereziki, sortu berri ziren Herbehereak handitu zituen orain Belgika dena sartzeko, eta Prusiako mendebaldeko probintziak nabarmen zabaldu zituen Rhin ibaiaren ertzera. Gainera, Alemaniako Konfederazioak, Alemanian zeuden estatuen konfederazioak, eragin egonkortzailea izango zuen Erdialdeko Europan. 1815aren ondoren, Aliantza Santuak eta zenbait kongresuk, hala nola Akisgraneko Kongresuak 1818an, Troppauko Kongresuak 1820an, Lujbljanako Kongresuak 1821ean eta Veronako Kongresuak 1822an, Europako potentzia handien arteko nazioz gaindiko lankidetza lortzen lagundu zuten.\nEuroparako bake ordena egonkor bat sortzeaz gain, 1815ean gobernuak gizarte ordena monarkiko tradizionala berrezartzen ere saiatu ziren. Hori egitean, zenbait kontzesio egin zizkioten Frantziako Iraultzarekin aldatu zen garaiko espirituari, adibidez, parlamentu eta hauteskunde-eskubide moduan. Iraultza aurreko gizarte-baldintzak berrezartzearen zentzuan egindako leheneratzea ez zen aintzat hartu edo porrot egin zuen hurrengo hamarkadetan. Soilik Espainian, Italia eta Hessengo hauteslerriaren zati batzuek, gobernariek, batzuetan, napoleondar aroko erreforma guztiak iraultzea lortu zuten. Arrakastatsuagoa izan zen Frantziako Iraultzan eta gobernu napoleonikoan tronua utzi behar izan zuten dinastiak berrezartzea edo aldatzea. Frantzian, Espainian, Portugalen eta Italiako zenbait lekutan gertatu zen hori. Nazio mailan, mendearen lehen erdia, sarri, konstituzioen aldeko borrokagatik nabarmendu zen. Horrek 1848/1849ko iraultzak ekarri zituen Europako estatu askotan, eta emantzipazio politikoari buruzko gatazken irismena izugarri aldatu zen mendebaldeko Europatik ekialdeko Europara. Frantziak eta Britainia Handiak 1830 inguruan asaldura iraultzaileari aurre egin zioten erreforma berriekin eta monarkia parlamentarioa lortzeko bide konstituzionala hartu zuten. Prusiak, Errusiak eta Habsburgotarren Monarkiak, bestalde, euren buruak itxi zituzten aldaketa politiko horren aurrean. Oraindik ez zuten erakunde ordezkatzailerik onartzen herri-subiranotasunaren zentzuan. Prusia eta Austriaren kasuan, 1848/1849ko iraultzaren eraginpean baino ez zen gertatu.\nVienako ordenamenduaren funtsezko beste arazo bat zen ez zirela kontuan hartzen herritarren interes nazionalak. Italia eta Alemania estatu ezberdinetan banatuta zeuden bitartean, Polonia, Hungaria, Irlanda eta Belgika atzerritarren menpe zeuden. Tentsio nazional hauek oposizioko indar liberalekin nahastu ziren. Bi mugimendu hauek zapaltzeko, europar potentzia nagusiek, hasiera batean, esku-hartze militarrarengan konfiantza izan zuten. Fernando VII.a erregeak Napoleonen garaian sortu ziren Konstituzioa eta C\u00e1dizko Gorteak ezeztatu zituen, Inkisizioa berrezarri zuen eta antzinako frantziar domeinuaren aldekoak jazarri zituen. Politika leheneratzaile eta absolutista honek eraginda, erregearen aurkako kolpe militar bat gertatu zen 1820an. Espainian izandako arrakastek bultzatuta, Sardinian eta Sizilian ere altxamenduak gertatu ziren, Austriako tropek zapaldu zituztenak. Frantziar soldaduek Espainia inbaditu zuten 1823an eta erregearen agintea berrezarri zuten. 1821etik 1829ra bitartean independentziaren aldeko greziar borrokan interbentzionismoa pitzatzen hasi zen. Grezia Otomandar Inperiotik banatzea ekintza iraultzailea izan zen arren, Errusiak, Britainia Handiak eta Frantziak Navarinoko itsas gudua erabakigarrian babestu zuten. Printzipio monarkikoa mantentzeko, errege bavariarraren anaia bat Atenasko tronuan jarri zuten. 1830ean, potentzia handiek ez zuten esku hartu Herbehereetako Erresumaren sezesio bat saihesteko, Belgikako estatu nazionala bihurtu zena. Bere aurretik Greziako Erresumak bezala, Belgikak ezarritako etxe baten buru koroatu bat jaso zuen.\nGreziak independentzia lortu zuen bitartean, estatu nazionala ezartzeko ahalegin poloniarrek porrot egin zuten. Azaroko altxamendua errusiar tropek zanpatu zuten eta Batzarreko Polonia erabat sartu zen Zaristar Inperioan. Polonia Prusia, Austria eta Errusiaren artean banatuta egon zen. Poloniako independentzia lortzeko ondorengo saiakerek ere, 1863/64ko urtarrileko altxamendua kasu, porrot egin zuten.\n1846tik aurrera, Europak estatu askotara hedatu zen iraultza olatu bat jasan zuen, eta bere puntu gorena 1848/49an lortu zuen. Zailtasun ekonomikoek, politikan gehiago parte hartzeko nahiak eta askatasun pertsonalek, eta, sarritan, estatu nazional baten aldeko borrokak, iraultzak bultzatu zituzten. Iraultza gehienek porrot egin zuten iraultzaileen eta erresistentzia monarkikoaren arteko interes talka handien ondorioz. Sonderbundeko Gerraren ondoren, Suitza estatuen konfederazio izatetik estatu federal izatera pasa zen konstituzio demokratiko batekin 1848an.\nMendearen bigarren erdia.\nIraultzaileek euren eskariak zuzenean inposatu ezin izan zituzten arren, erreformak goitik hasi ziren estatu askotan. Oraindik konstituziorik ez zuten Germaniar Konfederazioko ia herrialde guztietan ezarri ziren erreforma horiek. Estatuek kogobernantza eskubide demokratikoak zabaldu zituzten eta askatasun politiko eta zibil mugatuak bermatu zituzten. Mendearen bigarren erdian, bai ekonomia, bai estatuko burokraziaren papera Europako toki askotan hazi ziren. Politikari askok ikusi zuten orain Estatuaren zeregina ekonomiarako esparru bat eskaintzea eta azpiegitura-proiektuen bidez sustatzea.\nMendebaldeko Europa aitzindaria izan zen parte-hartze politikoa eta eskubide zibilak ematen. Mendearen bigarren erdian, britainiar parlamentuak erreforma batzuk onartu zituen. Horren ondoren, herriaren ordezkaritza, lehenago nobleek eta lurjabe handiek menderatua, biztanleriaren sektore zabalago batek hauta zezakeen, eta hauteskunde-barrutiak zuzenago banatzen ziren. Gutxiengo erlijiosoek eskubide politiko eta aukera profesional gehiago jaso zituzten. Frantzian, Napoleon III.ak, Bigarren Errepublikaren ahuleziak aprobetxatu zituen, 1848an jaio zena, boterearen zati handi bat bere baitan bildu eta inperio bat ezarriz. Kanpo politikaren porroten eta barne presio politikoaren ondoren, enperadoreak, berriz ere, autonomia eta askatasun pertsonal gehiago eman zituen 1860ko hamarkadan. Hirugarren Errepublikak, 1870ean erori ondoren jaio zenak, partaidetza hori eta oinarrizko eskubide horiek asko handitu zituen beste behin ere.\nPorrot militarrek eta barne tentsio politikoek bultzatuta, Austriako Habsburgotarren monarkiak eta tsarren errusiar inperioak goitik egin zituzten erreformak 1860 eta 1870eko hamarkadetan. Errusia, 1861ean, joputza abolitu zuen Europako azken estatuetako bat izan zen. Habsburgotarren erreformetako bat jauntxoen gobernuaren abolizioa izan zen. Habsburgotarren Inperioa monarkia dual austro-hungariar bihurtu zenean, 1867an, hungariarrek autonomia gehiago izateko zuten nahia errealitate bihurtu zen. Hala ere, hau nekez aplikatzen zen Habsburgotarren Inperioko beste nazionalitateetan. Honela, tentsio etnikoak, Inperioarekin, bere amaiera arte mantendu ziren.\n1848/49ko iraultzetatik, Vienako ordena pixkanaka desegin zen. Gainerakoan baketsua izan zen garaian, 1815 eta Lehen Mundu Gerra bitartean, potentzia handiek 1853 eta 1871 bitartean egindako gerrak salbuespen bat izan ziren. Gerra hauek mendearen lehen erdiko elkartasun monarkikoarekin amaitu zuten. Jarraian, \"Realpolitik\"a sartu zen pixkanaka, eta gero eta gehiago bilatu zen aldebiko elkarrekiko interesen oreka, eta tarte txikia pasa zen nazioarteko sistema global idealtzat hartzeko.\n1859 eta 1871 artean hainbat bateratze-gerra izan ondoren, Italiako bateratzeak eta Alemaniako bateratzeak estatu nazional bana sortu zuten, funtsean, Europako oreka politikoa aldatu zuena. Italiako Erresumaren sorrera Sardinia-Piemonten hasi zen, Austria, Frantzia, Napoliko Erresuma eta Aita Santuaren Lurraldearen aurkako hainbat gerra eragin zituena. Mugimendu demokratiko-iraultzaileek babestu zuten. Prusiaren gidaritzapean Alemaniar Inperioa Alemaniar Batasun Gerren (1864-1871) zehar sortu zen, eta Europako boterearen oreka politikoa aldatu zuen. Alde batetik, Germaniar Konfederazioa, europar ordenaren elementu egonkortzaile bezala, 1866ko Alemaniako Gerraren ondoren desegin zen. Bestalde, potentzia handi bat sortu zen Erdialdeko Europan. Frantzia eta Alemaniaren arteko banaketa politiko sakona, bateratze-gerretan sortu zena, bereziki 1871ko Frantzia-Prusia gerra, europar aliantza-politikan eragina izan zuen faktore garrantzitsu bihurtu zen. Alemania Austriarik gabe bateratzeak bere ikuspegia indartu zuen Erdialdeko Europatik eta Balkanetara. Han gero eta interes gatazka handiagoa sortu zen Errusiarekin.\nAliantza sistema konplexuekin, Europako estatuek euren arteko oreka lortu zuten. 1870/80ko hamarkadan, Alemaniar Inperioa potentzia arerio handien arteko oreka lortzen saiatu zen. Prozesuan, bere arerio Frantzia politikoki isolatzea lortu zuen. Alemaniako aliantza politika ere 1875-1878ko Balkanetako krisialditik bizirik atera zen, non Balkanetako gatazkek Europa osoko tentsioak eragin zituzten.\nMendearen bigarren erdian zehar, Otomandar Inperioak, desintegrazio bizkorra izan zuen Balkanetan, mugimendu eta altxamendu etniko-nazional ugariren bidez. Estatu nazional berriak sortu ziren, Serbia eta Errumania kasu, eta ia autonomoak ziren eremuak, Bulgaria kasu. 1878ko Berlingo Kongresuan, Balkanetako krisiaren amaieran, nazioarteko onarpena lortu zuten. Balkanetako nazionalismoak liskar bortitzak eragin zituen, ez bakarrik otomandar sultanaren aurka, baita beste talde etniko batzuen aurka ere.\nMendearen amaiera aldera, Europako potentzia nagusien artean boterea lortzeko lehia gero eta oldarkorragoa bihurtu zen. Inperialismoa eta nazionalismoaren erradikalizazioa politikaren eta gizartearen militarizazioaren eskutik etorri ziren. Nazioak gero eta lehiakorrago bihurtu ahala, arma-karrera prozesu bat hasi zen.\n1890eko hamarkadatik aurrera, Alemania gero eta gehiago isolatu zen Europan. Bere bide berria \"bitartekari zintzoaren\" politikatik urruntzea eta erretorika militarista oldarkorra izan zen. Alemaniar Inperioak Errusiarekin harremanak jarraitzeko zuen interes faltak, Frantziari, Inperio Tsaristarekin aliantza defentsibo bat eratzeko aukera eman zion, 1853-1856 artean Krimeako Gerra galdu ostean. Hori egitean, bere isolamendu politikoa hautsi zuen. Alemania Austria-Hungariarekin zituen harremanetan kontzentratu zen, Italiarekin hiruko aliantza izatera zabaldu zen aliantza bikoitza. Honek, ordea, bere lehen pitzadurak 1896an erakutsi zituen, Italiako Erresuma Frantziar Errepublikara hurbildu zenean. 1890eko hamarkadan, tirabirak izan ziren Frantzia eta Britainia Handiaren artean, euren lehia kolonialaren ondorioz. Hala ere, Frantzia, Erresuma Batua eta Alemania aurkarien hurbilketak porrot egin zuen 1900. urtean, ezin izan baitzuten adostu euren ontzidi-politikaren koordinazio bateratua. Beraz, jada 1900. urtean, Lehen Mundu Gerran elkarren aurka borrokatu zuten bi bloke politikoak agerian zeuden. 1890eko hamarkadan gerra garrantzitsu bat gertagarriagoa bihurtu zen, baina ez zen saihestezina."}
{"id": "9291", "revid": "119247", "url": "https://eu.wikipedia.org/wiki?curid=9291", "title": "Egiptoera demotikoa", "text": "Demotikoa (grekotik: \u03b4\u03b7\u03bc\u03bf\u03c4\u03b9\u03ba\u03cc\u03c2 d\u0113motik\u00f3s, \u00abherrikoia\u00bb) adjektibo bat da, egiptoerari dagokionez bi kontzeptu izendatzeko erabiltzen dena:"}
{"id": "9293", "revid": "512", "url": "https://eu.wikipedia.org/wiki?curid=9293", "title": "Ptolomeo V.a", "text": "Ptolomeo V.a Epifanes (k.a. 210-181), Egiptoko errege izan zen 14 urtetatik.\nPtolomeo V.aren zigilua: &lt;-p:t-wA-l:M-i-i-s-&gt;\nAntioko IV.a eta Filipo V.a errege mazedoniarrek eraso egin zioten. Erroma laguntzera joan zitzaion, baina esku-hartze hau Egiptoren etorkizunerako zorigaiztokoa izan zen."}
{"id": "9294", "revid": "336", "url": "https://eu.wikipedia.org/wiki?curid=9294", "title": "Ra", "text": "Ra () Antzinako Egiptoko eguzkiaren jainkoa da. 5. dinastiatik aurrera (K.a. 2400 aldera) bere estatusa jainko nazionalera igo zen, eta geroago Amon jainkoarekin bateratu zen, \"Amon-Ra\" bihurtzeko, egiptoarren jainko nagusia.\nRak hainbat eta hainbat mendez eutsi zion nagusitasunari, Akenatonen garaiko (K.a. 1350-1334) etenaldi labur batean izan ezik, non Atonen gurtza monoteista ezarri zen.\nEzaugarriak.\nEgiptoko eguzkiaren jainkoa izateaz gain jainko sortzailea ere bada. Badirudi, bere burua sortzeko ahalmena zuela. Hasierako mendixkaren gaineko kaosaren itsasotik jaikitzen zen. Hala bere burua sortzeaz gain gainontzeko jainko eta jainkosak sortzen zituen. Egiptoko sinesmenen arabera, Ra ongiaren eta justiziaren iturri gorena ere bazen .\nRak eguzki izpiak, berotasuna eta hazkuntza errepresentatzen ditu. Antzinako Egipton jainko guztiek Raren ezaugarriren bat izan behar zutela uste zen, eta aldi berean Rak berak ere jainko guztieak errepresentatu behar zituela .\nEgunez, zerua zeharkatzen omen zuen bere eguzki ontzian, eta gauez, beste ontzi bat hartzen zuen infernua zeharkatzeko. Bidaia honetan, Apofis suge maltzurraren (Kaosaren Jauna ) kontra borrokatu behar zuen berriro jaio ahal izateko, eta hala, egun berria hasi. Goizean Raren ontzia \"Madjet\" deitzen zen, hau da, \u201cindartzen\u201d . Iluntzerako \"Semektet\" (ahultzen) izena hartzen zuen. Mito batzuetan, Rak Apofis garaitzen du bere katu itxura duelarik, hori dela eta Egipton katuekiko begirune handia zegoen .\nRa eta beste jainko eta jainkosa batzuen artean hainbat sinkretismo garatu izan dira. Sinkretismo horien ondorioz Re-Harakhty, Amon-Re, Sebek-Re, and Khnum-Re bezalako izenak sortu dira. Horrez gain, Ra berberaren irudian eta ezaugarri batzuengan ere eragina izan dute beste jainko eta jainkosek. Re-Harakhtyran arrano itxura, adibidez, Horus jainkoarengandik datorkio Rari .\nRa jainkoa gizakiaren itxuraz irudikatu izan da baina arranoaren buruarekin eta eguzki diskoa dirudien koroa batekin. Era berean, koroa hori Uraeus izeneko kobra batek eusten duelarik. Edonola ere, beste irudikapen batzuk ere izan ditu: kakalardo burudun gizakia edo ahariaren buruarekin. Beste batzuetan animali itxura osoarekin ere irudikatu izan dute: sugea, koartza, zezena, lehoia, katua, aharia, belatza, etab. \nLaugarren dinastiatik aurrera Egiptoko erregeek \u201cRaren seme\u201d titulua hartzen zuten, eta geroago \u201cRe\u201d erregeen tronuaren izenaren parte bilakatu zen. 11. distaniaren amaierarako Ra jainkoa Amon jainkoarekin lotu zen \u201cjainkoen errege\u201d eta erregeen patroia zen beraz. \nHistoria.\nInperio Zaharraren hasieran, Ra eguzki-jainko bat baino ez zen, baina K.a. 2400. urte inguruan faraoien jainko ofizial bihurtu zen, haien ondorengotzat jotzen baitziren, baita haien enkarnaziotzat ere. V dinastian, nazio-jainkora igo zen, eta, ondoren, Amon jainko tebanora, Am\u00f3n-Ra bihurtu zen, Egiptoko panteoiaren jainko nagusia.\nAmarnaren garaian, Akenaton faraoiak kendu egin zuen Raren gurtza Aton eguzki-jainko bakar baten mesedetan, Akenaton hil ondoren, baina Ra eguzki-jainko gisa gurtzen hasi zen.\nSinkretismoa.\nRaren nortasuna beste jainko batzuenarekin nahastu zen maiz, eta bat egin zuen herrialdea kulturalki bateratzeko ahaleginean.\nAm\u00f3n-Ra: Amonen eta Raren gurtzak gero eta ezagunagoak zirenez Egiptoko Garaian eta Behe Egipton, hurrenez hurren, konbinatu egin ziren Am\u00f3n-Ra eguzki-jainko sortzailea sortzeko. Amon Tebasko patroi ohia zen, eta Ogendadakoa; Amonetekin energia sortzailea irudikatzen zuen.\nAtum-Ra, bi jainkoz osatutako beste jainko bat zen. Rak antz handiagoa du Atumekin Amonekin baino. Atumek lotura estuagoa zuen Eguzkiarekin, eta Eneadaren jainko sortzailea ere bazen. Hala, ezinbestekoa izan zen bi jainkoak Atum-Ra izenarekin bateratzea.\nRa-Horajty, izenburu edo adierazpen bat izan zen, jainko konposatu bat baino gehiago. Horajty Rarekin lotzeko asmoa zuen \u2014Horusek egunsentian zuen itxura gisa\u2014.\nJepri, goizeko Eguzkia bultzatzen duen kakalardo itxurako jainkoa, Rak egunsentian egiten duen agerraldia bezala ikusten da batzuetan.\nJnum ere Raren agerraldi iluntzat hartu zuten; Jnum Raren itxura litzateke Eguzkiaren hasieran.\nKultua.\nHeliopolisen (bere kultuaren erdian) eta Abu Gurab-en (han eraiki zioten Templos Solar V dinastiako faraoiek: Userkaf \"Nejen-Ra\", Sahura, Neferirkara, Neferefra, Nyuserra eta Menkauhor.\nIzen teoroforoak.\nFaraoi askok beren izena eraman zuten, hala nola Nebra \"Ra es el se\u00f1or\", Jafrat (Kefr\u00e9n), Menkaura (Micerino); oso erabilia izan zen, V dinastiatik, faraoi gehienen titulaturan, Sa-Raren izena \"Raren semea\" (eguzkiaren semea)."}
{"id": "9295", "revid": "114136", "url": "https://eu.wikipedia.org/wiki?curid=9295", "title": "Amon", "text": "Amon edo Ammon (\u00abjainko ezkutua\u00bb) Antzinako Egiptoko jainko nagusia zen. Hasiera batean airearen jainkoa zen, baina gero Rarekin bateratu zen, \"Amon-ra\" izenpean. Bere gurtzaren gunerik gorena K.a. 2000 eta 1780 artean izan zen, XII. dinastian. Ahari burua eta gizon gorputzarekin irudikatzen zen, baita bi ahari adar zituen faraoiaren aurpegiarekin ere.\nIdazkera hieroglifikoan:\n &lt; i-mn:n-C12 &gt; \nHistoria eta ezaugarriak.\nHasieran Tebasko jainko soila zen, eta XII. dinastian (K.a. 2000-1800) jainko nagusiengana goratua izan zen. Hiksoren inbasioaren ondoren haren izena eta Ra eguzkiaren jainkoarena laster batu ziren Ammon-Ra edota Ammon-Re bezala, eta Tebas hiri inperialean halakotzat gurtu zuten. Munduaren sortzaile eta bizitza emailea; haren ageriko gauzatzea eguzkia da, biziemaile eta, zenbaitetan, suntsitzaile ere badena.\nLaster Inperio Askearen jainko goren bihurtu zen, eta Inperio Berriaren zaindari. Akenaton enperadorearen erlijiozko iraultzak Aton jainkoaren gurtza ezarri zuen Amonenaren ordez, hein handi batean Amonen apaiz gero eta aginpidetsuagoen aurka zuzendua zelarik.\nTutankhamon (K.a. 1350 inguruan), Akenatonen ondorengoa, berriro itzuli zen Amonen gurtzara, lehen baino indar gehiagoz agian, eta haren ohorez Karnakeko tenplu nagusia eraikiarazi zuen. Amon jainkoaren irudikapenetan, ahari buruz, haren adarrez eta giza aurpegiz agertzen da, edota buru gainean eguzki diskoa eta gabirai luma luzeak dituela.\nJainko honen gurtza ez zen baztertu harik eta asiriarrek Tebas hiria suntsitu zuten arte (K.a. 664 inguruan), eta jainkoen arteko lehen tokia Osiris jainkoak beretu. Grekoek Zeusekin ez zen berdindu."}
{"id": "9296", "revid": "336", "url": "https://eu.wikipedia.org/wiki?curid=9296", "title": "Aton", "text": "Aton atonismoaren fokua da, Akenaton faraoiak antzinako Egipton ezarritako erlijio sistemarena, hain zuzen ere.\nEgiptoarrak monoteistak ziren hasiera batean, nahiz eta eskualde bakoitzak bere berezko jainkoa eduki. Jainko guzti hauek panteoi politeista batean bateratu ziren. K.a. XIV. mendean Amenofis IV.a faraoiak (bere burua Akenaton izenez izendatu zuenak) Aton jainko bakarra zela esaten zuen doktrina zabaldu zuen.\nFededun politeistak Atonen gurtzaren aurka agertu ziren, jainkoen ugaritasunagatik etekina ateratzen baitzuten. Atonen gurtza Amenofis IV.a hil eta gutxira desagertu zen.\nIkonografia.\nLehenengo urteetan, belatz burua zuen gizon bat zen. Gero, izpiak darion eguzki bezala marraztu zen. Geroago, ikonoklasia inposatu zen eta Akenatonek eguzki bezala ere marraztea debekatu egin zuen. Handik aurrera, fonetikoki idatzi behar zela agindu zuen.\nGurtza.\nTutmosis IV.a eta Amenofis III.ak gurtu zuten. Akhetaton (gaur egungo Amarna) hirian zuen tenplurik garrantzitsuena. Atonen himnoa Ayko hilobiko horman idatzita dago. Geroago, gurtza baztertua izan zen, hiria utzi zuten eta XIX. dinastian, gurtza honen aztarnak ezabatzen ahalegindu ziren."}
{"id": "9297", "revid": "124047", "url": "https://eu.wikipedia.org/wiki?curid=9297", "title": "Monoteismo", "text": "Monoteismoa (grezieraz \u03bc\u03bf\u03bd\u03bf\u03c2, \"monos\", \"bat\"; y \u03b8\u03b5\u03bf\u03c2, \"theos\", \"jainko\") Unibertsoaren sortzaile eta gizakiaren aita den jainko bakarraren izatea onartzen duen sinesmen erlijiosoa da. Hiru erlijio monoteista handiak kristautasuna, islama eta judaismoa dira. Sinismen monoteistak Teologian oinarrituak daude. \"Jainkoari buruzko jakintza\" honek, Jainkoaren eta Kosmosaren osakera igerri eta dotrina etikoak ezartzen dituena da; fedearen oinarri moduan kode edo liburu sakratu batzuk izaten dituzte (Biblia, Korana edo judutarren Tanaja).\nSinesmen politeistak dituzte aurrez aurre. Erlijio monoteistek Mesias edo Jainkoaren mezulariak dituzte beren tradizioetan: Abraham, Moises, Jesukristo, Mahoma. Musulman, judutar eta kristauek, Jainkoaz gainera aingeru, goiangeru, santu, deabru eta antzeko izakietan sinesten dute, hauetako askoren jatorria erlijio politeistetan egonik. Judaismoa da bizirik dauden guztietan erlijio zaharrena.\nMonoteismoa dogmatikoa izan ohi da, hau da, egia unibertsal ukaezinak ezartzen ditu, sinestun guztiek bete beharrekoak.\nEtimologia.\n\"Monoteismo\" hitza grekotik dator, \u03bc\u03cc\u03bd\u03bf\u03c2 (monos), \"bakarra\" esan nahi duena, eta \u03b8\u03b5\u03cc\u03c2, \"Jainkoa\" esan nahi duena. Ingelesezko terminoa Henry Morek erabili zuen lehen aldiz (1614-1687).\nJatorria.\nJainko unibertsal baten existentziaren baieztapen ia monoteistak Brontze Aro berantiarrekoak dira, Himno Handia Akenatongo Atonera doana. Monoteismorako joera posible bat garai vedikoan sortu zen Asiako Hegoaldeko Burdin Aroan. Rigvedak Brahmanen monismoaren nozioak erakusten ditu, batez ere hamargarren liburu berantiarrean, Burdin Aroaren hasieran datatua, Nasadiya Suktan adibidez.\nK. a. VI. mendetik. Zoroastriarrak guztien gainetik Jainko baten nagusitasunean sinistu du: Ahura Mazda \"guztiaren egile\" eta beste guztien aurretik lehen izate bezala. Baina zoroastrismoa ez zen erabat monoteista, Ahura Mazdarekin batera beste yazata batzuk gurtzen baitzituen. Antzinako indiar teologia, bere aldetik, monista zen, baina ez zen erabat monoteista kultuan, jainko askoren existentzia mantentzen zuelako, Jainko goren baten, Brahmanen, alderdi bezala irudikatzen zirenak.\nTales (beste monista batzuen atzetik, Anaximandro, Anaximenes, Heraklito, Parmenides) proposatu zuen natura guztia bustitzen duen printzipio unitario bakar bati erreferentzia eginez azal daitekeela. Antzinako filosofo greziar askok, horien artean Xenofanes Kolofongoak eta Antistenesek, monismo politeista berdintsuan sinesten zuten, monoteismoarekin antzekotasun batzuk zituena. Jainko unitario baten lehen erreferentzia ezaguna Platonen Demiurgoa da (Artesano jainkotiarra), eta ondoren Aristoteles lehen motore geldiarena; biek sakonki eragingo zuten teologia judu eta kristauan. Judaismo postexilikoa izan zen Jainko monoteista pertsonal baten nozioa testuinguru monista baten barruan sortu zuen lehen erlijioa. Monoteismo etikoaren kontzeptua, morala Jainkoarengandik bakarrik datorrela eta bere legeak aldaezinak direla dioena, lehen aldiz judaismoan gertatu zen, baina orain erlijio joteista gehienen oinarrizko printzipioa da, kristautasun monastreista eta modernoa barne.\nTradizio judu, kristau eta islamikoaren arabera, monoteismoa gizateriaren jatorrizko erlijioa izan zen; jatorrizko erlijio horri batzuetan \"erlijio adamikoa\" edo, Andrew Langen hitzetan, \"Urerlijioa\" deitzen zaio. Erlijioaren ikerlariek, neurri handi batean, ikuspuntu hori XIX. mendean alde batera utzi zuten, animismotik hasi eta politeismotik monoteismora arte eboluzio-progresio baten alde, baina 1974an teoria hori ez zegoen hain hedatuta, eta Langen antzeko ikuspuntu aldatua nabarmenagoa egin zen. Orain, Karen Armstrong eta beste autore batzuk animismoarekin hasten den progresio ebolutibo baten ideiara itzuli dira, politeismoan garatu zena, henoteismoan garatu zena, monolatrian garatu zena, benetako monoteismoan garatu zena."}
{"id": "9298", "revid": "237", "url": "https://eu.wikipedia.org/wiki?curid=9298", "title": "Pritzker sari", "text": ""}
{"id": "9299", "revid": "41076", "url": "https://eu.wikipedia.org/wiki?curid=9299", "title": "Sailkapen dezimala", "text": ""}
{"id": "9301", "revid": "201", "url": "https://eu.wikipedia.org/wiki?curid=9301", "title": "Jesukristo", "text": ""}
{"id": "9302", "revid": "56334", "url": "https://eu.wikipedia.org/wiki?curid=9302", "title": "Kristo", "text": "Kristo hitza latinetik dator (\"christus\") eta hau era berean greziarretik (\"christ\u00f3s\" - 'x\u03c1\u03b9\u03c3\u03c4' ahoskatu /khristos/, [kh] gipuzkerako \"j\" da, \"jan\" hitzean bezala). '\u03a7\u03c1\u03b9\u03c3\u03c4o\u03c2', era berean, hebreeratik dagor eta bertan \"meshiah\" erabiltzen da. Bere esanahia, hizkuntza guzti hauetan, \"olioztatua\" da.\nIzen honekin juduek euren apaiz, errege eta profetak izendatzen zituzten, Jainkoaren izenean hitz egiteko olioz igurtzi behar baitziren. Jesus Nazaretekoaren jarraitzaileek hari ere titulu hau eman zioten, Jesu Kristo deituz. Denborarekin \"Kristo\" izena \"Jesus\"en baliokide bilakatu zen.\nTradizio hebraikoan, olioztatzea tradizio erlijiosoen gai garrantzitsu bat zen. Kasu askotan erabiltzen ziren materialak ere olioz igurzten ziren zeremonia hasi aurretik. Itun Zaharrean askotan agertzen dira olioztatzearen inguruko esaldiak.\nJuduen ustez apiaz, errege eta profetaren paperak aldi berean beteko dituen norbait etortzear dago Lurrera, eta eurek Meshiah deitzen dute, berez izen propio bat izan daitekeena. Meshiah honek gaur egungo \"mesias\"aren balio bera du, baina literalki olioztatua esan nahi zuen, beraz bi terminoak sinonimoak dira. Salmoetan aipatzen denez Jainkoak eta haren \"olioztatuak\" salbaatuko dute Lurra, eta beraz Kristauek hau profezia baten gisa hartu dute.\nII. mendetik aurrera Jesus Nazaretekoaren jarraitzaileei kristau deitzen hasi ziren Antiokian, kristoa jarraitzen zutela esaten baitzuten. Antza denez aurretik \"Bidearen sekta\" deitzen omen zituzten Erroman."}
{"id": "9303", "revid": "336", "url": "https://eu.wikipedia.org/wiki?curid=9303", "title": "Zakur", "text": ""}
{"id": "9304", "revid": "1491", "url": "https://eu.wikipedia.org/wiki?curid=9304", "title": "Ardi", "text": "Ardia (emea) eta aharia (arra), izen zientifikoa: \"Ovis aries\", ugaztun koadrupedo hausnarkari bat da, gizakiak ganadutzat hazia. Etxekotu izanaren ondorioz, bere generoko espezierik ugariena da.\nTaxonomia.\nLineok 1758. urtean \"Ovis aries\" izenarekin sailkatu zuen \"Systema Naturae\" liburuan. XX. mendean ardiaren aldaera basatia den mufloia (\"Ovis orientalis\") espezie berekoa dela baieztatu zen eta 2003an \"Ovis orientalis\" izena hobestea erabaki zen. Erabaki honek ez du erabateko adostasuna izan eta gaur egun ardia \"Ovis aries\" edo \"Ovis orientalis aries\" izendatzen da.\nDeskribapena.\nGorputza.\nTamaina ertaineko animalia hausnarkaria da. Artile izena duen ile kizkurra izan ohi du. Ardi basatiek kolore marroia izaten dute orokorrean, baina etxekoturiko arrazek kolore aniztasun handiagoa azaltzen dute: zuria, beltza, marroia... Artile zuria karaktere genetiko gainartzailea denez kolore hau nagusitzen da.\nGaraiera eta pisua arrazaren arabera ezberdina da. Emeek 45 eta 100 kg artean pisa dezakete eta arrak handiagoak izan ohi dira, 45 eta 160 kg artean hain zuzen ere.\nBurua.\nEspiral itxurako adarrak ditu buruan. Arraren adarrak ikusgarriagoak dira eta hainbat arrazatako emeek ez dute adarrik ageri.\nBelarri handi eroriak ditu eta entzumen bikaina du. Begi nini horizontalak ditu eta ikuspen periferiko handia ematen dio horrek, 270 eta 320\u00ba artekoa. Sakontasunaren perzepzioa ordea nahiko eskasa du eta itzalek eta lurraren gorabeherek beldurtu eta atzera eragiten diote. Hainbat kolore bereizteko gai dira, hala nola, beltza, gorria, marroia, berdea, horia eta zuria.\nHortzeriari dagokionez 20 esne hortz ditu eta helduaroan 32 pieza izaten ditu; 12 hagin, 12 aurre-hagin eta 8 ebakortz. Batzuen ustetan sei ebakortz eta bi letagin dira. Animalia hausnarkari gehienek bezala aurreko hortza azpiko barailan ditu eta gaineko kartilagozko egitura baten aurka jotzen dute.\nElikadura.\nArdia belarjale hertsia da. Landareen zati gogorrak jatea ekiditen du. Monokultiboetara ongi moldatzen den animalia da.\nGainerako hausnarkariek bezala digestio-aparatu konplexua du, lau urdailez osaturik dagoena, \"errumena\", \"erretikulua\", \"omasoa\" eta \"abomasoa\" (benetako urdaila). \"Errumena\" 19-38 litrotako bolumena duen aurre-urdaila da eta barnean dauden mikroorganismoek (bakterio anaerobioak, protozooak, ondooak...) elikagai-boloa hartzitzen dute. Ondoren hartzituriko boloa ahora itzultzen da berriz murtxikatu eta listuztatzeko. Horrela landareen zelulosa txikitzea lortzen du ardiak. Berriz irenstean errumenetik pasa eta ondoren erretikuluak iragazpen funtzioa burutzen du, zati txikiak bakarrik pasatzen utziz. Omasoan ura birxurgatzen da eta azkenik benetako urdailera (abomasora) pasatzen da janaria. Honek urin gastrikoak jariatzen ditu eta ondoren heste meharrak partikulak xurgatuko ditu. Heste lodian azken hartzidurak gertatzen dira eta ura xurgatzen da eta azkenik gorotza sortzen da, uzkitik aterako dena.\nUgalketa.\nArdiak jaio eta 6-8 hilabetetara heldutasun sexualera iristen dira; arren kasuan azkarrago gertatzen da, 4-6 hilabete inguruan. Ahari bakarrak ernalduko ditu taldeko ardi guztiak eta horregatik arrek beren artean borrokatzen dute eskubidea lortzeko. Kasu batzuetan bortizkeria handia erabiltzera iristen dira, aurkaria hiltzerainokoa. Aspaldi ohikoak izaten ziren aharien arteko borroken apustuak, baita Euskal Herrian ere, ahari-jokoa hain zuzen ere.\nBost hilabeteko haurdunaldia izan ondoren arkume edo bildots bakarra edo gehienez bi jaiotzen dira, salbuespenak egon badaitezke ere. Erditzeak ordubetetik hiru ordutara iraun dezake eta jaio ondoren ordubetera arkumea gai da zutik jartzeko. Hainbat ardiren arkume jaioberriek taldea eratzen dute. Honen helburua hainbat amaren begiradak zaindu ahal izatea eta beraien arteko harremanak eratzea izaten da.\nIzaera.\nTaldekoia.\nArdia animalia oso taldekoia da eta artalde guztiak buruzagi bakarrari jarraitzen dio, sarritan mugitzen den aurrena baino ez da une horretako buruzagia. Taldetik bakartua gelditzen den ardia asko estresatzen da. Artalde erraldoietan familia bereko azpitaldeak eratzen dira.\nArdiek ez dute beren lurraldea defendatzen eta harrapari bat sartzen denean ihes egiteko joera izaten dute. Ardi adardunek babes posturak har ditzakete, arkume jaioberriak defendatzeko bereziki.\nIzaera taldekoi horren ondorioz etxekotu zen aurreneko espezietako bat izan zen eta gaur egun ere oso baliagarria izaten da artzaiarentzat.\nHierarkia.\nArrazaren arabera hierarkia estuagoa edo lausoagoa izaten da. Ardi merinoetan hierarkia lerroak ezar daitezke, baina Border Leicester ardietan lehiaketak ezartzen du lehentasuna. Adar tamaina ezberdineko aharien artean ez da apenas borrokarik izaten, adar handienak dituenak hierarkia posizio garaiagoa izaten du horrela. Adar tamaina berdinekoen artean, ordea, borroka bidez lortzen da kokapen soziala.\nInteligentzia eta ikasteko gaitasuna.\nInteligentzia gutxiko animalia gisa deskribatzen bada ere, Illinoisko Unibertsitateak egindako ikerketa batek erakutsi du behiaren pareko inteligentzia duela, txerriarena baino apur bat gutxiago. Ardiak bere taldekideak eta zaintzen duen gizakia ezagutu eta urteetan gogoratzen ditu haien aurpegiak. Aurpegiko keinuei ere erreparatzen die eta gai da egoera emozionalak identifikatzeko. Ardiak bere izena ere ikasten du.\nGarrantzia ekonomikoa.\nKopurua.\nArdiaren erabilera ekonomikoaren ondorioz, eta Nazio Batuen Janari eta Nekazaritza (FAO) zerbitzuak emandako datuen arabera, 2018an 1.209.470.000 ardi zeuden munduan. Haietatik gehienak Txinan eta Australian.\nErabilera.\nElikagaiak.\nArdiaren esnea eta haragia hasierako zibilizazioetan dagoeneko kontsumitzen zen.\nXXI. mendearen hasieran ardi-haragiaren kontsumitzaile handienak Persiar golkoa inguratzen duten estatu arabiarrak, ozeaniarrak eta europarrak dira (Grezia, Erresuma Batua eta Irlanda). Arkume haragia jaten da batez ere, xamurrena bera baita, baina ardiaren edozein atal ere jangarria da \u2013 hesteak, adibidez.\nArdiaren esnea herrialde batzuetan asko kontsumitzen bada ere gaur egun ekoizpen handiena esnekiena da, gazta eta, neurri txikiagoan, jogurta. Euskal Herrian ardi gazta mota ugari ditugu, ezagunena ardi Latxaren esneaz egiten den Idiazabal gazta da. Erronkariko gazta eta Iparraldeko gasnak ere ezagunak dira.\nArtilea, larrua eta beste batzuk.\nArtilea izan zen ardiaren lehenengo erabilera etxekotzearen ondoren. Ardiaren ilearekin artilea egin eta jantzigintzan erabiltzen da. Europan bereziki garrantzi handia izan zuen, baina XX. mendean zuntz sintetikoak sortzearekin batera prezioek gainbehera handia izan zuten. Larruarekin jantziak egiteaz gain, botak ere egiten dira eta baita alfonbrak ere. Ardiaren gantzarekin xaboiak eta kandelak egiten dira eta kartilagoekin lekedak, gelatina eta abar. Ardien hesteak hestebeteak egiteko erabiltzen dira eta arkumeen hesteekin sutura kirurgikoak eta musika tresnen sokak egiten dira.\nArdiaren gorotzek zelulosa ugari dute eta ongarri gisa ezezik papera egiteko ere erabiltzen dira.\nHistoria.\nArdiaren etxekotzea \"Ovis orientalis\" (mufloi) espezietik etorri omen zen. Ilgora Emankorrean gertatu zen K. a. VII. milurtekoan. Hainbat aztarna aurkitu dira Iraken K. a. 9.000. urtekoak eta haiei DNA azterketa eginda gaur egungo ardien antzekoak zirela ondorioztatu dute.\nEtimologia.\nArdien inguruan hitz eta ele asko sortu izan ditugu haien adin eta sexuaren arabera. Besteak beste, ardia, aharia, arkumea, arkaztea, ardiantxa, bildotsa eta axuria dira ezagunenak euskaldunon artean.\n\"Betutsa\" hiru urteko ardiari deitzen zaio. \"Beti hutsa\" esapidetik dator, alegia, hirugarren urtera iritsi eta antzu gelditu den aberea. Hala ere, izen hau ez da gehiegi erabiltzen.\nOro har, ardiei euskaraz abelxuriak esaten zaie, behiei \u2013 abelgorriak (bertako arraza gorriei behintzat), eta zaldi-behorrei \u2013 abelbeltzak.\nEuskal Herriko ardi arrazak.\nEuskal Herrian artzaintza indar handiko jarduera izan da. Haren lekuko dira bertan mantendu diren bertako ardien arraza ugari.\nHaiei buruzko informazioa:"}
{"id": "9305", "revid": "1491", "url": "https://eu.wikipedia.org/wiki?curid=9305", "title": "Otso", "text": "Otsoa (\"Canis lupus\") ugaztun haragijale bat da, karniboroen ordenakoa. Otsoetatik txakurrak etxekotu ziren duela gutxienez 12.000 urte; hala ere, nabaritasun genetiko batzuek duela 150.000 urte arte aurreratzen dute otsoa etxe abere bihurtzea. Gizakiak Euskal Herriko otso guztiak hil zituen 1950. urterako, baina azken hamarkadetan berriro ere Araba-Bizkaietako mendebaldean bizi izatea lortu zuen XXI. mendearen hasieran, Iberiar penintsulako mendebaldetik itzulita; hala ere, euskal herritarrek dagoeneko hil dituzte herri honetan sortu diren otso komunitate guztiak, txakur basatiek hildako ganaduaren errua otsoari leporatzen baitzaio. Gainera, Bizkaiko Foru Aldundiak eta Arabakoak, otsoa arriskuan den espezietzat babestu beharrean, hiltzeko baimena ematen dute: halaxe, aldundi bakoitzaren baimenarekin, 2010ean Arabako azken otso taldea hil zuten, eta 2016an Bizkaiko (eta Euskal Herriko) azkena. Eusko Jaurlaritzak ez du onartzen bertako espeziea denik eta desagertzeko zorian dagoenik.\nEzaugarriak.\nOtsoak oso garatuta ditu zentzumenak: usaimen ona eta gauez ikusteko gaitasuna. Belarri zorrotzak, mutur luzea eta hortz indartsuak ditu eta oso animalia buru-argi eta gogorra da. Horregatik bizirauten du munduko leku askotan.\nElikadura.\nOtsoak taldeka bizi dira eta ehizatu ere taldean egiten dute. Horretarako, lana taldekideen artean banatuta dago eta eurak baino animalia handiagoak ehiza ditzakete horri esker. Animalia bat ikusten dutenean, beraren atzetik abiatzen dira korrika. Gero, gainera salto egin eta hortzak eztarrian sartzen dizkiote, itotzeko. Otsoa haragijalea da eta altzeak, untxiak, oreinak edo basurdeak jaten ditu. Baina batzuetan gizakiaren lurretara sartzea beste erremediorik ez du, lur basati gutxi gelditzen delako, eta ganaduari erasotzen dio. Gainera, gosete handia badago, sarraskia eta frutak ere jan ditzake.\nUgalketa.\nTaldeko bikote nagusia \u2014handi eta indartsuena izaten da\u2014 erreproduzitzen da. Otsoak umealdi bakarra izaten du urtean. Sei hilabetez kumeak sabelean eraman ondoren, otsemeak hiru kumetik zortzira izan ditzake eta uUgaztunak direnez, hilabete batez esnea ematen die. Bi hilabeterako, taldeko edozein otsok haragia mastekatu eta gero otsokumeei jateko ematen die. Gainera, talde osoak otsokumeak harraparietatik babesten ditu.\nOhiturak.\nOtsoei ikaragarri gustatzen zaie jolastea. Bata bestearen atzetik korrika eta lurrean itzulika aritzen dira eta borrokan ari direla ematen du. Baina benetan nagusitarako prestatzeko balio dute jolasok. Garbitzeko, ibaietan bainatzen dira eta logura badira, berdin zaie elur gainean lo egitea. Gainera, oso animalia taldekoiak dira eta otsoren batek arauak hautsi ezkero, zigortua edo taldetik kanporatua izan daiteke. Nagusiak buztana gorantz eta burua tente eramaten du, nor den aditzera emateko.\nBizilekua.\nOtsoak bere lurrak markatzen ditu bere usainarekin eta ez du inola beste talderen bateko otsoak bertan egoterik uzten. Bere eremuak egunero zaintzen ditu, beste otsoek bertan ehizatu ez dezaten.\nGizakia eta otsoa.\nOtsoa antzina-antzinatik ehizatu izan du gizakiak, guztiz galtzeraino ere bai hainbat tokitan. Europan, abeltzaintza hain jarduera garrantzitsua zenez, gizakiak animalia arriskutsutzat ikusi izan du otsoa, bere azienda hitzen ziolako, eta ipuin eta alegia zaharretan gizakiei ere eraso egiten dien animalia gaizto eta zitaltzat azaltzen da. Egiaz, ordea, otsoak ihes egiten du gizakiarengandik, eta janaria falta zaionean baizik ez da hurbiltzen gizakiak bizi diren inguruetara.\nAzpiespezieak.\nMota askotako otsoak daude: zuriak, beltzak, arraza ezberdinak\u2026 eta gainera kanidoen familia barruan ahaide asko ditu: dingoak, txakalak, koioteak eta txakurrak, esate baterako. Gaur egun dauden otso azpiespezie guztiak, beraz, espezie berdina dira eta euren artean kumeak eduki ditzakete. Txakurrak kenduta 15 subespezie daude katalogaturik, euretariko batzuk orain dela gutxi desagertuak:\nHorietatik guztietatik \"Canis lupus signatus\" da Euskal Herrian bizi dena. Gizakiaren jazarpenaren ondorioz, XX. mendearen bigarren erdian Euskal Herrian ez da otso alerik ere bizi ahal izan. XXI. mendearen hasieran Araba-Bizkaietako mendebaldean kumaldiak aurrera ateratzea lortu zuen, baina abeltzainek otsoari leporatu zioten basa txakurrek egindako ganadu hilketak ere, eta ehiztariek laster hil zituzten otso talde guzti-guztiak, Arabako eta Bizkaiko aldundiek mugarik gabeko otso ehizaldiak baimenduta. Oraingoz, oso zail du Euskal Herriko beste aldeetara zabaltzea, gizakiak galarazten baitio."}
{"id": "9306", "revid": "360", "url": "https://eu.wikipedia.org/wiki?curid=9306", "title": "Sila", "text": ""}
{"id": "9308", "revid": "56334", "url": "https://eu.wikipedia.org/wiki?curid=9308", "title": "Arkume", "text": "Arkumea, halaber axuria edo, bereziki emea bada, artxoa (), ardia eta ahariaren umea da, batez ere amaren esnea hartzen duen bitartean. Euren erabilera ekonomikoagatik etxekotuak izan ziren eta arkumeak haragitarako bereziki erabiltzen dira. \nArkumea zahartzen denean, batez ere urtebete inguruan, bildots izena ematen zaio, halaber antxu, lehen batzuetan emea bazen ardiantxa ().\nHilabete ala urte bateko adina dutenean saltzen dira: gutxi gorabehera 5,5 Kg (arkumea) eta 25 Kg pisuarekin (bildotsa).\nArkumea, titia hartzeari oraindik utzi ez diona; hogei egunetik hogeita hamar egunera bitartekoa izan ohi da, eta 5 kg-tik 6,5 kg-ra bitartekoa izaten da. Arkumearen haragiaren zaporea eta testura parrillan (adibidez, txuletiletan) edo errea, oro har, bildotsarena baino kalitate handiagokotzat jotzen dira. Herrialde askotan ia ezinezkoa da arkumeren haragia aurkitzea, haren ekoizpena antiekonomikotzat jotzen baita.\nArkume animalia etxekotuetako haragi espezie zaharrena da. Hau, Ekialde Hurbilean duela 9,000 urtetik hasita gizakiek hezitua izan da Herrialde askotan, arkume-haragia, kontsumitzen den haragi-iturririk handiena da.\nArkume-haragia urtebete baino gutxiagoko ardi baten haragia da. Asko 6 eta 8 hilabete bitarteko bizitza duten merkataritzara ekartzen dira. \"Udaberriko arkumea\" esaldia haragi paketearen etiketa batean agertzen bada, esan nahi du arkumea martxotik urrira bitartean hil zela (hemisferioaren arabera)\nHitz hau aspalditik dator, hain zuzen, arkumeak neguan jaiotzen zirenetik, negu zail baten erdian, hurrengo urtera arte bizirik irauteko aukera gutxirekin. Gaur egun, etxeko animaliak hazteko baldintza babestuagoekin, arkume-haragiaz gozatzea ez dago urteko garai jakin batera mugatuta.\nBildots batek 55 kg inguru pisatzen ditu, eta hortik 27 eta 33 kg bitartetik arkume haragi ebaki komertzialak lor daitezke, hezurra eta koipea barne. Ahari haragia urtebete baino gehiagoko ardi batengandik datorren haragia da. Ohikoa da hain samurra ez izatea eta arkume-haragiak baino zapore handiagoa izatea.\nTitia kentzean, bildotsak bazkaz edo ale gordina ehotuz elikatzen hasten dira pixkanaka. Belarra eta artoa, garagarra, miloa (sorgo moduko bat) eta/edo garia (bitamina eta mineralekin osatua) duten janariarekin hazitakoak dira. Bildotsak normalean \"bukatuak\" izaten dira (heldutasunera iritsi arte hazten dira) gizentzeko kortetan, non bereziki formulatutako janariz elikatzen diren.\nArkumea eta kultura.\nArkumea, bere artilearen, bere gaztetasunaren eta otzantasunaren kolore generikoagatik, antzinatik, gozotasun, inozentzia, otzantasun eta garbitasunaren sinbolo ia unibertsal gisa irudikatzen da. Azpimarratzekoa da ez dela ezagutzen sinbologia negatiboa eman dion gizarterik\nErlijioak\nBildotsa, sarri, jainkoei sakrifikatzen zaie\nAntzinatasuna\n\"Un cordero es el sustituto de un hombre, da un cordero por su vida\".\nPasaje de texto asirio-sumerio. H. Zimmern, \"Die Keilinschriften und das Alte Testament\", p. 597.\nArkumea\nEsnegain errea, gaztelaniaz, egur-labean eta buztinezko ontzian.\nJudaismoa\nHebrearrek, jatorriz herri nomada bat, bildotsari estimu handia zioten haragia, artilea eta larrua aprobetxatzeagatik. Bildotsa animalia purutzat hartzen da (casher) eta erlijio juduan jan daiteke. Itun Zaharrean, juduen sakrifizio erlijiosoen erreferentziak daude, tara gabeko bildotsekin, P\u00e9saj bezalako jai handietan.\nKristautasuna\nKristau ikonografian, bildotsak, profeta artzain bat duen Gizonaren irudia darama, baina, era berean, Jesus Jainkoaren Bildotsa ere izan daiteke (latinez Agnus Dei), honen sakrifizioak, munduko bekatua kentzen duelarik. Abelen sakrifizioaren irudiek, batzuetan, bizkarrean bildots bat daramala erakusten diote. Bildotsak ere agertzen dira Artzainen iragarkiaren irudikapenetan. Joan Bataiatzailea, Ines santua, Genoveva santua eta Pascual Bailonen atributua ere bada.\nBildotsa, erregularki, Erdi Aroko bestiarioetan dago, baita kantu erlijiosoetan ere (Agnus Dei kasu). Kristau tradizioan, Pazko jaiekin ere lotua dago, non, tradizionalki, mahaian, Pazko arkumea zerbitzatzen zen.\nIslama\nIslamean, bildotsa, tradizioz, Eid al-Adha jaietan sakrifikatua da, Abrahamen sakrifizioa ospatzeko, edo baraualdiaren amaiera ospatzeko, Ramadana (Eid al-Fitr). Arkumea, destetatu gabeko ardi gaztearen zentzu hertsian, ezin da Islamean kontsumitu.\nHeraldika eta Numismatika\nFilipe IV.a Frantziakoaren urrezko Agnela, 1311n sortua.\nArkumearen ikonografia Frantziako Grasse, Carcasona, Rouen eta Lannion hirietako armarri heraldikoan dago. Pixoihal-ontzien ikurra ere bada.\nLuis IX.a Frantziakoak, XIII. mendearen amaieran, urrezko txanpon bat eginarazi zuen (metal purua nagusiki), Agnel izenekoa, \"Urrezko Agnel\" edo \"urrezko bildotsa\" deitua Agnus Deiren irudikapenagatik."}
{"id": "9310", "revid": "1491", "url": "https://eu.wikipedia.org/wiki?curid=9310", "title": "Ahari", "text": "Aharia ardien espezieko (\"Ovis aries\") arra da. Emeengandik duten ezberdintasun nagusia adarrak edukitzea da, normalki kiribilkatuz agertzen direnak.\nArdiaren erabilera ekonomikoa bada, ahariena hauen ernalkuntza izan ohi da. Hala ere artile eta larrutarako ere erabiltzen dira eta beren adarrekin dekorazioa egiten da.\nEuskal Herri kirolen artean badira ahari-jokoak, egun animaliak babesteko hainbat udalerritan galarazita badaude ere.\nEtimologia.\nAitzineuskaraz \"*han-\" + latinetiko \"ARIES\" \u21d2 \"*(h)anari\" \u21d2 ahari) Koldo Mitxelenaren ikerketen arabera.\nAharia euskal mitologian.\nArabako Okinako leize ospetsuan bizi zen ireluetako batek, ahariaren itxura hartzen zuen. Aari zeritzon.\nOrohar leizetan bizi ziren irelu-ahariak, Mariren laguntzaileak ziren. Jainkosak aharien gorputza burukotzat erabiltzen du lo egiteko. Baita beraien adarrak ere harilkaitzat iruteko.\nMarik oso gustoko oparitzat hartzen du ahari bat berari eskaintzea."}
{"id": "9311", "revid": "237", "url": "https://eu.wikipedia.org/wiki?curid=9311", "title": "Ptolomeo V", "text": ""}
{"id": "9312", "revid": "119347", "url": "https://eu.wikipedia.org/wiki?curid=9312", "title": "Luis Barrag\u00e1n", "text": "Luis Barrag\u00e1n Morfin (Guadalajara, Mexiko, 1902ko martxoaren 9a - Mexiko Hiria, 1988ko azaroaren 22a) XX. mendeko mexikar arkitektorik garrantzitsuenetakoa zen.\nIngeniari titulua 1923an lortu ondoren, Europan zehar luze bidaiatu zuen, batez ere Espainia, Maroko eta Frantzian zehar, non Parisen Le Corbusierren hitzaldietan egon zen.\nGeometria zehatz eta sendo bat erabiltzen du lekuaren izate naturala atzeman eta ordenatzeko. Bertan bolumen biluz eta emankorrek Mexikoko argi eta koloreei ahalmen osoa ematen diete.\n1980an Pritzker Saria jaso zuen."}
{"id": "9315", "revid": "1519", "url": "https://eu.wikipedia.org/wiki?curid=9315", "title": "Marko Antonio", "text": "\"Artikulu hau politikari eta jeneralari buruzkoa da; beste esanahietarako, ikus \u00abMarko\u00bb.\"\nMarko Antonio (; - K.a. 30a), Marko Antonio Triunbiro izenez ere ezaguna, Erromako jeneral eta politikaria izan zen Erromako Errepublika amaieran. Julio Zesarrekin lan egin zuen, bai gerretan bai administrazioan. Zesarren hilketaren ondoren, Oktavio eta Lepidorekin batera Bigarren Triunbiratua osatu zuen. Elkarkidetza hau K.a. 33 apurtutakoan, haien arteko gerra zibila sortu zen K.a. 31n. Oktaviok Aktio batailan Marko Antonio garaitu zuen. Hori zela eta, Marko Antoniok eta Kleopatrak (haren aliatua eta maitalea) bere burua hil zuten K.a. 30ean.\nJulio Zesarren laguntzaile garrantzitsua izan zen Galiako Gerran eta Gerra Zibilean. Italiako gobernadore egin zuten Zesarren absentzian, K.a. 47. urtean, arrakasta handirik gabe. Zesar itzuli zenean, izendatu zuten haren hilketa gertatu zen arte, K.a. 44an. Segituan, Marko Antoniok Libertadoreekin paktu batzuk egin zituen eta \"Acta Caesaris\" berrestea lortu zuen, Julio Zesarrek emandako legedia eta hark izendatutako magistratuak mantenduz.\nErrepublikako gizon indartsuena bihurtu zen eta Zesarren altxorra eta paperak bereganatu zituen. Berehala, Erromako herria Zesarren hiltzaileen aurka jarri zuen, beti boterearen monopolioa beretzat gorde nahian. Baina arazo bat sortu zitzaion, Zesarren semeordea, Oktavio, iritsi zenean.\nK.a. 44an, Galiarantz abiatu zen, gobernua hartzeko xedean. Brutok ez zion eman nahi izan eta Senatuak Marko Antonio arerio publiko izendatu zuen. Oktavianori esleitu zion bera garbitzeko enkargua. Modenako Gerran garaitu zuten, baina lortu zuen burua altxatzea eta, Lepidok lagundu zion. Azkenean, Oktaviano, Lepido eta Marko Antoniok Bigarren Triunbiratua paktatu zuten K.a. 43an. Gerra zibila ekarriko zuen honek guztiak.\nMarko Antonioren garaipenak Inperioaren ekialdeko probintzien kontrola eman zion eta, partiarren aurka borrokan zebiltzanez, honela hasi zen Egiptoko Kleopatra VII.arekin harremanetan. Marko Antonio gero eta gehiago joan zen urrutiratzen Erromako bizitzaz eta Partia eta Armeniako kanpainetan zentratu zen. Octavio, bitartean, Sexto Ponpeio garaitzeko ahaleginetan zebilen. Erabat aldenduta, K.a. 31n, gerra zibila zegoen Erroman. Marko Antonio Egiptoko Kleopatra VII.aren aliatu zen eta porrota jasan zuten \"Actium\"-eko itsas borrokan K.a. 30. urtean. Alexandriarantz itzultzean, ezin izan zien Zesar Augustoren indarrei aurre egin eta bere buruaz beste egingo zuen porrota izan eta urtebetera.\nBiografia.\nMarko Antonio K.a. 83an jaio zen Erroman, Antonio izeneko familia patrizio batean. Bere aita Marko Antonio Kretiko (\"Marcus Antonius Creticus\") eta aitona, K.a. 87. urtean, Kaio Marioren aldekoek erail zuten Marko Antonio Oradorea (\"Marcus Antonius Orator\") izan ziren.\nMarko Antonio, Zesarren bigarren iloba zen, bere ama, Julia Zesaris, Julio Zesarren lehengusua zelako. Antonioren aita bera oso txikia zenean hil zen eta bere ama atera zituen aurrera Marko Antonio eta Lucio eta Kaio anaiak. Ama Julia berriro ezkondu zen, Publio Kornelio Lentulo Surarekin, K.a. 63an, Katiliniaren azpijokoan harrapatu zuten politikaria. Arrazoi honengatik Zizeronek exekutatzea agindu zuen eta Marko Antonio eta oradore ospetsua bata bestearekin haserretu ziren.\nAitaren heriotzak Marko Antonioren gaztaroa ukitu zuen bete-betean eta haren gidaritzaren falta nabaria zen. Plutarko bezalako historialariek nerabezaroa Erroman kokatzen dute, bere senide eta lagunen artean noraezean. Bizitza errebelde eta axolarik gabekoa zeramaten, apustu etxeetan maiz, gehiegizko edatea eta amodio eskandalu franko tartean. Plutarkok dioenez, 20 urte bete aurretik zorpetuta zebilen zurrumurrua zabalduta zegoen erabat, 250 talentu (6 milioi sestertzio) zor zituelarik, bere lagun Eskribonio Kurionek bere gain hartu bazituen ere. Era berean, K.a. 59an Publio Klodio Pulcro eta bere bandekin harremanetan jarri zen. Hori gutxi balitz, K.a. 59an, hain polemikoa zen Publio Klodio Pulkro eta bere kale bandekin nahastuta ibili zen.\nArinkeria ugariko garai hauen ondoren, K.a. 58an, Marko Antoniok Greziara egin zuen ihes, hartzekodunak atzetik zituen-eta. Denboraldi batez, Atenasko filosofoen erretorika klaseetara joan zen, garaiko gainontzeko nobleek egiten zuten moduan, Aulo Gabinio, Siriako prokonsulak, Judeako Aristobuloren aurka zeukan kanpainan parte hartzeko eskatu zion arte. Hantxe jaso zuen lehen aipamen militarra, lehena izan zelako gotorleku juduaren asaltoan. Geroxeago, Gabinioren kanpaina militarrean ere parte hartu zuen, K.a. 55ean, Egiptoko tronua Ptolomeo Auletesek berreskura zezan. Orduan izan zen, Egipto, Alexandria eta Kleopatra printzesa ezagutu zituen lehen aldia.\nZesarren kolaboratzaile.\nGalietako gerra eta gerra zibila.\nKlodio eta Kurionen eraginak Marko Antonio Ponpeio eta erromatar senatuaren arerio zen Julio Zesarren alderdiarengana hurbildu zuen. K.a. 54an, Julio Zesarren armadaren burutako bat izan zen Galian eta berriro ere frogatu zuen bere militar balioa gerra hartan. Hala ere, bere nortasunak arazoak ekartzen zizkion maiz eta Zesar bera haserrarazten zuen askotan.\nHala ere, Zesarren eraginak kargu onak lortzen lagundu zion eta, K.a. 52an, kuestore eta, K.a. 51n, berriz, augure izendatu zuten, biziarteko bereganatu zituen karguak. Bi kargu hauekin jarraituko du, bere heriotza arte. K.a. 49an, herri xehearen tribuno ere izendatu zuten eta indartsu lagundu zuen bere lan honetan.\n10 urte pasa ondoren Zesarren bi aginte prokontsularrak amaitu zirenean, jeneralak Erromara itzultzeko asmoa zuen kontsulak izendatzeko hauteskundeetara, baina Ponpeiok lideratzen zuen erromatar Senatuko alderdi kontserbadoreak Zesarrek bere prokontsulatuari eta armadaren buruzagitzari uko egitea nahi zuen, berrautaketa baino lehenago.\nZesarrek ezin zuen hori gertatzen utzi, prokontsul izan zeneko ekintzei jarraipena emateko asmoa baitzuen. Gainera, bere estatusa galduko zuen eta hiritar arrunt bihurtuko zen, Ponpeioren aurrean defentsarik gabe utziz.\nMarko Antoniok \"imperium\" bera konpartitzen zuten komandante orok bere kargua utz zezaten proposatu zuten, baina atzera bota zuten eta Senatutik bidali zuten, Erromatik alde egin beharrean izan zelarik. Horrela, Rubikon ibaian armada akanpatuta zuen Zesarrekin egin zuen bat eta, bakezko irteerarik ez zenez aurreikusten, Marko Antonioren ahalak erabili zituzten -herri xehearen tribunoa zen- muga zen ibai hura zeharkatzeko eta armada Erromarantz gidatzeko, gerra zibilari hasiera emanez. Gerra honetan, Marko Antonio Zesarren bigarren agintea zen eta, beregan konfiantza osoa zuenez, armadaren ezkerreko aldea gidatu zuen Ponpeioren aurkako borrokaldietan.\nZesarren diktadura.\nZesar diktadore zegoela, K.a. 47an, \"magister equitum\" izendatu zuten, haren ondo-ondoko agintari, eta Italiako administrari lanetan ibili zen, Zesar Afrikan errefuxiaturik zeuden azken Ponpeioren aldekoen aurka ari zen bitartean. Baina militar bezala trebezia handia erakutsi bazuen, administrazioan ez zen zuzen ibili, Zizeronek idazten duen bezala.\nK.a. 46an, Marko Antonio mindu egin zen Zesarrekin, Ponpeioren jabetzak erosteko trazak egin zituelako eta Zesarrek ordainarazi nahi zizkiolako. Azkar ugaritu ziren arazoak eta, Erroman gertatu ohi zen bezala, bortxakeria nagusitu zen, ehunka hiritar hilez eta anarkia nagusituz.\nGauzak okertzen joan ziren eta Zesarrek bere ardura politiko guztiak kendu zizkion Marko Antoniori. Urte pare batean ez zuten elkar ikusi eta berriro adiskidetu ziren K.a. 44an, Marko Antonio hautatu zutenean diktadorearen bosgarren kontsulaturako. Bera Partoen Inperioa konkistatzera joango zen, kontsul berria Erroman uzten zuen bitartean.\nArazoak baketuta zeudela zirudien eta K.a. 44ko otsailean, Marko Antoniok diadema bat oparitu zion Zesarri. Honek esanahi zehatza zuen: diadema erregearen sinbolo propioa zen eta, Zesarrek ez zuenez jaso, Erromako errege aulkirik ez zuela nahi adierazi nahi zuen.\nZesarren erailketa.\nK.a. 44ko martxoan, Kaio Kasio Longino eta Marko Junio Brutok gidatutako senatari talde batek Zesar hil zuten, Marko Antonio alboko gelan entretenitu zuten bitartean. Brutok ez zuen Marko Antonio erail izan nahi, Kasiok horrelako iradokizuna egin bazion ere; gauza diktadorearekin amaitzea omen zen eta ez errepublika arriskuan jartzea.\nErailketaren atzean Erroman piztu zen zirriparran, Marko Antoniok hiritik alde egitea lortu zuen, esklaboz jantzita, bere aldekoen aurkako jazarpena hasi zitekeelakoan. Ikusi zuenean halakorik ez zela gertatzen, Erromara itzuli zen eta tregua bat negoziatu zuen. Amnistia eman zitzaien konjuran parte hartu zutenei eta diktadorearen omenezko hiletak antolatu ziren era berean.\nMartxoaren 20an izan ziren Zesarren hiletak eta Marko Antonio aukeratu zuten bere omenezko hitzak esateko. Erretorikarako gaitasunak balio izan zion honako honetan eta interpretazio dramatiko ezin hobea erakutsi zuen Zesarren toga altxatuz eta bere 23 zauriak erakutsiz. Gau hartan, Erromako herriak hiltzaileen etxeei eraso egin zieten eta alde egin beharrean izan ziren, kontsularen bizia barkatu izanaren damuz.\nMarko Antonioren egoera indartu egin zen eta Kalpurniak, Zesarren alargunak, diktadorearen dokumentazio pertsonala entregatu zion, bere 4.000 talentutan baloratutako jabetzen zaintza ere bere eskuetan utzi zuelarik. Campaniara bidaiatu zuen eta Zesarren beteranoen laguntza ere lortu zuen eta Marko Antoniok Galiako probintzia berari emateko obligazioa jarri zion Senatuari. Probintzia hau Dezimo Junio Bruto Albino konspiratzaileak administratzen zuen. Marko Antoniok Mazedoniarantz joan nahi zuen, Partoen Inperioari eraso egiteko, baina Brutok ez zuen probintzia entregatu nahi izan eta Marko Antonio erasoa prestatzen hasi zen K.a. 44ko urrian.\nBigarren Triunbiratua.\nOktaviano.\nZesarren heriotzak hutsune handia utzi zuen Erromako bizitza politikoan. Errepublika hilzorian zegoen eta beste gerra zibil bat hasita zegoen. Orduan iritsi zen Zesarren hiloba eta semeordea, Kaio Oktavio Turino, eta Zesarren herentzia eskatu zuen, haren jabetzaren hiru laurdenak, testamentuak zioenaren arabera. Ama eta aitaordea zen Martzio Filiporen herentziari uko egiteko aholkuak entzun gabe, Senatuaren eta Zizeronen laguntza lortu zuen eta diktadorearen beteranoen tropa ere bere alde jarri zen. Oktavio agintea nahi zutenekin, Lepido edo Marko Antoniorekin, borroka egiteko prest agertu zen.\nK.a. 44an, Oktavio eta Marko Antonio elkartu ziren eta lehenak konjuratuak ez zituelako jazarri kritikatu zuen bigarrena. Harremanak okerrera egin zuen Oktavio beteranoak erakarri nahian hasi zenean. Marko Antoniok berehala ikusi zuen bere izena itsusitzen saiatu zela eta Erromara itzuli zen, baina Oktavio joana zen, jada, Galiarantz.\nModenako Gerra.\nMarko Antonio Galiarantz joan zenean, Brutok ez zion entregatu nahi izan eta Mutinan errefuxiatu zen. Marko Antoniok setioa egin zion hiri horri eta Senatua Brutoren alde jarri zen, Marko Antonio \"hostis rei publicae\" deklaratuz.\nOktavio iritsi zen beste bi kontsulekin, Aulo Hirzio eta Kaio Vibio Pansa, eta Marko Antonio garaitu zuen \"Forum Gallum\"-en, K.a. 43ko apirilean. Bi kontsulak hil ziren eta honek Senatuaren Oktaviorekiko errezeloak haztea besterik ez zuen ekarri. Oktavio, berriz, haserre zegoen Senatuarekin garaipena ez ziolako errekonozitu nahi eta Erroman sartu zen 8 legioren laguntzarekin, Senatua kontsulatua ematera derrigortuz.\nEra berean, \"lex curiata\" legearen promulgazioa lortu zuen, Zesarrek egindako adopzioa bermatuz eta Oktavio izena utzi eta \"Caius Iulius Caesar Octavianus\" hartuz, Julio Zesar.\nMarko Antoniok Galiarantz alde egin zuen eta Erromarantz abiatu zen infanteria eta zalditeria indar ikaragarri batekin.\nBigarren Triunbiratua.\nMarko Antonioren aurrerapenaren aurrean, Oktavianok harekin eta Lepidorekin akordioa egin zuen eta 3 liderrak Bononian elkartu ziren K.a. 43ko azaroaren 11n, \"Triumviri rei publicae constituendae\" eginez eta agintea banatuz: Galia Marko Antoniorentzat izan zen, Hispania eta Galia Narbonensis Lepidorentzat eta Afrika, Sardinia eta Sizilia, berriz, Oktavianorentzat.\nK.a. 43ko azaroaren 23an onartutako legeak aginte guztiak ematen zizkien triunbiroei 5 urtez. Aliantza sendotu nahian, Oktaviano Klodiarekin ezkondu zen, Marko Antonioren alabaordea. Diru beharrean ziren konjuratuen aurkako gerra egiteko eta ekialderantz alde egin zuten Zesarren asasinoen atzetik hasi ziren Erroman geratu zirenen konjuratua exekutatzeari ematen ziotenarekin batera. Izua zabaldu zen hirian K.a. 42ko urtarrilaren 1ean; Zizeronek dioenez, 2.000 zaldun eta 160 senatari exekutatu zituzten. Berak ere horrelaxe bukatu zuen, Oktavianori laguntza eman bazion ere, honek bere exekuzioa ahalbidetu zuen ihes egin nahian harrapatu zutela-eta.\nMarko Antonio eta Fulviak, bere emazteak, ez zituzten[Zizeronen aurkako salaketak barkatu eta mendekua ikaragarria izan zen: bere eskuak eta burua Rostrara bidali zituzten, mingaina Fulviaren urre koloreko ile-urkilek zeharkatzen zutelarik.\nAzkenean, K.a. 42an burututako Filiposeko guduaren ondoren eta Kasio eta Brutok bere buruaz beste egin ondoren, alderdi senatorialak eta errepublikarrak erabat ezereztuta geratuko ziren.\nErromatarren munduaren banaketa eta Perusako gerra.\nTriunbiroek mundu erromatarra banatu zuten. Lepidok mendebaldeko probintziak hartu zituen eta Oktaviano Italian geratu zen beteranoak asentatzeko eta lurrak emateko ardurarekin. Garrantzi handia zeukan horrek legioak leial mantentzeko. Marko Antonio, bere aldetik, ekialdeko probintzietarantz abiatu zen, Judeako altxamenduak baretzeko asmoz eta partiarren inperioari eraso egiteko, Zesarrek nahi izan zuen bezala.\nEkialderanzko bidaia hartan, Kleopatra VII.a Egiptokoa ezagutu zuen Tarsosen K.a. 41ean eta amorante egin ziren berehala. Marko Antoniok negua berarekin pasatu zuen Alexandrian.\nBitartean, Italian gauzak ez zeuden baretuta. Oktavioren administrazioarekin ez zeuden gustura eta altxamendu bat piztearen beldur ziren. Bestalde, Oktaviano eta Klodia, Marko Antonioren alabaordea, dibortziatu egin ziren eta Fulvia, Marko Antonioren emaztea, matxinada lideratzen ari zen. Karakter indartsuko emakumea eta anbizio politiko handia zuena, bere senarraren posizio politikoarekin kezkatuta zegoen eta alabak jaso zuen tratuarekin erabat disgustuan. Lucio Antonio koinatuak lagundu zion 8 legio erreklutatzen eta armadak Erroma inbaditu zuen, Oktavianorentzako benetako arazoa izan zelarik. Hala ere, K.a. 41-K.a. 40. urteetako negu hartan, Fulvia sitiatzea lortu zuen Perusian eta errenditu beharrean izan zen. Erbesteratu zuten Sicionera, Grezian, eta gaixotu eta hil egin zen, bere senarraren itzuleraren zain zegoen bitartean.\nFulviaren heriotza ondo etorri zitzaion bi triunbiroen adiskidetasunari. K.a. 40an, Marko Antonio Oktaviarekin ezkondu zen, Oktavianoren arrebarekin. Oktavia emakume ederra eta argia zen eta ez zen denbora asko alargundu zenetik, aurreko ezkontzatik hiru seme-alaba zituelarik.\nHorrela berriro banatu zuten erromatar mundua: Afrika Lepidorentzat, mendebaldeko probintziak Oktavianorentzat eta Ekialdea Marko Antoniorentzat. Brundisiumeko Itunarekin triunbiratua indartuta atera zen eta Marko Antoniok hain gogoko zuen partoen aurkako kanpainari hasiera emateko aukera izango zuen.\nMarko Antonio eta Kleopatra.\nTarentoko Ituna eta partoen aurkako kanpaina.\nMarko Antoniok eta bere emazte berria zen Oktaviak Greziara bidaiatu zuten. Berriz ere, Marko Antonio eta Oktaviano urrutiratu egin ziren Triunbiratua arriskuan jarriz, baina, azkenean, K.a. 38an, Tarentumeko ituna egin zuten, Triunbiratua beste bost urterako berrituz.\nHala ere, Marko Antoniok ez zuen Oktavianoren laguntza espero partoen aurkako kanpainan eta, Octavia Erroman utziz, bere bigarren alabaz haurdun (Antonia Gaztea), Alexandriarantz nabigatu zuen.\nHantxe elkartu zen bere amorante ohiarekin, Kleopatrarekin eta bere bi seme bikiekin eta honek behar zuen dirua utzi zion partoen aurka joateko behar zuen armada biltzeko. 120.000 soldadu bildu zituen eta kanpainari ekin zioten. Ez ziren Mesopotamiatik zuzenean joan, Armeniatik baizik, Eufrates jarraituz eta hango erregearen laguntza eskuratuz. Hala ere, Marko Antoniok lurralde armeniarretan ez zuen goarniziorik utzi eta errege hura berehala aldatu zen bandoz.\nPartoek, berriz, Marko Antonioren horniketei egin zien eraso eta ezinean utzi zuten aurrera jarraitu ahal izateko. Egoera horren aurrean, Marko Antoniok Siriarantz itzultzea erabaki zuen. Negua zen eta galera handiak izan zituzten erretiratzeko orduan. Armadaren laurdena galdu zuten, 30.000 gizon eta haietako asko beteranoak ziren.\nTriunbiroen haustura.\nBitartean, Erroman, Triunbiratuaren amaiera iristen ari zen. Lepidok uko egin behar izan zion eta Oktaviano, orain bakarrik Erroman, aristokrazia bere aldera erakartzen saiatu zen, Liviarekin ezkonduz.\nMarko Antonio beterano eske zegoen, partoen aurkako kanpainan soldadu asko galdu zuelako eta Oktavianok aukera aprobetxatu zuen: baiezkoa eman zion ontziteriaren erdia bidaltzeari. Egia esan, ontziteria erabakigarria izan zuen berak piratei aurre egiteko, baina ez zuen ezer asko balioko partoen aurka. Dena den, Oktavianok 2.000 beterano bidali zizkion. Bidalitako indarren urritasuna ikusi zuenean, Marko Antoniok konflikto zibila gerturatzen ari zela ulertu zuen eta tropak beretzat hartu eta Oktavia arbuiatu eta Erromarantz itzularazi zuen.\nHorrela, Oktavianok bazuen bila zebilen aitzakia eta Marko Antonio salatzen hasi zen politikatik gehiago urrunarazteko; moralitate exkaxeko gizona zela esan zuen, emaztea eta seme-alabak abandonatu zituena Egiptoko erreginarekin egoteko. Salaketa haiek guztien artean, herriarentzat okerrena, Marko Antonio Erromako ohituretatik urrundu eta ekialdeko gustuetara makurtzea zen.\nArmeniako kanpaina eta Alexandriako dohaintzak.\nEkialdean, eta berriro Egiptoko diruarekin, Marko Antoniok Armenia inbaditu zuen hango erregeak traizioa egin ziolako. Garaipena lortu zuen, erregea harrapatu eta erresuma anexionatuz.\nAlexandriara itzuli zenean, bere garaipenaren parodia egin zuen hango kaleetan, Erromako ospakizun militar garrantzitsuenari iseka eginez. Bukaeran, hiri osoak entzun zuen bere dekrarazio politikoa. Kleopatra eta bere seme-alaben ondoan, Oktavianorekin hautsi zuela esan zuen eta bere semeen artean hasi zen lurraldeak banatzen. Alexandro Helios izango zen Armenia eta Partiako errege, azken hau oraindik konkistatzeke bazegoen ere. Bere bikia zen Kleopatra Selenek Cirenaica eta Libia jaso zituen eta Ptolomeo Filadelfok Siria eta Zilizia hartuko zituen.\nKleopatra, berriz, Erregeen Erregina izendatu zuen eta Egipto eta Zipreko Erregina. Zesarionekin batera gobernatuko zuen, Kleopatra eta Zesarren semearekin, alegia. Hau ere, Erregeen Errege eta Egiptoko Errege izendatu zuen eta Zesarren seme eta oinordeko deklaratu zuen. Alejandriako donazioak izena eman zitzaien proklamazio hauek guztiei eta Erromarekin haustura definitiboa suposatu zuten.\nOktavianorentzat, Marko Antoniok lurraldeak oinordekoen artean banatzea bakea hausteko arrazoi izan zen, haietako asko garrantzirik gabekoak edo konkistatzeke izan arren. Hala ere, kezkagarriena Zesarionen izendapena zen, Zesarren legezko semea eta oinordekoa. Oktavianok agintea eskuratzeko arrazoi garrantzitsuena, Zesarren semeordea izatea zen, eta horrek bermatzen zion legioen eta Erromako herriaren leialtasuna. Bere segurtasuna munduko emakume aberatsenak erditutako umeak baldintzatzen zuen eta ezin zuen hori permititu.\nHorrela, K.a. 33an, triunbiratua amaitu zenean, ez zuten berregin eta beste gerra zibil bat hastear zegoen.\nAurrez-aurreko definitiboa.\nK.a. 33 eta K.a. 32. urte artean, bi bandoak propaganda eta salaketei eman zien Erroman. Egiptotik, Marko Antoniok Oktaviaren dibortzioa iragarri zuen eta anaia deitoratu zuen, Julio Zesarren dokumentazioa faltsutu zuelakoan. Oktavianok, bere aldetik, Marko Antonioren traizioa azpimarratu zuen.\nAzkenean, vesteleek gordetzen zuten Marko Antonioren testamentua Oktavianoren eskuetara iritsi zen eta herriari erakutsi zion hark Kleopatrarekin gobernatu nahi zituela ekialdeko lurraldeak, erromatarren mehatxu larria suposatuz. Horregatik, K.a. 32an, Senatuak Marko Antoniori aginteak kendu eta gerra deklaratu zion Kleopatrari.\nK.a. 31n hasi zen gerra. Lurrean burututako bataila batzuen ondoren, Oktavianok Marko Antonio blokeatu eta itsasoan borrokatzera behartu zuen. Irailaren 2an izan zen Actiumeko gudua eta Oktavianok Marko Antonio eta Kleopatra garaitu zituen.\nOktavianok ia aginte osoa zeukan eta, K.a. 30eko uztailean, Egipto inbaditu zuen.\nMarko Antoniok bere burua galduta ikusi zuen eta saiatu zen aurre egiten bere 11 legioren laguntzaz, baina alferrik izan zen eta, egun bakar bateko erresistentziaren ondoren, desertatu egin zuten. Kleopatrak aurrez bere buruaz beste egin zuelakoan zegoen eta berak ere irtenbide bera hartzea erabaki zuen. Ezpata gainera egin zuen salto, baina ez zen berehala hil eta bere amorantearengana eraman zuten, bere besoetan hil zelarik. Egun gutxira, Kleopatrak ez zuen Oktavioren garaipenaren ospakizunetan katiatuta agertu nahi eta bere buruaz beste egin zuen, \"aspis sugegorri\" batek hozka eginaraziz."}
{"id": "9316", "revid": "336", "url": "https://eu.wikipedia.org/wiki?curid=9316", "title": "Albedo", "text": "Albedoa gainazal batek jasotzen duen argi kopurutik, berriz islatzen duena da. Gainazal argiek ilunek baino albedo handiagoa dute. Adibidez, elurraren albedoa %80 ingurukoa da, argi asko islatzen baitu.\nAlbedoak eragin handia du planeta baten kliman. Albedoa igotzen bada, islatutako argi kopurua handitzen da, tenperatura jaitsiz. Kontrara, albedoa jeitsiko balitz (izotz eta elur geruzak urtzean, adibidez) planetak energia gutxiago islatuko luke, eta berotu egingo litzateke."}
{"id": "9318", "revid": "1659", "url": "https://eu.wikipedia.org/wiki?curid=9318", "title": "Lehen Triunbiratua", "text": "Lehen Triunbiratua da historialariek Zesar, Ponpeio eta Krasok osatu zuen itun politikoari emandako izena. Lehen Triunbiratuak ez zeukan inolako estatus ofizialik; legea baino, osatzaileen botere ekonomikoa zein politikoa zen itun honek zuen oinarria.\nHistoria.\nK.a. 70ean Kraso eta Ponpeio kontsul izendatu zituztenez geroztik, elkarri gorroto zioten, biek uste baitzuten bestea kideren kontutik saiatu zela ospea handitzen. Zesarrek elkartu zituen hiruron ahalmenak batzeko asmotan. Zesarrek entzute handia zeukan erromatar arruntengan; Kraso arras aberatsa zen; eta Ponpeiok ospea bere ahalmen militarrari zor zion.\nKraso eta Zesar lagun zaharrak ziren. Bestalde, Ponpeio Zesarren alaba bakarrarekin ezkondu zen ituna indartzearren. Hasiera batean akordio sekretua izan arren, Senatuak Zesarren laborantza-legea gelditu zuenean, Zesarrek Ponpeio eta Kraso alboan zituela eman zuen erantzuna, ituna erakutsiz.\nTriunbiratuen indarrari esker, Zesar bost urterako Galiako prokontsul izendatu zuten. Ponpeiok eta Krasok kontsulatua partekatu zuten berriro K.a. 55ean. Orduan, Zesarri beste bost urterako luzatu zioten agintaldia.\nItunak, halere, ezin izan zuen betiko iraun, triunbiroen nortasuna eta handinahia kontuan hartuta. Ponpeioren jelosia Zesarrek Galian arrakasta lortu ahala hazten zihoan. Ponpeiok eta Krasok elkar mespretxatzen zuten. Bi hilotzek betiko suntsitu zuten aliantza. Lehenengoa Julia Zesaris, Ponpeioren emaztea eta Zesarren alabaren heriotza izan zen. Bigarrenik, Kraso hil zen, partiarren kontra borrokatzen ari zelarik jasandako porrot lotsagarri baten ondoren.\nPixkanaka, Ponpeio Zesarrengandik urrundu zen. Zezilio Metelo senatari atzerakoiaren alabarekin ezkondu zen. Kontsul bakarra izendatu zuten K.a. 52an. Horretaz gain, Hispaniako probintziak gobernatzen zituen laguntzaileen bitartez.\nK.a. 49an, Senatuak Erromara itzultzeko agindu zion Zesarri. Honen ezezkoak eta Rubikon ibaiko zeharkaldiak gerra zibila piztu zuten. Lehen borroken ostean, Farsaliako guduan, Zesar atera zen garaile. Ondorengo Ponpeioren hilketak Zesar utzi zuen Erromako \"dictator perpetuo\" (betiereko diktadore)."}
{"id": "9319", "revid": "237", "url": "https://eu.wikipedia.org/wiki?curid=9319", "title": "Boltxevike", "text": ""}
{"id": "9322", "revid": "6327", "url": "https://eu.wikipedia.org/wiki?curid=9322", "title": "Ozeano Indikoa", "text": ""}
{"id": "9324", "revid": "1659", "url": "https://eu.wikipedia.org/wiki?curid=9324", "title": "Bigarren Triunbiratua", "text": "Bigarren triunbiratua da historialariek Oktavio, Lepido eta Marko Antoniok osatutako itunari eman dioten izena. Lehen Triunbiratuak ez bezala, bigarrenak estatus ofiziala (nahiz eta legez kanpokoa) izan zuen. Eskumenetan ez zeukaten parekorik, eta haien boterea kontsulenen gainetik zegoen. Muga bakarra epea zen: 5 urteko agintaldia zuten.\nProskripzioak berreskuratu zituzten ogasun publikoa betetzeko. Biktima nabarmenena Marko Tulio Zizeron izan zen. Zesarren aurkari zaharra ez ezik, Marko Antonio ere gogor kritikatu zuen Filipiketan. Haren anaia Kinto Tulio Zizeronen kontra ere jo zuten. Ezusteko handiagoa zen Luzio Julio Zesarrena, zein Zesarren lagun eta laguntzaile ohia nahiz Marko Antonioren osaba zen.\nZesarren hiltzaileek, Marko Brutok eta Kasiok, ekialdeko probintzien agintea zeukaten. Oktaviok eta Marko Antoniok menderatu zituzten Filipoko bi batailetan, eta hiltzaileek bere burua hil zuten. K.a. 42an, triunbiroek probintziak haien artean banatu zituzten. Oktaviok mendebaldea hartu zuen, Marko Antoniok ekialdea eta Lepidok Afrika.\nMarko Antoniok ekialdeko probintziak erreformatzen zituen bitartean, Oktaviok Sexto Ponpeio pirata, Ponpeio Handiaren semea, eraso eta garaitu zuen. Kanpainak Oktavioren laguntzaileak, Marko Vispasiano Agripak, burutu zuen. Agripa K.a. 37an izan zen kontsul, eta triunbiraldia beste bost urterako luzatu zien.\nLehen Triunbiratuak bezala, Bigarrenak ezin izan zituen osatzaileen jelosiak eta handinahiak jasan. Lepido, beste bien itzalpean beti, saiatu zen Oktavioren legio garaileen agintea hartzen. Hori zela kausa, Oktaviok triunbiratutik bota zuen, nahiz eta \"pontifex\" karguan jarraitzen utzi zion.\nMarko Antoniok, Oktavioren arrebarekin ezkondu arren, ez zuen Kleopatrarekiko harremana ezkutatzen. Horretaz baliatuta, Oktaviok iritzi publikoa Marko Antonioren kontra jarri zuen. K.a. 33an, triunbiraldia bukatu bazen ere, Marko Antoniok triunbiro titulua erabiltzen segitu zuen. Oktaviok, Marko Antonioren testamentua ilegalki eskuratutakoan, ozenki irakurri zuen Erroman. Kleopatrarekin izandako seme-alabak oinordeko izendatzen ziren eta Alexandrian ehorzteko nahia adierazi zuen Marko Antoniok. Erromak, asaldatuta, gerra deklaratu zion.\nK.a. 31an, Aktio batailan, Oktaviok Marko Antonio eta Kleopatraren tropak menderatu zituen. Garatitutakoek, Egiptora ihes eginda, bere buruaz beste egin zuten Alexandrian K.a. 30ean. Lepidoren bazterketari eta garaipen horri esker, Oktavio Erromako buru bakarra eta ukaezina bihurtu zen. Errepublikaren garaia bukatu eta Inperioarena hasi zen."}
{"id": "9325", "revid": "6327", "url": "https://eu.wikipedia.org/wiki?curid=9325", "title": "Lehen triunbiratoa", "text": ""}
{"id": "9328", "revid": "336", "url": "https://eu.wikipedia.org/wiki?curid=9328", "title": "Unix", "text": "Unix edo UNIX 1960ko eta 1970eko hamarkadetan AT&amp;Tko Bell laborategien langile talde batek garatutako ordenagailuetako sistema eragilea da. Garatzaileen artean Ken Thompson, Dennis Ritchie eta Douglas McIlroy zeuden. Unix-en aldaera akademiko eta komertzial ugari izan zituen, hala nola Kaliforniako Unibertsitatea, Berkeley (BSD), Microsoft (Xenix), IBM (AIX) eta Sun Microsystems (Solaris) eta beste hainbat. Hauek guztiak Unix moduko sistemak direla esaten da. Baita software librearen ildoa indartzera etorri diren GNU/Linux eta FreeBSD sistemak ere.\nIkuspegi orokorra.\nUnix, hasiera batean, bertan eta beste sistema batzuetan exekutatu ahal izateko, softwarea garatzen zuten programatzaileentzat plataforma egokia izan nahi zuen, ez, ordea, programatzen ez zutenentzat. Sistema handitzen joan zen sistema eragilea ingurune akademikoetan zabaltzen hasi zen heinean, eta erabiltzaileek beren tresnak gehitzen zizkioten sistemari, eta lankideekin partekatzen zituzten.\nHasieran, Unix ez zegoen diseinatuta eramangarria izateko edo multiataza. Geroago, Unixek, pixkanaka, eramangarritasuna, multiataza eta multierabiltzaile gaitasunak lortu zituen denbora partekatzeko konfigurazio batean. Unix sistemek hainbat kontzeptu dituzte ezaugarri: datuak biltegiratzeko testu laua erabiltzea; fitxategi sistema hierarkikoa; gailu eta prozesuen arteko komunikazio (IPC) mota jakin batzuk fitxategi gisa tratatzea, eta software-tresna ugari erabiltzea; hau da, tutuak erabiltzen dituen komando-lerroko interprete baten bidez lotu daitezkeen programa txikiak, denak funtzionalitate berekoak diren programa monolitiko bakar bat erabili beharrean. Kontzeptu horiei, Unix filosofia deitzen zaie. Brian Kernighanek eta Rob Pikek honela laburbiltzen dute \"Unix programazio-ingurunea\" lanean: \u00abSistema baten boterea, programetatik baino gehiago, programen arteko harremanetatik dator\u00bb.\n1980ko hamarkadaren hasieran, erabiltzaileak Unix sistema eragile unibertsal potentzial gisa ikusten hasi ziren, tamaina guztietako ordenagailuetarako egokia. Unix ingurunea eta bezero-zerbitzari programaren eredua funtsezko elementuak ziren Interneten garapenean eta konputazioa birmoldaketa sareetan zentratuta banakako ordenagailuetan zentratuta egon beharrean.\nBai Unix, bai C programazio-lengoaia, AT&amp;T-k garatu zituen, eta gobernuaren eta erakunde akademikoen artean banatu ziren. Horren ondorioz, biak, beste edozein sistema eragilerekin alderatuta, makina-familia ugaritara eraman zituzten.\nUnix sistema eragilea liburutegi eta utilitate askok osatzen dute kontrol programa nagusiarekin batera, kernel-a. Kernelak (nukleoa) programak abiarazteko eta gelditzeko zerbitzuak ematen ditu; fitxategi-sistema eta programa gehienek partekatzen dituzten \"maila baxuko\" beste zeregin komun batzuk maneiatzen ditu, eta sarbidea programatzen du gatazkak saihesteko programak baliabide edo gailu berera aldi berean sartzen saiatzen direnean. Sarbide horretan bitartekari izateko, nukleoak eskubide bereziak ditu nukleo-espazioaren eta erabiltzaile-espazioaren arteko bereizketan islatuta, eta azken hori lehentasunezko eremua da aplikazio-programa gehienek funtzionatzen duten eremuan.\nHistoria.\nSistema eragile honen arrakasta guztiz ezustekoa izan zen informatikaren munduan (informatikaren historian zehar garrantzitsuenen artean, alegia), batez ere bere lehen inplementazioaren ostean. 1960ko hamarkadan MIT (Massachusetts institutu teknologian) MULTICS (Multiplexed Information and Computing System) sistema garatzen hasi ziren.\nKen Thomson eta Dennis Ritchie, MULTICSen moteltasuna ikusirik, proiektua berridatzi zuten mihiztadura lengoaian DEC PDP-7 ordenagailurako. Bi programatzaileak, beste proiektu bat burutu zuten fitxategi sistema multiataza bihurtzeko. Jadanik garatuta zegoenari, komando interpretatzailea (\"shell\" ingelesez) eta programa multzo bat gehitu zioten, eta horrela UNICS (Uniplexed Information and Computing System) sistema sortu zuten. Izena sistema bakarrik bi erabiltzaileentzako garatuta izanagatik dator (Andre Tanenbaumen ustez, bakarrik bat ).\nOrdura arte proiektua ez zuen inolako finantzaketarik, baina proiektua PDP-7 makina handiago batera egokitu zutenean, Bell laborategiak behar zuen PDP-11/20 makinara alegia, testu prozesatzailea gehitu zioten, AT&amp;T enpresaren helburua lortuz (testu prozesatzailea eta \"runoff\" testua formateatzeko tresnak garatzenean makina horrentzako). Une horretatik aurrera, enpresaren laguntza jaso zuen, eta \"runoff\" programa hedatu zuten \"troff\" sortuz. 1971ko azaroaren 3an argitaratu zen lehen Unix eskuliburua programatzaileentzat.\n1973 urtean, UNIX sistema berridatzi zen C programazio lengoaian, eta aldaketa honek sistema osoa beste arkitekturetara migratzea erraztu zuen, aldaketa txikiak ez baitziren egin behar horretarako. Lengoai berriak kodea laburtu zuen eta garapen denbora asko murriztu, makina lengoaiaz eta mihiztadura lengoaiaz egindakoarekin aldratuta.\nAT&amp;T enpresak hainbat enpresa eta unibertsitateren eskura jarri zuen sistema, lizentzien bidez. Lizentzia hauetako bat, Kaliforniako unibertsitateko konputazio departamentura egokitu zitzaion, eta bere sistema propioa garatu zuten: BSD (Berkley Software Distribution), geroago, AT&amp;Tko UNIX sistemaren aurkari zuzenaizango zena.\n1975 urtean, AT&amp;Tk dibisio berria sortu zuen: \"Unix System Laboratories\", sistema berriaren ustiapen komertziala hasteko, eta urte beran 4., 5. eta 6. bertsioak kaleratu ziren. Azken bertsio berri horretan, UNIX sistemen ezaugarri garrantzitsuenetako bat agertu zen: \"pipe\" edo tutuak. Tresna horren bitartez sistemaren modularizazioari bultzada handia eman zitzaion eta software berriaren garapena arindu. 1978 urtean 600 makina inguru erabiltzen zuten UNIX sistema eragile gisa.\n1979 urtean argitaratu zen UNIX sistemaren 7. bertsioa, distribuzio handiko azken UNIX sistema, alegia. Hemendik aurrera, 8. 9. eta 10. bertsiak garatu ziren 80ko hamarkadan, baina bere zabalkuntza bakarrik zenbait unibertsitatetara murriztu zen, hala eta guztiz ere, sistema berrietan egindako ikerkuntza zabaltzen jarraitu zuten.\nSistema berri hauetako ikerkuntzarekin, Plan 9 sistema garatu zuten, sistema banatu berria, UNIX sistemaren ondorengoa izateko sortua. Hala eta guztiz ere, sistema berri honek bakarrik konputazio eta sistema eragileen arloari buruzko ikerkuntzetarako erabili zen.\nHonez gero, 1982 urtean kaleratuko zen sistema komertzial berria garatzen hasi zen AT&amp;T (azken bertsio komertziala UNIX 7 zen), eta \"System III\" eman zion. Baina aldi berean, zenbait enpresak (Western Digitall adibidez) UNIX 7 bertsioa saltzen zuten oraindik. Honek, nahaste handia sortzen zuen, eta hau guztia gutxi balitz, AT&amp;T berak (Bell laboraregiak) \"System V\" sistema sortu zuen Berkleyko unibertsitateak garaturako software atalak zituena (\"vi\" edo \"ncurses\" esaterako), eta DEC konpainiak garatutako VAX makinaren bateragarri zena.\n1993 urtean Novell-ek \"Unix System Laboratories\" erosi zuen. Erosketa hau, momentu larrian eman zen, laborategiak epaiketa bat baitzuen Kaliforniako Unibertsitatearekin BSD sistema zela-eta. AT&amp;T-ko laborategiak System V-ren kodea kopiatzeagaitik salatu zuen Berkeley, baina azkenean frogatu zen, ez bakarrik salaketa faltsua zenik, baizik ere System V-ko garatzaileek BSDko atal handiak kopiatu zituztela. Gauzak horrela, Novellek erosi zuen jabeza intelektuala, oso murriztuta zen.\n1991 urtean Linus Torvalds ikasle finlandiarra, Unixeko funtzio asko betetzen zituen nukleoa garatu zuen eta lizentzia askearekin argitaratu. Gertakari honetatik abiatuta, zenbait urteren buruan eta GNU tresnekin bat eginez, GNU/Linux sortu zen, zenbait urteren buruan beste UNIX sistema komertzialekin lehiatzeko moduko sistema.\n1995 urtean Novellek SCO (\"Santa Cruz Operations\") enpresari saldu zizkion bere Unix ustiatzeko eskubideak, enpresa honek Unix System V sistemaren ondorengoak saltzen jarraitzen du UnixWare izenpean (Aldi batez, OpenUnix ere deitu egin zen).\nUnix moduko sistemak.\nGaur egun \"Unix-Like\" sistema anitz aurki daitezke, denboran zehar garapen independiente izan dutenak, baina gero eta gehiago software librean oinarritu diren arren. Sistema hauen ezberdintasun garrantsitzuena eskubiden intelektualetako arloan dago, ezberdintasun teknikoetan baino.\nPOSIX eta Unix inguruko estandarrak.\n1980ko hamarkadaren amaieran, sistema eragile irekien estandarizazio-ahalegin bati esker oinarri komuna eman zitzaien sistema eragile guztiei: Horrela sortu zen POSIX, IEEEk bultzatuta. Lehen POSIX estandarra 1988an argitaratu zen. 1990eko hamarkadaren hasieran, industria-partzuergo batek aparteko baina antzeko zen ahalegina egin zuen, Common Open Software Environment (COSE) izenarekin, geroago \"The Open Group\" delakoaren administraziopean \"Single UNIX Specification\" (SUS) ozenarekin ezagutuko zena. Bi saiakerak bilduta 2008an \"Open Group Base Specification\" izeneko espezifikazioa argitaratu zen.\nExekutagarri bitarren eta objektuen UNIXen arteko bateragarritasuna hainbat CPUtan ziurtatzearren 1999an ELF formatua (\"Executable and Linkable Format\") adostu zuten hainbat enpresak eta erakundek.\nFitxategi-sistemen hierarkia estandarizatzeko ere \"Filesystem Hierarchy Standard\" hitzarmena sortu zen.\nOsagaiak.\nUnix sistema hasieran elkarrekin paketatu ziren hainbat osagaik dute oinarri. Sistema eragilearen nukleoaz gain, garapen-ingurunea, liburutegiak, dokumentazaioa eta osagai horietarako guztietako iturburu-kodea barne osatzen dute. Unix software-sistema autonomo ondo dokumentatua zen hasieratik eta horregatik oso eragin handia izan du irakaskuntzan.\nOsagai horiek guztiak barneratuta eduki arren sistema ez zen oso handia: Unix V7-ren jatorrizko banaketak, konpilatutako bitar guztien kopiak, iturburu-kode osoa eta dokumentazioa barneratuta, 10 MB baino gutxiago hartzen zituen, eta garaiko zinta magnetiko bakar batean sartzen zen. Inprimatutako dokumentazioa bi liburukitan jasota zegoen.\nUnix-eko osagaiek fitxategi-sisteman dituzten izenak eta direktoriotan antolatutako kokapenak nabarmen aldatu dira sistemaren historiaren bidez. Hala ere, V7 inplementazioa erreferentziatzat hartzen da. Ondokoak dira osagai nabarmenenak.\nEragina.\nUnix sistemak eragin nabarmena izan zuen beste sistema eragile batzuetan. Interaktibotasuna zela-eta lortu zuen ospea, baita tarifa nominalari eskainiz hezkuntzara hurbiltzeko ahaleginagatik, hardware merkean integratzeko aukerarengatik eta makina ezberdinetara egokitzea eta garraiatzea errazteagatik. Horretan C lengoaiak funtsezko elementua izan zen.\nUnixek fitxategi-sistema guztiz sinplifikatua zuen, mota guztietako fitxategiak byte segida gisa tratatuz. Horrela, erregistroen kudeaketa erabiltzailearen mailako liburutegietara pasa zen sistemaren tamaina txikiagotuz. Gainera, dispositiboak eta dagozkien \"driverr\"ak (inprimagailuak, terminalak edo disko-unitateak) integratu zituen fitxategi-sistema hierarkikoan, programei interfaze uniforme bat eskainiz eta programen malgutasuna bultzatuz. Era berean, fitxategi-sistemari dagokionean, Multicsen sortutako azpidirektorio-sistema errekurtsiboa ezagutarazten lagundu zuen. Garaiko beste sistema eragileetan direktorioak aparte zeuden eta kudeaketa berezitua behar zuten sistemaren aldetik.\nKomando-interpretatzailea erabiltzaile arruntei eskaintzea, komandoak aparteko programa gisa antolatuta Multicsetik zetorren beste ezaugarri aipagarria ere bada. Lineako komando interaktiboak eta komando-fitxategiak (script-ak) idazteko lengoaia bera erabiltzeak sinplifikazioa ekarri zuen, baita komando-fitxategiak beste programen ezaugarriak edukitzea ere. Adierazpen erregularren erabilera ere bultzatu zuen.\nUnixen lehen garatzaileak garrantzitsuak izan ziren modularitatea eta berrerabilgarritasuna software-ingeniaritzaren oinarrietara eramaten, \"software-tresnak\" bultzatzeko mugimendua sortuz.\nTCP/IP sareko protokoloak bizkor ezarri ziren, Unix bitartez, konputagailu merke samarretan, eta hori oso mesedegarria izan zen Interneteko erabilera mundu osora zabaltzeko ahaleginean.\nUnixen lineako dokumentazio zabalaren politikak eta sistemaren iturburu-kodera urte luzez eskuragarri egoteak programatzaileen aukerak eta ezagutzak areagotu zituen, eta 1983an abiatu zen software librearen mugimendua bultzatzen lagundu zuen."}
{"id": "9329", "revid": "97", "url": "https://eu.wikipedia.org/wiki?curid=9329", "title": "UNIX", "text": ""}
{"id": "9330", "revid": "1659", "url": "https://eu.wikipedia.org/wiki?curid=9330", "title": "Uharte", "text": "Uharte (aitzineuskaraz: \"*(h)ur-arte\") edo izaroa alde guztietatik urez inguratuta dagoen lur eremua da.\nUharteak ibai, aintzira, itsaso eta ozeanoetan aurki daitezke, eta hauen tamaina aldakorra da, metro karratu gutxi batzuetatik, bi milioi kilometro karratura iritsi daitezke, Groenlandiaren kasua adibide.\nUhartez osatutako estatuari uharte estatua esaten zaio.\nUharteen jatorriak.\nUharteek oso jatorri desberdinak izan ditzakete. Sumendiek botatako laba, ibaien sedimentazioa, koralezko uharriak, erosioa... Aldakorrak izan daitezke baita ere, material berrien zamaketaren ondorioz edo fenomeno desberdinen ondorioz. Esaterako lurrikara batek sorraraz dezake uharte berri bat eta, baita aurkakoa ere, hots, desageraraz dezake. Bestalde, gaur egun, aldaketa klimatikoa dela eta, horrelako inguru asko eta asko arrisku bizian egon daitezke.\nItsasoaren mailaren aldaketak lur asko urpera ditzake eta beste batzuk azalerarazi. Horren adibide garbia Normandiako Mont-Saint-Micheln dugu: marea gora dagoenean uharte bat da; marea beheraz, aldiz, lehorrera lotutako penintsula bat. Gurean Donostiako Urgull mendiaren kasua oso antzekoa izango zen garai batean.\nUharte kontinentalak.\nUharte hauek lehorreko jarraipena dira, plataforma kontinentalaz lotuta. Beraz, aldameneko kontinentearen jarraipena dira.\nHona hemen itxura eta tamaina desberdinetako adibide batzuk:\nSumendi uharteak.\nSumendiak botatako materialez sortutakoak dira. Lurreko azalean gertatzen diren plaken higidurez lotutako fenomenoak izaten dira:\nKoralezko uharriak.\nItsaso tropikal edo subtropikaletan aurkitzen dira. Uharte hauen sustraia koral izeneko izakien eskeletoak dira. Korala sortzen denean urgaina arte handitu daitezke, normalean oso sakonak ez diren itsas-plataformen gainean. Korala sumendi kono baten gainean handitzea ere gerta daiteke, koralezko atoloiak sortuz. Behin ur azalera heldurik, korala ez da gehiago handitzen; horren ondorioz uharte hauek lauak eta garaierarik gabekoak dira.\nSedimentazio uharteak.\nUharte hauek ibai handien bokaleetan sortzen dira, hondarra, lokatza eta harearen zamaketaren ondorioz. Ibaiak sedimentuak edo jalkinak eramaten ditu eta bokalean uzten ditu. Poliki-poliki deltak sortzen dituzte; horiek dira Ebro, Ganges, Mississippi, Orinoco, Nilo eta Paran\u00e1 delten kasuak. Munduko sedimentazio uharte handiena Amazonasko bokalean dagoen Marajo uhartea da, Danimarkaren tamainakoa.\nIbai uharteak.\nUharte hauek ibaien erdiko guneetan sortzen dira. Normalean ibai lasaiak dira, meandro askokoak, zonalde lauetan zabaltzen direnak. Uharte hauek ibaiarekiko erabateko lotura dute eta sarritan uholdeen dinamikak markatuta egoten dira. Ekologiaren aldetik oso baldintzak bereziak dituzte, horren ondorioz, esaterako ura ondo jasaten duten zuhaitz espezieak edota lehorrean eta uretan bizitzeko moldatuak diren animaliak aurki daitezke bertan. Munduko handiena Brasilen dago, Bananal uhartea.\nGarrantzi ekologikoa.\nEdertasunaren espazioaz izatetik kanpo, uharteak garrantzi ekologiko handiko tokiak dira. Beste lurraldeetatik bereizirik egoteak garapen propioa eman die uharte askori eta, ondorioz, bertan aurki daitezkeen espezieak mundu osoan bakarrak izan daitezke. Galapagoak fenomeno horren adibide garbiak dira eta ez bakarrak. Beraz, biodibertsitatearen benetako altxorrak dira munduko uharte asko eta asko."}
{"id": "9331", "revid": "103793", "url": "https://eu.wikipedia.org/wiki?curid=9331", "title": "Uharte (argipena)", "text": "Uharte euskal izenak hainbat adiera ditu:\nToponimoak.\nEuskal Herrian, hainbat lekuren izena da \"Uharte\"."}
{"id": "9333", "revid": "119347", "url": "https://eu.wikipedia.org/wiki?curid=9333", "title": "Katu", "text": "Katua edo etxe-katua (\"Felis catus\" edo, batzuetan, \"Felis silvestris catus\") animalia haragijale txiki, gehienetan iletsu eta etxekotua da. Karniboro ordenaren barruan Felidae familian sailkatzen da. Beste felido batzuek ere \"katu\" izena izaten dutenez, askotan \"etxe katua\" bereizteko erabiltzen da, nahiz eta basakatua eta hura desberdinak izan. Beharrik ez dagoenean, \"katu\" hitza soilik nahikoa izaten da. Katuak oso erabiliak dira konpainia emateko gizakiei eta saguak zein beste animalia ez gogoko batzuk ehizatzeko duten gaitasunagatik. Katuak gizakiekin bizi dira gutxienez orain dela 9.500 urtetik eta gaur egun konpainia-animalia hedatuena da. Gizakiekin batera bizi direnez, mundu zabalean ia edonon daude.\nAnatomiari dagokionez, katuak beste felidoen oso antzekoak dira, gorputz indartsu eta malguarekin, erreflexu handiekin, atzapar luze eta erretraktilak eta animalia txikiak ehizatzeko gaitasuna ematen dioten hortzeriarekin. Egunsentitarrak dira ehizarako garaian eta horregatik oso entzumen ona dute eta ia iluntasunean ikusteko gaitasuna dute. Katuek gizakiek antzeman ezin ditzaketen hainbat soinu entzun ahal dituzte, bai bolumenean bai eta maiztasun garaiagoetan. Katuek ehizatzen dituzten animaliek, askotan karraskariak, frekuentzia altuko soinuak egiten dituzte eta eboluzioan zehar gaitasun hori garatu dute. Usaimena ere gizakiena baino hobea da.\nEhiztari bakartiak dira, eta beren komunikazioan bokalizazio ezberdinak zein feromonak sartzen dira; gainera, gorputz-hizkuntza berezia dute. Bestalde, azkar ugaltzen dira. Ugaltzea kontrolatua bada, pedigria izan dezakete, eta erakusketak antolatzen dira. Etxeetatik alde egindakoek nahiz alde batera utzitakoek sasiko katuak ugaritzea ekarri du. Kontuan hartu behar da horiek eta basakatua ez direla espezie bera. Ameriketako Estatu Batuetan 60 milioi sasiko katu daudela jotzen da.\nEtxe-katuen portaera ez da soziala, parasoziala baizik. Felido sozial bakarra lehoia da; gainerako felido guztiak bakartiak dira, eta ugaltzeko baizik ez dira elkartzen; halaber, amek umeak hazten dituzten bitartean.Gizakiek eskaintzen dizkieten kondizio seguruek eragiten dute batzuek normaltzat duten gremialismo hori: ematen zaien babesak eta, bereziki, jan ugariak. Bizitza askeak eragiten duen estresa erlaxatuta, espeziekideen presentzia hurkoa aiseago eramaten dute etxe-katuek. Baina kontzentrazio artifizial horien eraginez, katu-kolonietan beste inon baino askoz ere sarriago pairatzen dituzte gaixotasun kutsakorrak, eta borrokak eta borrokek eragindako zauriak ere inon baino maizago izaten dira kolonietan.\n'Kolonia' terminoa bera ere, beraz, oso eztabaidagarria da heien kasuan, ez baitaude berez; aitzitik, giza jarduerek sortuak dira.\nKultu animaliak izan ziren Antzinako Egipton eta horregatik uste da bertan izan zirela etxekotuak lehen aldiz. 2004an gizakien eta katuen arteko harremana orain dela 9.500 urtera eraman zen, Zipreko ume baten hilobian katakume bat aurkitu zutenean. Gaur egun Zipren ez dago \"Felis silvestris\"ik. 2007an egindako ikerketa genetiko batek adierazi zuen \"Felis silvestris lybica\"ren bost emerengandik sortu direla egungo katu guztiak, K. a. 8. milurtekoan, Ekialde Hurbilean.\nNomenklatura.\nHainbat modu daude animalia talde bat izendatzeko. Izen kolektibo ohikoak urdaldea (txerriak), andana (hegaztiak) edo sarda (arrainak) dira. Hala ere, ez dago modu zehatzik nomenklatura zoologikoan katu talde bat izendatzeko; katuen kolonia hitza erabiltzen da. Gauza antzekoa gertatzen da katu txikiak izendatzerako garaian, batez ere, heldutasunera iritsi ez diren garaian.\nOrokorrean, katu txikiari, katakume deritzo. 6 hilabetera heldu ez diren katu gazteak katakume deitzen dira. \nKatu baten arbasoen harreman genealogikoak eta arrazak jasotzen dituen dokumentuari pedigri deitzen zaio. Katu baten arbasoak arraza berdinekoak badira, arraza purua dela esaten da. Arbasoak formalki erregistratuta dituzten animaliei pedigri gisa kalifikatzen dira, eta arbaso horien erregistro genealogiko bat existitzea funtsezkoa izango da, arraza berdinetakoak izan edo ez.\nSailkapen zientifikoa.\nEtxe-katua \"Felis catus\" gisa izendatu zuen Carolus Linnaeus-ek bere\u00a0 \"Systema natur\u00e6\" obran, 1758an. Johan Christian Daniel von Schreber-ek \"Felis silvestris\" izena jarri zion basakatuari 1775ean; gaur egun ordea, onartua da \"Felis silvestris\" basakatuaren azpi-espezieetako bat dela.\n\"Bulletin of Zoological Nomenclature\"-n (2003ko martxoaren 31a) 2027. iritzian, Nomenklatura Zoologikoaren Nazioarteko Batzordeak berretsi zuen \"F. silvestris\" erabiltzea basakatua izendatzeko eta \"F. silvestris catus\" azpi-espezie etxekotua izendatzeko erabiltzea.\nHistoria.\nEz dago argi noiztik lagundu dion katuak gizakiari. Ohiz, bere etxekotzea egiptoarrekin, asiriarrekin edo aurreko kulturaren batekin lotu izan da, Afrikako katu basatitik (\"Felis silvestris lybica\") abiatuta. Arratoiak eta saguak beren aletegietatik kanpo mantendu ohi zituzten katuek.\nEgipto.\nEgiptoarrentzat, animalia sakratuak ziren, eta, beraz, hauetako bat hiltzeagatik heriotza-zigorra izaten zuten. Bastet jainkosa, adibidez, katu buruarekin irudikatzen zuten. Katuak hiltzen zirenean, batzuetan momifikatu egiten ziren. Freya eskandinaviar jainkosak katuek tiratutako gurdi hegalari bat gidatzen zuen.\nEtxeko katuaren jatorria eztabaida zientifiko handiko gaia izan da. Katua etxean mantendu baino askoz lehenago, antzinako egiptoarrek etxe inguruan edukitzen zituzten. Egiptoko katua, katu etxekotuaren jatorrizko arrazatzat har daiteke. Katu basati hau kolore grisekoa edo lehoi itxurakoa (kolorez) da. Tamaina arruntekoa da; buztana, gaur egun ezagutzen ditugun katu gehienen antzekoa dauka, eta belarri luzeak ditu. Hezitako animalia hauek Egiptotik mendebalderantz hedatzen direla uste da, giza zibilizazioarekin batera. Txakurra ez bezala, katua ez dute inoiz gizadiaren arraza basatiek etxekotu. Baina munduko herri zibilizatuetan, baita erdi-zibilizatuetan ere, katua etxeko maskota preziatu gisa balioesten da gaur egun ere. Nabarmena da, katu basatia Ingalaterran oso ugaria izan zela une batean, katu-etxea ezezaguna zenean. Jakina, inportazio atzerritarreko animalia bat zen, eta benetako estatutuak babesten zuen. Katuaren erregistrorik goiztiarrena, herrialde honetan, K.a. 948. urtekoa da.\nErdi Aroa.\nSorginen senideak zirela uste zen. Batzuetan, bizirik erretzen zituzten edo eraikinetako teilatuen gailurretik botatzen zituzten jaietan. Mendebaldeko munduan ohikoa da katu beltza zorte txarrarekin lotzea (salbuespenak badaude ere, adibidez, Erresuma Batuan). Superstiziosoentzat, katu beltz bat bat-batean gurutzatzen bada, gauza txar baten iragarpena da. Izan ere, katuei, izurri bubonikoa transmititzearen errua egotzi zitzaien. Baina, gaur egun, Eliza Katolikoak, katuen patroi santu bezala, San Antonio Abad, San Frantzisko Asiskoa eta San Martin Porres ere izendatu ditu, arraza eta kolorea kontuan hartu gabe, felido hau onartu egin du. Bestalde, Vietnamgo zodiakoaren hamabi urteko zikloko hamabi animalietako bat da katua. Txinatar egutegiarekin ere badago lotua, zeinu zodiakal bat katua delako.\nTibet.\nAntzina-antzinatik, erlikien eta tenpluen zaindaritzat hartzen dira, beharbada, munduaren tontorrean garatzen den aldaera siamdarrari egotzitako sendotasun eta inteligentziagatik. Animalia sakratua, gurtua eta batzuetan gehiegi mimatua izan da. Budismo tibetarraren baitan, hilberriaren igarobidean laguntzailetzat hartzen da, eta, amets ludikoetan baita. Amets egiten duen subkontzientea, katu erraldoi, gizen, mutu eta on-puska batek irudikatzen du.\nIslama.\nEsaten denez, Mahoma profetak, Islamaren sortzaileak, oso gogoko zituen bere etxean eta bere predikuetan laguntzen zioten katuek. Turkiako elezahar batek dioenez, katuei paradisuan sartzen utzi zieten, eta beti zutik erortzen zirenez, Profetak bizkarra laztantzea gustuko zuelako gertatzen zela. Mahomak katuekiko duen zaletasunak herrialde musulman batzuetan zaintza eta tratu berezia izatea eragin du.\nGaur egun.\nKatuak herrialde batetik bestera hedatuz joan direnez, litekeena da gaur egungo katuak arraza konposatukoak izatea. Etxe-katua munduko lekuetako herriko basa-arrazekin noizbehinka hazi izan zitekeelako.\nEtxekotzea.\nKatua, konpainia-animalia gisa, munduko maskota ezagunenetarikoa da. Animalia hauen etxekotzea nahiko berria denez, oraindik ere basa-inguruetan bizi daitezke, kolonia txikiak osatuz eta basakatuekin erlazionatuz, adibidez. Kasu horietan, ez dute gizakien beharrik elikatzeko.\nKatu etxekotua \"Felidae\" espezieko animalia familiaren parte da, duela 10-15 milioi urte inguru arbaso komun bat eduki zutelako. Duela 6-7 milioi urte \"felis\" espeziea \"felidae\" espezietik banandu zen. Ikerketa filogenikoen emaitzen arabera, \"felis\" espezie basatiak espeziazio sinpatriko edo parapatrikoari esker eboluzionatu du; katu etxekotuak berriz, hautespen artifizialari esker eboluzionatu du. Katu etxekotua eta bere arbaso basati hurbilena zelula diploidedun organismoak dira, 38 kromosoma eta 20.000 gene inguru dituztenak. Katu lehoinabarra, \"prionailurus bengalensis\", era independentean hezi zen Txinan, K.a. 5.500 urte inguruan. \nKatu basatiar afrikarra.\n\"Felis silvestris lybica\" felido txiki bat da, katu etxekotuaren arbaso zuzena, eta ia berdin-berdinak dira. Afrikan bizi da, landaredi lehorra dagoen toki guztietan, eta Indo haraneraino iristen da. Saguez eta arratoiez elikatzen da ia bere osotasunean, eta ez du beldurrik janari bila giza populazioetara hurbiltzeko. Narrasti txiki, anfibio edo intsektuak soilik noizean behin jaten ditu.\nKatu basatiar afrikarrak, ia gainontzeko felido guztiak bezala, animalia bakartiak dira; ugalketa garaian eta kumeak hazterakoan soilik onartzen dute arraza bereko katuekin harremana izatea. Urtean behin ugaltzen dira, eta ez garai finko batean, baizik eta, garai hezeenetan. Horren eraginez, elikagai gehiago eskuratzeko eta beraien habiak enborretan, lurpean edo zuloetan jartzeko erraztasun handiagoa izaten dute.\nAfrikar katu basatia (\"Felis silvestris lybica\") katu etxekotuaren arbaso zuzena dela uste da, katu etxekotuaren atributu biologiko berdinak guztiak dituelako. Katu mota honen etxekotzeari buruz ezagutzen den lehen adierazpena duela 9.500-9.200 urte ingurukoa da Shillourokambosen, Zipreko hegoaldean. Zipreko ugaztun-faunaren ebidentziarik ez dagoenez, ziurrenik herri neolitiko horretako biztanleek katuak eta beste ugaztun basati batzuk eraman zituztela uhartera, Ekialde Hurbiletik hartuta. Beraz, zientzialariek diote katu basatiar afrikarrak, karraskariek (etxeko saguak edo sagu arruntak) erakarrita, Ilgora Emankorreko lurretara (Ekialde Hurbileko eskulade historikoa) joan zirela, eta bertako nekazari neolitikoek etxekotu zituztela. Azken aurkikuntza genetikoen arabera Ekialde Hurbileko basakatutik datoz.\nZabalpena.\nKatu etxekotuen eta lehen nekazarien arteko harreman horrek milaka urte iraun zituen. Nekazaritza zabaltzen zihoan heinean, animalien, eta zehazki, katuen etxekotzea ere zabalduz zihoazen. Grezian katuak etxekotzearen lehenengo ebidentzia K.a. 1200. urtearen inguruan izan zen; Greziako merkatariek, feniziarrek, kartagoarrek eta etruskoek katu etxekotuak zabaldu zituzten Europako hegoaldean zehar. Erromatar Inperioaren garaian Korsikara eta Sardiniara zabaldu zen katu exekotua, lehen milurtekoa hasi aurretik. K.a. V. menderako \"Magna Graecian\" eta \"Etrurian\" familia-animaliak ziren. Erromatar Inperioaren amaieran, Egiptoko katu etxekotuen \u201ctaldea\u201d Itsaso Baltikoko portu batera iritsi zen, Alemania iparraldean.\nKatu etxekotuentzat, bizi diren lurraren zati bat beraien gordelekua da: Londresen egindako azterketen arabera, gordeleku horren tamaina 600 metro karratu bezain txikia izan daiteke (0.06 hektarea), ezer ez beren basa-ahaideen 80 hektareekin alderatuz gero. Gordeleku horretako lurretan ehizatzen jarraitzen du (ez du bere jokabidea aldatzen), jabeak elikatzen duen modua kontuan hartu gabe. Katu etxekotuentzat, bizi diren etxea ere beraien gordelekua da, eta bertan bizi diren gizakiak onartzen dituzte erosotasuna eta janaria ematen dietelako; ez du gizakiekiko inolako konpromiso sozial edo afektiborik sentitzen. Katua gizakien gorputzaren kontra igurtzen denean, bere lurraldea markatzeko beste modu bat dela frogatu da. Beraz, salbuespenak salbuespen, gizakien presentzia eta kontaktu fisikoaren beharraren etengabeko interesa onartzen dituzte, horren truke, jabeak onurak ematen dizkiolako.\nKatuen eta gizakien arteko elkarketaren ondorioz, mitologian eta kultura desberdinetako kondairetan nabarmena izan da katuen presentzia: Egiptoko, Japoniako, Txinako eta Eskandinaviako zibilizazioetako kondairetan, adibidez.\nEtxekotzeak eragindako aldaketak.\nEtxekotze denboraldian, anatomia eta portaeran aldaketa txikiak baino ez dituzte izan eta hori dela eta, oraindik ere gai dira izadian bizirauteko. Basakatuek zituzten hainbat portaera eta ezaugarri jatorrizko funtzioa betetzetik beste bat betetzera igaro dira (exaptazioa) etxekotzearen eraginez. Ezaugarri horien artean daude adibidez daukaten tamaina txikia, gorputz-hizkuntza, jolasteko maitasuna eta adimen handi samarra. Gatibu dauden \"Leopardus\" katuek ere gizakiekiko maitasun-portaerak izan ditzateke, baina ez ziren etxekotuak izan. Askotan, katu etxekotuak basakatuekin elkartzen dira eta horrela Eskoziako Kellas motatako katuak bezalakoak sortzen dira. Katu etxekotu eta \"felinae\" motako gainontzeko espezieen artean elkartzea ere gerta liteke. Beraz, katuen etxekotze prozesuak katuengan izan duen eragina nahiko txikia izan dela dirudi, gehienbat hurrengo arrazoien eraginez, besteak beste:\nEtxekotze prozesuaren ondorioz katuek jasan dituzten aldaketa morfologiko eta fisiologikoak, katuaren ernaldian gandor neuraleko zelulen defiziten eraginez dira. Gandor neuraleko gene horien aldaketak doilortasunarekin lotuta daudela uste da. Izan ere, gizakiek janaria ematera ohitu ziren karraskariak harrapatzearen sari gisa, eta horren eraginez, katu etxekotuen lehen genomak aldatu ziren.\nHauek izan ziren aldaketak jasan zituzten geneetako batzuk:\nGene hauek guztiak oso garrantzitsuak dira prozesu neuronaletan, besteak beste, portaeran eragiten duten zirkuitu sinaptikoekin lotutakoak. Gandor neuralarekin lotutako gene hauetan aldaketak jasanez gero, katuaren etxekotze prozesuan eragin dezakete, doilitatearen bilakaeran adibidez.\nKatuak, berez, harrapariak dira. Aske dauden katuak modu erdi basati batean bizi dira, arratoiak eta saguak harrapatuz, besteak beste. Etxekotuta dauden katuek, berriz, intsektu, sagu zein txori txikiak harrapatzen dituzte beraien senari kasu eginez, baina gehienetan, ez dituzten jaten. Gainera, baliteke harrapakinak jabearentzako opari moduko bat izatea.\nEtxekotzea pausoz pauso.\n1.pausua: Basakatua.\nDuela 7.000 urte inguru, nekazaritza hasi baino lehen, \"felis silvestris lybica\" Nilo haraneko beste harraparietako bat zen. Garai haietan, lurraldea gizakiekin partekatzen zuen, eta baita \"canidae\" arrazako beste sei espezierekin, \"mustelidae\" eta \"viverridae\" arrazako animaliekin ere. \"Felis silvestris lybica\"-ren portaera harraparia, bere elikadura eta gaueko ohiturak zirela eta, ziurrena da gizakiarekin harreman askorik eduki ez izana; soilik sagu eta arratoiak ehizatzerako gizakien kanpamenduetara hurbiltzen zirenean.\n2.pausua: Basakatua eta nekazaritza-eremuak.\nNekazaritza duela 6.500 urte inguru hasi zen Egipton. Giza bizimoduaren aldaketa honek, pixkanaka, Nilo haranean eragina izan zuen. Karraskari eta haragijale txikien faunak bi taldetan banatu ziren: nekazaritza-eremu horiek onartu zitzaketenak eta onartu ezin zitzaketenak. Arratoiak eta saguak lehen multzokoak ziren, eta honen eraginez, katuak nekazaritza-eremuetan ibiltzen hasi ziren. Nekazaritza-eremu horiek, katuak ibili ohi ziren sastraka eta larreetatik oso desberdinak ez zirenez, noizean behin harrapakinen bila nekazaritza-eremuetara sartzea ez zen arazo handia izan.\n3.pausua: Katua nekazaritza-soloen jabe egiten da.\nPixkanaka, gizakia nekazaritza garatuz zihoan, eta felidoa nekazaritza-eremuarekin lotutako faunaren parte zenez, ezinezkoa zen behin baino gehiagotan gizakiak eta katuak elkarrekin topo egin ez izana. Garai haietan, Nilo haranean bizi zen Afrikako katu basatien biztanleria bi taldetan banatzen zen: gizakiaren presentzia ondo onartzen zutenak eta onartzen ez zutenak. Lehenengo motako katuek pixkanaka nekazaritza-lurrak beraien lurraldearen zati gisa hartu zituzten, eta bertan zeuden karraskarien ohiko harrapari bihurtu ziren.\n4.pausua: Ohitzea.\nKatua nekazaritza-eremuan kokatu ondoren, gizakia bere presentziaz jabetzen hasi zen. Katuek ahoan hildako sagu edo arratoi bat edukitzeak, gizakia adi mantentzea eragin zuen, baina baliteke, katuen jokabide zakarrak gizakiek katuengana ez hurbiltzea eragin izana. Berriro ere katuen biztanleria bitan zatitu zen: gizakien inguruan bizi zitezkeenak, uneren batean edo bestean gizakiren batekin topo egiteak beldurtu gabe, eta gizakia haiengandik hurbil jasaten ez zituztenak. Lehen motako katuak gizakiekin bizitzera ohitu ziren, eta bigarren motakoak gaur egun ezagutzen den \"Felis silvestris lybica\" motakoak dira: gizakien bizitokietatik hurbil ibiltzen direnak harrapakinen bila, baina, gizakiekin harremana mantentzea saihesten dutenak.\n5.pausua: Katua eta gizakia bizilagun iraunkor modura.\nKatuak gero eta agerikoagoak egiten zihoazen, neurri batean, beraien lurraldea zelako, eta beste hein batean, gizakiek sarrera librea uzten zietelako. Landatutako landareak hazten ziren momentuan, karraskariak bat-batean ugaritzen ziren, baina, pixka bat geroago, katuen presentzia ere handitu egiten zen. Pixkanaka, nekazaritza-eremuak gero eta handiagoak ziren, eta gero eta katu gehiago zeuden. Uneren batean, gizakiek janaria eta ura eskaini zieten eta katuek onartu eta bien arteko kontaktu fisikoa hasi zen. Hala ere, ugalketa-faseak gizakien esku-hartzearen beharrik gabe egiten zituzten.\n6.pausua: Katua gizakiaren jabe egiten da.\nNekazaritza-eremuen okupazioa, Nilo haranaren urteko zikloaren zati bat baino ez zen, eta litekeena da, denboraldi lehorretan, katuak gizakien ingurutik desagertzea edo gutxiago agertzea; elikagaiak aurkitzeko lurralde gehiago arakatu beharko luketelako. Garai lehor horietan, gizakien presentziaz beldurtzen ez ziren katuak, gizakien etxeetara hurbildu eta janaria jateko aukera edukitzen zuten. Katu horiek abantaila zuten gizakiekin beldurtzen ziren katuen aldean, izan ere, arazorik gabe hurbiltzen ziren aletegietara. Han, gizakiek ematen zieten janariaz gain, lehorte garaietan bestelako harrapakinak zituzten, eta uzta garaian, berriro ere, sagu eta arratoiak harrapatuko zituzten. Horrela, pixkanaka, ugaltze-prozesuak giza eremuetan egingo lituzkete, ziurrenik soroetan, baina hala ere, gizakiek ezingo lituzkete katakumeak ukitu.\n7.pausua: Etxekotze-prozesuaren amaiera.\nAzken fase honetan katua erabat irekitzen da gizakien presentziara, baita erditzeko unean eta katakumeekin ere. Kultura batzuetako gizakiak katu arraza desberdinak gurutzatzen hasi ziren.\nEzaugarriak.\nFisikoa.\nHandi-txikia.\nOrokorrean, 2,5 eta 7 kilogramo bitartean pisatzen dute gehienek. Ragdoll eta Maine Coon arrazak salbuespentzat hartzen dira, 10 kilo inguru pisatzera heldu daitezkeelako. Zenbait katuk gehiegizko pisua izateko joera dute, eta hau zaindu beharra dago, oso kaltegarria baita katuentzat bere ohiko pisu egokitik kanpo egotea. Arazo hori ekiditeko, katua dieta orekatu baten bidez elikatzea eta ariketa fisikoa egitea komeni da.\nEtxeko katuak, katu basatiak baina txikiagoak izan ohi dira. Etxeko katuek, batez beste, 46 zentimetroko luzera dute eta 24 zentimetroko altuera. Isatsaren tamaina arrazaren arabera aldatzen da, baina, isats luzea izan ohi dute. Aipatu beharra dago, arrak emeak baino handiagoak izan ohi direla.\nIlea.\nIlearen koloreari dagokionez, arrazaren arabera, oso desberdinak izatera iritsi daitezke. Kolore bakarreko katuez gain, kolore konbinazio desberdineko katuak ere topa ditzakegu. Esate baterako, arraza batzuk, gorputzaren atalaren arabera kolore aldaketak izan ditzakete.\nHiru kolore edo gehiagoko katuak, gehien bat, emeak izaten dira. Kasu honetan, arrak, normalean anomalia genetikoaren ondorioz izaten dute kolore aniztasun hau, eta antzuak izaten dira, honi, Klinefelterren Sindromea deitzen zaio.\nOrbanak duten eta atal zuriak nagusitzen diren ileak, tximeleta izenez edo katu espainiarra izenez ezagutzen dira. Ilean zuriune gutxi eta koloreak nahastuta duten katuak, Carey edo dortoka katuak deitzen zaie.\nIle motzeko katuak Sphynx izenez ezagutzen dira, ia ikusezina den ilea dute. Bestalde, kizkur formako ilea duten katuak, Rex Devon izenez ezagunak dira.\nBelarriak.\n32 giharrek osaturiko belarriak dituzte, horrek, entzuteko gaitasun handia ematen die. Belarri bakoitza zentzu ezberdinean mugitu ahal izateko gaitasuna dute. Katu arraza gehienak, belarri zuzenak izaten dituzte. Haserre daudenean, belarriak beherantz begira jartzen dituzte.\nHezurdura.\nKatuak, ugaztun gehienek bezala, zazpi lepaorno ditu; hamahiru bizkar-orno; zazpi gerri-orno; hiru errainezur eta buztanean, arrazaren araberako orno kopuru desberdinak.\nKatuen bizkarrezurrak, dituzten bizkar-ornoei esker, mugikortasun eta malgutasun bereizgarriak ditu.\nKatuek hamahiru saihets dituzte. Gizakiek ez bezala, katuen hankak lepauztaiari loturik daude, eta katuen lepauztaiak berezitasun bat du, aske baitago.\nMetabolismoa.\nKatuek, energiarik ez xahutzeko, beste animalia batzuek baino ordu gehiago egiten dute lo. Gainera, zahartzen doazen heinean, lo gehiago egiten dute. Katu baten lo-kuluxkak 13-14 ordu bitartean iraun ohi du. Gauean zehar, normalean oso aktiboak izaten dira.\nKatuen pisua, arrazaren araberakoa izaten da, baina, normalean ile motzeko katuak argalagoak eta aktiboagoak izan ohi dira, eta ile luzekoak lodiagoak eta energia gutxiagokoak.\nKatuen gorputz tenperatura, batez beste, 38,6 gradu zentigradokoa da. Katuaren tenperatura 39,5 gradu zentigraduren mugaren gainetik badago, sukarra duela kontsideratzen da eta 37,5 gradu zentigraduko mugara ez bada iristen, tenperatura oso baxua duela kontsideratzen da.\nKatuen bihotz taupadak, minutuko 120 eta 140 taupada bitartean egoten dira egoera arruntetan.\nHankak.\nOinez ibiltzerakoan, atzeko hankek, aurreko hankek zapaldu duten toki berean zapaldu ohi dute. Aurrealdeko hankan bost atzapar dituzte, atzealdekoan, aldiz, lau. Katuak beti zutik erortzen direla esan ohi da, eta honi katuen zuzentze erreflexua deitzen zaio, baina, beti ez dira zutik erortzeko gai eta batzuetan lesioak izan ditzakete.\nAtzaparrak.\nAtzapar hedagarri eta erretraktilak dituzte. Atzaparrak erlaxatuta, bere ohiko posizioan daudenean ilearekin babestuta egoten dira. Horri esker, atzaparrak zorroztuta mantentzeko aukera ematen die, higadura ekiditen baita. Aurrealdeko atzaparrak, atzekoak baino zorrotzagoak izaten dira. Katuek ehizatzerako orduan, defendatzeko edo eskalatzeko, nahi dutenean atzaparrak luzatu dezakete.\nZentzumenak.\n\"Artikulu nagusia: Katuen zentzumenak\"\nKatuak bost zentzumen ditu, tartean, gehien nabarmentzen direnak, entzumena eta usaimena dira, gizakiarenak baino askoz ere garatuagoak baitituzte. Honekin batera, ukimena, dastamena eta ikusmena nahiko garatuta dute. Guzti honek sistema sentsorial sofistikatuenen artean kokatzen du katua.\nIkusmena.\nKatuek ikusmen oso garatua dute. Objektuak era berdinean ikusten dituzte, nahiz eta, beraiengandik bi metrotara edo sei metrotara egon. Aldiz, hogei zentimetro baino gutxiagora dauden objektuak ezin dezakete ikusi eta elikatzerako orduan, beharrezkoa da euren usaimen ona. Bestalde, koloreak bereizteko zailtasun handiagoa dute.\nZenbait ikerketak, katuen ikusmena gauean gizakiena baino hobea dela diote, aldiz, egunean zehar gizakiek katuek baino ikusmen hobea dutela diote ikerketek.\nTxakurrek bezala, Tapetum Lucidum izeneko geruza bat dute begian, honek, argi gehigarria islatzen du erretinarantz. Geruza honi esker, argi gutxiagorekin ikusmen hobea izateko gaitasuna ematen dio, baina aldi berean, zehaztasuna galarazten dio. Argi gehiegi dagoenean, begiko irisa itxi egiten zaie, argi gutxiago sartzeko erretinan eta eremu sakonera hobetzeko helburuarekin. Begiko niniak handiak dituztenean, argiaren kantitateari moldatzen direnaren ondorioa da, kasu honetan, argi gutxi dagoenean, begi niniak handitzen zaizkie. Etxeko katuek, begi-niniak ebakita dituzte, eta honi esker, argi oso intentsuei begiratu diezaieke, ikusmenean inungo kalterik izan gabe. Esan bezala, argi gutxirekin, begi-niniak hedatu egiten dira, katuaren begiak duen gainazalaren eremua osorik probesteko, ikuseremua ahalik eta gehien handituz. Etxeko katuek, kolorearen pertzepzio nahiko pobrea dute, soilik bi zelula koniko mota izatean: Kolore urdinarentzat optimizatutakoak eta berde-horixkakoarentzat optimizatutakoak. Esate baterako, etxeko katuek gorria eta berdea desberdintzeko zailtasunak dute.\nKatuen ikuseremua nahiko zabala da, gutxi gorabehera, 200 gradukoa. Gizakien ikuseremuaren aldean, katuen ikuseremua 20 gradu zabalagoa da gizakiena baino.\nEntzumena.\nKatuek entzumena oso garatua dute eta gizakiak edo txakurrak baino soinu gehiago aditzeko gaitasuna dute. Belarriak, bakoitza bere kabuz mugitu dezakete, soinuaren jatorria antzeman ahal izateko. Belarriak, era independentean mugitzeko gaitasuna, katuak belarrian muskulu asko dituelako da. Katuen entzumena sendotzen da, beraien belarri handi mugikorrei esker. Honek, soinuak anplifikatzen dute eta soinuaren jatorria detektatzen laguntzen dute.\nKatuek, 55 Hz eta 79.000 Hz bitarteko soinuak antzeman dezakete.\nBarne belarrian, bestibulu aparatua dute eta honi esker, oreka mantentzeko gai dira. Aparatu hau, beharrezkoa da katua ondo erori ahal izateko distantzia altuetatik. Katuen zuzentze erreflexuan garrantzia handiko atal bat da.\nUsaimena.\nUsaimena, katuek oso garatua duten zentzumen bat da. Zentzumen honen bidez, egoera txarreko elikagaiak edo pozoitutako elikagaiak aurrez antzemateko gai dira. Katuen zelula-hartzaile kopurua, gizakiek dutena bikoizten du, honek esan nahi du, katuek gizakiek usaindu ezin dezaketen usainak usaintzeko gai direla.\nAhosabaiaren gainean, Jacobsonen organoa dute, honi esker feromonak antzeman dezakete. Flehmenen erreflexua deituriko ohiko mugimendu fazial bat egiten dute, konposatu kimikoak Jacobsonen organora bidaltzeko.\nKatuen genomak aztertuz gero, feromona bomeronasalen bidez izaten dute, komunikazio kimiko sentsoriala. Txakurrekin konparatuz, azken hauek, usain feromonak erabiltzen dituzte. Desberdintasun hau, katuek usaimena ehizatzeko eta harrapakina lokalizatzeko gutxiago erabiltzen dutelako da.\nUkimena.\nKatuek ukimena ondo garatuta dute. Hanka edo bibrisen bidez, jasotzen dute informazio ukitzean. Hankak, sentsibilitate oso handiko informazioa jasotzeko gai da eta bibrisak, bibotearen gainean dauden ile bereziak dira, katuari zerbait ukitzerakoan sentimena handitzen laguntzen dio.\nKatuek duten bibote luzeek, oztopoak antzemateko balio diete. Bibotearen bidez, objektuen luzera jakiteko gai dira eta argirik gabe mugitu ahal izateko gai dira, biboteei esker. Biboteen luzera, katuaren gorputzaren zabaleraren adinakoa izan ohi da. \nDastamena.\nKatuen zentzumenen artean gutxien garaturik dagoena da. Lau zapore antzemateko gai dira: Garratza, gazia, mikatza eta gozoa. Katuek 475 dastamen-papila dute, gizakiek dutenaren erdia. Katuek zapore txarreko edo pozoitutako elikagaiak jatean, listu ugari sortzen dute, zapore hori desagertu nahian.\nKatuak sentsibleak dira, zapore gazi, mikatz eta garratzen aurrean, aldiz, zapore gozoarekin ez.\u00a0Elikagai gozoak, soilik kantitate handietan antzemateko gai dira. Txokolatea edo mahatsak kantitate oso handian janez gero, heriotza eragin diezaioke katuari.\nKatuen mihia, ez da dastatzeko erabiltzen den organo bat. Batez ere, harrapakinetatik haragia hezurretik banatzeko erabiltzen dute organo hau.\nBizi-itxaropena.\nEtxeko katu arrek, 12 eta 15 urte bitarteko bizi-itxaropena dute. Emeek aldiz, arrek baino urtebete-bi urte gehiagoko bizi itxaropena dute. Etxetik irten gabe egonez gero, urte gehiago bizitzeko joera dute katuek, etxean lesioak izateko arrisku gutxiago izaten dutelako.\nBitxikeri gisa, izan den katurik zaharrena 38 urterekin hil zen.\nKatu basatiek, kaleak egunerokotasunean sortzen dizkien estresa eta kaleko gaixotasunak (Adb.: Amorrua, mukieria\u2026) jasateko duten arriskuaren ondorioz, 2 eta 5 urte bitarteko bizi itxaropena dute.\nPortaera eta komunikazioa.\nAnimalia ehiztaria da eta arrek euren lurraldea pixa eginez markatzen dute. Batzuetan, etxeko katuak lasai eta deskantsatuta ez badira sentitzen, elkarbizitzen duten beste animalia batzuekin borrokak eta arazoak izan ditzakete. Horregatik, katuak egunaren zati handi batean, lo egoten dira, deskantsatuta eta lasai egoteko beharrezkoa dutelako.\nKatu basatiek, estresaren antzeko gaixotasun psikologikoak jasaten dituzte. Pertsona estresatu bat bezala, portaera neurotikoa edukitzeko joera baitu.\nEtxeko giroan hezitako katu batek kaleak gurutzatzen ditu begiratu gabe. Pentsatzen du ez dela ezer gertatuko eta zoritxarrez beti ez da horrela, horregatik katu harrapaketa asko gertatzen dira. Honen eraginez, batzuetan elbarri geratzen dira eta beste askotan hil egiten dira.\nKatuak beraien emozioak eta sentimenduak belarrien bidez adierazteko gai dira. Horrez gain, katuaren egoeraren berri izateko kontuan hartu behar da gorputzeko beste atal batzuk. Belarriak tente dituztenean, lasai daudenaren seinalea da, belarriak alboetara okertuta badituzte haserre daudela esan nahi du. Belarriak beherantz eta alboetarantz aldi berean okertuta badute, jarrera defentsiboa dutela esan nahi du eta belarriak beherantz eta atzerantz badute, beldurrez daudenaren seinale da.\nKatua beldurraren aurrean edo bere lurraldea babestu nahiaren eraginez, kosk egiteko joera izan dezake.\nElikadura eta ehiza.\nElikadura.\nKatuak animalia haragijaleak dira eta harrapakinen haragia jateko ohitura dute. Egunean zehar, hainbat otordu izaten dituzte. Otordu bakoitzean jaten duten elikagai kopurua, katu bakoitzaren araberakoa da. Jaterako orduan, katuak aurrez elikagaien aukeraketa bat egiten du, tenperatura, usain eta testuraren araberakoa. Aurrez esperientzia txar edo atsegin ez duten zaporea duen elikagai bat jaterako orduan oso argiak dira, eta elikagai hori baztertzeko gaitasuna dute. Katuek elikagai gozoak eta laktosadun elikagaiak ekiditen dituzte, azken hauek, katu heldu gehienek laktosari intoleranteak direlako. Katu batzuek ohitura bitxiak hartzen dituzte, esate baterako, plastikoa edo artilea murtxikatzeko ohitura. Ohitura hauek, arriskutsuak dira katuarentzat, zenbait kasutan material batzuk toxikotasun indize altua dutelako.\nEhiza.\nKatuak harrapakari oso eraginkorrak dira. Ehizatzerakoan, harrapakinen gainean bota ohi dira, hozkada handi bat emanez harrapakinen bizkarrezur muinean. Horrez gain, beste metodo desberdin bat erabiltzen dute, zehazki, harrapakina itotzearen metodoa.\nKatuek, batez ere, hegazti, sagu, arratoi eta muskerrak ehizatu ohi dute. Animalia hauek ehizatzeko arrazoia, harreman txeratsuen eraginez dela eta ondoren, katuek beraien harrapakina garaikur gisa, familia edo beraien harremanei erakusten dietela, esan ohi da.\nBeraien ehiztari sena dela eta, herrialde batzuetan, katuak izurriteak kontsideratzen dira, beste espezie batzuk desagertze arriskuan egotearen errudunak direlako ustea zabaldu ohi da. Horregatik, etxeko katuak, etxean gelaraztea eskatzen zaie jabeei. Jabe batzuek beste irtenbide bat hartu dute, eta katuei txintxarri bat jartzea erabaki dute, harrapakinak katuaren berri izateko, katuak harrapatu baino lehen ihes egiteko aukera emanez.\nZiklo biologikoa.\nUgalketa.\nKatuak urte osoan zehar hainbat araldi ditu, normalean lau eta zazpi egun irauten dutenak. Araldietan, katuek maizago marraka egiten dute eta hainbat katu, eme batengatik borrokan aritzen dira; irabazten duenak, emearekin kopulatzeko eskubidea irabazten du. Emea hasieran, kopulazioaren aurrean uzkur agertzen bada ere, azkenean arra onartzen du. Arra trebea izanez gero, lepoaren atzealdean hozka egingo dio, emea\u00a0 immobilizatzeko. Penetrazioa nolabait mingarria da, izan ere, katuaren zakilak, lehoiarenak bezala, bagina igurtzen duten puntuak ditu, espikula deritzona, obulazioa eragiten duen erreakzio naturala pizten du; Hori beti gertatzen ez denez, oso gutxitan lortzen da ernalketa lehen kopulazioan. Katuek, gainera, hainbat arrekin kopulatzen dute, kumaldiak guraso desberdinak izan ditzaten. Kopulazioaren ondoren, emea garbitzen da eta oso agresiboa bihur daiteke araldia amaitu arte, araldia amaitu ostean, zikloa errepikatu egiten da.\nEmeak 4-5 hilabetetan iristen dira heldutasun sexualera; arrak, 6-7 hilabetean. Gestazioak 65-67 egun irauten du eta kumaldiak 1 eta 10 seme-alaba eduki dezake, Nazioarteko Felina Federazioaren arabera, amarekin mantendu behar dira gutxienez 30 egunez. Gomendagarriena amarengandik seigarren astetik zortzigarrenera bereiztea da, orduz geroztik ez baitzituzten beharrezko mantenugaiak behar: lehenago bereiztea akatsa litzateke, hiltzeko aukera handiagoa dute edo ahulagoa izantekoa.\nEzaugarri genetikoak.\nKatuak 38 kromosoma ditu, eta 200 patologia inguru aurkitu dira, eta horietako asko ohikoak dira gizakietan.\n2014an, katuaren genoma sekuentziatu zen, zatien sekuentziazio sistema txiki bat erabiliz, non proteinak kodetzen dituzten. 19.493 gene gutxi gorabehera eta kodetu ez diren 1.855 ARN lortu ziren. A, B, C, D, E eta F hizkiek kodetutako 18 autosoma osatzen dute. XX. kromosomak emakumezkoen kasuan eta XY gizonezkoetan.\nUste da begi urdin urdinak dituzten katuak gorrak direla, salbuespen gisa bi begiak kolore ezberdinekoak dituztenak daude (heterokromia). Hori egia da neurri batean; Gortasuna duten katuen portzentaje handiagoa da, baina ez dira beti gorrak.\nKatuen kolore zuria melaninen gabezia da. Lau mekanismo daude, honen bidez, katu bat zuriza \"sendoa\" izan daiteke:\nGortasunaren geneak, katu zurien ezaugarria den geneari, w alelo deritzo eta katuaren\u00a0 kolore zuriaren eta gortasunaren kausa da. Katu zuri guztiak ez dira gorrak, katu gorrak gen alelo w-a aurkezten dutenak dira. W geneak katua zuria bihurtzen du, nahiz eta bere geneak katu beltza edo marroia dela esan, gene horrek gainontzeko koloreak \"maskararazteko\" berezitasuna du. Katu hauek ere begi urdinak edo berdeak izaten dituzte.\nArrazak.\nKatu arraza aniztasun handia dago, 100 katu arraza baino gehiago baitaude. Katu arrazak, antzeko ezaugarriak duten katuek osaturiko multzoak dira. Zenbait kasutan, arrazen arteko nahasketak egon daitezke. Arraza bakoitza zehazteko ardura, katu-elkarteek dute. Katuaren ezaugarriaren arabera, arraza baten aitortza ematen zaio katuari, aurrez zehaztuta dagoen legediaren babesarekin, beti ere, baldintza zehatz batzuk betez. Katuak sailkatzerako orduan, irizpide askoren arabera sailkatu daitezke: Ilaje tamaina, kolorea\u2026\nKatu arrazarik ospetsuenak.\nPersiar katua.\nPersiar katuak munduko arrazarik ospetsuenen artean daude. Katu handi eta iletsuak dira. Izaera zintzoa dute eta itxura gozoa transmititzen dute. Tamaina ertaineko katuak dira eta bereziki zaindu beharra dago beraien elikadura, gehiegizko pisua izateko joera baitu.\nKatu ireki eta lasaiak dira. Aldi berean, maitekorrak dira eta jabeari denbora asko eskaintzea eskatzen dio. Harreman oso ona izaten dute jabeekin, baita batez ere, umeekin duten harremana nabarmentzekoa da.\nSiamdarra.\nArraza hau tailandiar jatorrikoa da. Estilo dotoreko katuak dira eta begi urdin bizikoak. Bi mota bereiz daitezke: Siamdar modernoa eta siamdar tradizionala. Katu siamdar modernoak, gorputz dotore eta luzea dute. Oso malguak eta belarri handikoak dira. Gorpuzkera indartsua dute, batez ere, muskuluak oso garatuak dituztelako. Katu siamdar tradizionalak, gorpuzkera trinko eta borobila du. Begi luzexkak eta isats motza duen katua da. Katu siamdarrek arrakasta lortu dute lagunarteko animalia gisa, maitekorrak eta leialak izan ohi direlako.\nErrusiar katu urdina.\nKatu arrazarik zaharrenen eta ospetsuenen artean dago errusiar katu urdina. Izenak esan ohi duen bezala, errusiar jatorrikoak dira. Tamaina ertaineko katuak dira eta ile motz distiratsua dute, beste katuengandik bereizgarri egiten diote ezaugarri hauek. Katu argi eta txeratsua izateagatik ezagutu ohi da. Hanka luzeak ditu eta hiruki formako burua. Begi handi eta berde kolore bizikoak ditu. Gizakiekin izandako harremanekin disfrutatu egiten dute eta familian izateko egokiak dira. Oso katu maitakorrak dira eta korrika, salto eta halako ekintzak egitea atsegin dute. Katu oso leialak dira eta mimoak jasotzea atsegin dute.\nJaponiar Bobtaila.\nJaponiar Bobtail, izen esan ohi duen bezala, Japoniar jatorrikoa da. Ezaugarri bereizgarrietako bat, bere buztan motza da. Katu mota honen, burua hiruki aldekidearen formakoa da. Belarriak beti tente izaten ditu, edozein soinu jasotzeko prest. Ilaje leuna du eta bi mota bereiz daitezke, ile luzekoak eta ile motzekoak. Isatsa motza eta espiral formakoa du.\nSomaliarra.\nKatu hauek somaliar jatorrikoak dira. Beraien itxurak, katu basatiaren antza du, batez ere, ilaje sendoarengatik. Baina, etxeko katu bikainak dira, familiarekin moldatzeko gaitasun handia baitute. Jarrera oso aktiboa duten katuak dira eta hezitzailearengandk ikasteko gaitasun handikoak.\nSiberiarra.\nKatu arraza hau, errusiar jatorrikoa da, zehazki, Siberiakoa. Ilaje nahiko luzea izateari esker, Siberian bizirauteko aukera eman dio, -30 graduko tenperaturak jasanez. Katu hauen ileak aldatu egiten dira sasoiaren arabera. Negua ile luzeagoa izan ohi dute, tenperatura hotzak jasan ahal izateko eta udan ile motza izaten dute. Katu indartsua da eta 4-9 kilo artean pisatu ohi du. Oso katu azkarra da eta abiadura altuetara iritsi daiteke. Portaera oso irekia du eta urarekin jolastea gustatzen zaio. Batzuetan, bakarrik egoteko joera duten katuak dira.\nRagdoll.\nRagdoll katuek beraien jabeak maitatzen dituzte eta ez dute gustuko bakarrik egotea.\nMalgutasun handiko katuak dira, baina, muskuluak gutxi garatuak dituzte. Ilaje luzeko katuak dira eta gorputz luzea dute. 5 eta 8 kilo artean pisatu ohi dute. Arriskuaren aurrean ez du jokaera oso aktiborik izaten. Oso lasaia da eta etxean egotea gustuko izateaz gain, jabeen menpe egon ohi da. Jabeen besoetan egotean, gihar guztiak erlaxatzeko gai da eta panpina baten antzerakoak dira.\nMaine Coon.\nMaine Coon katuak, Amerikako Estatu Batuetan dute jatorria, zehazki Mainen. Ospetsuak dira, munduko katurik handienak izateagatik. Maine Coon heldu batek, 10 kilo pisatzera eta 70 zentimetroko luzeera izatera iritsi daiteke. Begi handi eta belarri luze zorrotzak ditu. Gorputz indartsua izan ohi duten katuak dira eta beraien ilajea aldatzen joan daiteke. Ilaje oso lodia dute. Katu hauek bakarrik eta lasai egotea gustatzen zaizkie, baina, jabearen ondoan esertzeko ohitura dute, oso maitekorrak baitira. Oso ondo moldatzen dira, familia aktiboetan eta baita, txakurrekin bizitzera. Oso bizkorrak dira.\nManx.\nKatu arraza hau, britaniar jatorrikoa da, zehazki, Man Irlakoa. Mota honetako katuek, isatsik ez dute eta bizkarrezurrean mutazio bat dute. Tamaina ertaineko ilajea dute katu mota hauek. Buru handi eta biribila dute. Sudur luze eta lepo indartsu eta motza dute Manx katuek. Atzealdeko zangoak, oso luzeak izateak, untxiaren eta katuaren arteko nahasketa bat izatearen mitoa zabaldu zuen. Isatsa katuetan oso garrantzitsua izan ohi da, oreka mantentzerako orduan, baina, Manx katuek atzealdeko hankak oso garatuta izateari esker, oreka mantentzearen funtzioa betetzen dute. Katu oso lasai eta irekiak dira. Gainontzeko katuekin alderatuta, jauzi oso handiak emateko gaitasuna dutela esan ohi da.\nKatu birmaniarra.\nKatu birmaniarra, thailandiar jatorriko katua da. Bi katu birmaniar mota daude: Katu birmaniar europarra eta katu birmaniar amerikarra. Ilaje luzeko animalia da eta katu hauek oso muskulatura aldetik, indartsuak dira. Lepo motza eta buru borobileko animaliak dira.\nKatu hauek, lasaiak izan ohi dira eta oso begirale onak. Oso lagunkoiak dira eta zenbait kasutan eta familiartean bizitzea gustatzen zaie, txakurren antza topatzen dio jendeak, horri esker, katu herrikoi bilakatu direla esan ohi da jendartean. Bakardadea ez zaio gustatzen katu mota honi, horrez gain, jendearekin jolasean aritzea gustatzen zaie.\nKatu mota honen bizi-itxaropena, ezaugarri bereizgarri bat da. 15 urte bizi izatera iritsi daitezke.\nGaixotasunak.\nKatuen gaixotasunak.\nIntoxikazioa.\nKatuen gibela ez da gizakiena edo txakurrena bezain eraginkorra desintoxikatzerako orduan, eta horrek, pestiziden eta sendagaien erabilera mugatzen du. Parazetamolaren kasuan, adibidez, digeritzeko behar diren entzimak ez dituztenez, oso substantzia toxikoa da katuentzat eta kantitate txikian ere arazo larriak eragiten dizkiete. Fenolean oinarritutako produktu desinfektatzaile eta garbigarriak ere oso toxikoak dira katuentzat, eta batzuetan, hilgarriak ere izan daitezke.\nGizakiek jaten dituzten elikagai batzuk ere toxikoak dira katuentzat. Txokolatea, adibidez, hilgarria izan daiteke teobromina deituriko substantzia bat duelako.\nLandare batzuk ere toxikoak dira katuentzat, Pazko lorea, kasu. Landare honek, katuen begiak eta larruazala narritatu ditzake, eta jatera iritsiko balitz, beherakoa, oka egitea, sabeleko mina eta mukosetako kalteak eragin diezaioke. Oro har, aurkitzen duen edozein landare jan ez dezan zaindu behar da.\nIle-bolak.\nTeknikoki \"bezoar\" edo \"trikobezoar\" deitzen zaie, eta hildako ileak jariakinekin nahastuta katuaren urdailean pilatzen direnean sortzen da. Baliteke katuak oka egitea guztia kanporatzeko, baina, horrela arazoa konponduko ez balitz, kirurgiaren beharra izango luke, ile-bola gero eta handiagoa eta sendoagoa bihurtuko litzatekeelako. Ile-bola hauek katuek beraien burua garbitzeko duten ohituragatik sortzen dira, beraien ilea miazkatzen baitute garbi mantentzeko asmoz, eta beraz, beraien ileak irensten dituzte. Gaixotasun hau katu etxekotu eta ile luzea duten katuengan da ohikoena, batez ere, muda garaian. Aurreneurri gisa katuen ilea maiz orraztea gomendatzen da, hildako ileak kentzeko.\nGehiegizko pisua edo obesitatea.\nGaixotasun hau ohikoa da katu etxekotuetan, gehiegizko elikadura eta jarduera fisiko ezaren eraginez. Katu bakoitzaren tamaina eta arraza kontuan hartu behar den arren, batez beste, 4,5 kg dira gehiegizko pisurik ez duen katu baten pisua. Katu bat gizena dela esaten da bere pisu optimoa baino %20 gehiago pisatzen duenean, eta gaur egun, etxeko katuen %25 inguru gizenak direla uste da. Gizentasunak diabetesa, lipidosi hepatikoa eta beste hainbat gaixotasun eragiten dizkie, eta ondorioz, katuen bizi-itxaropena nabarmen jaisten da. Gehiegizko pisua asko ez denean, aparteko elikagaiak saihestu eta dosi egokia ematearekin nahikoa izan daiteke arazoa konpontzeko, baina, gehiegizko pisua nabaria denean albaitariarengana joatea gomendatzen da. Katuetan pisu aldaketa azkarrak oso arriskutsuak dira (pisua azkar jaistea edo aldaketa nabarmen eta bat-batekoak elikaduran). Kontuan izan behar da katuak haragijaleak direla eta haragia behar dutela beraien dietan. Horregatik, dieta hipokalorikoetan oreka mantentzen saiatu behar da, proteina kopuru altuekin eta grasa eta karbono hidrato kopuru baxuekin.\nUrdail-hesteetako gaixotasunak.\nOro har, urdail-hesteetako gaixotasunak tratatzerako orduan, lehentasuna ematen zaie xarabe eta botikei. Hala ere, emaitzarik onenak elikadura kontrolatzearen bitartez lortzen dira, dela elikadura kontrolatzea tratamendu bakarra den kasuetan edo dela elikaduraren kontrola eta botika egokien konbinazioko tratamenduetan. Beherako kronikoa duten katuen kasuetan, adibidez, gluten eta laktosa gabeko eta koipe kopuru gutxiko dieta bat gomendatzen da.\nMinbizia.\nMinbiziak heriotza eragiten du katuetan, batez ere, katu helduetan. Tumore ohikoenak leuzemia eta linfomak, larruazaleko minbizia eta bularreko minbizia dira. Zikiratuak izan diren katuek zikiratuak izan ez direnek baino aukera txikiagoa dute minbizia edukitzeko. Kolore zuriko katuek azaleko minbizia edukitzeko aukera gehiago dute, eta horregatik, jabeei eguzkitik ondo babesteko gomendatzen zaie. Linfomek katuengan duten eragin handia, hein handi batean, leuzemia felidoaren birusak eta inmunourritasun felidoaren birusak eragiten ditu (birus onkogenikoak dira). Linfomen sintomak desberdinak dira katu batetik bestera: urdail- edo hesteetako-linfomek goragalea eta pisua jaistea eragiten diete, adibidez. Minbizia ahal bezain lasterren detektatzea oso garrantzitsua da, sendabide bat aurkitu ahal izateko. Hori dela eta, zerbait arraroa nabarituz gero (bularraldean, azalean\u2026) albaitariarengana jo behar da berehala. Hainbat ikerketatan frogatu da tabakoaren keaz kutsatutako tokietan bizi diren katuek ahoko minbizia izateko aukera handiagoa dutela tabakorik erretzen ez den etxeetako animaliek baino.\nImmunourritasun felidoaren birusa.\nImmunourritasun felidoaren birusa erretrobirusen taldekoa da. Katuen artean kutsatzen da, hozkada baten bitartez, adibidez. Etxetik kanpora ateratzeko aukera duten katu harrei eragiten die gehienbat. Gizakiak ezin dira birus honekin kutsatu, baina, bai beste hainbat felido: lehoi, jaguar edo lehoinabarrak, adibidez. Immunitate-sisteman urritasuna eragiten du, eta, beraz, gizakien hiesaren itxura handia du. Gaixotasunaren bilakaera kronikoa da, eta etapa desberdinetan banatzen da: lehenengo sukarra eta gongoil linfatikoen hantura (gaztelaniaz, \"adenopat\u00eda\") eragiten ditu. Hilabete edo urteen ondoren anemia, pisuaren jaitsiera, leukozitoak gutxitzea (leukopenia) eta arnas-aparatuari, digestio-aparatuari, azalari eta beste organo batzuei eragiten dieten bigarren mailako infekzio batzuk eragiten ditu. Gainera, birus hau duten animaliak minbizia izateko joera dute, batez ere, linfomak. Gaixotasuna diagnostikatu eta batez besteko biziraupena 24 hilabetetakoa da.\nLeuzemia felidoaren birusa.\nBirus hau erretrobirusen taldekoa da. Katuei eragiten die, eta gizakiak ezin dira kutsatu. Katuen artean hozka egiteagatik, miazkatzeagatik eta, katu batek baino gehiagok, uraren edo janarien erretilu bera erabiltzeagatik sortzen da. Birusa berehala desagertzen da animaliak ukitzen ez badu; listuan 1 edo 2 ordu irauten ditu; odolean, berriz, 48 ordu iraun ditzake eta beroarekiko eta desinfektatzaileekiko sentikorra da. Katua ezin da birus honekin kutsatu albaitariaren kontsultan egoteagatik soilik, beste katu batekin edo bere odolarekin harreman zuzena eduki ezean.\nBirus honek hainbat sintoma eragiten dizkie katuei, besteak beste: jangalea galtzea, azaleko, maskuriko eta arnas-traktuko infekzioak, ahoko edo hortzetako gaixotasunak, gongoil linfatikoen hantura, azaleko lesioak, sukarra eta pisua jaistea. Gainera, kaltetutako katuen %20ak minbizia edukitzen du, batez ere, leuzemia eta linfoma. Linfoma edukitzeko aukera, 62 aldiz handiagoa da birus honekin kutsatuta dagoen katu batentzat, osasuntsu dagoen batentzat baino. Prebentzio-neurri gisa, txertoa jartzea gomendatzen da. Txertoa jartzearen eraginez sortzen den sarkoma izeneko minbizia ez da oso ohikoa, 1000 eta 10.000 katuren artean bati soilik sortzen zaiola estimatzen da. Hori dela eta, txertoa jartzearen onurek nabarmen gainditzen dute eragin ditzakeen kalteak, batez ere, etxetik ateratzen diren edo beste katu batzuekin harremanetan egoten diren katuak baldin badira.\nAmorrua.\nGizakien %90eko kasuetan amorrua zakurren hozkadak eragiten badu ere, katuek edo beste edozein ugaztunek ere horrela transmititu dezake. Gaixotasun hau zabalduta ez dagoen tokietan zabaltzea ekiditeko, animaliei txertoa jartzea komeni da; batez ere, animaliak, nahi duenean, etxetik atera edo sartzeko aukera baldin badu.\nBizkarroiak.\nGainontzeko ugaztun guztiei bezala, bizkarroiek katuei ere eragiten diete. Bi motatakoak daude: kanpokoak eta barnekoak. Kanpokoen artean arkakusoak, zorriak, ezkabiak, hazteriak eta akainak daude. Barnekoen artean, adibidez, digestio-hodiari eragiten dion harra dago (gaztelerazko \"Toxocara cati\").\nBeheko gernu-bideei eragiten dien gaixotasuna.\nGaixotasun honek zistitisa eta uretraren blokeoa eragiten ditu, adibidez. Katuen %0,5-%1ari eragiten dio. Bedin-berdin eragiten die katu ar zein emeei, baina, arretan larriagoa da: uretran blokeoa jasateko aukera gehiago dituztelako, emeena baino luzeagoa delako. Sintoma nagusiak hauek dira: animalia ohi baino maizago joatea pixa egitera eta mina edo zailtasuna izaten du; normalean pixa bere lekutik kanpo egiten du eta gehienetan odolarekin nahastuta (hematuria). Uretra guztiz blokeatuz gero, katuak ezingo du pixa egin eta arazoa berehala konpontzen ez bada, katua hidrofrenosiaren eraginez hil daiteke. \nPiometra.\nUmetokiko infekzio bat da, bere barruan jariakinak eta zornea pilatzearen eraginez sortzen dena. Katu emeei eragiten die. Bat-batean hasten den gaixotasun larria da, eta garaiz sendatzen ez bada, hilgarria izatera iritsi daiteke. Ohiko sintoma batzuk hauek dira: umetokiaren tamaina handitzea (sabelaldetik hazta daitekeena), sukarra, apetitua galtzea, gehiegizko logura (letargia), pisua galtzea, gehiegizko egarria (polidipsia)... Gaixotasun honen tratamendua txakurrari egiten zaionaren antzekoa da: kirurgia bidez obulutegia eta umetokia erauzten zaizkie. Aldez aurretik, baliteke beharrezkoa izatea antibiotiko eta seruma ematea animaliari, bere egoera hobetzeko eta deshidratazioari aurre egiteko. Kasu gutxi batzuetan baliteke antibiotikoekin eta prostaglandinekin (umetokiaren uzkurdura areagotzen duen substantzia) egin ahal izatea tratamendua, eta horrela, kirurgia saihestea ugalketa-gaitasuna mantenduz. \nMycobacterium lepraemurium.\n\"Mycobacterium\" motako bakterio bat da eta katu, sagu zein beste felido batzuei eragiten die, baina, gizakiei ez. Gaixotasun honek, gehienbat, azalari eragiten dio. Hori dela eta, katuen legenarra bezala ezagutzen da. Katuek arratoi infektatu baten hozkadaren ondorioz harrapatzen dute gaixotasun hau, beraz, kanpora atera edo kanpoan bizi diren katuei eragiten die gehienbat. Gorputzeko hainbat atalei eragiten dio, batez ere buruari eta gorputz-adarrei, eta baita ahoko eta sudurreko mukosari ere. Gutxi batzuetan lesio horiek barne-organoetara iritsi daitezke, hala nola hezurretara, giltzurrunera, gibelera edo biriketara.\nDiabetesa.\nOdoleko glukosa-maila altua duten katuetan sortzen den gaixotasuna da. Azken urteetan asko handitu da diabetesa duten katuen kopurua. 200 katutik bati eragiten diola kalkulatzen da eta ohikoagoa da 7 urtetik gorako katu ar, gizen eta jarduera fisikorik egiten ez duten katuetan. Gehiegizko egarria (polidipsia), gehiegizko gosea (polifagia) eta pixa egiteko gehiegizko gogoa (poliuria) dira sintoma nagusiak. Gaixotasunaren eboluzioan baliteke katuak pisua galtzea, baina hasieran, gehiegizko pisua edo obestitatea edukitzea da ohikoena. Diabetes mota asko dauden arren, kaltetutako katu gehienek II. motako diabetesa dute, gizakiak edukitzen duen II. motako diabetesaren antzekoa dena. Sintomak, besteak beste, hauek dira: ibiltzeko zailtasuna, letargia, oka egitea eta deshidratazioa. Sintomengatik katuak diabetesa duela susmatzen da, eta odoleko glukosa-maila begiratuz egiaztatzen da. Hala ere, batzuetan emaitzak ez dira guztiz fidagarriak eta katuak estresak eragindako hipergluzemia izan dezake. Tratamendua egunean behin edo bitan intsulina ematea da, eta baita, karbohidrato gutxi eta proteinetan aberatsa den dieta bat ematea ere. Gehiegizko pisuari aurre egiteko, komeni da animaliak jaten duen guztia kontrolatzea eta egunero jarduera fisikoa eginaraztea.\nKatuek eragiten dituzten gaixotasunak.\nAlergiak.\nGizaki batzuek, katuen listuan dagoen \"Fel d1\" glikoproteinari alergia diote. 50.000 katutik batek ez dauka glikoproteina hori, DNA-ren aldaketa genetiko baten eraginez. Glikoproteina honek doministikuak, arnasbideetako narriadura eta, kasu larriagoetan, asma eta bestelako erreakzio alergikoak eragiten dizkie gizakiei. 2006ko irailaren 24an, Allerca enpresa bioteknologikoak jakinarazi zuen aldaketa genetikorik gabeko lehen katu hipoalergenikoak sortzen hasi zirela. Siberiar arrazako katuek ez daukate \"Fel d1\" glikoproetina, eta beraz, ez dute alergiarik sorrarazten (kasuen %20an izan ezik).\nToxoplasmosia.\n\"Artikulu nagusia:\" Toxoplasmosi\nToxoplasmosia infekzio-gaixotasuna da eta katuari zein esperantzetan den emakumeari eragin diezaioke, fetuan malformazioak eraginez. Munduko Osasun Erakundearen (MOE) arabera, toxoplasmosia edukitzeko arrazoi nagusiak haragia gordinik edo gutxi egosita jan ondoren, garbitu gabeko barazkiak jatea da, eta baita, gaixorik dauden katuen gorotzekin kontaktua edukitzea ere. Katuak toxoplasmosiaz kutsatzen dira infektatuta dagoen txori edo sagu bat jaten duenean. Ondorioz, saguak harrapatzen ibiltzen den katuak aukera gehiago ditu toxoplasmosia edukitzeko (basakatuek, baserrietako katuek\u2026) katu etxekotu batek baino. Gaixorik dagoen katu etxekotu batek gorozkietan kanporatzen ditu kisteak, eta gizakia ahotik kutsatzen da, gorotz horiek garbitu ondoren eskuak ez garbitzeagatik, adibidez. Hala ere, ez da oso ohikoena katu etxekotu bat saguez eta txoriez elikatzea, eta beraz, gizaki bat horrela kutsatzeko aukerak ez dira handiak. Aurreko guztia kontuan hartuta, emakume haurdun batek kaleko katuekin kontaktua izatea saihestu beharko luke eta etxeko katuen gorozkiak garbitu eta gero, eskuak garbitu beharko lituzke. Arau hauek jarraituz gero, toxoplasmosiaz kutsatzeko aukerak nabarmen jaisten dira. Toxoplasmosiarekiko seropositiboak diren emakumeak betirako immunizatzen dira: emakume seronegatiboentzako berriz, ernaldiko lehenengo 4 hilabeteak soilik dira arriskutsuak, hilabete horietan kutsatzeko aukera dutelako.\nKatuen harramazkaren eraginez sortzen den gaixotasuna.\nInfekzio-gaixotasun bat da, \"Bartonella henselae\" izeneko proteobakterioaren eraginez sortzen dena. Berez sendatzen den gaixotasun bat da, bakterioak infektatutako pertsonarengan jarraitu dezakeen arren. Gehienbat haurrek edukitzen duten gaixotasuna da, eta katu batek harramazka edo hozka egin eta bi astetara agertzen da. Sintometako batzuk hauek dira, besteak beste: nodulu linfatikoetako mina, tumefakzioa, sukarra, zefalea, hotzikarak eta sabeleko mina. Hala ere, gaixotasun hau bakarrik joaten da, hilabeteren buruan, gutxi gora behera.\nKatuen hozkaden eraginez sortzen den gaixotasuna.\nKatuek egindako hozkaden erdia baino gehiago infektatzen dira. Hortz estu eta zorrotzak dituztenez, erraz sartzen dituzte gizakien zein beste animaliaren baten azalean. Gainera, katuen hozkadek artritisa edo osteomielitis septikoa eragiteko aukera handiagoa dute txakurren hozkaden baino, batez ere eskuan hozka egiten badute. Katuen hozkadek zein harramazkek eragindako zauriak katuen ahoko mikroorganismoen eraginez kutsatzen dira normalean.\nEsperimentazioa.\nNicholas Dodman\u00a0 felidoak ikasten dituen zientzialariaren arabera, \"Katuek lobulu frontalak, tenporalak, okzipitalak eta parietalak dituzte burmuin-azalean, guk bezala. Eta burmuinen zati horiek materia gris eta zuriz osaturik daude, gizakiengan bezala. Beraien burmuinetako eskualde guztiak gizakienak bezala konektatuta daude eta neurotransmisore berdinak erabiltzen dituzte informazioa bidaltzeko\". Komunera joatean egitean ere, giza eta felidozko burmuinaren zati berak argiztatzen dira. Kontua da katuen burmuina oso erabilgarria dela, ia giza burmuinaren bertsio txiki bat delako.\nPrimateen burmuinak gizakienen antzekoak dira, baina gorila, orangutan eta txinpantzeekin esperimentatzeak muga asko ditu, gero eta herrialde gehiagok defendatzen baitituzte animalia horiek. Aitzitik, katuek ez dute horrelako babesik eta errazak dira aurkitzen. Animalien aurkako Krudeltasuna Prebenitzeko Estatu Batuetako Elkartearen (ASPCA, ingelesezko siglengatik) arabera, animalientzako babeslekuek 3.4 milioi kaleko katu inguru biltzen dituzte urtero Europan, eta horietatik 1.4 milioi sakrifikatzen dituzte. Babesleku batzuek animaliak laborategietan erabiltzeko baimena eskatzen dute. Hala ere, gaur egun laborategiko katu gehienak Estatu Batuetako Nekazaritza Sailak bermatutako haztegietatik datoz. Animalia horiek osasuntsuagoak dira eta ez dituzte gaixotasunik (hala ere, pertsona batzuek maskotak bahitu eta kaleko katuak harrapatzen dituzte laborategiei saltzeko).\nClaude Bernardek, XIV. mendeko fisiologo eta animaliekin esperimentatu zuenak, kaleko katuak erabili zituen. Berak pankreak irekitzen zituen digestioan zuen funtzioa ikusteko eta gibelak azukrea prozesatzeko zuen prozesua ikusteko.\n1988an, Ameriketako Estatu Batuetako Medikuntza Elkarteak (AMA, siglak ingelesez) gutun bat argitaratu zuen animaliekin esperimentatzearen alde, eta honako hau zioen: \"Zientzia medikoak XX. mendean egindako aurrerapen ia guztiak, antibiotikoetatik eta txertoetatik hasi eta antidepresibo eta organo-transplanteetaraino, esperimentu zientifikoetan animaliak erabiltzeari esker izan ziren, zuzenean edo zeharka\". Hala ere, katuekin esperimentatzeko istorioa bortitza eta desatsegina da.\n50 eta 60ko hamarkadak.\nYale Unibertsitateko Jos\u00e9 Delgadok, \"Stimoceiver\" izeneko irakasleak,\u00a0 50 zentimoko txanpon baten tamainako txip hartzaile bat ezarri zuen katu baten burmuinean, urrutitik kontrolatzeko. Erreakzio fisiko eta emozionalak lehertzeko bulkadak FM irrati-transmisore baten bidez bidaltzen ziren. Gailuok tximinoetan eta zezenetan ere ezarri zituen. Unerik gogoangarrienetako bat irakasleak zezena irrati-transmisorearen seinaleak erabiliz harrapatzear zegoela geldiarazi zuenean izan zen. Beranduago, Delgadok txipak ezarri zituen gizakiengan, eta nahigabe mugiarazi zitzakeela jakin zuen, baita euren emozioak kontrolatu ere, zezenekin eta katuekin bezala. Behin, paziente batek gitarra hautsi zuen abesti erdian, estimulua jaso ondoren.\nLSDa.\nGarai horretan, gobernuak katuei LSDa emateko esperimentuak finantzatu zituen. Gizakiek bezala, katuek ere ostikoak galtzen zituzten azidoa jaso ondoren. Garai horretan grabatutako bideo batek katu bat giharretako zurruntasun atake batekin erakusten du. Beste bideo batean, katu bat izututa ikus daiteke, bere kaiola barruan sagu pare bat ikustean, bere dosia jaso aurretik bat hil zuen arren. Ez dago argi zientzialariek benetan informazio erabilgarria lortu zuten esperimentu hauekin.\nLSDarekin katuetan esperimentatu eta bi urtera, 1958an, David H. Hubel eta Torsten Wiesel izeneko bi zientzialari ospetsuk mikroelektrodo bat ezarri zuten katu baten begian, \"A Clockwork Orange\" filmeko Alexi bezala zinema eserleku batera lotu zuten eta zenbait irudi ikustera behartu zuten. Saiakuntza horrek burmuina ikusmen-estimulu sinple batetik abiatuta ikus-irudi konplexuak garatzeko gai dela deszifratzeko balio izan zuen, eta funtsezko pieza izan zen ikusmen hierarkikoko prozesamenduaren teoriarako. SIFT izeneko algoritmo konputazional bat garatzeko ere balio izan zuen, sarri erabiltzen dena objektuak ezagutzeko eta irudia erregistratzeko. 1981ean, bikote zientifikoak Nobel Saria irabazi zuen neuropsikologia bisualari egindako ekarpenagatik, katutxo jaioberri baten begia josi zuten sei hilabetez itxita egon zedin eta, horrela, aldebakarreko ikusmenak burmuinaren lehen azal bisualean duen eragina aztertu ahal izateko. Era berean, katuak begia berriro ireki eta gero ere bere prozesamendu bisuala berreskuratzerik ez zuela lortu jakin zuten.\n1980ko hamarkada.\nColin Blakemore neurobiologoak antzeko ikerketa bat gidatu zuen, non katu jaioberri talde bat iluntasunean mantendu zuen ikusmen estimuluak kentzeko. Noizean behin, paper tapiz marratua zuen edukiontzi batera sartzen zituen, eta lepoko berezi bat jartzen zien, beren gorputza ikus ez zezaten. Baldintza hauetan hilabetetan bizi ondoren, zientzialariak giro normal batean jarri zituen, lurrazala nola garatzen den aztertzeko. Hasieran, katuek ez zuten erreakzionatzen objektu batekin talka egiten zutenean, ezta euren ahatetxoak hurbiltzen zituzten azaleren gainean jartzen zituztenean ere; horrek esan nahi zuen funtzio motorra ez zegoela estimulu bisualekin konektatuta. Hala ere, handik gutxira erreakzio normalak izan zituzten, katuek burmuinen zati hau inoiz garatu ez zuten arren. Blakemorek Hubelek eta Wieselek asmatutako esperimentua ere errepikatu zuen, ameztia eta haurren itsutasunari aurre egiteko tresnak zituzten umeentzako tratamendu eraginkor bat sortu zuena.\nKatuekin esperimentatzeak gaixotasun batzuk hobeto ulertzeko ere balio izan du. Katuek leuzemia eta GIB baliokideak ere badituzte: felidozko leuzemiaren birusa eta felidozko immunoeskasiaren birusa. Izan ere, GIBaren hain antzekoa denez, Floridako Unibertsitateko eta Kaliforniako San Frantziskoko Unibertsitateko zientzialariek duela gutxi aurkitu zuten GIBdun gizakiengan erreakzio immunologiko bat antzematen duen proteina bat VIFean, nahiz eta katuek eta gizakiek ezin dituzten euren gaixotasunak elkar kutsatu. Aurkikuntza hau oso lagungarria izan daiteke GIBaren aurkako txerto bat aurkitzeko. Gainera, aurkikuntza iraultzaile honetarako ez zen beharrezkoa izan katutxoei sufriaraztea.\nSinbologia.\nBeren bizkortasun eta sendotasunagatik, eta beren hanken gainean erortzeko duten abileziagatik, zazpi bizitza dituztela esaten da; bederatzi, berriz, mundu anglosaxoian, kasu bietan zorte onaren kopurutzat hartzen dena.\nKultura kontuengatik, mendebaldean ez da katurik jaten. Gertaera honek, katu, txakur edo beste animalia batzuen haragia hartzeak, herritarren artean nazka eragiten du.\nUrrezko Mendean, katu larruz egindako poltsak erabiltzen ziren dirua gordetzeko, azkenean, \"Katu\" deituak izango zirenak.\nHainbat irudikapen artistikotan agertu dira, hala zineman zein telebistan, literaturan, musikan, eskulturan, pinturan, bideo-jokoetan eta abarretan. Haien xarmak oztopo kulturalak gainditu ditu, eta grazia, fintasun, maltzurkeria eta, kasu batzuetan, maltzurkeriaren sinbolo ere bihurtu da.\nSinismenak.\nKatuekin zerikusia duten hainbat sinismen daude: Katua ugaztun guztien artean zikinena da. Katuaren ilea gizaki guztientzako kaltegarria da. Katu beltz batekin gurutzatuz gero zorte txarra ekartzen du. Katu zuriek zorte ona ematen dute. Katuek elkarri \u201cmiau\u201d esaten diote. Txurrundunek ezin dute katurik eduki. Katuak eta txakurrak ezin dira elkarrekin bizi. Haurrek ezin dute katuekin bizi, transmititzen dituzten bakterio eta parasitoengatik. Katuak zazpi bizitza ditu. Jakin-minak katua hil zuen.\nKatuak ikus-entzunezkoetan.\nZinema eta telebista.\nZineman eta telebistan, sorginen lagunak bezalako paperak antzezten aurkitu daitezke, edo \"gauza arraroak\" aurkezteko gaitasuna nabarmentzen; adibidez, Alien, non Jonesy, Ripley tenientearen katua agertzen den eta the Godfather.\nBeharbada, pantaila handiko pertsonaiarik gogoangarri eta protagonistenetako bat, \u201cThe Adventures of Milo and Otis\u201d filmeko Chatran da. Halaber, Disneyren \u201cThe Aristocats\u201d lana nabarmentzen da. \u201cMeet the Parents\u201d filmaren Jinxie, rol protagonista batean ez bada ere, garrantzi gutxiagokoa den agerpen bat dago. \u201cShrek\u201d-en ere, Le Ma\u00eetre Chat ou le Chat bott\u00e9 agertzen da.\nBeste katu nabarmen bat Salem da, \u201cSabrina, Teen Witch\u201d telesailekoa. Beste adibide bat, Belfyko CGs Ted Nudegent katua da, 1997an Bigglesworth mister bezala agertu zena \u201c\u201d film iparramerikarrean. Urte berean Snow (Snowbell) agertu zen \u201cStuart Little\u201d filmean; era berean, Mittens ere aipa daiteke, \u201cBolt\u201d filmaren protagonistetako bat.\nBestalde, Alfred Hitchcockek, zirrarazko filmen zuzendariak, To Catch filmean lapur bat harrapatzeko, John Robie (Cary Grant) \"katua\" deitzen zioten. Bitxien lapur erretiratu bat dela aipatzen du,\u00a0 lapurtzen zituen etxeetako teilatuetatik ihes egiteko trebetasunagatik.\nMarrazki bizidunak (Anime).\nMarrazki bizidunetan protagonista gisa erabili dituzte batzuetan, baita antagonista gisa ere beste batzuetan. Aipagarrienak Heathcliff katua, El Gato F\u00e9lix, Garfield, Hello Kitty, Tom and Jerry, Top Cat, El gato silvestre, Krazy Kat, Azrael katua eta Doraemon dira. Japoniar kultura modernoaren barnean, eta are gehiago manga eta anime sailetan, nekomimi (neko) izeneko gizaki eta katuen arteko hibridoen irudikapena sortu zen, hauen irudikapenek, ezaugarri fisiko eta katuen portaerazko pertsonaiak adierazten dituzte.\nBideo-jokoak.\nKatuak pertsonaia errepikakorrak dira bideo-jokoetan. Protagonismorik handiena duten jokoetako bat PSOne Tail Concerto, Bandairen jokoa da. Japoniar anime estilo nabarmenekoa, non protagonistak animaliak diren. Pertsonaia onak txakurrak dira, katuak, berriz, gaiztoak. Klonoa ere nabarmendu behar da, Namcok sortutako katu antropomorfoa da, zazpi izenburu dituen bideo-joko saga bateko pertsonaia nagusia dena. Istorioa heroi bati buruzkoa da (Klonoa), abisurik gabe, aukeratua izan ondoren, ezagutzen ez duen mundu kaotiko batean, bidaia arriskutsu batean parte hartzera derrigortuta ikusten da, erantzun bila. Bere beste agerpen batzuk, Namco x Capcom jokoa adibidez. Saga hau osatzen duen jolasa, fantasiazko mundu batean garatzen da. Countdown Vampires jokoan, sarrera sekuentzian, diskotekako segurtasun guardiarengana hurbiltzen den katutxo bat ikus daiteke, banpiroak ikusteko gai dena.\nMusika.\nKatuei buruzko aipamen ugari aurkitzen ditugu, baina bat bera ere ez Andrew Lloyd Webberren Cats musikala bezain esplizitua; Delilah-Queen, Roberto Carlosen Un gato en la oscuridad, Rocio D\u00farcalen La gata bajo la lluvia, Amanda Miguelen El gato y yo, The Lovecats eta The Phrase abestietan ere agertzen dira.\nLiteratura.\nLiteraturan, Lope de Vegaren La gatomaquia poema narratiboa, Charles Perraulten El gato con botas alegia, eta Lewis Carrollen Alicia en el pa\u00eds de las maravillas, Theodor Seuss Geiselen The Cat in the Hat, Edgar Allan Poeren El gato negro, Pablo Neradoren Oda al Gato, besteak beste.\nTerry Pratchett ingeles idazlearen Mundodisco liburu-bilduma ospetsuan, katuaren irudia errepikakorra da, bilduma osoan zehar behin baino gehiagotan errepikatzen baita, magoez gain, katuek bakarrik ikus dezaketela heriotza.\nErakundeak.\nNazioartean hainbat erakunde daude katuen babesa helburu gisa dutenak. Erakunderik ezagunenak eta handienak, partaide kopuruaren arabera, hurrengoak dira: The International Cat Association (TICA), Federation Internationale Feline (FiFe) eta Rare and Exotic Cat Registry (RECR).\nTICA 1979an sorturiko katu-elkartea da. Elkarte hau, gaur egun, garrantzitsuena dela esan daiteke, mundu osoan zehar bazkide kopuru handia baitu eta ekintza askoren antolatzaileak baitira.\nFiFe, 1950ko hamarkadan, Europan sorturiko erakundea da. 2000 katu inguru erregistratuta daude erakunde honetan eta 200 epaile inguruk egiten dute lan erakunde hontan. FiFe egiten dituen ekintzen artean, katu ikuskizunak antolatzen dute eta urtean mundu osoan zehar 350 ekitaldi inguru antolatzen dituzte.\nHainbat erakunde daude, katu basatien zaintza eta babesaz arduratzen direnak. Erakunde hauen helburuak, katu basatiak gaixotasunetan babestea, osasun-zaintza ona bermatzea eta katuak elikatzea dira. Elkarte hauek oldezko langileek osatzen dituzte, eta ez dute inongo irabazi ekonomikorik izateko helbururik."}
{"id": "9334", "revid": "7476", "url": "https://eu.wikipedia.org/wiki?curid=9334", "title": "Polinesia", "text": "Polinesia (grezieratik \u03c0\u03bf\u03bb\u03cd\u03c2 \"ugari\", \u03bd\u1fc6\u03c3\u03bf\u03c2 \"uharte\") Ozeano Barearen erdi eta hegoaldean barreiaturiko 1.000 uharte gorako uhartedi edo artxipelago handia da, Ozeaniako lau lurraldeetako bat. Hawaii (iparraldean) Zeelanda Berria (hego-mendebaldean) eta Pazko uhartea (hego-ekialdean) erpinak dituen hirukitzat definitu ohi da.\nGeografia.\nUharte eta uhartedi hauek osatzen dute Polinesia (alfabetoaren hurrenkeran):\nLurralde bakoitzaren burujabetasun edo mendekotasun estatusa aintzat hartuta, berriz, hau da Polinesiako uharteen zerrenda:\nSumendiek eragindako uharteak dira gehienak (Hawaii, Savai, Tahiti, Rarotonga eta abar); sumendi horietako asko oso garaiak dira (4.210 m ditu Hawaiiko Mauna Kea sumendiak). Horietako zenbait pizturik daude oraindik (Hawaiiko Mauna Loa sumendia). Klima tropikala da uharte guztietan, beroa eta hezea uharte garaietan, eta idorragoa uharte lauetan, Zeelanda Berrian izan ezik, klima ozeanikoa baitu. Zuhaitzek eta zuhaixkek (kokondoak, ogi-arbolak, manioka eta abar) hartzen dute Polinesiako lurraldearen laurdena, baina oso apala da berez bertako landaredia. Faunari dagokionez, aipagarria da ugaztun handirik ez izatea. Arrainek eta itsaskiek, hegaztiek eta narrastiek osatzen dute bertako fauna nagusia.\nHistoria.\nK.a. 3000 eta 1000 bitartean, austronesiar hizkuntzako hiztun batzuk Asiako hego-ekialdeko uharteen artean zabaldu ziren. Hizkuntzalaritzako eta arkeologiako datuetatik ondorioztatu denez, herri horiek Taiwandik abiatu ziren; eta haien arbasoak Txinako hegoaldetik iritsi ziren Taiwana 8.000 urte lehenago. Izan ere, gaur egun Txinan eta Taiwanen nagusi den han etniako biztanleak askoz geroago iritsiko ziren bi toki horietara.\nArkeologian hedatze mugimendu horien aztarnak topatu dira, eta, hortaz, nolabaiteko segurtasunez ezagut daitezke. Gutxi gorabehera, K.a. 1500ean, Lapita kultura agertu zen Bismarck uhartedian, Melanesiako ipar-mendebaldean. Kultura hori bertan sortua izan daiteke, edota Txina-Taiwandik etorria.\nHandik hiruzpalau mendera, K.a. 1300 eta 900 bitartean, Lapita kultura Bismarck uharteditik hasi zen zabaltzen, eta duela 2000 urte iritsi zen Fiji, Tonga eta Samoaraino. Toki horietan garatu zen polinesiar kultura bereizia. Bidaiari horiek beren zeramika eta etxekotutako animaliak eraman zituzten.\nK. o. 300 eta 500. urteen bitartean, polinesiarrak Pazko uhartera iritsi ziren (nahiz eta beste historialari batzuek data hori 800 eta 1200 bitarteraino atzeratu). Hawaii K. o. 500 inguruan populatu zuten polinesiarrek, eta Zeelanda Berria K. o. 1000 inguruan.\nXVI. mendearen bukaeran espainiar itsasgizonak (Alvaro de Menda\u00f1a, Pedro Fern\u00e1ndez de Quir\u00f3s) iritsi ziren Polinesiako zenbait uharteditara. Abel Janszoon Tasman herbeheretarra Zeelanda Berrian lehorreratu zen 1642. urtean, eta XVIII. mendearen bigarren erdian uharteak kolonizatzeko lehen urratsak eman zituzten britainiar itsasgizonek (Samuel Wallis, James Cook) eta frantsesek (Louis-Antoine de Bouganville). XIX. mendearen bukaerarako Mendebaldeko estatuen mende zeuden Polinesiako uharteak.\nEkonomia.\nNekazaritza (kokoak, kopra, azukrea, pinaburuak, fruitu garratzak, mangoa, kafea, kakaoa), arrantza, zurgintza eta \u2014batez ere\u2014 turismoa dira Polinesiako ekonomia jarduera nagusiak. Industria Hawaii eta Zeelanda Berriko hiri nagusietan baizik ez dago.\nDemografia.\nNahasirik bizi dira asiar eta europar jatorriko biztanleak eta bertakoak. Hawaii, Mendebaldeko Samoa eta Polinesia Frantseseko uharteak dira biztanle gehien dutenak; jendea hirietan nahiz itsasertzean bizi da batez ere.\nHizkuntzak.\nAustronesiar familiako (malaiar-polinesiar adarra) ekialdeko adarreko 30 bat hizkuntza dira Polinesiako gaur egungo jatorrizko hizkuntzak, eta milioi bat inguru lagun mintzatzen dira hizkuntza horietan.\nAski hizkuntza homogeneoak dira. Tonga-Samoa gunean dute jatorria, eta handik duela 2.500 urte barreiatu ziren. Hiru dira Polinesiako hizkuntza nagusiak: samoera (200.000 hiztun inguru), Zeelanda Berriko maoriera (100.000 inguru) eta tahitiera (100.000 inguru), Frantziako Polinesian \"lingua franca\" gisa erabilia."}
{"id": "9335", "revid": "90204", "url": "https://eu.wikipedia.org/wiki?curid=9335", "title": "Basakatu", "text": "Basakatua (\"Felis silvestris\") felido haragijale ugaztun txiki bat da, Europako bigarren felido basatia katamotzaren atzetik. Afrika, Asiako mendebaldea eta Europan bizi da. Animalia txikiak ehizatzen ditu, euren artean ugaztun eta txori txikiak. Basakatuak euren esparru naturalean sabana, baso ireki eta estepatan bizi ahal dira. Katurik gehienak marroiak dira marra beltzekin, 50 eta 80 cm artean neurtzen dute eta 3tik 6 kilogramorako pisua dute. Afrikar subespezieak txikiagoak izan ohi dira.\nArazo asko ditu bere kontserbaziorako. Habitat galera dago alde batetik. Gainera jazarpen gogorra jasan du gizakiaren aldetik oilategietan egindako erasoengatik, nahiz eta ikerketa batzuk etxeko katuek eta hibridoek eraso gehiago egiten dituztela argitu duten, basakatuek gizakiaren presentziarekiko mesfidantza handia baitute.\nAzkenik hainbat lekutan hibridazio arazo larriak ditu eta arrazaren purutasuna galtzen ari da, Euskal Herrian kasu. Etxeko katu asko basora jo eta basati bihurtu dira. Hau dela eta, arazo larria sortu da katu hibridoak sortzen direlako eta espezie basatia pixkanaka galtzen delako.\nEzaugarriak.\nTigre itxurako katu handia da basakatua, 540mm inguruko gorputz luzerakoa eta, 3,5 kg ingurukoa emeen kasuan eta 5 kg ingurukoa arrenean. Katu sendoa da nahiko hanka motzekoa eta buru sendokoa. Aipatzekoak dira bere bibote mardulak, aurpegi zapaldua eta haragi koloreko muturra. Ilajea arre-grisaxka du, eta lerro beltzak buru, enbor eta gorputz-adarretan. Isatsaren hasieran amaitzen den lerro nabaria du bizkarrezurraren zona zerbikaletik lunbarrera. Buztana 300mm inguruko luzerakoa da eta punta beltzean amaitzen da, tartean 3-5 eraztun beltz izan ditzake.\nBanaketa.\nEuropa osoan banatzen da baina hutsuneekin: Iberiar penintsula osoan zehar, Frantzia ipar-ekialdean Alemaniarekin mugan, Eskozian, Italian, Grezian, Ekialdeko herrialdeetan, Turkian eta Kaukasoko mendikate osoan zehar, Itsaso Beltzaren eta Kaspiar itsasoaren artean. Halere hainbat lekutako populazioak ez dira ezagunak oraindik. Bestalde Afrikako kontinente osoan zehar banatzen da (Sahara gehiena eta eta ekuatoreko oihan hezeak kenduta). Ekialde Hurbilean eta Arabian ere aurkitu daiteke, eta baita Iranetik India iparralderaino eta Txina mendebalderaino ere.\nEuskal Herri osoan zehar banatzen da nahiz eta hutsunetxo batzuk agertzen diren.\nHabitata.\nBasakatua ia edozein habitatetan aurkitu daiteke, baina baso inguruak ditu gustukoen. Hainbat ikerlarik baso misto hostogalkorrekin erlazionatu dute basakatua, eta hauen kontserbazioa lehentasunezkotzat jo dute basakatuaren kontserbaziorako, baina praktikan basakatua ia edozein habitatetan aurkitu daitekeela ikusi da: sastrakadi mediterraneotan, hezegunetan eta baita landa ingurune eta ingurune oso degradatuetan ere.\nElikadura.\nBatez ere karraskariek osatzen dute basakatuaren dieta. Beste harrapakin posibleak anfibio, narrasti, hegazti eta ornogabe txikiak dira. Hauen garrantzia ordea oso txikia da karraskariekin alderatuz, oso portzentajea txikiak betetzen dituztela ikusi da eginiko hainbat ikerketatan; hegaztiak dira garrantzi dezentea izatera iritsi diren bakarrak zenbait lekutan elikaduraren %20raino iritsi baitira. Karraskarien garrantzi ikaragarria ikusirik espeziearentzako funtsezko errekurtsotzat kontsidera daiteke.\nUgalketa eta ontogenia.\nBasakatuak urtarrila eta martxoa artean sartzen dira araldian, honek 2-8 egun irauten ditu baina udan berriro sar daitezke abuztu inguruan. Bi hilabete pasatxoko haurdunaldia eta gero 3-4 kumeko batez besteko kumaldiak izaten dituzte.\n3 hilabeteko adinarekin katuak jada bere amarekin ehizatzera irteten dira eta negua iristerako independizatzen dira. 10 hilabeterekin heldutasun sexuala lortzen dute, eta emeak lehenengo urtean erreproduzitzen dira. 15 urteko adinera iritsi daitezke gatibutzan behintzat.\nBizimodua.\nAraldiko garaian kenduta, espezie bakartia da basakatua. Arrak azalera handiagotan (50 km\u00b2-raino) mugitzen dira emeak (2-6km\u00b2 artean) baino. Normalean ar eta emeen lurrak gainezartzen dira.\nBatez ere iluntzeko eta gaueko jarduera du basakatuak baina ez da arraroa egunez mugitzea ere urteko edozein garaitan. Neguan eta eguraldi txarrarekin argi orduak aprobetxatu ohi ditu ehizarako, adibidez. Elurte gogorren kasuan basoan barrena sartu ohi da estaldura handiko lekuetara babes bila. Beren lurrak zelatatu eta zaintzen dituzte, batez ere leku garrantzitsuenak, eta marka usaintsu eta agerikoekin seinalizatzen dituzte: adibidez gorotzak uzten dituzte bideetan zehar begi-bistako lekuetan.\nBasakatuek harrapakinak jarraituz edo zelatan egon eta nahikoa gertu dagoenean erasotuz ehizatzen dute.\nEspezieen arteko elkarrekintzak.\nBasakatuaren etsai natural bakarrak felido handiagoak dira ipar-katamotza Europan eta iberiar katamotza Iberiar penintsulan. Hegazti harrapari handi batek ere ehiza dezake basakaturen bat noizean behin.\nBestalde hainbat bizkarroien eragina pairatzen du basakatuak, batez ere toxoplasmosia eragiten duen protozooarena eta hesteko hainbat helmintorena. Etxeko katuari eragiten dioten birus guztiekin ere infekta daiteke, eta baita beste zenbait agente patogenorekin ere.\nTaxonomia.\nNahiz eta lehen azpiespezie ugari ezarri, 2007an eginiko DNA frogen ondoren bost azpiespezie baino ez daudela erabaki da:\nGainera, hainbat adituren arabera etxe katua \"Felis silvestris catus\" azpiespezietzat hartu daiteke."}
{"id": "9336", "revid": "336", "url": "https://eu.wikipedia.org/wiki?curid=9336", "title": "Basa-katu", "text": ""}
{"id": "9337", "revid": "336", "url": "https://eu.wikipedia.org/wiki?curid=9337", "title": "Basa katu", "text": ""}
{"id": "9338", "revid": "1491", "url": "https://eu.wikipedia.org/wiki?curid=9338", "title": "Zaldi", "text": "Zaldia (arra) eta behorra (emea) ugaztun ungulatu bat da (\"Equus ferus caballus\"), gaur egun bizirik diren \"Equus\" generoko 10 espezieetako bat. Zaldia bezatu izanaren garrantzia handia izan da ekonomian, batez ere garraioan. Zaldia garraiatzaile eta zamabere gisa erabili izan da, eta haragi iturri garrantzitsua ere bai. Islandian, esaterako, Islandiar ponia bertako baldintzetan bizitzeko gai den azienda gutxietarikoa da, eta horregatik zaldi haragiaren inguruko ohitura handia dago hango sukaldaritzan.\nXX. mendea arte, zaldia armadetan erabili izan da, eta hainbat armadak gaur egun ere zalditeria unitateak dituzte.\nEuskal Herrian bada berezko zaldi arraza bat: pottoka.\nUgalketa.\nZaldia lau urteekin heldutasun sexualera heltzen da. Ernaldi-aldia 11 hilabete irauten ditu eta ernaldi bakoitzeko zamalko bakarra jaiotzen da. Etxe-abere zaldiak egokitze sexualen zailtasun handiagoak dituzte eta horregatik batzuetan beharrezkoa da gizon baten laguntza zaldiaren zakila emearen baginaraino gidatuz emea ernaltzeko momentuan.\nElikadura.\nAnimali hau belarjalea da batik bat, belarra, sastraka, sagarrak, azenarioak... jaten ditu. Jakina, elikadura asko aldatzen da zaldia bizi den inguruneren arabera zein mendiko abere edo ukuilukoa den. Esate baterako ukuiluko abereek pentsu bereziak jaten dituzte, bereziki hipikan erabilitakoak.\nBezatzea.\nZaldiaren bezatzearen inguruko lehenengo aztarnak Asia zentraletik etorri dira, eta K. a. 4000. urtetik datoz.\nHala ere urteetan zehar zaldi basatiak (\"Equus ferus\") edo tarpanak egon izan dira zaldi bezatuekin batera bizitzen, beste etxe abere batzuekin hain maiz gertatzen ez den zerbait delarik.\nHainbat \"Equus ferus\" azpiespezie desagertu izan dira historian zehar, baina gaur egun Przewalski zaldia (\"Equus ferus przewalskii\") oraindik ere bizi da Asiako erdialdean. Mongolian \"taki\" eta Kirgizistanen \"kirtag\" deitzen zaio zaldi honi eta erlatiboki ugaria da.\nErlazionatutako ekinidoak.\nZaldiek hainbat gertuko ahaide dituzte, genero berekoak baina ez direnak espezie bereko kideak.\nZaldiaren eboluzioa.\nEkido guztiak \"Equidae\" familiakoak dira, orain dela 50 milioi urte sorturikoak. Bai zaldiak bai eta beste ekido guztiak \"Perissodactyla\" ordenakoak dira, hau da, hatz bakoitidun ungulatuak. Ordena hau Miozenoko ugaztun lehortarren artean talde dominantea izan zen, baina orain dela 20 milioi urte, belarraren sorrera zela eta \"Artiodaktilo\" ordenakoek eboluzio hobea izan zuten. Gaur egun aurretik aipatutako ahaideez gain, errinozeroak eta tapirrak ere badira zaldien lehengusuak.\n\"Eohippus\"a (izen zientifikoa Hyracotherium) da ezagutzen den lehen zaldia. Milioika urtetan zehar eboluzioaz dibertsifikatu eta hainbat espezie aldi berean bizi izan ziren elkarrekin. Hala ere gaur egun 10 espezie baino ez daude generoan eta beraz gainbeheran dago. Ezagutzen diren hainbat zaldiren arbasoen izenak hauexek dira: Propalaeotherium, Mesohippus, Miohippus, Orohippus, Pliohippus, Anchitherium, Merychippus, Parahippus, Hipparion eta Hippidion. Gehienen tendentzia geroz eta handiagoak izatera da eta 5 hatzetik bakar batetara pasatzea. Hala ere egon dira salbuespenak ildo horretan eta azeri baten tamainako zaldiak izan dira Pleistozenorarte (~1,8 milioi urte).\nEuskal Herritik desagertutako zaldi arraza basatiak.\nEuskal Herritik desagertutako bertako zaldi eta asto arraza basatiak honakoak dira:\nEgungo bertako zaldi arrazetan, pottokak, montxinoak, eragina izan zuela (tarpana baino txikiagoa) uste da.\nZaldiaren historia Euskal Herrian.\nBertako arraza askoren kasuen legez, adituak ez dira ados jartzen bertako euskal zaldi arrazen jatorriari buruzko zenbait puntuetan.\nDena den, argi dago bertako zaldi arrazek hainbat arbaso komunak dauzkatela. Hau dela eta, neurri handi batean, lautzako zaldiaren zein zaldi montxinoaren jatorria pottokaren jatorriarekin zer ikusirik handia daukala. Beraien jatorria, seguruenik, azken izotzaldia eta gero bertan geratutako zaldiak dira. Nafar behoka eta Auritzeko zaldiek antzineko pottoken eta kanpako zaldi arrazen eragina dute, txikiagoa nafar behokaren kasuan.\nEuskal mitologian.\nZaldia euskal mitologiako irelu edo jeinua ere bazen.\nMorroia luze egon zen leize barnera begira bere lagunaren bila, baina ez zuen ezer topatu.\nBaserriko bidean galdetzen zuen bere buruari:\" \"ze behor klase zen hori\"\" , orduna ikusi omen zuen Etsoinberriko benetako behorra sakon batean lasai lasai larretzen. Handik denboraldi batera, Etsonberrikoek arropa garbitzera joan ziren Itturrarango iturrira, eta bertan topatu zituzten bahitutako neskamearen belarritakoak eta eraztuna."}
{"id": "9339", "revid": "336", "url": "https://eu.wikipedia.org/wiki?curid=9339", "title": "Mari", "text": "Mari euskal mitologiako jainkosa nagusia da, gehienetan Anderea edo Dama deitzen zaiona. Hainbat euskal menditan bizi da (Txindoki, Murumendi, Gorbeia...), eta bizitokirik garrantzitsuena Anbotoko leize bat du, \"Mariren Koba\" izenaz ezaguna, baina leku bakoitzean bere kobazulo eta bizitokiak izan ditzake.\nMari, Ama Lurraren irudikapena antropologo batzuen esanetan, izaera honetan (Maia, Amalur) Eguzkia eta Ilazkiren amatzat jotzen dute elezaharrek. Mari bezala izadiaren eta bertako elementu guztien erreginatzat hartzen du herri sinesmenak. Gehienetan emakume gorputza eta aurpegiarekin irudikatu izan ohi da, dotore jantzita (gehienetan gorriz), baina zuhaitz edo suzko emakume gisara ere agertzen da. Sugaar/Maju da bere senarra, sorginak dira bere gurtzailetzat jo izan dira eta bi seme ditu: Mikelats eta Atarrabi, gaizkia eta ongiaren irudikapenak, aitzinako dualismo antzeko sinesmen baten aztarna.\nMari buruz egin beharreko oharra.\nMari bere baitan bereganatzen ditu Europan beste Jainkosa eta Irelu femeninoen artean bananduak azaltzen diren eginkizun eta ahalmenak. Honen zergatia izenean datza. Berez, izena baino beregana zuzentzeko modu egokia litzake. Gaur egungo \"Mari\" Anbotoko Damarekin parekatzen da gehienbat, Sorgin gorena izango balitz bezala, eta gutxiengo batek Amalurren izentzat dute. Hemen bi hauetaz hitz egiten bada ere Wikipediako sarrera honetan bere sorgin ikuspegia aztertzen da gehienbat. Mari natura eta lurraren pertsonifikazio bezala ikusteko Amalurren sarrerara abiatu.\nMari izenaren jatorriak.\nBernardo Estornes \"Origenes de los Vascos\" lanean Mariri eskainitako atal bat dauka. Bertan Mariren sinesmenen jatorria prehistorian kokatu ditzakegula dio. Hau esanda ere \"Mari\" izenaren jatorria ez dago bat ere argi. Galdera hau erantzuteko hainbat teoria dira aurkezten direnak:\nIzenak eta bizitokiak.\nMarik izen asko dauzka, jasotako herri eta kokagunearen arabera. \nItaliako mendietan bada abesti ezagun bat Signore delle cime delakoari hildako mendizale bat zaintzeko eskatzen diona. Nonbait \"Signora delle cime\" da gure Mari, gure \"Tontorretako Dama\".\nMari jainkosarekiko errespetu aztarna.\nMariri \"dama\" (Anderea) deitzeak aitzineko jendeek zioten errespetuaren ezaugarri adierazgarri bat da, beldurra baino errespetua ziotela agerian uzten baitu. Hemen jasoak dauden deitura batzuk:\nMariren ezaugarriak.\nMari da, dudarik gabe, euskal mitologiaren izaki nagusia. Gaur egun, XX. mendearen hasieran Jose Miguel Barandiaranek eta bere laguntzaileek bildu zituzten lekukotasunen bidez baizik ez dugu ezagutzen. Mariren mitoa agertuz geroztik, euskal gizarteak zibilizazio anitzekin oztopatu da (Iberiarrak, Zeltak, Erromatarrak\u2026). Topaketa horien lekukoa izan baita, ez da harritzekoa Mariren pertsonaiak hamaika aurpegi izatea.\nMarik itxura eta botere anitz ditu: \u00abIzadia\u00bb da, bai eta ere \u00abJainkosa\u00bb; sakrifikatuak diren animalien esteak eta dirua eskaintzen zaizkio. Ahal zuen neurrian kristautasunak, sinkretismoaren bidez, bereganatu egin zituen Mariren inguruko gurtzak Ama Birjinarekin ordezkatuz eta bereganatzea lortu ez zituen sinesmenekin eliza katolikoak baztertzeko ahaleginak egin zituen, behiala osorik menperatzen zuen mundutik kenduz \u00abbestelako\u00bb testuinguru batean kokatzeko. Pixkanaka Mariren izaera gero eta lainotsuago bihurtzen joan da denborarekin.\nZenbait kasutan euskaraz ohikoagoa izan da, XXI. mendean ere, \"Andra Mari\" erabiltzea \"Ama Birjina\" baino. Adibidez, euskaraz \"Bego\u00f1ako Andra Mari\" izena askoz maizago erabiltzen da \"Bego\u00f1ako Birjina\" baino. Erdaraz baina \"la Virgen de Bego\u00f1a\" erabiltzen da gehienetan eta ez dago \"Bego\u00f1ako Andra Mari\" izenaren itzulpen zuzeneko baliokiderik. Nonbait hor egon daiteke kristautasunaren aurreko lekuko bat, herri gogoan zegoen sentimenduaren lekukoa. Kristautasunaren garaian ere, sinismenetan eta gurtzan mito femeninoa herri xehean zabaltzeko, errazagoa izango baitzen \"(Andra) Mari\" kontzeptuaren bidez aurkeztea eta ez, berez azaltzeko nahiko konplikatua den \"ama birjina\" kontzeptuaren bidez (amatasuna eta birjintasuna aldi berean agertzea ez da oso erraza ulertzeko).\nAskotan, \"Dama\" Bizkaiko historiako pertsonaia errealekin lotu izan ohi da, mitologia eta historiaren arteko nahasketa bat sortuz. Adibidez, Diego Lopez de Haro Bizkaiko lehen jaunarekin ezkonduta omen zegoen. Ezkontzean, Marik etxean inoiz ez zuela aitaren egingo zin egin erazi zion, baina ez zuen bete eta Mari bere alabarekin hegan atera zen. Kondaira hau Bizkaiko jaunek Mariri egin zioten \"traizioan\" oinarriturik egon daiteke, lurraldea Gaztelari entregatu eta herria kristautuaraztean.\nArrasate aldean, oskorri zenean, bertako gazteek kantu egiten zioten: \"Anbotoko se\u00f1orie orrazketan..!\"\nMari eta Mariak.\nMari bereganatuak dauzka aitzinean beste izaki femeninoen gurtza.\n\"Mari Petralin, Mari Gorringo, Mari Zaldiko, Mari Mototx, Mari Urrika, Mari Erraunskin...\"\nMari behin eta berriz azaltzen den izena baino izenorde bat dela dirudi.\nIzen oparotasun hau fenomeno ezaguna da kristautasunean ere. Ama Birjinak lekuz leku ugaritu egiten dira eta ahizpak edo elkar senideak direla aitzakiarekin herri sentimenak hau onesten du. Euskal Herriko Ama Birjinak zazpi ahizpak direla dio eletzarrak baina Mariren ugaritasunari erantzuteko leku batetik bestera zerutik hegan mugitzen dala diote.\nAitzineko gurtzak kristautzen.\nElezaharretan ageri dira Mari kristaututako kondairak ere.\nAzkuek jasotako batean Loidi izeneko etxe bateko zortzi urteko neskatila batek egunero dotore orraztua bueltatzen zen etxera. Behin bere amak nork orrazten zuen galdetuta emakume eder batek orrazten ziola erantzun zion. Zerbait esan zion galdetu zuen amak eta neskatilak babestoki bat egiteko bost taula mehe eta zazpi sareta eramateko eskatu zizkiola erantzun zion. Etxekoek ez zioten jaramonik egin neskatilari eta zortzi egun jarraian emakume ederra neskatilarengana hurbildu zitzaion azkeneko egunean zera esan zion arte:\n\"-Loidin ez dira faltako, dan bitartean, zoritxarrak eta ezbeharrak.\"\nSantuane eta Arransoro mendietan Ama Birjinaren oinatzak. Aralarren ikusgai direnetan aitzinean txanponak uzten zituzten eta nahikoak zeudenean artzain batek jaso eta meza bat ospatzeko ordainean eramaten zituen. Neskatilek belaunikatu eta oinatz hauek musukatu ondoren gurutzearen seinalea egiteko ohitura zeukaten mezara joan aurretik.\nAndramari.\nBerezko Mari, herri sinesmenek gaur egun Anbotoko Damarekin erlazionatzen dutena, ikerleen esanetan hasieran lurraren botereetan gurtzen zen Jainkosa litzake, Amalur. Maia, Mariren beste izenetariko bat, Amalur izan zezakeen, Maia eta mahaia hitzen artean dagoen parekotasuna ikusita, biak gauzen euskarri direnez litekeena da.\n\"Mari\" natura eta lurraren pertsonifikazio bezala gainontzeko eta ondorengo Marien ama litzake \"Eguzki\" eta \"Ilazki\" adibidez.\nMaialen, Maia eta Amaia izenek Jainkosa berdinaren hiru aurpegiak aurkeztuko lituzke. Udaberria, uda eta udazkenaren irudikapena. Grekoen Demeter jainkotuaren emakume gisa agertzen da. Hau bezala naturaren aroak aurkezten ditu neguan kale egiten duelarik.\nMari gizakumea.\nBestetan Marik bere laguntzaile edo neskame gisa beste Mari bat dauka bere babesean. Bata Jainkosa dela badirudi ere bestea gizakumea da. Bien izena berdina izatea nahasketa areagotzen du. Kondairen arabera amaren hitzari uko egiten dion alabak zigorra jasaten du. Ileak orrazten eguna pasatzen zuen neska, behia (zaldia besteetan) jasotzera joan nahi ez zuenari etab... Aginduak betetzen ez dituenari indar ezkorrak (Gaueko, jentilak, sorginak...) bahitu eta Mariren menpe uzten dute. Honela Mari gizakumea gizakien eta Jainkoen arteko loturan bilakatzen da. Hau izango litzake mendiz mendi hegan doan Dama.\nBera da sorsaina, sorkuntzaren zaindaria, Sugaarren emaztea (bigarrena). Hau litzake Atarrabi eta Mikelatsen ama. Bizitzaren hariak ahariaren adarretan amarratzen dituen emakume gurgarria da. Honela emeen eginkizunetan hari direnak, oro har, Mari dira.\nZegaman bere kobazuloko sukaldean ikusi dute sutondoan bere ilea orrazten.\nO\u00f1atin josten edo bere kobazuloaren sarreran ilea orrazten eserita ikusi dute.\nGoiatzen Murumendiko kobazuloaren sarreran bere denbora ariak askatzen igarotzen duela ikusi dute zeruan eguzkia eta ekaiz hodeiak elkar ikusten diren egunetan.\nZuhatzu Ganboan urrezko ari korapiloak egiten ikusi dute Anbotoko leizean.\nAketegin asteazkenetan bere arropak garbitzen ditu eta ostiraletan ogia egosten du, kobazulotik gertu ikus daitekeen hodeitxoa hori onesten du.\nIspasterko bizilagunek Otoio mendian hodei bat ikusten dutenean Mari bere labea piztu duela diote.\nAnderearen formak.\nAntzinako erlijioetan jainko eta goi-andere bakoitza abere edota zuhaitz zehatz batetik edo gutxi batzuekin erlazionaturik agertu ohi da eta harekin identifikatzen da maiz. Anderea, emakume eder eta dotore jantzita agertzen bada ere, hainbat kondairetan abere edo zuhaitz baten itxuran ikusten dute ere gizakiek. Honakoak dira Marik hartu izan dituen zenbait itxura: saia, behia, txahala, belea, akerra, behorra.\nZerua igarotzen duenean beste forma batzuk ere hartzen omen ditu: su hegalaria, haize bolada, odei zuria, ortzadarra eta suzko igitaia. Aker baten gainean eserita edo orga bat airean gidatuz ere ager daiteke.\nIrudikapen hauek ere bereganatutako beste Jainkosen oinarriak aurkezteko baliagarriak izan daitezke, zaila bada ere ez da ezinezkotzat jo behar. Barandiaranen lanei esker hiru behintzat parekatu ditzakegu.\nAzkoitiako Amuteko Damia, Ilargiaz burua inguraturik agertzen dan emakume handia, Ilazki litzake.\nAmezketan Mari lau zaldi tiraka daramaten gurdi batean ikusten zuten zerutik hegan, Eguzki litzake.\nDurangaldean Mari saia gorriz jantzita eskuan urrezko jauregi bat daramala, Amalur litzake.\nIrudikapen hauek erromatarren jainkosekin parekatu ditzakegu baina gainontzeko eraldaketak naturistagoak dirudite, aitzinagokoak eta antzaz animismoarekin erlazioa dutela esan genezake.\nMariren inguruko elezaharrak.\nMariren geletara hurbiltzen.\nBarandiaranek jaso zuenez iraganean jendeak aholku bila hurbiltzen zen Mari bizi zan osin eta leize batzuetara. Elezahar batzuk badaude Mariren igarle lan hauek jasotzen dituenak, baina jasoak daude ere batzuetan errituak egiten zirela bere bizitokien sarreretan (eliz gizonak mediante) eta bestetan jaki eskaintzak (abere estekak) ere egiten zirela.\nHodei ekaitzak eta lanbroa bizitokitik ateratzen direnean ere bera bertan dagoela ohartarazten du.\nBeleak eta saiak Mariren bizitokien inguruan daudenean bera dagoela igartzen dute.\nBarandiaranen esanetan ere txanponak eskaintzen zioten baina ziurrenik erregu baten truke egindako ordainak lirateke.\nGuzti hau honela idatzita Mariren bizileku guztietan gertakizun berberak gertatzen zirela onesten du baina ez da horrela. Berez elezaharrek gehienetan banakako gertakizunez hitz-egiten dute. Hodei ekaitzena bai hedatutako sinesmena zela, hala jasoak ageri dira Euskal Herriko leku desberdinetan. Baina jaki eskaintzak bakarrik behin irakurri dezakegu eta ez On Joxemielek lehenengo eskutik jasoa, ez, \"Don Pedro Barcellos\" Bizkaiko jaunen kondairan agertzen da behi esteak eskaintzen zituztela (antzaz kondairako egiazko zati bakarra). Berdina esan daiteke bele eta saiei buruzko elezaharrei buruz.\nZabalduagoak zeuden beste ohitura batzuk Mariren izanaren sinesmenaz adierazgarriagoak dira. Diotenez bere bizitokira ahariak eramaten zituzten opari gisa, Mariren abere gogokoena herri sinesmenaren arabera. Ataun eta Nafarroako herri batzuetan kobazuloan harriak botatzeko ohitura zegoen hitz hauek esaten zirela,\"\"au iretzat eta ni Jainkoarentzat\", Gauekoren esaldiaren erantzukizuna dirudi. Aralarreko artzainek berdina egiten zuten otoitz bat zelakoan baina Ohioneta eta Zi\u00f1eko-gurutze-ko trikuharrietan. Sakratutzat zituzten lekuetan harriak botatzeko ohitura Euskal Herriko leku askotan jasoak daude.\nMariren bizilekuen haurrean egindako kristau errituak (mezak) egiten zirela jasoa dago bai Mugiro, Itsasondo eta Errezilen. Eginkizun hauetan eguraldia apaltzeko sinesmenen kutsua susmatzen da.\nXIV. mendean, jasoa dagoenez, Bizkaiko Jaunek Busturiako harri batean behi esteak uzten zituzten:\nMariren aurrean kontutan hartzeko betebeharrak.\nBerarekin hitz egiteko bere kobazulo batetara gerturatzen direnentzat ohar batzuk jasoak daude:\nLegearen babeslea.\nMarik gizakien \"ezagaz\" eta \"baiabaz\" betetzen ditu bere despentsak, \"Ezai emanak ezak eaman\"\" esaera zaharra onesten. Lapurretak, harrotasuna, harrokeria, errespetu falta, hitz-emana ez betetzea eta gezurra gaitzesten ditu. \nGezurrak zigortzen dituela aitzinako aita-semeen arteko gezurrik ez litekeela egon zioen ideia onesten du. Izaera honetan Sorsain gorena da, osotasunaren eta sorkundearen babeslea.\nMariren legea berez gizabidea da, gizaki egiten gaituen betebeharrezko jokabideen agindua.\nEta hau, berez, oso aipagarria da. Gizakien eskuetan daude, urtean zehar bezperetan egindako erritoetan, gertakizunak gauzatzeko ahalmena. Jainkotiarren eginkizunak bizilagunen artean gauzatzen dira. Bai auzoan edo etxean gizakiak bere eginkizunekin unibertsoaren zuzentasuna suertatzen dute. Naturaz gaindiko gertakizunak zuzentzeko ordea berezkoak ez diren boteredunen laguntzaz baliatu behar da.\nGizabidea betetzen ez dutenok Mariren oinordekoen zigorra jasango dute. Gaueko biztanleek eragiten dituzte bete beharreko ezbeharrak.\nMari eta euskal matriarkatua.\nMatriarkatuari buruz hitz egiterakoan idazle gehienetan Mariren mitoa azaltzen da. Esan beharra dago idazle bakoitzak mito horri edo Mariren izateari esanahi ezberdina edo erabilpen ezberdina ematen diola.\nJarraian Mariren mitoa Joxemiel Barandiaranek, Julio Caro Barojak, Paco Letamendiak, Andr\u00e9s Ortiz-Os\u00e9sek nola interpretatu duten azaltzen da.\nBarandiaranek izadiaren antolaketa hierarkiako bat egiten du, non Mari azaltzen den hierarkia horren buru. Horrekin batera, lurraren jainkotzat jotzen du, erlijio matriarkalaren aitzindari eta euskaldunen kristautasun aurretiko erlijioaren oinarri. Bestalde, Mari beste emakumezko ireluetatik bereizten du; lamina eta sorginetatik, alegia. Barandiaranek Mari deitzen zion izenez, aldiz Julio Caro Barojak Maia edo Mayi izena erabili zuen.\nJulio Caro Barojari dagokionez, Mariren mitoak salatuko liguke emakumeek zuten autoritatea gizartean eta familian. Mari leizeetako eta mendietako emakume misteriotsutzat hartzen zuen. Honek Mariri dama deitzen zion eta orduko sorginen zuzendari eta bideratzailetzat zuen.\nPaco Letamendiak, Mari dama handitzat jotzen du, hau da, gizartearen pertsonifikaziotzat eta euskaldunon erlijio primitibotzat. Barandiaranekin askotan bat dator. Aipatzen du baita ere nola gaur egun Mari emakume gisa ezagutzen eta baloratzen dugula baina orain dela urte batzuk forma zoomorfikoak omen zituela. Hau da, laminekin eta nahasten zuten. Marik, azken finean, moraltasunaren sinbolotzat funtzionatzen zuen.\nAndr\u00e9s Ortiz-Os\u00e9si dagokionez bere lana den \"La Diosa Madre, diosa Mari\"-ren erreferentzia izanez aurkeztu du. Beronek euskal mitologia modu sistematiko eta bakarrean azaldu du. Gehienbat bere lana Joxemiel Barandiaranek jasotako mitologian oinarritzen da. Ortiz Osesentzat jainkosa honek dituen ezaugarrietako bat laguntza da; berak argudiatzen du aitzinako sinestun horiek gizonezko jainkoek emango ez luketen laguntza jasoko zutela Marirengandik. Ort\u00edz-Os\u00e9siren ustez, euskal mitologiaren interpretazioan hitz batzuk esanahi berezia dute. Adib: adur (indarra, zoria, sorginkeria) eta indar (energia...) Bi hauek potentziaz eta ahalmenaz (boterea) erlazionatzen ditu eta beretzat potentzia zuzenki erlazionaturik dago matriarkatu eta emakumearekin eta ahalmena patriarkatu eta gizonezkoekin. Beronek Mariren mitologian 9 zati edo denbora tarte bereizten ditu. Azkenik esan beronentzat Mari \"Ama Lur\" izan arren, azken hau \"Ama Jainko\" lehenaren gainetik jartzen dela, sinboloak errealitatearen gain edo kultura naturaren gain jartzen den bezalaxe.\nMari XXI. mendeko bi ikuspegitan.\nGoi-andere zerutiarra.\nAnuntxi Arana antropologoaren ustez, Mari, zeruetako dibinitate bat izango litzateke (Zeus edo Jupiterren gisara), eta ez dibinitate lurtarra. Zeruetako fenomeno naturalak gobernatzen ditu: euria eta txingorra. Kobazulo batean bada ere, mendi garaietan egoten da bere harpea. Ez du dibinitate lurtarren lanik egiten edo ezaugarririk betetzen: lurra landarez josi, lurra lantzen lagundu (laminek ez bezala), hil eta berriz bizitzara bueltatu, altxorrak eskaini gizon-emakumeei, etab. \"Ama lurra\"-ren kontzeptua interpretazio garaikidea izan daiteke.\nBerezkoa duen beste betebeharra justizia egitearena da, hainbat gizonezko jainko zerutiarrek bezala.\nBestetik, elezahar gehienetan \"Andere\" edo \"Dama\" deitzen zaio, Mari ez da ohikoena.\nGoi-andere lurtarra.\nJuan Inazio Artsuaga antropologoaren esanetan, Mari, lurreko dibinitate bat izango litzateke, Euskal Mitologian agertzen diren gainontzeko pertsonaiak bezala, Ikuspegi aurreindoeuropear baten seinale. Eguraldiaren gertakariak zuzentzen baditu ere beti haitzuloetatik irteten dira, bere egoitzen barnetik. Ortzia hutsik dagoen esparrua da, jainkotiar diren pertsonaien ibilbide besterik ez. Ez du dibinitate indoeuroparren ezaugarririk betetzen eta horrek Mariren kontzeptua interpretazio garaikidea izan daiteke.\nBerezkoa duen beste betebeharra zuzentasuna mantentzea da, hainbat jainkosa lurtar bezala.\nBesterik elezahar gehienak XIX. eta XX. mendean jasoak dira eta aitzinagokoak ere, Matri bezalakoa, ez dira ohikoena."}
{"id": "9340", "revid": "9349028", "url": "https://eu.wikipedia.org/wiki?curid=9340", "title": "Sugaar", "text": "Sugaar (baita ere Maju, Sugoi, Sugar edo Suar) euskal mitologiako izakia da, \"Mari\" jainkosaren senarra eta 2 seme ditu honekin; \"Mikelats\" eta \"Atarabi\", gaizkiaren eta ongiaren irudikapenak. Suge itxura du eta, suzko igitaia bailitzan, zerua zeharkatzen du. Ekaitz eta trumoiekin lotura estua du.\nSugaar izenaren esanahia \"suge\" + \"ar\" (\"herensuge\"a) edo \"su\" + \"gar\" izan daiteke. Litekeena da bien arteko bateratzea izatea.\nElezaharrak.\nOstiralero lur barnetik irten, Marirekin elkartu eta ekaitzak sortzen omen dituzte. Gurasoei kasu egiten ez dietenak zigortzen ditu.\nLope Gartziia Salazarrek idatzitako \"Cr\u00f3nica de siete casas de Vizcaya y Castilla\" (1454) jaso zuen nola eskotiar printzesa batek Mundakan zegoela Etxeko nagusia \"Culebro\" deritzon deabrua haurdun utzi zuela semetzat Jaun Zuria, bizkaiko lehen jauna, argituz. Ikerle askoren usteetan, Barandiaran horien artean, \"Culebro\" delakoa Sugaarren gaztelerazko itzulpena izango litzake.\nIzena da izana.\nIkerleek jasotako idatzietan gehiegi ez azaldu arren Mariren senarra izateak bere garrantzia aldarrikatzen du.\nBere izenek ere bere garrantziaren aipamena egiten dute, Sugoi-ren \"goi\" gehigarria \"goikoa\"-ren urratsa agertzen du, hau da, zehazki beste Goiko Jaunarena, katolikoen Jaungoikoarena. Baina beste ikerlari batzuen iritzian \"goi\" hori soilik kokagune adierazgarri bat litzake, zeruan zehar mugitzen den ezaugarriaren seinalea. Suarekin ere badu parekotasuna zeruan suzko igitai itxuran hegan agertzen dela diotenean. Baino Jainkotiar bat izendatzeko orduan ikusten dan baino pentsamendu sakonago bat egon beharko lukeela pentsatu dezakegu.\n\"Sugaar\" izenak ere bere izaeraren aztarnak ematen dizkigu, Suge eta arra hitzen gehiketa izan liteke Barandiaranen ustetan. Erantzuna egokia letorke \"Culebro\" bezala azaltzen dan Salazarrek gaztelaniatutako \"deabruaren\" izenaren jatorriari erantzuna emateko. Betelu aldean \"Suarra\" deitzen zutela jakiteak susmo hori onesten du.\nAzkoitian \"Maju\" deitzen zioten eta \"Mari-ren\" senartzat zuten. \"E\"maten zaizkion izenen artean, argi gehiena eman dezakeena dirudi. Mariren beste ezaguna dugun beste izena batekin zuzenki erlazionatu daiteke, \"Maia\"-rekin hain zuzen. Honek ere nola esan behar den izena erakusten digu, Maju idazten bada ere Mayu irakurri beharko genuke (Jon idatzita Yon irakurtzen dan bezalaxe), edo eta Maju gaztelaniazko atzizkiarekin (majo gasteleraz, jatorra euskaraz) lotu eta jatorragoa izan zedin hala deitzen ziotela ere gerta zitekeen.\nJainko bat emaztearen gonazpikoan.\nDena den, argi dagoen gauza bakarra senarra dela eta ekaitzekiko duen papera da.\nHori eta eguraldi aldaketetan duen papera. Barandiaranen hitzetan:\nZerua zeharkatzen zuen bai, baina bere emaztetzat duen Mari-rekin egoteko. Azkoitian diotenez ostiralero doa bisitatzea, Zarautzen, aldiz, orraztea doala diote. Azkoitikoei jarraituz, Maju Marirekin \"elkartzean\" ekaitz beldurgarria sortzen da. Barandiaranek leunki jasotzen badu ere Maju eta Mariren arteko \"elkartze\" hori larrua jotzea da.\nBetelukoek Balerdi mendian bizi zela uste zuten eta Elortalde mendira zeruan hegan zihoala zioten..\nEta kasualitatea dirudi harren hala da, Burunda aldean Luzifer deitzen zuten. Ez katolkoen Luzifer noski, lehen kristauena agian bai (\"argi eramaile\" izan zen Kristoren hasierako izenordetariko bat). Negua Urbasan igarotzen zuen kobazulo batetan eta udaberrian Aralarrera zihoan han daukan udako gela batera. Ortzia zeharkatzen ikusten zuten, sutan eta gehienetan gauez, urteko egun beroenetan. Badaude su horren barruan zaldun bat zaldi eta guzti sumatzen dutenak, aldiz, beste batzuek katu bat ikusten dute.\nEdozein izen duela ere bere \"botereak\" Mari-ren menpe daude, eguraldiaren bataz-besteak bere eskuz gertatzen bahit dira.\nAita hegalari lurtarra.\nIdatzietan jasota dago ere Sugaarrek bi seme dituela Marirekin. Bata ona eta bestea gaiztoa, Atarrabi eta Mikelats. Baina ez du esaten bi alaba dituenik. Hori ere nabarmena da, Mariren aniztasunaren aztarna bat. Ikerle gehiengoen iritzian Mari Amalurren irudikapena da eta bere alaba. Eguzki eta Ilazki direla ere badakigu, baina ez da inon azaltzen aita nor dan edo baten beharra izan zuenik alabak izateko.\nIkerleak ere bananduak agertzen dira Sugaarren kondizioa finkatzeko. Batzuen esanetan zerutiarra izango zen, bere hegaldiak eta bere izenetariko batean \"goi\" hitzak hala izan daitekeela nabarmentzen dutelako. Aldiz, bere kokaguneak eta Marirekiko erlazioa lurtarra dela azpimarratzen dute beste ikerle batzuk.\n\"Sugoi\" suge edo gizaki itxuraz eraldatzeko ahamena duela jasoa du Barandiaranek. Ahalmen hau pertsonaia denborarekin bitan banandu zelakoaren susmoa eta Herensugea bere itxura ktonikoa dela onesten ditu.\nMajuren aztarna egutegian.\nUrtearen hilabeteen barne Maiatza da Jainko honekiko dagoen gurtzaren seinalea aurkezten duen hilabetea. Berez, bertako ospakizunak Maia, bere emazteari, zuzenduak badaude ere bera ere leku bat okupatzen du jaien barruan, Maioa-ren inguruan ospakizunak egiten bahit dira.\nUdaberriko ospakizunek aitzinetik datoz, feniziarren \"mayumea\" jaia honen lekuko da. Zeltiarren \"Beltane\" ospakizuna artzainen udararen hasiera agurtzen zuen eta mendietara bueltatzeko unea ezartzen zuen. Ospakizun hauetan suak piztea garrantzizko ekintza bat zen eta leku egokituetan pizten zituzten naturaren irelu eta jainkoak gurtzeko.\nErromatarrek bereganatu egin zituzten ospakizun hauek eta maiatzeko lehenengo eguna loreei eskaini zioten.. Erromatarrek berenganatutako lurralde bakoitzean bertan gurtutako irelu eta jainkosen sinesmenak sinkretizatu egiten zituzten. Hispania \"Bona Dea\" jainkosa gurtzen zuten, \"Maya\", \"Maia\" edo eta \"Fauna\", emankortasunaren jainkosa erromatarrek udaberriarekin erlazionatzen zutena.\nKristautasunak beste askoren artean ospakizun hauek bereganatu zituen Maiatzako jaien barruan \"Gurutze santuaren asmakizunaren eguna\"-ren jaia ospetsuenetako bat izanik. Aitzinean gurtzen ziren zuhaitz totemikoak gurutze kristaurengatik ordezkatuz. Beste leku batzuetan Ama Birjinaren gurtzearen hedakuntza ospatzen dela diote.\nAraban, Haranako bailarako San Vicente herrialdean Maioa Maiatzak 3 altxatzen dute eta Irailak 14 arte ez da kentzen. Bizkaian Durangaldean Maioak herri jaien arabera altxatzen dituzte, Maiatza den edo ez kontuan izan gabe. Abadi\u00f1on ospakizunen hasieran altxa eta bukaeran kentzen dute. Gipuzkoako herri askotan Maiatzan altxatzen badira ere Donibane jaian Maioarekiko dantzak ospatzen dira.\nAltxatako zuhaitza Maioa Maiaren senarraren irudia bada eta Maia Mariren beste izena bat ezkutatzen badu, Maio Maju izan daiteke arazorik gabe."}
{"id": "9341", "revid": "1491", "url": "https://eu.wikipedia.org/wiki?curid=9341", "title": "Basajaun", "text": "Basajaun basoan bizi den euskal mitologiako izakia da, Kondaira batzuetan, Basandere du emaztetzat.\nBasajaunak gizakiak baino lehenagotik ezagutzen zuen nekazaritza eta Martin Txikik gizakientzat hainbat jakintza ohostu omen zizkion: zerra gaztainondoaren hostoa bezalakoa dela; boluaren ardatza haltzaren zuraz egin behar dela; burdina soldatzeko lohia erabil daitekeela... Artzainari artaldea zaindu ere egiten dio.\nIzaki hau Aragoiko mitologian ere agertzen da, Tena, Anso eta Broto haranetan, euskal toponimia gordetzen duten lekuak. Bertan \"Basajarau, Bonjarau\" edo \"Bosnerau\" izena ematen diote. Aragoin basajarauaren oinak hartzaren atzaparraren tankera du, eta ez apatx batena.\nMitologia alderatua.\nGizon Basatia izendatzeko termino asko erabili dira, eta herri bakoitzean bere mitoak eratu dira. Honela, euskaraz basajaun hitza dugu, inguruko beste herrietan ere ikusten dena. Izaki hau Aragoiko mitologian ere agertzen da, Tena, Anso eta Broto haranetan, euskal toponimia gordetzen duten lekuak. Bertan \"Basajarau\", \"Bonjarau\" edo \"Bosnerau\" izena ematen diote. Aragoin basajarauaren oinak hartzaren atzaparraren tankera du, eta ez apatx batena.\nHainbat hizkuntza eta tradiziotan Orko erromatar heriotzaren jainkoarekin loturak agertzen dira. Tirolean, adibidez, Gizon Basatiari \"Orke\", \"Lorke\" edo \"Noerglein\" deitu zaio, eta Italian \"orco\" edo \"huorco\". Frantsesezko \"ogre\" hitzak deribazio berdina du, baita literaturan agertu ohi diren orkoak. Orcus lotuta dago Maiarekin, IX. edo X. menderaino egin zen dantza batean, Espainiako penitentzial batean jasotzen denez.\nIngeles ertainean erabiltzen zen hitza \"woodwose\" edo \"wodewose\" zen (batzuetan \"woodehouse\" edo \"wudwas\" ere). \"Sir Gawain and the Green Knight\" lanean (c. 1390) agertzen da \"Wodwos\" izeneko pertsonaia. Hitza lehen aldiz 1340ko hamarkadako artelan batean agertzen da \"gizon basatia\" bezala, baina abizen gisa jada jaso zen 1261ean, \"Robert de Wudewuse\"ren kasuan. Izaki mitologiko gisa, lehen aldiz, 1380ko hamarkadan agertzen da izena, Wycliffen Biblian, \u05e9\u05e2\u05d9\u05e8 hitzaren itzulpen gisa (\u03b4\u03b1\u03b9\u03bc\u03cc\u03bd\u03b9\u03b1, pilosi; \"iletsu\").\nGoi aleman zaharrean \"schrat\", \"scrato\" edo \"srazo\" hitzak agertzen dira, baliteke latineko \"fauni\", \"silvestres\" edo \"pilosi\" hitzaren itzulpen gisa. Izaki hauek basoan bizi diren izaki iletsuak izango lirateke. Eskualde batzuetan aurkitzen diren izenek ere antzinako mitologiarekin loturak proposatzen dituzte. Lonbardian eta Alpeetan italiera hitz egiten den eskualdetan \"salvan\" edo \"salvang\" hitzak jaso dira, Silvanotik eratorria, lorategi eta landa-eremuen erromatar jainkoa. Tirolen eta alemana hitz egiten den Suitzako eremuan Fange edo Fanke izeneko basandere bat agertzen da, Faunotik zuzenean eratortzen den hitza. Alemaniako Erdi Aroko iturrietan \"lamia\" eta \"holzmoia\" hitzak agertzen dira basandereak izendatzeko; lehenengoa argiki da greziar mitologiako Lamia, eta bigarrena lehen aipatu den Maia hitzaren aldaera izango litzateke. Maia greziar-erromatar mitologian emankortasunaren jainkosa zen, eta askotan agertzen zen Faunorekin lotuta; bien arteko loturak eragin zuzena izan zuen Erdi Aroko gizon basatien kontakizunetan.\nErromatarrekiko erlazioa ere aipagarria da. Alde batetik, lehen esan degun bezala, nekazari teknologiak beraiekiko erlazioa finkatu dezaketela dirudi. Honela bakarrik ulertu daiteke ele zaharretan Basajaunak esaten denean, Basajaunaren ordez. Bestalde erromatarren Silvano jainkotik izena itzuli zutelaren susmoa dago, berez Silvano \"basokoa\" esan nahi duelako. Eta ez hori bakarrik, erromatarren sinismenen arabera Silvanori adjetiboak gehitzen zitzaizkion bere eginkizunaren arabera:\nHemen ageri diren eginkizunen hartean gure Basajauna eta erromatarren Silvano jainkoaren arteko harremana estua dela argi dago."}
{"id": "9342", "revid": "512", "url": "https://eu.wikipedia.org/wiki?curid=9342", "title": "Jentil", "text": "Jentilak euskal mitologiako izakiak dira, kristautasunaren aurreko euskal herritar paganoak sinbolizatzen dituena. Erraldoiak eta indartsuak dira, eta etsaiei harri handiak botatzeko ohitura dute. Haiek eraiki dituzte zutarriak (\"jentilarriak\") eta harrespilak (\"jentil baratzeak\").\nZuberoan, jentila adierazteko, Maider izena erabili izan da (&lt; Mari-eder).\nElezaharrak.\nElezahar batek jentilen amaiera kontatzen du, zeruan argi arraro bat ikusi zutenean gertatu zena. Ez zekitenez zer izan zitekeen, jentil zaharrenarengana joan ziren. Agureak argi ikusi zuenean \"\"Kixmi (Jesus) jaio da, euskal arrazaren amaiera da\" esan zuen eta ondoren bere burua amildegitik behera bota zuen. Gainontzeko jentilak lur azpian gorde ziren, sarrera jentilarriak itxi zuelarik.\nBeste kondaira baten arabera, jentiletako bat, Olentzero izenekoa, kristautasunera bihurtu zen. Harez geroztik, Kixmiren etorrera jakinarazten du neguko solstizioan.\nNor diren jentilak.\nPertsonaia mitologiko hauek Euskal Herri osoan dira ezagun. Batez ere Gipuzkoan, Bizkaian, Nafarroan, Araban eta Lapurdin agertzen zaizkigu pertsonaia hauei buruzko aipamenak. Jentil izena, latinezko \u201c\"gentilis, -e\"\u201d hitzetik dator, pertsona ez kristauak izendatzeko erabiltzen omen zuten hitz hau. Horregatik, jentilak kristautasunaren aurretik lurralde horietan bizi ziren pertsonaia fedegabeak omen ziren. Kristautasunaren etorrerarekin batera, jentilen bizimodua zeharo aldatu omen zen eta mendira joan behar izan zuten bizitzera, bakardadean, borda urrunetan, kobazuloetara, harpeetara, beste herritar kristau guztiengandik aldenduta. Baina, nahiz eta aldenduta bizi, beheko herrietako kristauekin bakean bizi omen ziren. \nJentilen mitoen sorrera erromatar garaian kokatzen bada ere, zantzuak daude hauen sorrera lehenagokoa ere izan zitekeela pentsatzeko. Izan ere, elezaharrak dioenez, laino distiratsu moduan zetorren jainko zerutiarra iristean, jentil guztiak Jentilarri edo jentil baratze baten azpian lurperatu, ezkutatu, egin ziren; jentilen askazia horrela desagertu omen zen. Elezahar honek, erromatarrak etorri aurretik, euskal kulturak jasan zuen eragin garrantzitsu bat iradoki digu: Euskal Herrian antzinatik zegoen sinesmen lurtarraren aurrean, herri indoeuroparrak (zeltak-eta) jainko zerutiarrak ekarri zituzteneko hura, pertsonaia mitologiko lurtarragoak ordezkatuz.\nElezaharrak dioen bezala, jainko berria zerutik dator, laino edo tximista itxuran. Jentilak, jainko berrien erasoaren aurrean lur barnera doaz, Ama Lurraren babesera. Kondairetan gizaseme erraldoi, indartsu eta leku batzuetan, begibakar bezala deskribatu izan ohi dira. Harkaitz puska ikaragarriak botatzen omen zituzten urruti. Hori dela eta leku askotan harritzarrei \"jentilarri\" deritze. Euskal Herrian topa ditzakegun harrespil eta trikuharrien eraikuntza ere izaki mitologiko hauei egozten zaizkie, oro har, eta monumentu megalitikoen sortzaile bezala agertzen zaizkigu. Lehen meatzariak, lehen gari landatzaileak, lehen errementariak, lehen errotariak ere izan ahozko tradizioan dira, besteak beste. Lehenengo elizen eraikuntzan ere lagundu omen zuten haien indar itzelarekin. Hala izan omen zen, Ondarroan eta Markinan; Zumarraga eta O\u00f1atin, Opakuan, Urdiainen...\nJoxemiel Barandiaran eta kondairak.\nJose Migel Barandiaran Ataunen jaio zen. Apaiz, idazle, antropologo... izan zen besteak beste. Jentilen etorreraren atalari dagokionez, bera izan da ipuin mitologiko asko batzeaz arduratu zen pertsona nagusia. Nahiz eta ikaragarrizko aurkikuntzak egin zituen euskal kulturari dagokionez, bere lana erabat eten zen Gerra Zibilaren ondorioz. Izan ere, Iparraldera erbesteratu behar izan zuen, Sara herrira hain zuzen. Hortik datorkio gaur egun bere etxea zenaren izena, herri arteko \u00f1abardurak mantentzen dituelarik etxeak (pareta txuri eta leiho gorriak).\nBarandiaran izan bazen ere Ataungo pertsonaia nagusiena kondairak sortzerako garaian, ezin uka dezakegu Jentilen Etorreran beste ataundar batzuen eragina ikaragarrizkoa izan dela. Horien artean aipa ditzakegu Joxe Lasa Apalategi, Joxe Arratibel eta Arin Dorronsoro. Azken honen ipuinean oinarritu da 2019 urteko emanaldia, non bi jentil triburen arteko lehia izan den ardatz nagusi. Alde batetik, Aralarren bizi zirenak, Ataungo jentil bezala ezagutzen direnak. Eta bestetik, Lizarraustikoak, non kondairak dioen moduan, liskar honen ondorioz Urbasa aldera mugitzera behartuta ikusi zuen bere burua.\nBeste pertsonaia mitologikoekin lotura.\nJentilek badute antzekotasunik galiziar eta asturiar mitologiako Mouro deituriko izakiarekin. Antzinako izaki hauek ere fedegabeak omen dira, oso indartsuak, eta antzinako harrizko eraikuntzen egile. Gainera, Asturiasko Mouroak, ezaguna ez den arrazoi bategatik lur azpian bizitzera derrigortuak izan zirela eta meatzari bihurtu zirela kontatzen du kondairak.\nEzaugarri honek, jentilen akaberan laino distiratsua zela medio gertatu zenekoa ekartzen digu gogora.\nAragoin ere badira \"Omes granizos\" deituriko elezaharretako izakiak Hauek ere Jentilen ezaugarri antzeko batzuk dituztenak. Besteak beste, erraldoiak dira, bertako mendi eta haitzekin dute harremana. Pirinioetan antzina bizi izan ziren gizakiak omen ziren. Uste da, herrialde desberdin hauetako pertsonaiak, elkar lotura bat izan dezaketela eta kultura zeltaren arrasto bat izan daitekeela.\nAhozko tradizio batzuetan Olentzero izan zen azken jentila, eta jentil bat izan zen Martin Txikiren aurkaria. Tartalo begibakarra ere jentil leinukoa omen zen.\nJentilen akabera.\nNoizbait kristautasuna Euskal Herrira ailegatu eta hedatzen hasi orduko aitzinako euskal erlijioa mitologia bihurtzen hasi zen. Honen lekuko dira sorginen eta jentilen akaberaren buruzko elezahar ezagunak. Kristau kutsu gehien aurkezten duena Barandiaranek gustura jaso zuen bere liburuetan:\nKondaira honek gehigarri bat du azken jentilaren agerraldiak baieztatzeko:\nHerri jakintzak baselizen eraikuntza, burdinaren erabilpenaren zabalkuntza, elizen kanpai-dorreen hotsak,eta Eibarko eskopetek Euskal mitologiako izakiek desagerrarazi zituztela sinesten badu ere sinismen hauekiko benetako sarraskia XIX. mendetik aurrera gertatu zen.\nXIX. mendeko aurrerapen teknologiko eta sozialak dena aldatu zuten, \"Juan Aranzadi\"k idatzia utzi zuen bezala:\nOndorengo bi Mundu Gerrak eta tarteko Espainiako gerra zibila Euskaldunen gizarte eta bizimoduak eraldatu zituen Pirinioetako bi aldeetan, Europar gainontzeko herrialdeetan antzera. Barandiaranek, \"Mitologia Vasca\"\" liburuan 1959.ko abenduaren 12an idatzitako \"Irakurlearentzat\" izeneko atalean zati hau irakurri daiteke; Euskal Herriko gizartean gertatzen ari zenaren lekuko:\nXXI. mendean Barandiaranek ohartarazten zigun zibilizazio horrek gure artean da eta dena aldatu du. Behinola mitologia hori sortu zuen gizartea jada desagertu da, beraz.\nAtaun eta Jentilen etorrera.\nAtaunen euskal mitologiaren inguruan egiten den antzerkia da. Nagusiki Jose Migel Barandiaranek sortutako ipuinetan oinarritzen da, eta 1981. urteaz geroztik egiten da bi urtez behin. Gaur egun San Martingo festak baina aste bat lehenago egiten bada ere, hau da, azaro hasierako asteburuan, garai batean oso bestelako data batean kokatzen zen, hain zuzen ekainaren 15ean. Era honetan, Lazkao eta Ataun herriak bat izatetik bi herri independente izatera pasatu ziren eguna antzeztu nahi izaten zen. \nGaiak.\nErlijio kristaua eta honen eragina.\nJoxemiel Barandiaranek sortutako ipuin asko kristautasunean dute oinarri. Izan ere, bokazioz apaiza zen, eta Ataungo herritarrak (kristauak) jentilen aurka izaten zituzten gudak plazaratu zituen. Aipatu azken hauek paganoak kontsideratzen zirela. Horren adibide da Sanmartintxiki garia lapurtu izana jentilei, herritar kristauei emateko asmoarekin.\nMitologia.\nAlderdi honek garrantzi handia du; izan ere, euskal tradizioak, abestiak eta janzkerak oso ikusgarriak baitira. Era honetan etxeko txikienek fantasi euskalduna nolakoa den ikusteko aukera izaten dute (Torto, Azti, Basajaun...). Bestalde, presentzia femeninoak garrantzia izango du ikuskizunean, nagusiki lamien errepresentazioaren bidez.\nJentilen etorreraren helburua.\nAntzezlan honen bitartez helburu desberdin ugari betetzen dira, baina nagusiena hauxe da: ohiturak eta usadioak belaunaldiz belaunaldi pasatzea, etxeko txikienek honen berri izateko asmoarekin. Jentilen Etorreraren errealitatea zein den ikusita, hasieran ezarritako xedeak betetzen direla aipatu behar da. Izan ere, 2019ko emanaldian 1.400 ikusle egon baitziren bi antzezlanen artean.\nBestalde, ezin uka daiteke euskal gizartea langiletzat hartu izan ohi dela dela, eta ideia hau aintzat hartuta, 2005. urtean galtzear dauden lanbideak ikusteko aukera egon zen. Era honetan, eta esaterako txerri hiltzea, errementari lana eta ferratzea, odolki egitea, laian, artilea eta galtzerdiak nola egiten ziren garai batean erakusteko asmoa zen. Aitzitik, gaur egun egiten ez den antzezlan bat izaten da, izan ere, gaur egun Jentil Baratza elkarteak bi emanaldi gehiago prestatzen dituelako urtean. Alde batetik, Ibialdi Mitokologikoa. Eta bestetik, abenduaren 23an Lizaurrastiko parketxean txondorrarekin erlazionatutako antzerkiak (jentilak, Olentzerori ongietorria...)\nPertsonaiak.\nJentilak.\nEuskal mitologia eta euskal elezaharretako pertsonaiak. Kristautasunaren aurretik Euskal Herria deitzen dugun lurralde honetan bizi omen zirenak. Gehienetan, kontu zaharretan, izaki indartsu agertzen dira jentilak: erraldoiak eta altuera eta zabalera izugarrizko gizakiak.\nLan ikusgarriak burutu ohi zituzten nekerik gabe. Antzinako kristauek, \u201cjentil\u201d deitzen omen zieten pagano zirenei. Kristauak baino kristau hobeak zirela esan ohi da, hain baitziren lagun-berak eta errukiorrak.\nSorginak.\nEuskal Mitologian leku seinalatua dute sorginek. Gehienetan, eginkizun eta botere harrigarriak dituzten jeinuak dira, gehienetan emakumezkoak.\nBatez ere gauetan egin ohi diren akelarre-bilkuretan hartzen dute parte, Etsaia Aker itxuran akelarrean gidari eta buru dutela.\nSorgin jeinua, sarritan, Mariren esanetara ari da. Katu, asto, putre edo bestelako piztia itxura hartzen dute sarritan, eta gorputzaren atal bat falta zaie behin baino gehiagotan (eskua, hanka edo burua). Infernuko indarren laguntzaz, naturaz gaindiko gauzak egin ditzakete. Badira gizonezko sorginak edo intxisuak ere. Akelarreetan gizonezko sorginek txistua eta danbolina jotzen dute emakumezko sorginek dantza egiten duten bitartean.\nLaminak.\nEuskal mitologian oso pertsonaia ezagunak dira. Ez dira gaiztoak izaten baina kontuz ibili behar da besteekin. Beste izen batzuekin ere ezagutzen dira laminak: laminak, laminakuak, amilami(n)ak, elelami(n)ak\u2026 Erreka-zuloetan egoten diren emakume itxurazko izaki lirainak dira, gehienetan ile horiak eta harri handietan eseri ohi dira. Batzuetan ahate, ahuntz edota zerri hankak izaten dituztela diote kondairak eta ilea urrezko orraziz atontzen dute, gizonezkoak liluratuta utziz. Hala ere lamiez maitemintzen zena, ezinezko maitasun batean erortzen zen, haien izaera ez delako gizatiarra.\nTartalo.\nBegi bakarreko izaki gaiztoa da Torto edo Tartalo (askotan Ttarttalo ahoskatua). Haitzuloetan bizi da eta gazteak harrapatu eta jan egiten ditu. Basajaun eta Jentilekin batera, euskal mitologiaren basoko erraldoia da. Greziako mitologiako ziklopeetan izan dezake jatorria.\nEsan bezala euskal mitologiako ziklopea dugu, izugarria, begi bakar bat du kopeta erdian, gizakiak jateko ohitura duena eta jokaera beldurgarria duena. Bere bizilekua mendietako haitzuloetan kokatzen da.\nBere tamaina handiagatik indar handia erakusten du eta bere denbora-pasa gustukoena menditik mendira harriak botatzea da. Honen ondorioz hainbat lekutan zenbait eraikuntza sortu dira.\nBasajaun.\nIzenak berak erakusten digu nor den Basajaun: basoko jauna. Basoko leku ezkutuenean du bere bizilekua. Indartsua eta garaia da. Ilea berriz, belaunetaraino iristen zaio. Artaldea zaintzen du eta horrekin batera, oihu edo ziztu eginaz, adierazten dio artzainari ekaitza edo arriskuren bat hurbiltzen ari dela. Artzainak badaki bere artaldea Basajaunen begiradapean baldin badago, otsorik ez dela hurbilduko.\nBatzuetan jeinu gaizto bezala ere agertu izan da, bizkorra eta izugarrizko indarra duena. Beste batzuetan berriz lehen errementari edo lehen errotari gisa. Gizakiei, beste sekretu gehiagoren artean, gariaren, artoaren, zerraren edota errotaren ardatzaren sekretuak erakutsi zizkiela diote elezaharrek.\nKontu zahar batzuetan Basajaunen ondoan ageri da Basandere. Gehienetan koba baten sarrera ageri da eta inoiz, bere ilea urrezko orraziz orrazten.\nSanmartxintxiki.\nKondairek diotenez, jentilak ez ziren gizakien artean, gaziaren hazia lortu zuen lehenbiziko nekazaria izan zen eta berak jakin zuen noiz erein behar zen. Gauza bera egin zuen artoa eta arbia landatzeko ere. (San) Martin Txiki izan zen baita ere, Basajauni zerraren eta errotaren sekretuak lapurtu zizkiena.\nAntolakuntza.\nAntzerkiko pertsonaiez gain, herri oso bat dago ekitaldiaren atzetik. 2019ko emanaldiarentzat, 150 pertsonak hartu zuten parte, bai antzerkian eta prestakuntzetan. Gainera, herriko beste kolektibo batzuk ere hartu zuten parte, hala nola, Ataungo Dantza taldeak (Otsoak taldea) eta Ataungo abesbatzak.\nGidoia.\nGidoia Jon Aizpuruak egiten du. Urterik urte aldatuz joaten da baina denetan aipatzen dira Ataunen jasotako elezahar eta kondairak. Besteak beste, Sanmartintxikik garia lortu zueneko kondaira, Jentilena, Kixmirena...\nGidoiak, kondaira horietan oinarritzen den arren, moldaketak eta nahasketak egiten dituzte antzezlan bihurtzeko. Esate baterako, naiz eta San Martin Txiki eta Alkatea elezaharretan inoiz ez diren elkarrekin agertu, antzezlanean elkarrekin ageri dira. Beraz, esan daiteke, gidoiak, kondairen berrinterpretapena\u00a0 egiten duela.\nEskaraz idatzia dago bere osotasunean. Antzezleak Ataungo euskalkia erabiltzen dute eta narratzaileak ordea euskara batuan egiten du.\nErabilitako euskara.\nAntzezlan honen beste ezaugarri nagusietako bat erabiltzen hizkuntza den hizkuntza da. Izan ere, Ataunen erabiltzen dena oso antzekoa izaten baita, ikusle askok berea izatea sentiarazteraino. Nahiz eta Ataungo euskara soilik pertsonaia nagusiek erabili, narratzaileek euskara batua erabiltzen dute, beren funtzioa istorioaren nondik norakoak kontatzean datza.\nDVD eta liburua.\nJon Aizpuruak idatzi du \u201cJentilen etorrera: herri baten arima\u201d deituriko liburua. Bertan, Jentilen Etorreraren historia eta Ataungo ipuin eta kondaira mitologikoak biltzen dira. Gainera, jentilen jaitsieraren gidoietako batzuk ere sartu dira bertan bertan, pertsonaia mitologikoak,elkarrizketak eta pertsonaia nagusiei egindako argazkiak agertzen dira. Ataun Aztergai bekaren barruan argitaratu da liburua. DVDa oroigarri gisa kaleratu da, \u201cJentilen etorrera\u201d izenburupean. Euskaraz aurki dezakegu soilik, gehigarri gisan material osagarriak eta argazkiak dauzka.\nIrudi hautatuak bildu dira. 1982, 1984, 1986eta 1992tik aurrerakoak. \u201cUrtez urte zein garapen izan duen ikusiko da. Jende asko ere azalduko da. DVD-a beranduagoa aterako da, aurtengo irudiak sartu nahi ditugulako\u201d, diote."}
{"id": "9343", "revid": "119347", "url": "https://eu.wikipedia.org/wiki?curid=9343", "title": "Christian de Portzamparc", "text": "Christian de Portzamparc (Casablanca, Maroko, 1944ko maiatzaren 5a - ) arkitekto eta hirigile frantsesa da.\nChristian de Portzamparc-ek Parisko \"\u00c9cole nationale sup\u00e9rieure des Beaux-Arts\" delakoan ikasi zuen 1962 - 1969 artean. Le Corbusier arkitektoaren krokisak ezagutu zituenean, arkitekturaren munduan murgiltzea erabaki zuen. Hala ere, Le Corbusierrek bultzatutako garai hartako arkitektura modernistatik kanpo ibili da, uste baitzuen Paris bezalako hirietan ezin zela historia eta lehenaldiarekin \"tabula rasa\" egin, ezer geratu ez balitz bezala ekin.\n1994ean Pritzker Saria jaso zuen, sari hau jaso duen frantses bakarra delarik. \u00c9lizabeth de Portzamparc emazte du eta altzari sortzaile ezaguna da, senarrarekin askotan lankidetzan ibilia.\nHiri tradizionala eta blokeen arkitektura baino haratago.\nPortzamparcen ideiak argi ikusten dira haren lehen lan batean, Hautes-Formes etxebizitza sozialetan alegia (Paris). Bi dorre eraiki beharrean, 13. barrutian hain sarri agertzen direnak, kale bat eta plaza bat sortu zituen, estilo homogeneozko etxebizitzez inguratuak, baina inguruko Olympiades auzoko estandarizazio erbesteratzailea erabili gabe.\nPortzamparcek \"etxadi irekia\" (\"\u00eelot ouvert\") kontzeptua bultzarazten du. Hau da, kale tradizionalaren inguruan eraikin autonomoak batzea. Ideia hau Parisko Rive Gauche edo Tobiac auzo berrian aplikatzen ari da, hiri-planaren lehiaketa irabazi baitzuen. Eraikin bakoitza arkitekto bati ematen zaio, askatasun handiarekin joko dezakeelarik, baina era berean, auzoaren batasun urbanoa lortuko duen arau zehatz batzuei jarraiki. Eraikinen garaiera mugatua da, eraikin bakoitzarena ezberdina izanik. Eraikinak kalearekin lerrokatuta daude, baina jarraitasunik gabe eraikin batetik bestera. Horrela etxadiaren barruko espaziorako ikuspegiak sortzen dira.\nBere arkitektura lanak Haussmann-en espazioen hierarkia mantentzen du espazio publiko, erdi-publiko eta pribatuen artean, blokeetako arkitektura modernoak deuseztu duena, kale multi-funtzionala baztertuz. Hala ere, ez du fatxada haussmanndar tradizionalen zorroztasuna eta uniformetasuna hartzen, baizik eta halako lirismo eta aniztasuna erabiliz."}
{"id": "9344", "revid": "336", "url": "https://eu.wikipedia.org/wiki?curid=9344", "title": "Marko Emilio Lepido", "text": "\"Artikulu hau politikariari buruzkoa da; beste esanahietarako, ikus \u00abMarko\u00bb.\"\nMarko Emilio Lepido edo Lepido (latinez \" M\u00b7AEMILIVS\u00b7M\u00b7F\u00b7Q\u00b7N\u00b7LEPIDVS\") (Kristo aurreko 89. edo 88. urtea - Kristo aurreko 13. urtea) Antzinako Erromako politikaria izan zen. Betiere Zesarren alde egin zuen. Oktaviorekin eta Marko Antoniorekin batera, Bigarren Triunbiratua osatu zuen. Lepido Hispaniako armada bereganatzen saiatu zenean, Oktaviok boteretik bota zuen, eta \"pontifex\" kargua baina ez zion utzi. Hori zela eta, ez zuen paper garrantzitsurik jokatu Oktavio eta Marko Antonioren arteko gerra zibilean."}
{"id": "9345", "revid": "336", "url": "https://eu.wikipedia.org/wiki?curid=9345", "title": "Hirohito", "text": " ( ahoskatua), , (1901eko apirilaren 29a - 1989ko urtarrilaren 7a), Japoniako errege izan zen 1926tik 1989ra. Mendebaldean bere goitizenaz ezagutu zen (Hirohito), ez baitzuen abizenik. Japoniako 124. enperadorea izan zen, bere erregealdia luzeena izanik.\nAginpidea.\nEnperadoreorde izan zen 1921etik, eta enperadore 1926tik aurrera, Taish\u014d bere aita hil ondoren. Hirohito enperadorearen aginpidearen hasierari \"Showa\" (armonia distiratsuaren aroa) izena jarri zioten. Japoniak politika inperialista eta hedatze aldekoa erabili zuen: Mantxukuo izeneko mendeko estatua sortzea (1932ko martxoa); Txinaren aurkako erasoa (Shanghaiko gudua, 1932ko otsaila); Ingalaterra eta Herbehereen aurkako gerra hastea (1941); Pearl Harbor-eko Estatu Batuen armadaren aurkako erasoa (1941eko abendua). Potsdameko kapitulazioa sinatu behar izan zuen, Estatu Batuek atomo bonben bidez Hiroshima eta Nagasaki suntsitu ondoren (1945). Enperadoretzaren jainkozko ezaugarriei uko egitera behartu zuten, eta monarkia konstituzionala ezarri zen Japonian. Hirohito hil ondoren, Akihito bere semea jarraitu zaio karguan."}
{"id": "9346", "revid": "336", "url": "https://eu.wikipedia.org/wiki?curid=9346", "title": "Kixmi", "text": "Kixmi jentilek Jesukristori ematen zioten izena da, \"zimino\" esan nahi zuena. Jentilak Kixmiren jaiotzaz ohartu zirenean, beren aroaren amaiera heldu zela ulertu zuten. Haietako asko, orduan, Jentilarriaren azpian sartu ziren.\nHala ere, hitza \"tximu-deabru\" bezala irakurtzen zen erdi aroan.\nJatorria.\nKixmiren jaiotza eta Olentzeroren jatorria euskal mitologiako kondaira garrantzitsuenetako bat da. Bertan jentilek, Kixmik eta Olentzerok hartzen dute parte. Kondaira honek Olentzeroren jatorria azaltzen digu, baita euskal paganismoaren amaieraren hasiera eta kristautasunaren etorreraren berri eman ere."}
{"id": "9347", "revid": "83354", "url": "https://eu.wikipedia.org/wiki?curid=9347", "title": "Sugar", "text": "Sugar edo garra oxigeno kopuru handiko giro batean errekuntzaren ondorioz sortzen den erreakzioa da, argia eta beroa sorrarazten dituena."}
{"id": "9349", "revid": "63274", "url": "https://eu.wikipedia.org/wiki?curid=9349", "title": "Harrespil", "text": "Harrespil edo cromlecha harri eta zutarriekin zirkulu edo elipse bat osatuz eraikitzen den monumentu megalitiko mota bat da. Euskal Herrian ugari dira mota honetako megalitoak, Pirinioetako mendilerroan eta inguruan. Luzaroan uste izan da Oria eta Leitzaran bailara zutela mugatzat, bailara hauetatik mendebaldera ez baitzen harrespilik aurkitu, edo oso adibide bakanak agertzen ziren. Azken urteetan, ordea, Aralarren egin diren ikerketei esker, Leitzarango bailaraz haratago harrespilak egin zirela ikusi da. Gainera, 2022an, Bizkaiko lehen harrespilak aurkitu zituzten Oiz mendian. \nEuskal mitologian, bestalde, toki bereziak ziren; hain zuzen, jentil-baratze edo mairu-baratze izenez ere esaten zaie, horien eraikuntza jentil edo mairuei egozten baitzitzaien. \nErresuma Batua, Frantzian, Danimarkan eta Suedian ere zabaldurik daude, nahiz eta ez diren Pirinioetako harrespilen berdinak. Frantzia iparraldekoak, kasu, ez dute hildakoren aztarnarik. Izatez, izen ezberdinak erabiltzen dira ikerketetan, eta Pirinioetan aurki daitezkeen egiturak aipatzeko \"Pirinioetako cromlechak\" esamoldea erabili ohi da. Gainera, \"cromlech\" izena, jatorriz, galesa da, eta trikuharria izendatzeko erabiltzen zen tradizionalki.\nEzaugarriak eta funtzioa.\nPirinioetako mairu-baratze bakoitzak hildako bakar baten errautsak ditu, eta hori ere bada nabarmentzekoa, beste toki batzuetan hilobiak kolektiboak izaten zirelako. Harrespila batzuk taldetan azaltzen dira, baina normalean ez dira oso talde handiak izaten, eta gehienak bakarka daude.\nEztabaida dago harrespilak eraikitzeko asmo eta helburuei buruz: batzuek uste dute hilobi gisa erabili zirela eta baita lur eremu bat markatzeko, baina beste batzuentzat gizataldeen biltoki eta astronomia behatoki moduan ere interpretatu da.\nOteizaren hutsaren teoria.\nJorge Oteiza eskultore eta arte-teorilariak sarritan hitz egin zuen harrespilen estetikari buruz, batez ere \"Quousque Tandem...!\" saiakera liburuan. Bertan, euskal pentsaera eta estetikaren ezaugarri nagusiak bilatzen saiatu zen historiaurreko artean erroak aurkituz. Lehen euskal gizakiak mundua \"huts\"-aren bidez sumatzen zuela zioen, \"huts\" eta \"harro\" hitzen etimologia-estetikoa eta harrespilen barneko espazio ireki baina mugatua aztertuz."}
{"id": "9350", "revid": "90204", "url": "https://eu.wikipedia.org/wiki?curid=9350", "title": "Kasio", "text": "Kasio (; K.a. 85 - K.a. 42) Antzinako Erromako senataria izan zen, Zesarren kontrako konspirazioa hasi zuena hain zuzen ere.\nKasioren estreinako urteei buruz gutxi dakigu. Marko Brutoren arrebaorde batekin ezkondu zen. Filosofia ikasi zuen Arkelao maisuarekin Rodasen.\nBere lehen postua administrazioan Krasoren agintaldipean lortu zuen. Krasorekin Siria probintziara joanda, Krasoren estrategia militarra aldatzen saiatu zen. Base bat eraikitzea eraso zuzena baino hobesten zuen Kasiok. Krasok, halere, armada Carrhaeko gudura eraman zuen eta ondorioa erabateko suntsipena izan zen. Borrokan Kraso bera hil zen. Kasiok armadaren apurrak biltzea lortu zuen. Hurrengo bi urteetan, Kasio Siriako gobernaria izan zen eta mugak partiarren erasoetatik defenditu zituen. Zizeronek, Ziliziako gobernariak, Kasiori bere ahaleginak eskertu zizkion.\nErromara itzulitakoan, Zesar eta Ponpeioren arteko gerra piztu izanak Kasioren auziperatzea, estortsioa leporatuta, saihestu zuen. K.a. 49an plebeko tribuno izendatu zuten, eta \"Optimates\"-ekin bat egin zuen Zesarrek Rubicon ibaia zeharkatu zuenean. Ponpeioren itsas armadaren buruan, Sizilian garaipena eskuratu zuen. Ponpeioren porrota eta gero, Zesarrek atzeman eta amore ematera behartu zuen.\nEgipton Zesarren aldean borrokatu zuen ondoren, Erromara bueltatu zen, kargurik gabe. K.a. 44an, berriz, pretore peregrino izendatu zen. Marko Bruto pretor urbano izendatu izanak biziki samindu zuen, eta diktadorearekiko gorrotoa hazi zitzaion. Zesarren barkapena gorabehera, Kasio urrun nahiago zuen, eta Siriako probintzia hurrengo urterako agindu zion. Izan ere, Kasio Zesarren kontrako konspiratzaile sutsuena izan zen. K.a. 44ko martxoaren 15ean Zesar hiltzerakoan, Kasiok aurpegian sastatu zuen.\nZesarren hilketaren ondotik, Marko Antoniok eskuratu zuen boterea, eta iritzi publikoa hiltzaileen aurka bultzatu zuen. Senatuak Zireneko agintea eman zion Kasiori, Erromatik urruntzeko asmotan. Kasiok errefusatu zuen halako probintzia txiki baten gobernua. Erbestea Marko Antonioren diktadura baino nahiago zuela esanda, Siriara joan zen. Hala ere, Senatuak, Marko Antonioren atsekaberako, Siriako gobernari izendatu zuen Kasio.\nBigarren Triunbiratua osatzerakoan, Marko Brutok deitu zion Kasiori. Triunbiroak ekialdean erasotzea erabaki zuten. Marko Antonio eta Oktavio Mazedoniara joan ziren matxinoei aurre egiteko. Marko Brutok arrakasta lortu zuen Oktavioren kontra. Kasiok, ordea, Marko Antoniok garaituta eta Brutoren garaipena ezagutu gabe, bere burua hil zuen. \"Azken erromatarra\" deitu zion Marko Brutok, arranguratsu."}
{"id": "9351", "revid": "56334", "url": "https://eu.wikipedia.org/wiki?curid=9351", "title": "UTC", "text": "UTC edo Denbora Unibertsal Koordinatua mundu guztiko ordu eremuak kalkulatzeko erabiltzen den ordu eremu erreferentziala da. Greenwich meridianoko orduaren (GMT) ondorengoa da, nahiz eta batzuetan oraindik hala deitzen zaion. GMTarekin konparatuz, UTCa ez da eguzki edo izarrengatik definitzen, erloju atomikoekin baizik. Lurraren errotazioa mantsotzen ari delako, denbora atomikoarekiko atzeratzen da.\nIngelesez, UTC akronimoa gogoratzeko, ofiziala ez den \"Universal Time Coordinated\" erabiltzen da; modu berean, frantsesez \"Temps universel coordonn\u00e9\" erabiltzen da.\nOraintxe, da UTC ordua. Euskal Herriko ordu ofiziala, berriz, UTC\u00a0+\u00a01 da neguko ordutegian, eta UTC\u00a0+\u00a02 udako ordutegian."}
{"id": "9352", "revid": "499", "url": "https://eu.wikipedia.org/wiki?curid=9352", "title": "Cromlech", "text": ""}
{"id": "9353", "revid": "119347", "url": "https://eu.wikipedia.org/wiki?curid=9353", "title": "Bos taurus", "text": "Bos taurus bobidoen familiako ugaztun ungulatua da. Aspaldi etxekotu zen uro edo basazezenetik abiatuta, egun galdua, haragi, esne, larrutarako zein zamaritzat. Emeei behi deitzen zaie, eta arrei zezen. Gainera, ara zikiratuei idi izena ematen zaie eta jaio berriei txahal. Haren garrantzi ekonomiko eta sozialagatik, eta gizakiek harekin duten harremana dela eta, izen ugarikoa da. \nEuskal Herrian ardi eta txerriekin batera, abererik erabilienak dira. Herrialde batzuetan \u2013Indian, adibidez\u2013 animalia sakratuak dira. Munduan gaur egun 1.300 milioi abelburutik gora daudela estimatzen da.\nTaxonomia.\nCarolus Linnaeus izan zen espezie izendatzen lehena eta hiru espezie identifikatu zituen: \"Bos taurus\", \"Bos primigenius\" eta \"Bos indicus\". Gaur egun bigarrena galduta dago eta orokorrean batu egin dira espezie trinomial bakar batean: \"Bos primigenius taurus\" izenekoa.\nIzenak.\n\"Bos taurus\" espezieak ez du euskarako izen bakarra, sexu eta adinaren arabera izen desberdinak hartzen baititu:\nOro har, behiei euskaraz abelgorriak esaten zaie (bertako arraza gorriei behintzat, betizu eta piriniar behia); ardiei abelxuriak esaten zaie, eta zaldi-behorrei \u2013 abelbeltzak.\nDeskribapena.\nAnimalia handia da. 750 kilogramo inguru pisatzen ditu, baina badira 150 kg eta 1350 kg pisatzen dituztenak ere. Luzeran 250 cm hartu ditzake (buztana kontutan hartu gabe) eta 120 eta 150 cm arteko garaiera izaten du.\nBurua.\nHortzeria belarra jateko moldaturik dauka. Helduek 32 hortz dituzte, zortzi ebakortz, lau aurreko hagin eta hiru hagi, baraila erdi bakoizteko. Ebakortzak azpialodean soilik daude eta aurrerantz orientaturik ditu belarra erraz ebakitzeko. Gainaldean almohadatxo bat baino ez du. Barailarekin mugimendu zirkularrak egin ohi ditu belarra ongi txikitu ahal izateko. Aurpegiaren muturra zabala eta lodia da eta usaimena oso garatua du. Bekokia nahiko zapala du. Burua lodia da eta bi adar ditu alde banatara ateratzen direnak eta ondoren aurrerantz okertzen dira. Belarriak zintzilik izaten ditu eta tronpeta itxura dute. Lepoa zabala eta motza da eta kokospea zintzilik izaten du.\nBegiak globularrak dira eta honi esker gertuko elementuak oso argi ikusten dituzte, urrunekoantzako aldiz miopeak dira. Begiak alboetan dituztenez 300\u00ba-tako ikuspegi eremua daukate. Honek bere ifrentzua ere badu, aurrealdeak 20 cm distantzia baino gutxiagoan ez dute ezer ikusten.\nGorputza.\nBizkarrezurra zuzena da, erdialdean okerdura txiki bat badu ere. Aldaka zabalak eta lauak ditu eta pelbiseko hezurretatik buztana ateratzen zaio. Buztana luzea da eta amaieran ile mototsa dauka. Gorputza ile laburrez estalita dago eta kolore ezberdinetakoak dira animaliaren arabera. Badira kolore bakarreko animaliak (zuriak, arreak, gorrixkak, marroiak eta beltzak), badira kolore ezberdinetako orbanak dituztenak ere. Emeek errapea izaten dute zintzilik atzeko hanken artean. Lau titiburu ditu errapeak, 5-10 cm luzerakoa eta 2-3 cm diametroduna bakoitza. Gorputzaren batazbesteko tenperatura 39\u00a0\u00b0C ingurukoa da.\nBehiak lau hanka ditu eta oinean kornea batez estalitako behatz bi ditu. Apatxa osatzen dute.\nDigestio aparatua.\nHausnarkariak izanik bi fasetan burutzen dute janariaren digestioa. Aparato poligastrikoa dute horretarako, hau da, urdailak lau atal ditu, hiru aurre-urdail (\"rumena\", \"erretikulua\" eta \"omasoa\") eta benetako urdaila (\"abomasoa\"). Landareen karbono hidrato gogorrak liseritu ditzakete horrela, zelulosa, hemizelulosa eta pektinak.\nElikagaiak jasotzen dituen aurreneko zatia \"rumena\" da. Urdailaren bolumenaren % 80 hartzen du eta hormetan milaka milioika mikroorganismo anaerobio ditu (bakterioak, protozooak eta onddoak) eta hauek gluzidoak degradatu eta kate laburreko gantz azido bihurtzen dituzte (azido azetikoa \u2013%\u00a060, azido propanoikoa \u2013 %\u00a020, eta azido butirikoa \u2013 %\u00a015). Osagai nitrogenatuen katabolismoa ere egiten dute. Rumenaren pHa 7 eta 5'5 artean mantentzen da listuaren tanpoi funtzioari esker.\nBigarren atala \"erretikulua\" da eta iragazle papera burutzen du, elikagai zati handiak \"omaso\"-ra pasa daitezen ekidinez. \"Omasoak\" xaflak ditu eta liburu baten orrien itxura hartzen duenez \"liburu\" izena ere ematen zaio. Elikagaiek dakarten gehiegizko ura xurgatzen du.\nAzkenik \"abomasoa\" benetako urdaila da eta urin gastrikoak isurtzen ditu. Hortik aurrerako digestio aparatua gizakienaren antzekoa da, heste meharrak elikagaiak xurgatzen ditu eta heste lodiak azkenengo elikagaien hartzidurak egin eta ura eta gatz mineralak jasotzen ditu.\nUgalketa.\n10 edo 12 hilabete dituenean (arrazaren arabera) pubertarora sartzen dira. Ordurako heldutan duen pisuaren % 50-60 izaten du. Ez dute ugaltzeko urte sasoi espezifikorik. Ugaltze zikloak 21 egun irauten ditu. Bederatzi hilabetetako haurdunaldia izaten du eta erditu ondoren 30-80 egunetan zehar ez du susararik izaten.\nGaur egun granja eta baserrietan bizi da eta gizakiak intseminazio artifizial bidez sartzen dio zezenaren hazia behiari eta zikloak berak markatzen ditu.\nElikadura.\nLandarejalea da erabat. Belarrak, zurtoinak, hostoak, haziak eta sustraiak jaten ditu, batez ere \"Poaceae\" landareak (gramineoak). Nitrogeno iturri garrantzitsuak dira hirustak eta alpalpa ere. Baserri eta granjatan belar ondua ematen zaio negu partean.\nHistoria.\nUroaren etxekotzea duela 10.000 urte inguru gertatu zen Ekialde Hurbilean eta Indian. Ikerlari batzuek diote ordea Europako behiak Asian etxekotu eta Danubio ibaitik zehar edota Mediterraneo kostaldetik iritsi zirela orduko migrazio ibilbideetan zehar. Urioaren eta hainbat arrazaren arteko DNA ikerketek azaldu zuten hipotesi berri hau.\nHain goiz etxekotzearen ondorioz behi arraza aniztasuna oso handia da. Europan hautespen artifizial tradizionala antzinako prozesua izan zen, baina XVIII mendetik aurrera asko erabili zen. XIX mendearen amaieran zuhaitz genealogikoak argitaratu ziren Ingalaterran (\"herd-books\") eta ondoren Europa mendebaldean. XX. mendean arraza gehienak desagertu egin ziren ekoizpen handiena zuten arrazak hobetsi baitziren.\nGarrantzia ekonomikoa.\nEtxekotu zenetik bertatik hainbat funtzio bete zituen behiak, gurdiak eta goldeak tiratzea, zamari lanak egitea eta haragi eta Esnearen ekoizpena nagusiki. Adarrak eta larrua ere erabiltzen ziren eta, azkenik, gorotza ongarri garrantzitsua izan da beti.\n2011. urtean 1.347 milioi abelburu zeuden munduan zehar. Honako herrialde hauek dira kopuru handienak dituztenak:\nBehia.\nEsnea.\nEsnea emeek sortzen dute txahala izan ondoren eta horregatik haurdunaldiak erregulatu egiten dira ahalik eta esne gehien ekoizteko. Esnea jeztea duela 10.000 urte hasi zen eta hainbat herrik bizirauteko ezinbesteko prozesua izan zen. Europan esnearen kontsumoa nahiko txikia izan zen antzinaroan. Baserritarrak hasi ziren kontsumitzen eta ondoren gainerako hiritarrek esnekiak kontsumitzeari ekin zioten, gurina bereziki. Gaur egun esnekien industria zabala dago eta gazta, gurina, esne-gaina eta jogurta ekoizten dira.\n2006 urtean 550 milioi litro esne ekoitzi zen munduan, urte hartan ekozituriko esne guztiaren % 87 hain zuzen ere.\nHaragia.\nHaragiaren ekoizpena bi bahi motatatik etor daiteke: esnetarako behietatik esne ekozipena agortu ondoren eta hagaritarako propio hazten diren behietatik. 2007 urtean 61 milioi tona haragi ekoitzi zen munduan, haragi ekoizpen guztiaren % 25. Estatu Batuetan munduko ekoizpen totalaren % 19,6 produzitu zen, Brasilen \u2013 % 14,4, Europar Batasunean \u2013 % 12,8, Txinan \u2013 % 9,3, eta Argentinan \u2013 % 4,5.\nZezena.\nBehiaren balio ekonomikoa dela-eta, arrak ernaltzeko erabiltzen dira. Espainia eta Frantzian, hala nola Amerika Latinarreko hainbat herritan, zezenketak egiteko erabiltzen dira. Estatu Batuetan ere, rodeoetan erabiltzen dira.\nIdia.\nIdia zezen zikiratua da eta goldea eta gurdiak tiratzeko erabiltzen da. K.a. IV milurtekoan jadanik erabiltzen zen Ilgora Emankorrean eta ondoren Egipto, Europa eta Asiara zabaldu zen. Europan Erdi Arora arte idiak bakarrik erabiltzen ziren baina ondoren zaldia haren tokia hartzen hasi zen.\nIdiek bikoteka egiten dute lan eta uztarri batek lotzen ditu biak. Euskal Herrian herri kirol bat sortu zen jarduera honen inguruan, idi-dema hain zuzen ere.\nEuskal mitologian.\n\"Behigorri\" edo \"Zezengorri\" euskal mitologiako izakia da, leizeetan bizi den izaki erasokorra. Behi edo zezen gorriaren itxura hartzen du, betizu bezalakoa, eta Mariren etxeak zaintzen ditu.\nZezen gorria Marirekin lotuta agertzen zaigu, eta askotan leize eta harpe ezberdinen zaindaria da. Beste batzuetan Mari bera da hauetako abere batean eraldatzen dena. Behiak ugalkortasunaren sinbolismoari lotuta egon dira zenbait kulturatan, eta dirudienez baita gurean ere. Hori bide da Marirekiko beste harreman bat."}
{"id": "9356", "revid": "59723", "url": "https://eu.wikipedia.org/wiki?curid=9356", "title": "Richter eskala", "text": "Richter eskala lurrikaren indar suntsitzailea neurtzeko balio duen eskala logaritmikoa da, Charles Richter sismologoak 1930eko hamarkadan garatua, eta haren omenez halaxe deitua. Lurrikara baten tamaina ondorengo formularekin neur zitekeela kalkulatu zuen:\nLogaritmoaren erabilera eskalan, lurrikara batean zenbat energia jariatzen den erakusteko da. Neurtu ahal izan den energia jario handiena Txileko Lurrikara Handian izan zen, Valdivia hirian, 1960an, 9,5 puntura iritsi baitzen.\nAlderaketa.\nJarraian, eskalako magnitudeak eta jariotako energia konparatzeko taula bat:"}
{"id": "9357", "revid": "237", "url": "https://eu.wikipedia.org/wiki?curid=9357", "title": "Ritchter-eko eskala", "text": ""}
{"id": "9358", "revid": "336", "url": "https://eu.wikipedia.org/wiki?curid=9358", "title": "Richter-eko eskala", "text": ""}
{"id": "9359", "revid": "6327", "url": "https://eu.wikipedia.org/wiki?curid=9359", "title": "Zezen", "text": ""}
{"id": "9360", "revid": "35351", "url": "https://eu.wikipedia.org/wiki?curid=9360", "title": "Txipre", "text": ""}
{"id": "9361", "revid": "237", "url": "https://eu.wikipedia.org/wiki?curid=9361", "title": "Greko", "text": ""}
{"id": "9363", "revid": "59723", "url": "https://eu.wikipedia.org/wiki?curid=9363", "title": "Turkiera", "text": "Turkiera turkiar hizkuntza bat da, berez Turkian, Zipren, Bulgarian eta antzinako Otomandar Inperioko herrialdeetan hitz egiten dena, bai eta Europar Batasunera eta Amerikara emigratutako milioika turkiarrek ere darabiltena.\nTurkieraren berezko ezaugarri nagusiak bokal harmonia eta aglutinazioa dira. Esaldietako oinarrizko ordena subjektua-objektua-aditza da. Ez du izen klaserik ez eta genero gramatikalik ere. Tratamenduaren erabilera garrantzitsua da, batez ere ohorezko trataera. Bigarren pertsonako izenordainak erabiltzen dira gizalege mailak, urruntze soziala, adina edo senidetasuna adierazteko.\n1928az geroztik, latindar alfabetoaz idazten da, arabiarraren ordez, Kemal Atat\u00fcrken ekimenez.\nSailkapena.\nTurkiar hizkuntzen %\u00a040 inguruk turkiera hitz egiten dute. Turkierak dituen ezaugarri nagusiak (bokal harmonia, aglutinazioa eta genero gramatikalik eza) turkiar hizkuntza guztietan ageri dira. Guztira, 30 hizkuntza bizik osatzen dute taldea eta Europako ekialdean, Asiako erdialdean eta Siberian hitz egiten dira.\nTurkiar hizkuntzen baitan, turkiera oghuz hizkuntzen azpimultzokoa da. Elkarrekiko ulermen maila handia dute turkieraren eta gainera oghuz hizkuntzen artean (azerbaijanera, turkmenera, qashqaiera, gagauzera).\nIdazkera.\nOtomandar inperioaren garaian, turkiera alfabeto pertso-arabiarrez idazten zen. Mustafa Kemal Atat\u00fcrk agintera iritsi eta errepunlika ezarri zuenetik, 1923an, alfabetoaren erreforma izan zen lahenetasunetako bat, eta 1928ko azaroaren 1ean ezarri zen alfabeto latindarraren bertsio turkiarra, zeinu diakritiko berezi zenbait dituenak.\nLiteratura.\nErdi Aroan Nezami eta Jami olerkariak nabarmendu ziren, eta ondorengo mendeetakoak dira Baki, Nefi eta Nedim idazleak, poesia arloan ere bai.\nIdazle garaikideen artean, Yasar Kemal eta Orhan Pamuk aipatzekoak dira."}
{"id": "9366", "revid": "688", "url": "https://eu.wikipedia.org/wiki?curid=9366", "title": "Anatomia", "text": "Anatomia (antzinako grezieraz: \u1f00\u03bd\u03b1\u03c4\u03ad\u03bc\u03bd\u03b5\u03b9\u03bd, \"anatemnein\", \"ebaki\"), izaki bizidunen egituraz eta antolaketaz arduratzen den biologiaren adarra da. Izaki bizidun hauek osatzen dituzten organoen forma, topografia, kokapena, antolaketa eta harremana aztertzen du diziplina honek. Giza anatomia, animalia anatomia eta landare anatomia kontutan hartzen dituen termino orokorra da.\nAnatomia bi atal nagusitan banatzen da: anatomia makroskopikoa eta anatomia mikroskopikoa. Lehen kasuan, egitura anatomikoak begi hutsez azter daitezke, ezeren laguntzarik gabe eta bigarrenean, mikroskopioaren laguntza beharrezkoa da. Azken kasu honen barne hartzen dira histologia (ehunen antolaketaren azterketa) eta zitologia (zelulen azterketa).\nAnatomiak historian zehar etengabeko garapena jasan du, Galenoren lehenengo ekarpenen ondoren, II. mendean. Bere azterketarako erabilitako metodoak ere nabarmen hobetu dira. Garai batean hildako animaliak disekzionatzen baziren beren organoak ezagutu eta jakintza hauek gizakiari aplikatzeko, gaur egun X izpiak eta erresonantzia magnetikoa erabiltzen dira besteak beste.\nAitzitik, anatomia ez da anatomia patologikoarekin nahastu behar. Azken honek kaltetutako organoak aztertzen baititu azterketa makroskopiko eta mikroskopikoen bidez.\nDefinizioa.\nGrezierako \u1f00\u03bd\u03b1\u03c4\u03bf\u03bc\u03ae \"anatom\u0113\" \u00abdisekzioa\u00bb hitzetik eratorria (\u1f00\u03bd\u03b1\u03c4\u03ad\u03bc\u03bd\u03c9 \"anat\u00e9mn\u014d\" hitzetik, \"gorantz moztu, ireki\", eta hau \u1f00\u03bd\u03ac \"an\u00e1\" \"gorantz\", eta \u03c4\u03ad\u03bc\u03bd\u03c9 \"t\u00e9mn\u014d\" \"moztu\" hitzetatik), anatomia organismoen eta haien sistema, organo eta ehunen egituraketaren ikerlan zientifikoa da. Horrez gain, organismoaren osagaien itxura, posizioa, konposizioa, kokalekua eta zati ezberdinen arteko harremana aztertzen ditu.\nAnatomia fisiologia eta biokimikarengandik nahiko desberdina da, organismoaren zati ezberdinen funtzio eta jasaten dituzten prozesu kimikoak aztertzen dituena. Adibidez, anatomista batek gibelaren forma, tamaina, kokalekua, egitura eta odol-jarioa aztertuko lituzke; fisiologo batek, ordea, bilis produkzioari, bere elikadurako eta gorputzeko funtzioetan duen partaidetza aztertuko luke.\nDiziplina hau hainbat adarretan sailka daiteke, anatomia makroskopikoa eta mikroskopikoak barne. Anatomia makroskopikoa edo topografikoan, begi-bista hutsez ikusteko haina handiak diren egiturak aztertzen dira; dibisio honen barnean gainazalen anatomia sartzen da, non begi-bistaz ikus daitezkeen gorputzaren kanpo egiturak aztertzen dituena. Anatomia mikroskopikoa, eskala mikroskopikoko egiturak aztertzen dituen zientzia da, histologia (ehunen ikertzea) eta enbriologiarekin (enbrioiak ikertzen dituen zientzia) batera.\nAnatomia metodo inbaditzaile zein ez-inbaditzaileak erabiliz azter daiteke, honela organo eta sistemen egitura eta antolaketari buruzko informazioa eskuratuz. Metodo hauen artean disekzioa dago, gorputza ireki eta bertako organoak aztertzea; baita endoskopia, barne organo eta beste egiturak aztertzeko ebaki txiki batez barneratutako kameradun instrumentua erabiltzen duen prozedura. Angiografia ere erabiltzen da, X-izpi edo erresonantzia magnetiko bidez gorputzeko odol-hodiak ikustea ahalbidetzen duena.\nNormalean anatomia, giza-anatomiatzat erabiltzen da. Baina egitura eta ehun berdinak gainontzeko animalien artean aurki daitezke eta honela haien anatomia aztertuz, azterketa honi \"zootomia\" deritzo. Bestalde, landareen ehun eta egiturak desberdinak direnez landare anatomia ikertzen dira.\nHistoria.\nAntzina.\n1600. urtean. K. a. Edwin Smithen papiroak, Antzinako Egiptoko testu mediko batek, bihotza, hodiak, gibela, barea, giltzurrunak, hipotalamoa, umetokia eta maskuria deskribatzen zituen, eta bihotzetik bereizten ziren odol-hodiak erakusten zituen. Ebersen papiroa (K. a. 1550) \"bihotzari buruzko tratatu\" bat aurkezten du, gorputzeko fluido guztiak gorputz-atal bakoitzera garraiatzen dituzten odol-hodiekin. Antzinako Greziako anatomiak eta fisiologiak aldaketa eta aurrerapen handiak jasan zituzten Erdi Aroko mundu goiztiarrean zehar. Denborarekin, praktika mediko hori hedatu egin zen gorputzeko organo eta egituren funtzioak etengabe ulertzen zirelako. Giza gorputzaren behaketa anatomiko bikainak egin ziren, garuna, begiak, gibela, ugalketa-organoak eta nerbio-sistema ulertzen lagundu dutenak.\nAlexandriako Egiptoko hiri helenistikoa Greziako anatomia eta fisiologiarako tranpolina izan zen. Alexandrian, greziarren garaian, munduko erregistro medikoen eta arte liberalen libururik handiena ez ezik, mediku eta filosofo askoren etxea ere izan zen. Ptolomeoko gobernariak eta zientzien babes handiak Alexandria altxatzen lagundu zuen, beste estatu greziar batzuen lorpen kultural eta zientifikoekin are gehiago lehiatuz .\nAnatomia eta fisiologia goiztiarraren aurrerapen harrigarrienetako batzuk Alexandria helenistikoan gertatu ziren. III. mendeko anatomista eta fisiologo ospetsuenetako bi Herofilo eta Erasistrato izan ziren. Bi mediku hauek giza disekzioan aitzindariak izan ziren ikerketa medikoan. Kondenatutako kriminalen gorpuetan ere bibisekzioak egin zituzten, Errenazimendura arte tabutzat hartu zena: Herofilo disekzio sistematikoak egin zituen lehen pertsona izan zen. Herofilo anatomiaren adar askotan eta medikuntzaren beste alderdi askotan ekarpen ikaragarriak egin zituen bere lan anatomikoengatik ezaguna egin zen. Herophilusek giza gorputzari buruz duen ezagutzak funtsezko informazioa eman du garuna, begiak, gibela, ugalketa-organoak eta nerbio-sistema ulertzeko, eta gaixotasunaren ibilbidea ezaugarritzeko. \nII. mendean, Galeno de P\u00e9rgamok, anatomista, kliniko, idazle eta filosofoak, antzinatearen anatomiari buruzko azken tratatua idatzi zuen . Dauden ezagutzak bildu eta anatomia ikasi zuen animalien disekzioaren bidez . Lehenengo fisiologo esperimentaletako bat izan zen, animalietan egindako bibisekzio-esperimentuen bidez . Galenoren marrazkiak, nagusiki txakurraren anatomian oinarrituak, testuliburu anatomiko bakarra bihurtu ziren hurrengo mila urteetan . Haren lana Berpizkundeko medikuek ezagutu zuten soilik islamiar Urrezko Aroan zehar. Medikuntza, harik eta grekotik itzuli zen arte XV. mendeko uneren batean.\nErdi Aroko modernitatea.\nAnatomia gutxi garatu zen garai klasikotik XVI. mendera arte; Marie Boas historialariak idatzi zuen bezala, \"XVI. mendea baino lehenagoko anatomiaren aurrerapena oso motela da, 1500. urtearen ondorengo garapena oso azkarra den bezala\".1275 eta 1326 artean, Luzziren Mondino anatomistek, Alessandro Achillinik eta Antonio Benivienik Bolonian egin zituzten lehen giza disekzio sistematikoak antzinatetik . Mondinoren \"Anatomia\" (1316) izan zen giza anatomiaren Erdi Aroko berraurkikuntzaren lehen testuliburua. Gorputza Mondinoren disekzioetan jarraitutako ordenan deskribatzen du, sabeletik hasita, gero toraxetik, gero burua eta gorputz-adarrak. Hurrengo menderako anatomiako testuliburu estandarra izan zen. Leonardo da Vinci (1452-1519) Andrea del Verrocchiok formatu zuen anatomian. Bere ezagutza anatomikoa erabili zuen bere artelanean, egitura eskeletikoen zirriborro asko eginez, muskuluak eta giza organoak eta disekzionatu zituen beste ornodun batzuk.\nAndreas Vesalius (1514-1564), anatomiako irakaslea Paduako Unibertsitatean, giza anatomia modernoaren sortzailetzat hartzen da. Brabanteko jatorria, Vesaliusek \"De humani corporis fabrica\" (\"giza gorputzaren egitura\") liburu eragingarria argitaratu zuen 1543an, zazpi liburukitan osatutako formatu handiko liburua.\nModernitate berantiarra.\nEstatu Batuetan, XVIII. mendearen amaiera aldera hasi ziren medikuntza eskolak antolatzen. Anatomiako klaseek etengabe behar izaten zuten gorputz bat disekzioa egiteko, eta hauek lortzen zailak ziren. Philadelphia, Baltimore eta New York ospetsuak ziren hilotzen trafikoagatik, gaizkileek gauez hilerrietan sar\u200btzen baitziren, hilkutxetatik gorpu lurperatu berriak lapurtuz. Britainia Handian ere antzeko arazo bat egon zen, gorpuen eskaria hain handia bihurtu baitzen. Hori dela eta, hilerri batzuk dorreekin babestu zituzten. Praktika hau Britania Handiko 1832ko Anatomia Legeak geldiarazi zuen, eta Estatu Batuetan, berriz, antzeko legedia ezarri zen, Jefferson Medikuntza Institutuko William S. Forbes medikuak 1882an \"Libanoko hilerriko hilobien despoliazioan berpiztuekiko konplizitatea\" salatu ondoren.\nMedikuntzaren aro modernoaren aurretik, gorputzeko barne-egiturak aztertzeko bide nagusiak hildakoen disekzioan ikuskatzen zenean oinarritzen zen. Mikroskopioaren aurrerapenak zabaldu zituen ehun bizidunak osatzen zituzten bloke eraikitzaileak. Lente akromatikoen garapeneko aurrerapen teknikoek mikroskopioaren energia handitu zuten, eta 1839 inguruan Matthias Jakob Schleidenek eta Theodor Schwannek zelulak bizidun guztien oinarrizko eraketa-unitatea zirela identifikatu zuten. Tindaketa teknikak ezarri ziren ehun mota ezberdinak bereizten laguntzeko. Mikroskopio elektroteknikoaren asmakuntzak erabakimenaren aurrerapen handia ekarri zuen eta zelulen ultramorea, organiloak eta horien barruko beste egitura batzuk ikertzeko aukera eman zuen. Aldi berean, 1950eko hamarkadan, proteinen, azido nuklearren eta beste molekula biologikoen egitura kristalinoak aztertzeko X izpien zabalkuntza erabiltzeak anatomia molekularraren eremu berri bat sortu zuen.\nGorputzaren barne egiturak aztertzeko teknika ez inbaditzaileetan ere aurrerapen garrantzitsuak gertatu dira. X izpiak gorputzetik pasa daitezke. Erresonantzia magnetikoak irudipenak, tomografia konputatuak eta irudi ultramoreak inter azterketa guztiak ahalbidetu dituzte.\nAnimalien anatomia.\nAnimalien anatomia animalien barneko eta kanpoko atalen kopurua, egitura, tamaina, forma, antolaketa, kokapena eta erlazioak aztertzen dituen zientzia da.\nOrnodunak.\nOrnodun guztiek gorpuzkera antzekoa dute, eta, batez ere, fase embrionarioan partekatzen dituzte gorpuzkera antzekoenak. Ornodunen berezitasun handiena bizkarrezur bat osatzen duten ornoak izatea da. Ornodunek ingurune ezberdinetara egokitzen joan dira eta, hori dela eta, mota askotarikoak daude. Ornoduren barruan kokatzen dira anfibioak, narrastiak, hegaztiak, arrainak eta ugaztunak.\nArrainak.\nArrain baten gorputza buru, enbor eta isatsetan banatzen da, nahiz eta hiruren arteko zatiketak ez diren beti kanpotik ikusten. Eskeletoa, arrainaren barruan euskarri-egitura osatzen duena, kartilagoz egina dago, arrain kartilaginosoetan, edo hezurrez, hezur-arrainetan. Hezur-elementu nagusia bizkarrezurra da, orno artikulatuez osatua; orno horiek arinak baina indartsuak dira. Saihetsak bizkarrezurrari lotzen zaizkio eta ez dago ez gorputz-adarrik ez gerririk. Arrainen kanpoko ezaugarri nagusiak, hegatsak, izpi izeneko hezur-hezurrez edo hezur bigunez osatuta daude, eta horiek, emari-hegatsak izan ezik, ez dute lotura zuzenik bizkarrezurrarekin. Enborraren zati nagusia osatzen duten muskuluek eusten dituzte. Bihotzak bi kamera ditu eta odola brankien arnas azaletatik eta gorputzaren inguruan ponpatzen du zirkulazio-zirkuitu bakar batean. Begiak ur azpian ikusteko egokituta daude eta tokiko ikuspegia baino ez dute. Barneko belarri bat dago, baina ez kanpoko edo erdiko belarririk. Behe-maiztasuneko bibrazioak arrainen alboetan zehar doazen zentzumenen organoen alboko lerroko sistemak detektatzen ditu, eta horiek hurbileko mugimenduei eta uraren presioaren aldaketei erantzuten diete.\nAnfibioak.\nAnfibioak igelak, salamandrak eta zeliak dituen animalia mota bat dira. Tetrapodoak dira, baina zeziliek eta salamandra-espezie batzuek ez dute gorputz-adarrik edo oso txikiak dira. Hezur nagusiak hutsarteak eta arinak dira, eta erabat osifikatuta daude, eta ornoak elkarren artean lotzen dira prozesu artikularrez. Saihetsak laburrak izaten dira eta ornoekin fusionatuta egon daitezke. Garezur gehienak zabalak eta laburrak dira, eta askotan osatugabe daude. Larruazalak keratina gutxi du eta ez du ezkatarik, baina mukosa-guruin asko ditu. Espezie batzuetan, guruin pozoitsuak dituzte haien azalean. Anfibioen bihotzak hiru ganbera, bi aurikula eta bentrikulu bat ditu. Gernu-maskuria dute eta hondakin-produktu nitrogenatuak urea bezala iraizten dira. Anfibioek aho-ponpaketaren bidez arnasten dute. Ponpaketa-ekintza horretan, airea, lehenik, aho-faringeko eremura sartzen da, sudur-hobien bidez. Gero itxi egiten dira eta airea biriketan sartzera behartzen da eztarriaren uzkurduragatik . Hori larruazalaren bidezko gas-trukearekin osatzen dute, heze mantendu behar baitira.\nNarrastiak.\nNarrastiak animalia mota bat dira, dortokak, tuatarrak, sugandilak, sugeak eta krokodiloak barne hartzen dituena. Tetrapodoak dira, baina sugeek eta musker espezie batzuek ez dute gorputz-adarrik edo adar oso txikiak dituzte. Hezurrak hobeto daude osifikatuta, eta hezurdurak anfibioenak baino indartsuagoak dira. Hortzak konikoak dira eta gehienak tamaina uniformekoak. Epidermisaren azaleko zelulak geruza iragazgaitz bat sortzen dute. Narrastiek ezin dute beren azala erabili arnasa hartzeko, anfibioek bezala, eta arnasa hartzeko sistema eraginkorragoa dute, biriketara airea erakartzen duena. Bihotzak anfibioen antza du, baina tabike bat dago odol-uholde oxigenatu eta desoxigenatuak osoago banatzen dituena. Ugalketa-sistemak eboluzionatu egin du barne-ongarritzerako, espezie gehienetan organo kopulatzailea baitago.\nHegaztiak.\nHegaztiak tetrapodoak dira, baina atzeko gorputz-adarrak ibiltzeko edo salto egiteko erabiltzen diren arren, aurreko gorputz-adarrak lumaz estalitako eta hegan egiteko egokitutako hegalak dira. Hegaztiak endotermikoak dira, tasa metaboliko altua dute, sistema eskeletiko arina eta muskulu indartsuak. Hezurrak luzeak meheak, hutsak eta oso arinak dira. Biriketako aire-zakuen luzapenek hezur batzuen erdigunea hartzen dute. Bularrezurra zabala da. Ez du hortzik eta masailezur estuak adarrez estalitako moko batera egokitzen dira. Begiak handi samarrak dira, batez ere hontzak bezalako espezie gautarretan. Begiak aurrera begiratzen dute harraparietan eta alboetara ahateetan.\nLumak epidermisaren soberakinak dira. Hegaldi-luma handiak hegaletan eta isatsetan daude. Inguru-lumek hegaztiaren gainazala estaltzen dute, eta luma fin bat dute hegazti gazteetan inguruko lumen azpian. Larruazaleko guruin bakarra isatsaren oinarritik hurbil dagoen guruin uropigial bakarra da. Guruin horrek jariatze oliotsu bat eragiten du, eta lumak irazgaizten ditu hegaztiak azidotzen direnean. Ezkatak daude hanketan, oinetan eta atzaparretan behatz puntetan.\nUgaztunak.\nUgaztunak animalia mota desberdinak dira, uretakoak zein lehorrekoak, eta beste batzuk hegan edo planeatuz eboluzionatu dute. Gehienek lau gorputz-adar dituzte, baina uretako ugaztun batzuek ez dute gorputz-adarrik edo gorputz-adarrak hegaletan eraldatuta daude. Ugaztun gehienen hankak enborraren azpian daude, lurretik urrun. Ugaztunen hezurrak ondo osifikatuta daude eta hortzak esmalte prismatikoko geruza batez estalita daude. Hortzak animalia bizi den bitartean behin edo inoiz eralda daitezke, esne hortzetatik hezurrezko hortzetara eraldatuz.\nIlez estalita daude eta larruazalak izerdia jariatzen duten guruinak ditu. Guruin horietako batzuk ugatz-guruin gisa espezializatuta daude, eta kumeak elikatzeko esnea ekoizten dute. Ugaztunek birikekin arnasten dute eta toraxa eta abdomena bereizten dituen gihar diafragma bat dute, biriketara airea eramaten laguntzen diena. Ugaztunen bihotzak lau ganbera ditu eta odol oxigenatu eta desoxigenatua erabat bananduta mantentzen dira. Hondakin nitrogenatuak batez ere urea bezala iraizten dira.\nGiza anatomia.\nGizakiak ugaztun mota bat dira. Gizakiek burua, lepoa, enborra (arantza eta abdomena barne), bi beso, bi esku, bi hanka eta bi oin dituzte.\nGiza anatomian fisiologia eta biokimika oinarrizko zientzia osagarriak dira, eta horiek medikuntza ikasleei irakasten zaizkie lehen ikasturtean. Giza anatomia erregionalki edo sistematikoki irakats daiteke, hau da, hurrenez hurren, burua eta bularra bezalako gorputz-eskualdeen bidez anatomia aztertuz, edo sistema espezifikoen bidez, hala nola, nerbio-edo arnasketa-sistemen bidez.\nAnatomista akademikoek unibertsitateak, medikuntza eskolak edo irakaskuntza ospitaleak erabili ohi dituzte. Sarritan anatomia irakasteko eta zenbait sistema, organo, ehun edo zelulen ikerketarako erabiltzen dira.\nOrnogabeak.\nOrnogabeek organismo bizien sorta zabala osatzen dute, hasi Paramecium bezalako eukarioto zelulabakarrenetatik eta olagarroa, otarraina eta libelula bezalako animalia multizelular konplexuetaraino. Animalia-espezieen % 95 inguru dira. Definizioz, izaki horietako batek ere ez du bizkarrezurrik. Zelula bakarreko protozooen zelulek zelula anitzeko animalien oinarrizko egitura bera dute, baina zati batzuk ehunen eta organoen baliokidean espezializatuta daude.\nArtropodoak.\nArtropodoek animalien erreinuko zatirik handiena osatzen dute, ornogabeen milioi bat espezie ezagun baino gehiagorekin. Exoeskeleto bat, gorputz segmentatua eta apendize bikoitiak dituzten animalia ornogabeak dira. Euren barruan intsektuak, araknidoak, miriapodoak eta krustazeoak daude, besteak beste.\nLandareen anatomia.\nLandare-anatomia landareen ehunen eta organoen zelula-egituraren azterketa da, landareen \"barne-egitura\" litzakeena. Ezaugarri begetatiboez arduratzen da; besteak beste, landare-zelularen egitura, meristemoak eta zelula- eta ehun-moten bereizketa zelularen heldutasunera arte."}
{"id": "9369", "revid": "336", "url": "https://eu.wikipedia.org/wiki?curid=9369", "title": "Steve Wozniak", "text": "Stephan Gary \u00abWoz\u00bb Wozniak (San Jose, Kalifornia, AEB, ) estatubatuar ingeniari, asmatzaile, enpresaburu eta filantropoa da, 1970eko hamarkadan ordenagailu pertsonalaren iraultzan parte hartu zuen aitzindaria. Steve Jobsekin batera Apple enpresaren sortzailea.\nBerkeley Unibertsitateko ikaslea, 1971n erabilera pertsonalerako ordenagailua asmatu asmo zuela adierazi zion Jobsi. 1976an Apple I mikroprozesagailua, teklatua eta pantaila lehenbizikoz uztartzen zituen ordenagailu pertsonal berritzailea asmatu zuen. Hewlett-Packard enpresarako lan egiten zuenez, enpresari aurkeztu zion ideia. Ez zuten onartzen. Steve Jobsek Berkeley Unibertsitateari aurkeztu zion asmakizuna, eta izugarrizko arrakasta izan zuen. Ordenagailuak garaje batean eskuz egiteari eta saltzeari ekin zioten, eta Apple enpresa sortu zuten. Ordenagailu berriek pantaila zuten, eta maneiagarriagoak ziren. Applek hedapen eta hazkunde azkarra izan zuen, eta 1990. urtean Wozniakek Apple utzi zuen."}
{"id": "9374", "revid": "119347", "url": "https://eu.wikipedia.org/wiki?curid=9374", "title": "Mendeku Itxua", "text": "Mendeku Itxua, Usurbilgo (Gipuzkoa) musika talde bat da. Talde bezala 2003ko irailean elkartu zen.\nIbilbidea.\nLau partaideak usurbildarrak eta betidanik ezagunak izanik ez zitzaien zaila egin elkar ulertu eta elkarrekin lehen akorde eta erritmoak egiten hastea. Behin 4 bat abesti sortuak zituztela, bertsio batzuen laguntzaz 2004ko ekainean hasi ziren kontzertuak ematen eta ordutik hainbat kontzertu ematen eta abesti berri batzuk egiten aritu dira. Musika estilo finkorik hartu gabe hasi ziren, bakoitzak momentuan sentitzen zuenaren arabera abestiak sortuz eta\u2026 horrela dabiltza, pixkanaka estilo propio bat jorratzen, beti ere \u201cheavy\u201d kutsua izaten duten arren.\n2006an grabaketetan sartu eta \"Gure oihua\" lehen diskoa plazaratzen dute, Garate Estudioetan grabatua Kaki eta Martxel Arkarazorekin grabatua. Diskoa hau \"Ortots burdin hotsak\" diskoetxe independentearen laguntzaz mugitzen da, Durangon ere egon delarik.\n2007an \"Bide Galduan\" abestiaren bideoklipa argitaratzen dute, \"PausoBatDesign\"en eskutik Gasteizen grabatua izan dena. Hainbat telebista programetan ipintzen dute: eKlipsea, Musikantoi, Sut&amp;Blai eta abar...\nHainbat kolaborazio egin dituzte, hala nola: Ipar Haizea Zarauzko taldearentzat, Gaueko Itzalak taldearentzat, eta abar...\nDenbora galdu gabe, 2009an \u2018Indarrak Batuz\u2019 bigarren diskoa plazaratu zuten, kritika bikainak jaso zituena.\n2010ean, \u2018Piztien Pare\u2019 hirugarren lana grabatu dute Usurbilgo HiGain estudioetan, Haritz Harreguy teknikari ezagunaren laguntzarekin. Etxean eta etxekoekin prestaturiko lana orain zuzeneko emanaldietan bideratzen dabiltza.\n2013an Ixakek Izeberg sortu zuten."}
{"id": "9376", "revid": "63274", "url": "https://eu.wikipedia.org/wiki?curid=9376", "title": "Tito Livio", "text": "Tito Livio, edo Livio, latinez \"Titus Livius\", (Padua, K.a. 59 - K.o. 17) erromatar historialari bat izan zen. Erromaren historia itzela idatzi zuen, \"Ab Urbe condita\" izenekoa, Aeneasen legendaren arabera hiria fundatu zenetik (K.a. 753) Augustoren agintaldira arte.\nSalustio eta Kornelio Tazitorekin, batera, Erromako historialari handienetako bat da.\nBizitza.\n\"Gallia Cisalpina\" probintziako Padua (garai hartako \"Patavium\") hirian jaio zen. Augusto eta Horazioren adinekoa zen gutxi-gorabehera, eta Virgilio eta Mezenas baino zertxobait gazteagoa. Gaztetan latinez zein grekeraz egin zituen ikasketak. Erroman erretorika eta filosofia ikasi zituen eta Klaudio enperadorea izango zenaren heziketaz arduratu zen.\nIdazlanak.\n\"Ab Urbe Condita\" idazlanak (Batzuetan Hamarkadak izenez ezaguna, ) 142 liburu zituen (papiro-biribilkiak), hamarkadatan edo hamar liburuko taldetan banatuta. Sorreratik K.a. 9. urtera bitarteko multzo zabal horretatik hamarkada batzuk baino ez zaizkigu iritsi: lehenengo hamarkada baino ez zaigu iritsi (I-X liburuak, hiriaren hasieratik K.a. 293. urtera arte), hirugarrena (XXI - XXX, bigarren guda punikoa), laugarrena eta bosgarrenaren erdia (XXXI-XLV liburuak, K.a. 167 arte, \"Lucius Aemilius Paullus\"ek Mazedonia konkistatu zuen garaia), eta zati isolatu btzuk. kazetariaren ondoren. Gainerako narrazioak, geroago \"Periochae\" izena ematen zaie eta \"Florok\" K.o. II. mendean idatzi omen zituen laburpenen bidez ezagutzen dugu ."}
{"id": "9379", "revid": "46380", "url": "https://eu.wikipedia.org/wiki?curid=9379", "title": "Livia Drusila", "text": "Livia Drusa Augusta, Livia Drusilla, edo Julia Augusta (; K.a. 58ko urtarrilaren 30a - Erroma, K. o. ) dira Augustoren emazteak dituen izenak. Ezkontza honi esker, Erromako emakumerik boteretsuena bihurtu zen. Senarraren aholkulari eta laguntzaile fidela izan zen.\nTiberio eta Drusoren ama ere izan zen. Germaniko eta Klaudioren amona, Kaligularen berramona eta Neronen herenamona. Klaudiok jainkosa izendatuta, titulua jaso zuen."}
{"id": "9380", "revid": "146401", "url": "https://eu.wikipedia.org/wiki?curid=9380", "title": "Gaueko", "text": "Euskal mitologian, Gaueko gauaren iluntasunaren jauna da. Bere agintaldiak gauerditik egunak argitu arte irauten zuen, tarte horretan berak bakarrik agintzen zuen lur gainean bere legearekin. Lege horrek gizakiei debekatu egiten zien gauean lan egitea, lehiatzea edo baserriaren babesetik irtetea. Izan ere, antzinako gizakien ustez, familiako espirituek baserriak babesten zituzten.\nHerriko istorioetan, Gauekok arima bahitzaile moduan jarduten zuen, hori egitean otso handi baten itxuran edo irudi ikusezin baten moduan agertzen zen. Batzuetan, haren ordez sorginak, jentilak edo Basajaun bera ere bidaltzen zituen eta haien biktimak normalean neska ederrak ziren.\nElaunden neska bat, Katalina izenekoa, jentil talde batek bahitu zuen, eta leize batean hil zuten. Oiartzunen ere beste neska bat bahitua izan zen gauez; hura hartzen zuen bitartean, eta haren ontzia bakarrik aurkitu zen, odolez beteta. Beste batean, Eskoriatzan gizon baten aurrean zezen bat agertu zen, haren bidea oztopatuz, gizona hiru aldiz saiatu zen bidea igarotzen, hirugarrenean zezena gizon baten moduan altxatu zen eta gizonaren aurka joan zen, baina gizonak ihes egin zuen.\nGauekoak, Gaueko!\nEuskal mitologian\nGaueko, Gabezko, Gabekori buruz jasotako euskal mitologiako elezaharretan nahasturik ageri dira gauaren barne murgiltzen diren izakien aztarnak.\nEskerrak euskaldunak garela. Hau da, euskara ulertu ahaldunak jakingo du esandakoa. \"Izena da izana\" dio esaera zaharrak, eta kasu honetan erantzuna izena berak ematen du.\nGaueko(ak) dira euskal mitologiako gauean murgiltzen diren irule eta gainontzeko izaki danok.\nBaina zerbait gehiago bada.\nIluntasunaren erresuma.\nHasteko, esan behar da eguna gauean hasten zela euskaldunentzat iraganean, honen arrastoa Gaur hitzan dugu.\nGaua denbora eremu bat da, gauerditik oilarraren kantuaren arte irauten duena. Denbora tarte horretan gizakientzat ezkorrak diren izakiek eguzkiaren menpekotasunetik aske ibili dezakete munduan zehar.\nJainkotiar dirudien lege baten arabera gizakiok debekatua dugu bertan egotea eta oilarrak kantu egin arte hobe dugu etxean lotan geratzea.\nBaina baziren gauaren iluntasunarenj babesean murgiltzen ziren gizaki asko ere, irelu eta beste izakiez aparte.\nHorietako asko dira elezaharren protagonistak: lapurrak, artzainak, apustulariak eta sinesgaitzak, beste batzuen artean.\nGauean, iluntasunaren erresumaren menpekoek, oztopatzeko edo zigortzeko, eta, laguntzeko edo gizakiak saritzeko lanetan dihardute.\nElezahar batzuetan Gaueko agertu beharrean, sorginak, laminak, Basajaun edo eta Deabrua agertzen dira betebeharrekoak egiten.\nJainkotasun kutsua.\nAitzinean gurtutako jainkotiarra.\nBarandiaranen \"Mitologia Vasca\" liburuan euskal mitologiako izaki zerrenda bat azaltzen da eta ondoren, izakiez hitz-egiteko orduan, lehendabizikoa aztertzen duena Gaueko da. \nHonen zergatia beste erlijio sinismen sistemetan aurkitu dezakegu. Europan jasotako aitzinako erlijioetan, adibidez, eza da iluntasunean murgiltzen den lehena, demiurgoa.\nItun zaharreko kutxua.\nBarandiaran bezalako Katoliko fededunen artean gurtuko dutena, Euskal Mitologian ezizenekoa eta ageri ez dana, jaungoikoa, kristautasunaren eskuz Katoliko bihurtu zen.\nEzerezetik argia sortu eta iluntasunaren banaketatik eratorriko izakia da Gaua (Gaua&gt;&lt;Gaba&gt;&lt;gabea&gt;&lt;jabea) eta bere ondorengoa Eguna.\nIlargia Jaungoikoaren burua zela Berastegi eta Abadi\u00f1on esaten zen baina Errigoitian Jesukristoren burutzat zutela zioten.\nBuruduna bai baina gorputz gabeko jainkoa.\nHiruak bat, zeltiberiar, iberiar eta euskaldunen jaungoiko izengabea.\nBehin eta berriz iberiar penintsulako herrien iraganeko sinesmenen gaia aztertzen direnean Estrabonen testura doaz ikerlari danak, bai zeltiberiar edo eta Iberiar Penintsulako iparraldeko herrien beste edozein ikerle:\nBaina denak hemen geratzen dira besterik esan gabe. Jaungoikoaren aurpegia ilargi betean ikusiko zuten hauek ere?\nAitzinako nekazarien sinesmenen esaldia ote?\nHain euskalduna dirudien esaldi hau Tirolen ere ezagutzen zuten. Hango elezahar batean gauez lanean zebiltzan nekazari batzuei ahots misteriotsu bat zera esan zien:\"Der Tag in dein, die Nacht ist mein\", Eguna zurea da, Gaua nirea da, (Handw\u00f6rterbuch des deutschen Aberglaubens, I-575)\nElezaharrak.\nArdazlearen ausardia.\nAtauneko desagertutako Luzpeltz baserrian ardazle talde handi bat elkartzen zen gauetan. Baserriko neskak behin bere lagunei Joxintxiota iturritik ura ekarri zezakeela apustu egin zien. Neska iturrira zihoan bitartean gainontzeko ardazleak ilargipean baserriko atarian urduri noizean behin \"nondik zoaz?\" galdetzen zioten. Neskak nondik zebilen erantzuten zihoan baina bere ahotsa geroz eta urrunago entzuten zen, gehiegi hauen ustetan, eta halako batean ez zen neskaren ahotsa gehiago entzun. Halako batean haize bolada batek gogor jo zuen baserriko ataria ardazleak izutuz, eztarriko ahotsa batek zera zioen arabera:\n-Gaue gauekontzat eta eurie eunezkoentzat!\nIturrira Angelus-aren ondoren.\nOiartzunen hango baserriko neska batek apustu egin zuen Angelus-aren ondoren iturritik ura ekartzeko gai zela. Iturrirantz joan zen esan bezala, baino denbora luzez kanpoan zeramala ikusian bere familiakoak kezkatzen hasi ziren. Orduan tximiniatik behera terreina hutsik odola tanta batzuk zituela erori zen. Neskaz ez zen gehiagorik jakin.\nArti\u00f1eako Xabiren gertakizuna.\nArti\u00f1eako Xavier, Atauneko gazte txoriburu ospetsu bat, gau batean Urrutsuako baserrian ardazleekin iseka eta trufatan ibili zen beraiekin apaizaren paperean komulgatzeko gaztaina erreak ematen. Etxera bueltatzeko ordua zela eta, ardazleak bertan geratu eta gaua han pasatzeko eskatu zioten, egindako lotsagabekeriaren ondorioz zigortuta izango zen beldurrez. Handiustea zuhurtasuna baino buruan izanik bere bidea hartu zuen Xabierrek. Layoako basoa zeharkatzen zebilela, biatikoa beregana hurbiltzen zihoala ikusi zuen. Beldurtuta korrika hasi zen Teletxe baserriraino. Atea joka hasi eta bertan txakur bat eta borona bat eskatu zituen eta hauekin bidea jarraitu zuen. Layoan, berriro ere, sua zerion zezen bat agertu zitzaion, beragandik gertu jarraitzen bazion ere, txakurra ondoan zuela ez zuen beldurrik. Arti\u00f1eako bidegurutzean borona itzali eta txakurra ihes egin zuen. Orduan bikario berriz agertu zen. Eskerrak etxetik gertu zegoela eta ziztu bizian korrika etxean sartu eta salbu geratu zen. Gau hartan behiak oso urduri ibili ziren beraien adarrak elkarrekin eta korbeak jota.\nJentilen maltzurkeria.\nElaunden neska bat, Katalina izenekoa, bahitua izan zen bere gelatik jentil talde batengatik, eta leize batean hil zuten.\nZezen irelua.\nEskoriatzan gaua zelarik gizon baten aurrean zezen bat agertu zen, bere bidea oztopatzen, gizona hiru aldiz saiatu zen bidea igarotzen, hirugarrenean zezena gizon baten moduan altxatu zen eta gizonaren aurka joan zen, baina gizonak ihes egitea lortu zuen."}
{"id": "9381", "revid": "58701", "url": "https://eu.wikipedia.org/wiki?curid=9381", "title": "Istanbul", "text": "Istanbul (, eta bizantziar garaian grezieraz hasieran Bizantzio eta gero Konstantinopla), Turkiako hiririk handiena da, bai eta Europako handienetako bat ere, 12.782.960 biztanle baitzituen 2009an. Gainera, lur eremu handia hartzen du, munduko 5. udalerri handiena baita. Istanbul probintziako hiriburu administratiboa da.\nHiriaren historia luzean, hiriburu izan da sarritan: Erromatar Inperioa (330-395), Bizantziar Inperioa (395-1204 eta 1261-1453), Latindar Inperioa (1204-1261) eta Otomandar Inperioa (1453-1922). Horren ostean, Turkiako Errepublika berriaren hiriburua Ankarara eraman zen. 2010ean, Istanbul \"Europako kultura hiriburu\" izan zen. Hiriaren gune historikoa UNESCOren gizateriaren ondaretzat sailkatu zuten 1985an.\nHiri zaharra Bosforo itsasartearen hego-mendebaldeko ertzean dago, baina hiri berriak, askoz handiagoa denak, itsasartearen bi aldeak hartzen ditu: europarra (Trazia) eta asiarra (Anatolia). Izan ere, bi kontinentetan dagoen metropoli bakarra da munduan.\nEtimologia.\nBizantzio (grezieraz \u0392\u03c5\u03b6\u03ac\u03bd\u03c4\u03b9\u03bf\u03bd, \"Byz\u00e1ntion\") hiriaren lehen izen ezaguna da. K.a. 660 inguruan sortu zen izen horrekin, K.a. V. mendeko Herodotoren arabera Kaltzedonia baino 16 urte lehenago. Bizas zeritzan Megarako kolonoen erregeak eman zion izena.\nKonstantino I.ari esker, hiria Erromatar Inperioko ekialdeko hiriburu bihurtu zen, eta Konstantinopla (grezieraz \u039a\u03c9\u03bd\u03c3\u03c4\u03b1\u03bd\u03c4\u03b9\u03bd\u03bf\u03cd\u03c0\u03bf\u03bb\u03b9\u03c2, \"K\u014dnstantino\u00fapolis\", hots, \"Konstantinoren hiria\") izenarekin ezagutzen hasi zen. Enperadorea \"Nea Roma\" (\"Erroma Berria\") izena erabil zedin saiatu zen, alferrik.\nNahiz eta lehenagotik erabili, \"Istanbul\" izena XX. mendean hedatu zen gehien, batez ere nazioartean. 1930ko martxoaren 28an, Turkiako Posta Zerbitzuak nazioarteari eskaera ofiziala egin zion, hiri osoa izendatzeko, \"\u0130stanbul\" erabil zezan. Aditu batzuen arabera, Istanbul izena grezierazko \"\u03b5\u1f30\u03c2 \u03c4\u1f74\u03bd \u03a0\u03cc\u03bb\u03b9\u03bd\" (, \"hirian\") esalditik omen dator: azken batean, hiri nagusiari soilik \"hiri\" deitzea ohikoa da, Iru\u00f1ea kasu. Beste aditu batzuen arabera, \"Konst\u00e1ntinoup\u00f3lis\" greziar izenaren laburdura omen da, azentu gabeko silabak galdu eta hasierako i- gehitu ondoren.\nEgungo turkieraz, hiriaren izena \"\u0130stanbul\" da, puntudun \"\u0130\" larri batekin, turkierako alfabetoak \"\u0130\" letra puntuduna eta \"I\" puntugabea bereizten baititu.\nBizantziarren eta otomandarren menpeko eslaviar herriek \"Tzarigrad\" erabiltzen dute, \"Tsarraren (Enperadorearen) hiria\" (serbieraz eta bulgarieraz, \u0426\u0430\u0440\u0438\u0433\u0440\u0430\u0434), berez \"Konstantinopla\" izenaren kalkoa dena.\nGeografia.\nIstanbul Bosforo itsasartean dago, Asiaren eta Europaren mugan, Itsaso Beltza eta Marmara itsasoa lotzen diren lekuan. Hiri historikoa mendebaldean kokatzen da (Europan), \"Urrezko Adarra\" izeneko estuarioaren bi aldeetan.\nPenintsula historikoa zazpi muinoren gainean eraikita dagoela esaten da, bakoitzaren gailurrean meskita inperial batekin, eta 22\u00a0km-ko luzeko harresiek inguratua. Horietako handiena Topkap\u0131 jauregiako \"Sarayburnu\" da (\"Jauregi muinoa\"). Urrezko Adarraren beste ertzean beste muino koniko bat dago, Galata auzoa (Beyo\u011flu barrutia) dagoen lekuan. \u00dcsk\u00fcdar ere, Asiako aldean, muino ugariz osatuta dago. Istanbuleko tontorra \u00c7aml\u0131ca muinoa da (Asian), 288 m garai.\nKlima.\nIstanbulek klima ozeaniko eta klima mediterraneoaren arteko trantsizioko klima du. Beraz, hiriak klima epela du. Esate baterako, udako lehortea ez da benetako klima mediterraneoan bezain handia. Udak beroak dira, hezeak baina euri gutxikoak (295 ordu eguzki hileko ekainean, uztailean eta abuztuan). Udako egun jakinetan, tenperaturak 35\u00a0\u00b0C-tik gorakoak izaten dira. Neguak hotzak eta hezeak dira, euri ugari egiten du eta noizean behin elurra (76 ordu eguzki baino gutxiago hileko urtarrilean eta otsailean). Neguan, egun jakinetan, tenperaturak 0\u00a0\u00b0C-tik behekoak izan dira inoiz. Horrela, urtero 25 bat izotz egun izaten dira, abendu, urtarril eta otsailean batez ere. Udaberriak eta udazkenak epelak dira.\nHirian bertan erregistraturiko tenperaturarik altuena 40.5\u00a0\u00b0C-koa izan zen, 2000ko uztailaren 12an. Inoiz erregistraturiko tenperaturik hotzena -16.1\u00a0\u00b0C-koa izan zen, 1929ko otsailaren 9ko gauean.\nHistoria.\nLehen jendeztatzea.\nIstanbuleko penintsula azpian \"Marmaray\" tunela eraikitzean, Neolito garaiko jendeztatze aztarnak aurkitu dituzte, K.a. 7. milurtekokoak, Bosforoa sortu baino lehenagokoak. Traziar tribuak bi lekutan ezarri ziren, Lygos-en eta Semistra-n, penintsulako muturrean, egun Topkap\u0131 jauregia dagoen tokian, K.a. XIII eta K.a. XI. mendeen artean. Leku berean, feniziarrek merkatari herrixka bat ezarri zuten K.a. 1. milurtekoan eta K.a. 685ean Megaratik zetozen greziarrek beste herri bat, Kaltzedonia izenekoa.\nHala ere, Istanbuleko historia K.a. 660 inguruan hasi zen, oro har, Bizas erregaren agindupean Megarako kolonoak Bosforoaren europar aldean ezarri zirenean, eta Bizantzio sortu (grezieraz \u0392\u03c5\u03b6\u03ac\u03bd\u03c4\u03b9\u03bf\u03bd, \"Bizantion\", latinez \"Byzantium\"). Mendearen amaieran, akropoli bat eraiki zen behialako \"Lygos\" eta \"Semistra\" herrixken lekuan. Hiria persiar agintepean egon zen aldi batez K.a. V. mendean, baina greziarrek berreskuratu egin zuten Mediar Gerretan. Bizantzio Deloseko Ligako kide izaten segitu zuen, K.a. 355ean independentzia lortu zuen arte. Erromatar Errepublikaren babespean denbora luzez egon ondoren, 73an Erromatar Inperioko zati bihurtu zen.\nPeszenio Niger usurpatzailearen alde ipini izana, Septimio Severo enperadorearen aurka, garesti atera zitzaion, bi urteko setioaren ondoren 195ean errenditu zenean hiri suntsituta baitzegoen. Hala ere, bost urteren ondoren, hiria berreraikitzen hasi, eta denbora laburrean aurretik zuen ospea berreskuratu zuen.\nKonstantinoplaren igoera eta erortzea.\nKonstantino I.ak Lizinio garaitu zuenean Krisopolisko guduan 324ko irailean, Erromatar Inperioko enperadore bakar bihurtu zen. Bi hilabete geroago, Konstantinok Bizantzio ordeztuko zuen hiri kristau berriaren planoa ezarri zuen. Inperioaren ekialdeko hiriburu zen Nikomedia ordezkatzeko sortua, hiriaren izen berria \"Nea Roma\" (Erroma Berria) izan zen, baina ezagunagoa egin zen Konstantinopla izenarekin (\"Konstantinoren hiria\"), XX. mendea arte iraungo zuena. Sei urte geroago, 330ko maiatzaren 11n, Konstantinopla hiriburu izendatu zuten, gerora Bizantziar Inperioa izan zena.\nHiriburu hura ezartzea Konstantinoren lorpen iraunkorrenetakoa izan zen, erromatar boterea ekialderatuz eta greziar kulturaren eta kristautasunaren erdigune bihurtu baitzen. Eliza ugari eraiki ziren hirian zehar, Hagia Sofia barne, mila urtez munduko katedral handiena izan zena. Hiriaren kokalekuak Konstantinoplaren beraren existentzia ziurtatu zuen, eta harresiek Europa babestu zuten ekialdeko inbaditzaileengandik eta Islamaren aurrerakadatik. Erdi Aroko mende gehienetan, Konstantinopla Mendebaldeko hiri handiena eta aberatsena izan zen.\nKonstantinoplaren beheraldia Laugarren Gurutzadarekin hasi zen, gurutzatuek Bizantziar Inperioa estatu txikiagoetan zatikatu baitzuten. Hiria Latindar Inperioaren hiriburu bihurtu zen, gurutzatu katolikoek bultzatua ortodoxoena ordezkatzeko asmoarekin. Hala ere, Latindar Inperioak ez zuen luze iraun eta Bizantziar Inperioa 1261ean berrezarri zen, baina ahuldu samar zegoen. Hiriko elizak, babesak eta oinarrizko zerbitzuak gain-beheran zeuden eta biztanle kopurua 40.000 baino ez zen, IX. mendeko milioi erdiarekin alderatuta.\nXIV. mende erdialdean, otomandar turkiarrak estrategia militar bat hasi zuten hiria itotzeko asmoarekin, herri txikiagoak bereganatuz eta hornidura bideak itxiz. Azkenean, 1453ko maiatzaren 29an, zortzi asteko setioaren ondoren, Mehmed II.a \"Konkistatzailea\" sultanak Konstantinopla hartu zuen eta Otomandar Inperioaren hiriburu izendatu. Ordu batzuk geroago, sultana Hagia Sofia elizara joan eta iman bat deitu zuen Islamaren kredoa errezitatzeko eta katedral handia meskita inperial bihurtu zen.\nTurkiarren agintea.\nKonstantinopla erori eta gero, Mehmed II.ak hiria biziberritzea erabaki zuen. Anatolia eta beste herrialdeetako musulmanak, kristauak eta juduak ekarrarazi zituen, borondatez ala indarrez, gizarte kosmopolita sortzeraino. Mendearen amaieran, hiriak 200.000 biztanle zituen, Europako bigarren handiena. Era berean, Mehmed II.ak azpiegitura zaharkituak berritu zituen eta Bazar Handia eraikitzen hasi. Garai hartan Topkap\u0131 jauregia ere eraiki zen, laurehun urtez sultanaren egoitza ofiziala izan zena.\nHiria, Kristautasunaren babes izatetik, kultura islamikoaren ikur izatera igaro zen. Meskita inperial ugari eraiki ziren, sarri eskolaz, ospitalez eta bainu publikoz atxikiak. Suleiman I.aren sultanaldia (1520-1566) arte eta arkitekturako lorpen handiko garaia izan zen. Mimar Sinan arkitektoburuak S\u00fcleymaniye meskita eta beste hainbat eraikin diseinatu zituen eta zeramika, kaligrafia eta miniaturagintza loratu ziren. XVIII. mende amaieran, hiriak 570.000 biztanle zituen.\nXIX. mende hasierako matxinada garaiak Mahmud II.a sultanaren goraldia eragin zuen, eta Europa Mendebaldeko kulturarekin lerratu zen inperioa. Garai honetan zubiak eraiki ziren Urrezko Adarra zeharkatzeko, eta hiria burdinbidez lotu zen Europako sarearekin 1880ko hamarkadan. \"T\u00fcnel\" linea, munduko metro zaharrenetarikoa, 1875ean ireki zen, eta beste hainbat azpiegitura moderno ere (ur hornidura, argindarra, telefonoa eta tranbiak) hurrengo urteetan eraiki ziren, nahiz eta Europako beste hirietan baino geroago izan.\nHala ere, modernizazio esfortzuak ez ziren nahikoak izan Otomandar Inperioaren gainbehera galarazteko. XX. mende hasieran, Turkiar Gazteen Iraultzak eta gerra ugariek Inperioaren porrot ekonomikoa ekarri zuen. Lehen Mundu Gerra bukatutakoan, britainiarrek, frantziarrek eta italiarrek hiria hartu zuten. Azken otomandar sultana, Mehmed VI.a, 1922ko azaroan erbesteratu zuten. Urtebetera okupazioa amaitu zen, Lausanako Ituna sinatu eta Mustafa Kemal Atat\u00fcrk iraultzaileak Turkiako Errepublika izendatu zuen 1923ko urriaren 29an.\nErrepublika.\nTurkiako Errepublika berriaren hiriburua Ankarara eraman zen eta 1930ean hiriaren izen ofizial bakartzat \"Istanbul\" ezarri. Nahiz eta hiriburutasuna galdu, 1940ko hamarkada amaieratik aldaketa estruktural handiak jasan zituen, hala nola, plaza (adibidez, Taksim plaza), bulebar eta hiribide berriak, batzuetan eraikin historikoen kaltetan. Hiriko biztanleria laster hazten hasi zen 1970eko hamarkadatik aurrera, Anatoliako biztanleak hirira enplegu bila iristen ziren heinena. Hiria izugarri hazi zen, inguruko herri eta basoak irensteraino, eta Istanbulgo metropoli eremua eratu.\nDemografia.\nMetropoli eremuak 11.372.613 biztanle ditu, 2007ko erroldaren arabera eta egun munduko hiri handienetakoa da. Gainera, biztanleriaren hazkuntza tasa % 3,45 da egun, batez ere landa lurretako etorkinak direla-eta. Istanbulgo biztanle dentsitatea 1.700 bizt/km\u00b2 da, Turkiako batez besteko den 81 bizt/km\u00b2 zifratik urrun.\nMetropolitar eremuko biztanleria hirukoiztu egin zen 25 urtetan, 1980 eta 2005 artean. Gutxi gorabehera, istanbuldarren % 70 europar aldean bizi dira eta % 30, asiar aldean. Turkia hego-ekialdeko langabezia tasa zela-eta, eskualde horietako asko Istanbulera lekualdatu ziren lan bila, eta hiriaren aldirietan ezarri.\nGarraioa.\nIstanbulen bi tren geltoki daude, Sirkeci (europar aldean) 1889an eraikia eta Haydarpa\u015fa (asiar aldean) 1909koa. Sirkeci geltokira iristen zen \"Orient-Express\" linea ezaguna, eta bertatik irteten dira egun \"Paris\"-\"Venezia-Orient-Express\" (aurrekoaren oinordekoa-edo), \"Danubio-Express\", \"Bosforo-Express\", eta Greziara doan \"Laguntasunaren trena\". Hayderpasa geltokitik, \"Trans-Asia-Express\" linea irtetean da Teheranerantz eta antzinako \"Taurus-Express\" Bagdadera. Bertatik Ankarara doazen abiadura handiko trena berriak ere irteten dira. Bosforoa igaroko duen burdinbide tunela, \"Marmaray\" izenekoa, 2004tik eraikitzen ari dira eta 2013an inauguratu zen.\nBi nazioarteko aireportu ditu hiriak: Atat\u00fcrk nazioarteko aireportua, europar aldean, eta Sabiha G\u00f6k\u00e7en nazioarteko aireportua, asiarrean.\nIstanbulgo metroak linea bakarra du, baina 2008an 68 milioi bidaiarik erabili zuten. Hala ere, badira halaber metro arineko linea bat (\"hafif metro\"), tranbia eta bi funikular, aldirietako tren lineez gain. Beste hirien adibideari jarraiki, 2009an metrobus sistema abian jarri zen.\nGainera, udalak ur-gaineko garraio sistema kudeatzen du, Bosfororen bi ertzetako ontziralekuak lotzeko.\nTaxien sarea (turkieraz, \"taksi\") oso garatuta dago: auto horiak dira.\nKirola.\nFutbola.\nGalatasaray SK, Fenerbah\u00e7e SK, eta Be\u015fikta\u015f JK hiriko talderik indartsuenak dira: elkarren artean lehia handia dago."}
{"id": "9385", "revid": "59723", "url": "https://eu.wikipedia.org/wiki?curid=9385", "title": "Arrano Beltza", "text": "Arrano beltza Nafarroako Erresumaren ikur zahar bat da, arrano beltz bat hondo hori baten gainean agertzen duena. Zenbait euskal herritar abertzalek Euskal Herriaren sinbolotzat darabilte; eta zenbait espainiar falangistak, berriz, Espainiaren sinbolotzat.\nJatorria.\nArrano beltzaren ikurrak XII. mendeaz geroztik beren zigiluetan erabilitako arrano irudia du oinarri; zehazki esanda, Antso VII.a Azkarrak XIII. mendearen hasieran erabilitako zigiluan ageri den arrano irudia. Izan ere, nafar errege haiek beren menpe izan zituzten euskal hiztunen lurralde guztiak edo gehienak behintzat (ez dago garbi Pirinioez iparraldeko euskal lurralde guztiak beren menpe izan ote zituzten; eztabaida biziak dituzte historialariek gai horretaz). Hainbat euskal abertzalerentzat, erreinu hura euskal hiztun guztien lurraldeak bateratu eta euskal estatu independente bat sortzeko lehen saiakera izan zen. Aitzitik, hainbat espainiar nazionalistaren iritzia, espainol nazioa sortzeko saiakera izan zen.\nGaur egungo bandera.\nXX. mendearen bigarren erdialdean, Telesforo Monzon politikari abertzaleak Erdi Aroko zigiluan oinarrituta, Arrano Beltzaren bandera diseinatu zuen (bai hondo horian, bai gorrian).\nMusikan.\n\"Arrano beltza\" Mikel Laboa kantari eta musikagile donostiarraren kanta ere bada; geroago, Negu Gorriak taldeak bertsioa egin zuen. Zati batek honela dio:"}
{"id": "9386", "revid": "512", "url": "https://eu.wikipedia.org/wiki?curid=9386", "title": "Los Angeles", "text": "Los Angeles Ameriketako Estatu Batuetako mendebaldeko hiri bat da, Kaliforniako estatuan kokatua, Ozeano Barearen ertzean, eta Mexikotik 150\u00a0kilometro iparraldera.\nBiztanle kopuruagatik, Los Angeles Estatu Batuetako bigarren handiena da, New Yorken atzetik, eta Kaliforniako handiena. Haren metropoli inguruan 16 milioi pertsona inguru bizi dira. Azalera kontuan hartuta, Estatu Batuetako handiena da eta munduko handienetako bat halaber, hiriaren iparraldetik hegoaldeara 100 km inguru ditu. 1781. urtean, Felipe de Neve deituriko espainiar gobernadore batek fundatu zuen, \u201cEl Pueblo de Nuestra Se\u00f1ora la Reina de los \u00c1ngeles del R\u00edo de Porci\u00fancula\u201d-ren izenpean. 1821. urtean Kalifornia gudaren ondorioz, Mexiko estatuaren parte izatera pasatu zen. Hala ere, 1848. urtean Estatu Batuetako administrazioaren parte berriz izatera pasatu arte.\nHirian hainbat toki ezagun aurki daitezke: esate baterako Hollywood, Estatu Batuetako zinema industriaren zentroa. 1903. urtean hasitako zinema industria honek, gaur egun, munduko enpresa handiez inguratuta dago, hala nola, Warner Bros edo Universal Pictures. Oso ospetsuak dira ere bertan ospatzen diren Oscar sariak. Zinemaz aparte, kirolekin oso lotuta dagoen herria da Los Angeles, bertan estatu batuetako talde garrantzitsuak aurkitu ahal dira. Adibidez, L.A. Lakers eta L.A. Clippers basket taldeak, L.A. Galaxy futbol taldea edo L.A. Dodgers beisbol taldea. Musikaren kontuan, Metallica, Guns N' Roses, Red Hot Chili Peppers, Maroon 5 edo Imagine Dragons musika taldea ospetsuak Los Angelesen izan zuten beraien jatorriak. Hiriaren plater tipikoenak hauek dira: California-style pizza, Cheeseburgerra, California Rolla, Crispy taco, hot dog-a, barbakoetako saihetsak. Kostaldeko hiri bat da eta hondartz oso handiak eta ospetsuak aurki daitezke, nolabait, Santa Monicako hondartza, Venice beach eta Manhattan Beach. Hala ere, surf egitera joatekotan Malibuko hondartza aproposena da.\nHistoria.\nLos Angelesko kostaldean, mendeetan zehar, tongva (gabriele\u00f1oak ere deituak), chumash eta Amerikako beste herri zaharrago batzuk bizi izan ziren, milurtekotan. Lehenengoak 1542an iritsi ziren eremura, Juan Rodr\u00edguez Cabrillo buru zutela. Espainiako esploratzaile bat zen Juan Rodr\u00edguez, eta Gaztelako Koroaren izenean Jainkoaren hiri gisa erreklamatu zuen eremua, baina han finkatu gabe jarraitu zuten bidaia. Los Angelesko eremua, Kaliforniako estatu osoa bezala, Espainia Berriko Erregeordetzan sartuta zegoen XVI. mendearen erdialdean. 1769ko abuztuaren 2an, Gaspar de Portol\u00e1 eta Juan Cresp\u00ed misiolari frantziskotarra gaur egun hiria dagoen lekura iritsi ziren. Crespik adierazi zuen lekuak ahalmen handia zuela kokapen-leku gisa.\n1771n, beste fraile frantziskotar batek, Jun\u00edpero Serrak, San Gabriel Arc\u00e1ngelen Misioa eraikitzeko agindu zuen, gaur egun San Gabriel harana deitzen dena. 1777an, Kaliforniako gobernadore berriak, Felipe de Nevek, Nueva Espa\u00f1ako erregeordeari gomendatu zion Juan Crespik lehen gomendatutako lekua herri izendatzea. Hiria 1781eko irailaren 4an sortu zuten 44 pertsona talde batek, \"El Pueblo de Nuestra Se\u00f1ora la Reina de los \u00c1ngeles de Porciuncula\" izenarekin. Sortzaileak indigenak eta espainiarrak ziren, bi herenak mestizo edo mulato jatorrikoak; izan ere, gehienek afrikar jatorria zuten. Hamarkadetan zehar arrantxo bat izaten jarraitu zuen baina 1820 populazioa 650 biztanlera iritsi zen. Hiriko aztarnarik zaharrenak Olvera Kalean daude monumentu historikotzat babestua.\nEspainia Berriko erregeordetzak Espainiako Koroarekiko independentzia lortu zuen 1821ean, eta Kalifornia Mexikoko estatu sortu berriaren kontrolpean geratu zen. Mexikoko subiranotasuna Estatu Batuetako lurraldearen inbasioarekin amaitu zen. 1847ko urtarrilaren 13an Cahuengako Ituna sinatu eta 1848an Guadalupe Hidalgo Ituna sinatu ondoren, Mexikoko gobernuari Goi Kaliforniako lurraldea Estatu Batuei uztea beste erremediorik ez zitzaion geratu.\nEuskaldunak ere Los Angelesen ezarri ziren, eta horren lekuko, 1885ean, \"Escualdun gazeta\" astekariaren hiru ale kaleratu zituzten.\nTrenak hirira iritsi ziren Southern Pacific Railroad enpresak bere linea Los Angeleseraino osatu zuenean 1876an. Petrolioa 1892an aurkitu zuten eta 1923rako hiriak munduko petrolioaren laurden bat ekoizten zuen. 1900erako, populazioa 100.000 bizilagunetara iritsi zen, eta herrek uraren erreserbetan arazoak sortzen hasi zen. Los Angelesko akueduktua eraikitzea 1913an, William Mulhollandek gainbegiratuta, hiriaren hazkundea bermatu zuen. 1915ean, inguruko komunitateen anexioa hasi zen, eta ezin baitziren beren kabuz urez hornitu.\n1920ko hamarkadan, zinemaren eta abiazioaren industriak iritsi ziren hirira. 1932an, milioi bat biztanle baino gehiago zituela, hiria Joko Olinpikoak jaso zituen. Aldi horretan, Europatik etorritako zenbait erbesteratu ere iritsi ziren, batez ere gerra aurreko urte horietan izandako tentsio politiko eta sozialaren ondorioz; garai hartan iritsitako batzuk, Thomas Mann, Fritz Lang, Bertolt Brecht, Arnold Schoenberg eta Lion Feuchtwanger izan ziren.\nBigarren Mundu Gerrak hiriaren hazkunde eta oparotasun ekonomikoa eragin zuen, nahiz eta japoniar asko kontzentrazio-esparruetan sartu zituzten gerrak iraun zuen bitartean. Hura amaitu ondoren, hiriak hazkunde eta hedapen handia izan zuen San Fernando haranerantz.\nEstatu Batuetako beste leku batzuetan bezala, 1960ko eta 1970eko hamarkadetan, hiriak arrazen arteko liskarrak izan zituen; Wattseko istiluak 1965ean, ikasle txikanoen greba 1968an, eta txikanoen moratoria 1970ean, besteak beste, hirian izan ziren arraza-liskarren adibide dira. 1969an, Internet sortu zen, ARPANETen lehen transmisioa UCLAtik Menlo Parkeko SRI Internationalera bidali zutenean.\n1984an, Joko Olinpikoetako anfitrioi izan zen hiria. 1980ko hamarkadan, oso eragin handia izan zuen hiriak taldeen arteko gerrak ugaritu zirelako, batez ere crackaren eta poliziaren ustelkeriaren ondorioz.\nArraza-tentsioak berriro agertu ziren 1990eko hamarkadan, Rodney Kingen eztabaidarekin eta haren ondorengo istilu handiekin. 1994an, Northridgeko lurrikarak eragin zion hiriari, eta 72 heriotza eragin zituen.\nNahiz eta San Fernando Haranak eta Hollywoodek 2002. urtean hiritik aldentzeko proposamenak egin, bizilagunek ez zuten sezesioa onartu. 2000ko hamarkadan, hiri-garapenaren hazkundea gertatu da, baita hiriaren zati batzuen bereizketa ere, Echo Park eta Los Angeleseko Zentroa nabarmenduz.\nGeografia.\nTopografia.\nLos Angelesek 1290,6 km\u00b2-ko azalera du guztira; horietatik 1214,9 km\u00b2 lurra dira, eta gainerakoa (75,7 km\u00b2) ura. Horrek Estatu Batuetako hamalaugarren hiri zabalena bihurtzen du. 71 km neurtzen ditu luzetara eta 47 km ekialdetik mendebaldera. Hiriaren perimetroa 550 km-koa da.\nPunturik altuena Lukens mendia da, Pico Sister Elsie ere deitua. San Fernando bailararen ipar-ekialdean dago eta 1.548 m-ko altuera du. Ibai nagusia Los Angeles ibaia da, Canoga Park auzoan hasi eta, hein handi batean, urtaroaren araberakoa. Ia erabat hormigoiz estalia dago eta Ozeano Barean itsasoratzen da.\nGeologia.\nLos Angeles lurrikaren eraginpean dago, Ozeano Bareko Suzko Eraztunean baitago. Ezegonkortasun geologikoak faila batzuk sortzen ditu lurrazalaren azpian eta gainean, eta horiek 10.000 dardara sismiko inguru sortzen dituzte urtero. Faila nagusietako bat San Andres faila da. Plaka Baketsuaren eta Ipar Amerikarraren arteko mugan kokatuta, Kaliforniako hegoaldeko hurrengo lurrikara eragingo duela uste da. Eremu horretan gertatutako lurrikara nagusiak dira Northridge (1994), Whittier Narrows (1987), San Fernandokoa (1971), Sylmar-etik gertu, eta Long Beachekoa (1933).\nHala ere, mugimendu sismiko gehienak intentsitate txikikoak dira eta normalean ez dituzte kalte pertsonalak eragiten. Hiriko zati batzuk, gainera, Ozeano Baretik datozen tsunamietara kalteberak dira; kontuan hartu behar da 1960ko Valdiviako Lurrikarak Txilen eragin zuena, portu batzuei kalteak eragin ziela.\nKlima.\nKlima mediterraneoaren (K\u00f6ppen klima sailkapena: CSa) eta klima erdilehor beroaren (BSh) arteko trantsizio-eremuan dago hiria. Oro har, klima epela eta lehorra da, eta prezipitazio maximoak neguan izaten ditu. Urtean, batez beste, 3.250 eguzki-ordu baino gehiago izaten ditu hiriak. Ozeano Bareko brisen eraginez Los Angelesko kostaldeko komunitateak barrukoak baino freskoagoak eta neguan epelagoak izateko joera dute; udan, 10\u00a0\u00b0C-ko diferentzia termikoak egon daitezke kostaren eta barrualdearen artean, hiri berean.\nUrtarrileko batez besteko tenperatura 14\u00a0\u00b0C (57,2\u00a0\u00b0F) eta 23\u00a0\u00b0C (73,4\u00a0\u00b0F) da uztailean. Udan, tenperatura maximoak 32\u00a0\u00b0C (90\u00a0\u00b0F) baino handiagoak izaten dira maiz, eta maximoen batezbestekoa 28\u00a0\u00b0C (82,4\u00a0\u00b0F) izaten da, eta gauetan 17\u00a0\u00b0C (63\u00a0\u00b0F) arteko minimoak izaten dira. Neguko eguneko tenperaturak, oro har, 18\u00a0\u00b0C (65\u00a0\u00b0F) izaten dira batez beste, eta 8\u00a0\u00b0C-ko (48,2\u00a0\u00b0F) gauekoak izaten dira gutxienekoak. Urtaro horretan euri ugari egiten du. Hilabete beroena abuztua da, eta, ondoren, uztaila eta iraila. Hiriaren muturretan erregistratutako tenperaturarik altuena 48,3\u00a0\u00b0C-koa (119\u00a0\u00b0F) izan zen Woodland Hillsen 2006ko uztailaren 22an; tenperaturarik baxuena, berriz, -5\u00a0\u00b0C-koa izan zen 1989an, Canoga Parken. Hiriaren erdialdean erregistratutako tenperaturarik altuena 45\u00a0\u00b0C-koa (113\u00a0\u00b0F) izan zen 2010eko irailaren 27an, eta baxuena \u20135\u00a0\u00b0C-koa (24\u00a0\u00b0F) izan zen 1937ko urtarrilaren 9an.\nPrezipitazio gehienak neguan eta udaberrian izaten dira (otsaila izaten da hilabete euritsuena), eta aldaketa handiak izaten dira ekaitzen gogortasunean urtetik urtera. Los Angelesen urteko batez besteko prezipitazioa 381 mm da (15 hazbete). Normalean ez du elurrik egiten hiriaren arroan, baina haren mugan dauden mendiek elurra jasotzen dute urtero.\nElurra oso fenomeno arraroa da hiriaren arroan. Elurte handiena 1932ko urtarrilaren 15ean gertatu zen, eta 5 cm-ko garaiera hartu zuen.\nLandaredia.\nLos Angelesko eremua bertako landare-espeziez aberatsa da, habitat-aniztasuna dela eta (hondartzak, zingirak eta mendiak barne). Giro botaniko arruntena kostako sastrakadiak dira, mendi-hegalak estaltzen dituztenak. Hona hemen jatorrizko landare batzuk: Kaliforniako amapola (\"Eschscholzia californica\"), amapola matilija (\"Romneya Harvey\"), toyona (\"Heteromeles arbutifolia\"), kostako haritza (\"Quercus agrifolia\") eta zekale erraldoi basatia (\"Secale cereale\"). Espezie horietako asko, hala nola Los Angelesko ekilorea (\"Helianthus nuttallii\"), hain urriak dira desagertzeko arriskuan daudela. Inguruko jatorria ez duen arren, hiriko lore ofiziala paradisuko hegaztia deritzona da.\nKutsadura.\nGeografiaren ezaugarriak eta automobilak garraiobide nagusi gisa duten mendekotasuna dela eta, hiriak smog moduko poluzio atmosferiko larria jasaten du. Los Angelesko eta San Fernandoko Haraneko aireak automobiletako gasak eta kamioi, ontzi eta lokomotoretako diesel motorren gasak atxikitzen dituen inbertsio termikoa egin dezake, baita industria eta bestelako iturriena ere.\nSmoga ezabatzen duten euriteak dituzten beste hiri batzuetan ez bezala, Los Angelesek 381 mm euri baino ez du jasotzen urtero, eta beraz, zenbait egunetan metatu ohi da kutsadura. Horrek asko kezkatu zuen Kalifornia estatua, gas gutxi isurtzen zuten ibilgailuak erosteko eskatu baitzien hango biztanleei, eta, horren ondorioz, azken hamarkadetan pixkanaka gutxitu egin da kutsadura-maila. Ingurumen-alerten kopurua murriztu egin da 1970eko hamarkadatik eta milurteko berrian, berriz, ia ez da alertarik gertatu izan da.\nAurrerapen hori gorabehera, 2006ko American Lung Associationen urteko txostenak herrialdea poluituenen artean kokatzen du. Gainera, hiriko lurpeko ura gero eta gehiago kutsatzen ari da MTBE bidez gasolindegiak eta kohete-motorren perkloratoak kutsatuta. Kutsadura bere arazo nagusietako bat izanik, hiriak airearen eta uraren kalitatea hobetzeko ahaleginak egiten jarraitzen du.\nHiri paisaia.\nHiria auzo askotan banatuta dago, eta auzo horietako asko hiriaren hazkundeak atxikitako herriak izan ziren. Badira hiri independente batzuk Los Angelesen inguruan, eta Los Angeles parte bezala hartzen dira, hurbil daudelako. Oro har, hiria eremu hauetan banatzen da: hiriaren erdialdea, Los Angeleseko ekialdea, ez nahastu L.A.ko ekialdearekin, komunitate hori ez baitago Los Angelesko konderrian, Los Angeleseko hegoaldea, Portua, Hollywood, Wilshire, Los Angeleseko mendebaldea, Gabriel bailara, San Fernando bailara, Santa Clarita bailara eta Antelope baikara.\nLos Angeles eskualdeko komunitate ezagun batzuk dira merkataritza-barruti zentrala, Century City, Los Feliz, Silver Lake, Hollywood, Hancock Park, Koreatown, eta Los Angelesko mendebaldeko auzo eta herri oparoak, hala nola Bel Air, Westwood eta Brentwood.\nDemografia.\n2010eko erroldaren arabera, 3.792.621 pertsona bizi ziren, eta 1.318.168 etxe eta 807.326 familia zeuden hirian. biztanleria-dentsitatea 2.938,6 bizt./km\u00b2 zen.\nHiriaren arraza osaketarik dagokionez, %49,8 zuriak ziren (eta %28,7koa, jatorri ez latindarreko zuriak), %9,6koa afroamerikarra, %0,7koa amerindiarra, %11,3koa Asiakoa, %0,1ekoa Ozeano Bareko uhartetakoak, %23,8koa beste arraza batzuetakoak, eta %4,6koa bi arraza edo gehiagokoak. Biztanleriaren %48,5 edozein arrazatako hispanoek edo latindarrek osatzen zuten. Biztanleriaren ama hizkuntzari dagokionez, %42,2k ingelesez hitz egiten zuen, %41,2k gaztelaniaz, %2,4 koreeraz, %2,3k tagaloz, %1,7k armenieraz, %1,5ek txineraz (kantonera eta mandarina barne) eta %1,3k pertsieraz.\nErroldaren arabera, 1.275.412 etxetan, %33,5ek 18 urte azpiko haurrak zituen, %41,9k bikote ezkonduak, %14,5ek emakume bat sostengatzaile zuen, senarrik ez, eta %37,4 ez ziren familiak. Etxeen % 28,5 gizabanako bakarrak osatzen zuen, eta % 7,4 bakarrik bizi zen 65 urtetik gorako norbaitena zen. Etxeen batez besteko tamaina 2,83 pertsonakoa zen eta familiena 3,56koa.\nAdinaren banaketa honako hau zen: % 26,6 18 urte behera, % 11,1 18 eta 24 artean, % 34,1 25 eta 44 artean, % 18,6 45 eta 64 artean, eta % 9,7 65 edo gehiago. Batez besteko adina 32 urte zen. 100 emakumeko 99,4 gizon zeuden. 18 urteko 100 emakumeko 97,5 gizon zeuden.\nEtxe baten batez besteko diru-sarrera 36.687 dolarrekoa zen, eta 39.942 familien batez bestekoa. Gizonezkoek, batez beste, 31.880, eta emakumezkoek, $30.197 diru sarrerak zituzte. Per capita errenta 20.671 dolarrekoa zen. Biztanleriaren % 22,1 eta familien % 18,3 pobreziaren menpe zegoen. 18 urtetik beherakoen %30,3 eta 65 urtetik gorakoen %12,6 pobreziaren parean zeuden.\n1920 eta 1960 bitartean, Estatu Batuetako hego-ekialdeko afroamerikarrak Los Angelesera joan ziren, eta bost aldiz handitu zen populazioa. 1990az geroztik, hiriko afroamerikarrak hiriaren kanpoaldean kokatu ziren, batez ere Antelope Valley eta Inland Empiren. Latindar egoiliarrak Los Angelesko Hegoaldeko auzora joan ziren, lehen afroamerikarrak bizi izan ziren auzora. Afroamerikarrak oraindik ere nagusi dira hiriko toki batzuetan, Hyde Park, Crenshaw, Leimert Park eta Baldwin Hills barne.\n2.182.114 estatubatuarretatik, 1.485.576 Kalifornian jaio zen, 663.746 beste estatu batean eta 61.792 Estatu Batuetako beste lurralde batean (Puerto Rico, Guam, Birjina Uharte Estatubatuarrak edo Iparraldeko Mariana Uharteak).\n1.512.720 atzerritarretatik, 100.252 Europan jaio ziren, 376.767 Asian, 64.730 Afrikan, 94.104 Karibean/Ozeanian, 996.996 Latinoamerikan eta 13.859 Kanadan. Atzerritar horietatik 569.771 1990-2000ko martxoa bitartean iritsi ziren. 509.841 nazionalizatutako herritarrak dira, eta 1.002.879 ez. Los Angelesko Nazioarteko Aireportua (LAX) da etorkinen helmuga nagusia.\nLos Angelesen berezitasun demografikoetako bat da munduan mexikar biztanle gehien dituen bigarren hiria dela, herrialde hartako hiriburuaren (Mexiko Hiria) azpitik, noski. 2011n hirian bizi ziren 1,7 milioi mexikarrek ondoko herrialdeko Guadalajara eta Monterreyko guztizkoak gainditzen dute.\nHerrialdean Asiako biztanle gehien ditu hiria da. Kanbodiar, irandar, armeniar, beliziar, bulgariar, etiopiar, filipinar, guatemaltiar, hungariar, israeldar, mexikar, mexikar, thailandiar eta uhartekoen (samoarrak, esaterako) bizileku dira Los Angeles. Gainera, Los Angelesen bizi da Estatu Batuetako japoniar populaziorik handiena, eta Estatu Batuetako amerindiar handienetako bat da. Metropoli-barrutian juduen populazio handienetako bat dago (621.000 zenbakikoa) Estatu Batuetan, New Yorken ondoren. Los Angelesen, gainera, Nikaraguako bigarren populazio handiena dago, Miamiren atzetik. Hiriak europarren immigrazio txiki bat izan zuen XX. mendearen hasieran, eta britainiarren, alemaniarren, grekoen, irlandarren, italiarren, frantsesen, errumaniarren, erromanien, herbeheretarren, poloniarren, belgikarren, eskandinaviarren, portugaldarren, serbiarren, espainiarren, libaniarren, kroaziarren, errusiarren eta ukrainarren ondorengoak bizi dira.\nLos Angelesen 140 bat herrialdetako eta 224 hizkuntza desberdinetako jendea dago. Hiriaren izaera poliglota toponimian islatzen da: Chinatown, Historic Filipinotown, Koreatown, Little Armenia, Little Ethiopia, Little Persia, Little India, Little Tokyo eta Thai Town.\nPolitika.\nHiria udal/alkate sistema baten bidez gobernatzen da. Egungo alkatea Eric Garcetti demokrata da. 15 udal-kontseilu barruti daude.\nLos Angelesko Polizia Sailak (LAPD) hiria patruilatzen du, baina, horrez gain, hiriak hiru polizia-agentzia espezializatu ditu: Segurtasun Publikoko Ministerioa (udala, parkeak, liburutegiak, zoologikoa, besteak beste), Portuko Polizia (Los Angelesko kostaldearen kontura) eta Aireportuko Polizia (VIGX)\nLos Angelesko Konderriko Sheriffaren Sailak (\"Los Angeles County Sheriff's Department\") Los Angelesko konderrian sartu gabeko eremu guztiak eta polizia-departamenturik ez duten hiri batzuk patruilatzen ditu, besteak beste, Calabasas, Temple City, West Hollywood eta Compton.\nLAPD, Los Angelesko Liburutegi Publikoa eta Los Angelesko Hezkuntza Bateratuko Ministerioa (\"Los Angeles Unified School District edo LAUSD\") dira eskualdeko erakunde handienak. LAUSD Estatu Batuetako hezkuntza-ministerio handienetako bat da; New York hiriko Hezkuntza Sailak bakarrik gainditzen du. Los Angelesko Ur eta Energia Departamentuak zerbitzua ematen die hiriko bizilagunei eta enpresei.\nEremu batzuetako bizilagunek hiriko gobernua ez-eraginkor gisa kritikatu dute, eta horrek San Fernando haranean eta Hollywooden arteko sezesio-mugimendua eragin zuen 2002an. James Hahn alkate ohia izan zen sezesioaren aurkako kanpainaren buru. Kexa nagusietako bat dentsitate handiko auzoei ematen zaien lehentasunarekin du zerikusia, hala nola hiriaren erdigunearekin, biztanle gutxiko eremuak alde batera utzita.\nGobernu hurbilena egiteko eta herritarren eskaerei erantzuteko, hiriko udalak auzoko udalen prestakuntza sustatu zuen. Aholkulari funtzioak beteko zituen udal horiek Joel Wachs-ek proposatu zituen 1996an eta 1999ko erreforman sartu ziren. Auzoko 90 udal baino gehiago sortu dira, eta barruti bateko funtzionario guztiek bozkatu behar dute kideak aukeratzeko.\nLege sistema.\nLos Angelesko konderriko Goiko Gorteak jurisdikzioa du estatuaren legean sartzen diren kasu guztietan; Kaliforniako Barruti Federaleko Gorteak, berriz, kasu federal guztiei erantzuten die. Biak gobernuaren eraikin multzo batean daude, hiriko gizarte etxean.\nEstatu Batuetako hiri handienean ez bezala, New Yorken, Los Angeles hiri osoa eta auzo garrantzitsu gehienak konderri bakarrean daude. Horrela, Konderriko Auzitegi Nagusia eta Barruti Federaleko Auzitegia dira, hurrenez hurren, nazio osoko bere klaseko auzitegi lanpetuenak.\nKriminalitatea eta segurtasuna.\nLos Angelesen inspiratutako film eta abesti askok gangsterren eta kriminalen gune gisa erakusten dute. National Drug Intelligence Centerek 2001ean egindako txosten baten arabera, Los Angelesko Konderrian 152.000 pertsona daude 1.350 pandillatan antolatuta. Ezagunenetako batzuk hauek dira: Crips, Bloods, 18th Street, Florencia 13, Mara Salvatrucha, eta talde historiko bat, 38th Street. Horren ondorioz, hiria \"Ameriketako Estatu Batuetako pandillen hiriburu\" gisa ezagutzen da.\nHezkuntza.\nInstitutuak eta unibertsitateak.\nHiru unibertsitate publiko daude hiriaren mugen barruan: Kaliforniako Unibertsitatea, Los Angeles (UCLA), California State University, Northridge (CSUN) eta California State University, Los Angeles (CSULA).\nHiriko unibertsitateek Kaliforniako Hegoaldeko Unibertsitatea (USC), Antioch Unibertsitateko campus bat, Loyola Marymount University (LMU), Mount St. Mary's College (\"Oxy\"), Art Center of College of Design, Otis College of Art and Design (Otis), American InterContinental Universityko campusa, Alliant International University, Southwestern University School of Law, AFI Conservatory, Charles R. Drew University, Southern California Institute of Architecture (SCI-Arc), Fashion Institute of Design &amp; Merchandising campusa (FIDM), Los Angeles Film School y Woodbury University.\nEskolak eta liburutegiak.\nLos Angelesko Hezkuntza Bateratuko Ministerioak (LAUSD) hiriari eta inguruko komunitateei ematen dio zerbitzu eta 800.000 ikasle ditu. 13. proposamena 1978an onartu ondoren, eskola-barrutiek zailtasunak izan zituzten establezimenduak sortzeko unean. LAUSD ezaguna da finantzaketa arazoengatik, gainpopulatutako campusak dituelako eta mantentze-maila txikia duelako; hala ere, 162 \"magnet school\"ek establezimendu pribatuekin lehiatzen laguntzen dute. Los Angeles County Office of Educationek Los Angeles County High School for the Arts koordinatzen du. Los Angelesko Liburutegi Publikoko sistemak 72 liburutegi kudeatzen ditu hirian.\nKultura.\nLos Angelesen hainbat ikuskizun-industria daude: musika, zinema, telebista eta artea. Zinemagintza da hiriko garrantzitsuenetakoa, bereziki Hollywooden. Zinemarekin lotura dauden zenbait erakundek Los Angelesen dute egoitza, Hollywoodeko Arte eta Zinema Zientzien Akademia eta American Film Institute barne.\nHiriko musika industria garrantzitsuenetariko bat da, nazioartean ezaguna. 1920ko hamarkadan hasi zen garatzen, soinu-zinemarekin, eta, ondoren, hainbat musika-generotara bideratutako diskoetxeak sortu zituen, hala nola jazza, rhythm &amp; blues, rock and roll, rapa eta haren eratorri guztiak. Capitol Records hiriko arkitektura-ikonoetako bat da.\nHirian Charles Mingus, Chico Hamilton, Eric Dolphy eta Dexter Gordon jazzlariak jaio ziren. Besteak beste, Metallica, Guns N' Roses, M\u00f6tley Cr\u00fce, Megadeth, The Doors, The Byrds, Red Hot Chili Peppers, Maroon 5, Black Eyed Peas, System of a Down, Suiziale Hirst Provainst, Parage Dr. Dre eta Ice Cube rapzaleak Los Angelesen sortuak dira, eta Snoop Dogg, berriz, aldirietatik dator, The Beach Boys, Slayer, Van Halen edo Santa Barbarako Katy Perry pop interpretea bezala.\nTelebistaren garapenarekin musika-ekoizpenaren eremua zabaldu zen, eta denboran zehar hirian sortutako telesail askotako musika-gaien oihartzuna utzi zen.\nEra berean, Estatu Batuetako zinemaren historian zabaldu diren film askoren agertokia eta \u201cprotagonista\u201d izan da hiria. Hona hemen adibide batzuk: \"Sunset Boulevard\" (1950), \"Rebel Without a Cause\" (1955), \"What Ever Happened to Baby Jane?\" (1962), \"The Graduate\" (1967), \"Earthquake\" (1974), \"Chinatown\" (1974), \"American Gigolo\" (1980), \"The Terminator\" (1984), \"Blade Runner\" (1982), \"Beverly Hills Cop\" (1984), \"Lethal Weapon\" (1987), \"Colors\" (1988), \"Die hard\" (1988), \"Pretty Woman\" (1990), \"Boyz n the Hood\" (1991), \"Reservoir Dogs\" (1992), \"Falling Down\" (1993), \"Pulp Fiction\" (1994), \"Training Day\" (2001), \"S.W.A.T.\" (2003), \"500 Days of Summer\" (2009) \"Collateral\" (2004), \"Get Smart\" (2008), \"2012\" (2009), \"San Andreas\" (2015) eta \"Once Upon a Time in Hollywood\" (2019).\n\"24\", \"\", \"Criminal Minds\", \"Californication\" eta beste hainbat telesailetan ere agertu da.\nHirian dauden arte-erakunde garrantzitsuenetako batzuk Los Angeles konderriko Arte Museoa (LACMA), Getty Center, Norton Simon Museoa eta Simon Wiesenthal zentroa dira.\nGainera, arte-galeria ugari daude sektorean, bereziki Hollywooden eta Santa Monikan. Adierazpen artistikoei dagokienez, zenbait lokal daude, hala nola Los Angelesko Musika Zentroa (barenean hartzen duena, Dorothy Chandler Pavilion, Los Angelesko Operaren egoitza; Ahmanson Antzokia, Broadwayko hainbat ekoizpen antzezten dituena; Mark Taper Forum, eta Walt Disney Halla),eta Los Angelesko Konbentzio Zentroa dago. Besteak beste, Los Angelesko Automobil Aretoa eta Electronic Entertainment Expo. Gainera, konderriko arte-museoa Hancock parke ospetsuan dago.\nHedabideak.\nInguruko egunkari nagusia \"Los Angeles Times\" da. \"La Opini\u00f3n\", hiriko gaztelaniazko egunkari garrantzitsuena eta Estatu Batuetan gehien erabiltzen dena da. Gainera, eskualdeko egunkari eta aldizkari ugari daude, hala nola \"Daily News\" (San Fernando haraneko gertaerak estaltzen ditu), \"L.A. Weekly\", \"Los Angeles City Beat\", \"Los Angeles\", \"Los Angeles\", \"Business Journal\", \"Los Angeles Daily Journal\", \"The Hollywood Reporter\" eta \"Variety\" aldizkaria. Ingelesezko eta gaztelaniazko aldizkari eta egunkariez gain, badira tokiko egunkari asko komunitate etorkinentzat, bakoitza bere hizkuntzan (adibidez, korearra, persiarra, errusiarra eta japoniarra).\nLos Angelesen inguruko hiri askok ere badituzte beren egunkariak, L.A.ko auzo batzuetan gertatutakoen berri ematen dutenak. Adibide batzuk South Bayko \"Daily Breeze\" eta \"The Long Beach Press-Telegram\" dira.\nLos Angelesen mota askotako telebistak daude. Los Angelesek tokiko telebista-kate ugari ditu. KABC-TV 7 (ABC), KCBS 2 (CBS), KNBC-TV 4 (NBC), KTTV-TV 11 (FOX), KTLA-TV 5 (WB), KCOP-KPN 13 (UPN). Gainera, lau PBS kate daude eremuan: KVCR-TV 24, KCET-TV 28, KOCE-TV 50 eta KLCS-TV 58. Hainbat telebista-kate daude gaztelaniaz: KMEX-TV 34 (Univisi\u00f3n), KFTR-TV 46 (Telefutura), KVEA-TV 52 (Telemundo) eta KAZA-TV 54 (Azteca Am\u00e9rica).\nTelebista-kate independente ugarik ere jarduten dute arlo horretan: KCAL-TV 9 (CBS Corporation-en jabetzakoa), KSCI-TV 18 (batez ere Asiako hizkuntza-programetan oinarritua), KWHY-TV 22 (programazioa gaztelaniaz), KNLA-LP 27 (programazioa gaztelaniaz), KSMX-LP 56.\nErlijioa.\nHirian erlijio desberdinetako jendea bizi da, eta katolikoak dira ugarienak, hirian bizi diren hispaniar, filipino eta irlandar asko baitaude.\nLos Angelesko Artxidiozesia herrialdeko artxidiozesirik handienetarikoa. Roger Micheal Mahony kardinalak Los Angelesko Andre Mariaren katedrala eraikitzeko agindu zuen. Katedrala Rafael Moneo arkitekto nafarrak diseinatu zuen, 2002an osatu zen eta hiriaren iparraldean dago.\nLos Angelesko Tenplua, Azken Egunetako Santuen Jesu Kristoren Elizako bigarren tenplu handiena, Santa Monica Boulevard-en dago, Los Angeleseko Westwood auzoan. 1956an amaitu zen, eta Kalifornian eraikitako lehen mormoi-tenplua izan zen, eta, osatu ondoren, handiena. Instalazioek publikoarentzako bisita-zentro bat dute, \"Los Angeles Regional Family History Center\". Los Angeleseko misiolari mormoien egoitza da.\nMetropolian 621.000 judutar bizi dira (490 000 hirian), eta eskualdeak Estatu Batuetako bigarren judutar kopuru handiena du. Hirian zehar mugimendu erreformista, kontserbadore eta ortodoxoen sinagogak aurki daitezke. Gehienak San Fernando haranean eta Los Angeleseko mendebaldean daude. Breed Street Shul, Los Angeleseko ekialdean kokatua eta 1923an eraikia, Chicagokotik mendebalde alderako sinagogarik handiena izan zen bere lehen hamarkadetan; hala ere, ez da leku sakratutzat hartzen eta museo bihurtu zen.\nAzusa Street Revival (1906-1909) Los Angelesen mugarria izan zen mendekostear higikundearen historian. Hiria, gainera, fundamentalismo kristauaren sorlekutzat ere jo daiteke. 1909an, Los Angelesko Institutu Biblikoak (B.I.O.L.A., gaur egun Biola University) \"The Fundamentals\" (\"Funtsezkoak\" en ingeleses) izeneko liburuak argitaratu eta banatu zituen, Bibliaren interpretazio kontserbadore tradizionalaren alde.\nKirola.\nHainbat kirola elkartek Los Angelesen dute egoitza: Los Angeles Dodgers eta Los Angeles Angels Beisbol Liga Handietakoak; Los Angeles Rams eta Los Angeles Chargers NFLkoak; Los Angeles Kings Hockey Liga Nazionalekoak; Los Angeles Clippers eta Los Angeles Lakers NBAkoak; Los Angeles Sparks WNBAkoak; Los Angeles Galaxy (egoitza Carsonen dute) eta Los Angeles FC Major League Soccerekoak; Los Angeles Riptide Major League Lacrossekoak eta Los Angeles Avengers Arena Football Leaguekoak.\nLos Angeles da, gainera, USC Trojans eta UCLA Bruins taldeen egoitza. NCAAko I. Dibisioko Pacific-12 Conference delakoan parte hartzen dute. AEBetan NCAAko txapelketa nazional gehien dituen unibertsitatea da UCLA. Kaliforniako Hegoaldeko Unibertsitatea hirugarren unibertsitatea da txapelketa kopuruari dagokionez.\nLuzaroan, Los Angelesko kirolak NFLko bi talde zituen: Rams eta Raiders. Biek urte berean utzi zuten hiria (1995), Rams taldea Anaheimera joan zen San Luisera joan baino lehen eta Raiders Oaklandera joan aurretik. 2016ko denboraldian, Los Angelesera itzuli ziren Ramsak; San Diegoko Chargerrak San Diego utzi eta Stub-Hub Center estadiora joan ziren, eta Los Angeles Chargers izena hartu zuten 2017tik aurrera. Bi taldeek Inglewooden dagoen SoFi Stadium estadio berrian jolastu nahi dute, LA Formumen ondoan.\nHiria bi aldiz izan da Joko Olinpikoen anfitrioia, 1932an eta 1984an. 2028an izango da berriro, eta Londresekin eta Parisekin bat egingo du, hitzordua hiru aldiz egin duten hiri bakartzat. Joko Olinpikoen hamargarren edizioa hirian egin zenean, 10th Street kalearen izena Olympic Blvdera aldatu zen. 1984ko Joko Olinpikoek inspiratu zuten Los Angelesko maratoia sortzea. Urtero egiten da, 1986tik, martxoan.\nSuper Bowl I eta VII.ak hirian egin ziren. Lehen aipatutako ekitaldien elementu komuna agertokia izan zen, Memorial Coliseuma, herrialdean ahalmen handiena duen kirol-barrutietako bat, eta Mugarri Historiko Nazionalaren mailan goratutako bakarretakoa. 1994ko Munduko Futbol Txapelketako hainbat partida ere egin ziren hiriko metropoli-barrutian, bereziki Pasadenako Rose Bowlen.\nHondartza-boleia eta windsurfa eskualdean asmatu ziren (nahiz eta aurrekariak Hawaiiko Duke Kahanamokuk neurri batean asmatu). Venice, Dogtown izenez ere ezaguna, skateboardingaren jaioterria eta rollerbladinga ospetsu egin zen tokia da. Hondartzak onarpen handia dute surflarien eta igerilarien artean, eta beren azpikultura sortu dute.\nHiria inguratzen duten muino eta mendiak nabarmentzen dira. Milaka bidexka igarotzen dira hirian eta auzoetan, eta aukera ematen dute oinez, bizikletaz edo zaldiz ibiltzeko. Konderrian hainbat jarduera mota aurki daitezke: eskia, eskalada, delta hegala eta windsurfa.\nHainbat kirol-barruti ditu, Staples Center barne, kontzertuak eta sari-banaketak egiteko balio izan duen konplexua, hala nola Grammyak. Staples Center da, gainera, NBAko Los Angeles Lakers eta Los Angeles Clippers, WNBAko Los Angeles Sparks, NHLko Los Angeles Kings eta AFLko Avengers taldeen egoitza.\nGarraioa.\nLos Angelesek munduko autopista-sistema handienetako bat du: egunero milioika erabiltzaile ibiltzen dira, 160 milioi kilometro eginez. Hiriak, gainera, automobil ugari ditu (auto bat 1,8 biztanleko).\nAireportuak.\nLos Angelesko metropoli-inguruak beste edozein hirik baino aireportu gehiago ditu munduan. Merkataritzako sei aireportu eta abiazio orokorreko beste asko daude. Hiriko aireportu nagusia Los Angelesko Nazioarteko Aireportua da (IATA: LAX, OACI: KLAX). Merkataritza-trafikoko munduko bosgarren aireportua eta Estatu Batuetako hirugarrena izanik, 61 milioi bidaiari inguru izan zituen eta 2 milioi tona karga 2006an.\nBeste merkataritza-aireportu garrantzitsu batzuk Ontarioko Nazioarteko Aireportua, Bob Hope aireportua (gaur egun Burbank aireportua), Long Beacheko Udal Aireportua eta John Wayne aireportua dira.\nLos Angelesen, gainera, munduko abiazio orokorreko aireporturik aktiboena dago: Van Nuysen aireportua (IATA: VNY, OACI: KVNY).\nTrena.\nLos Angelesko Konderriko Garraio Metropolitarreko Agintaritzak eta beste agentzia batzuek autobus, metro eta tren arineko linea-sistema zabala kudeatzen dute. Egunero lanera joaten diren pertsonen %10,5ek bakarrik erabiltzen dute garraio publikoaren sistema, New Yorken eta Chicagon, hurrenez hurren, %53 eta %30ek. Trenbide-sistemak, batez beste, 276.900 bidaia egiten ditu egunean, hau da, hirian egunero beste baliabide batzuen bidez egiten diren 65 milioien %0,4. Hiriko metroa Estatu Batuetako bederatzigarren aktiboena da, eta tren arineko sistema herrialdean gehien erabiltzen den hirugarrena da. Autobusez egiten diren bidaien batez bestekoa 1,7 milioi da egunean. 80 Trenbide-sistemak metroaren linea gorria eta purpura hartzen ditu, baita tren arineko urraburua, urdina eta berdea ere. Linea laranja, zirkulazio azkarreko autobusei badagokio ere, sistemaren partetzat hartzen da.\nPortuak.\nLos Angelesko portua San Pedro badian dago, San Pedro barrutian, hiriaren erdigunetik 30 kilometro hegoaldera. Portuak 30 km\u00b2-ko eremua hartzen du, lurra eta ura barne, baita beste 69 kilometro kai ere. Long Beach portuaren ondoan dago.\nLos Angeles eta Long Beach portuek \"Los Angeles - Long Beach\" portua osatzen dute. Horrez gain, industrialak ez diren portu txikiak daude L.A.ko kostaldean zehar, horietako gehienak, Redondo Beach eta Marina del Rey kasu, belaontzi eta yateek erabiltzen dituzte.\nPortuak lau zubi ditu: Vincent Thomas zubia, Henry Ford, Gerald Desmond eta Comodoro Schuyler F. Heim.\nAutobideak.\nAutobide-sare zabal batek hartzen ditu hiria eta Los Angelesko gainerako metropoli-eremua. Texasko Garraio Institutuak Hiri Mugikortasunari buruzko Urteko Txostenaren arabera, Los Angelesko trafikoa 2005ean Estatu Batuetan auto-pilaketa gehien zuena zela adierazi zuen, bidaiari bakoitzeko atzerapen denbora/urteko neurtuta. Azterlanaren arabera, Los Angelesko batez besteko bidaiariak 72 orduko denbora pasa zuen auto-pilaketetan urteko. Los Angelesen atzetik San Francisco/Oakland, Washington, D.C. eta Atlanta zeuden (bakoitza 60 ordurekin). Hirian auto-pilaketa egon arren, Los Angelesen bidaiatzeko batez besteko denbora beste hiri garrantzitsu batzuk baino laburragoa da, New York, Filadelfia eta Chicago barne. Los Angelesek 29,2 minutu eman zituen batez beste laneko bidaietarako, San Frantzisko eta Washingtonen antzera, D.C.\nLA nazioko gainerako errepideekin lotzen duten errepide nagusien artean daude Estatuarteko 5. errepidea, hegoaldetik San Diegotik Tijuanara, Mexikon, eta iparraldetik, Sacramento, Portland eta Seattletik barrena, Kanada-Estatu Batuen mugara; Interstate 10ak, kostatik kostara Estatu Batuetan hegoalderen doan errepidea da, Jacksonvillen, Floridan, amaitzen dena. 101 errepideak Kaliforniko Erdialdeko kostarekin lotzen du, San Frantzisko, Oregon eta Washington estaturaino.\nHerri eta hiri senidetuak.\nLos Angeles ondorengo herri eta hiriekin senidetuta dago:"}
{"id": "9387", "revid": "3591", "url": "https://eu.wikipedia.org/wiki?curid=9387", "title": "Pottoka", "text": "Pottoka Euskal Herriko berezko eta bertako poni motako zaldia da .Haren tamaina zein hainbat ezaugarriengatik, Europako gertuko beste hainbat zaldi txiki arrazaren kasuan bezala, ponien sailkapen taldean dago.\nLanda eremu latzenetara ondo egokitutako abere indartsua izaki, milurtekoetan zehar Euskal Herriko mendi zein basoetara moldatutako zaldia da. Oso aspaldiko jatorria du: azken Izotz Aroa eta gero, Mendebaldeko Europan eta zehazki gure inguruan iraun zuten basa ponietan, hain zuzen. \nPoni horien arbasoen hainbat marrazki Euskal Herrian zein gure inguruetako Labar Artearen Gune Franko-Kantauriareran agertzen dira, besteak beste, Ekaingo harpeko zaldi marrazkiak bikainetan. Dena den, haren jatorriaren inguruko eztabaidak pizturik dirau, Europako beste hainbat poni arraza zaharren kasuan gertatzen den bezala.\nPonia antzinatik euskal ohitura, kondaira eta mitoetan nabaria izan da. Bestalde, Euskal Herriko mendietan libre bizi izan den aberea dau, negu gorrian ukuilua zapaldu gabe eta gizakiak emandako zaintza eta bazkarik gabe irauteko gai dena. Garai batean hainbat pottoka jabek euren animaliak harrapatzeko benetako uxaldiak antolatu behar izaten zituzten, abere zeharo basatiak zirelako.\nEz dakigu noiz desagertu ziren azken euskal poni benetan basatiak, baina badakigu erromatarren garaietan basazaldi talde ugari libre zebilela Iberiar penintsulako iparralde guztian barrena, halaxe aipatzen baitira erromatar testuetan.\nEuskal esaera zahar batek pottoken basatasuna azpimarratzen du: \"Pottokak mendian ez dira heziak\". Jose Migel Barandiaranek garrantzi handia eman zion zaldiari eta Euskal Herrian berezko arraza den pottokari euskal kultura, mitologia eta folkloreari buruzko bere ikerketan.\nZaldi horren ezaugarri orokorrei dagokienez, ondo osatutako aberea da, neurri ertain eta proportzionatuak ditu eta gorputz gihartsu eta sendoa. Izakeraz, azkarrak, gogorrak eta bezatuz gero, jabearekiko oso leialak dira. Baron zooteknistaren araberako sailkapenean, pottokak soslai zapalaren ezaugarriak ditu, baina soslai artezagoaren eta ganbilaren hainbat eraginekin.\nSamaldek mendian egoera basatian dauden zaldien ohitura berberak dituzte. Taldean behor nagusi bat dago, \"Alfa\" delakoa, samaldako zaldiarekin batera hierarkian aurrenekoa dena eta beste behorrak gobernatzen dituena. Ezozein modutan basazaldien eta zehazki pottoken etologiari eta hierarkiari buruz ikerketa eta iritzi berriak zabaldu dira azken urteetan, behor eta garaino alfen ikuspegi zurrun hori zalantzan jartzen dituztenak. \nAdituek pottoka zelta poniak delako taldean sailkatzen dute. Bertan, besteak beste, Asturiasko asturkoi zaldia dago, Ingalaterrako hegoaldeko Dartmoor poniak, Exmoor poni eta New Forest poni arrazak, \"faco galegoa\" edo Galiziako zaldia, Portugalgo garrano zaldia, Irlandako Connemarako ponia zein Eskoziako Shetland ponia. Europako beste zenbait poni arraza ere zelta ponien multzo horretakoak dira.\nEuskal Herrian bertako beste hainbat zaldi arraza egon arren, gehienek neurri batean edo bestean pottoka arbasotzat dute, eta bertako pottokak kanpoko arrazekin nahastearen ondorioz sortuak dira. Salbuespenak Ordunteko behorra, Lausako zaldia ere deitua, eta zaldi montxinoa bide dira. Azken biak ere antzinako arrazak direlako, genetikoki eta morfologikoki pottokarengandik nahiko hurbil daude. Zenbait adituk nafar behoka arraza ere nahastu gabeko antzinako arrazatzat jotzen dute, nahiz eta azterketa genetikoek kontrakoa ondorioztatu. Dena den, pottoka, Euskal Herriko mendiko zaldia, nafar behoka eta Aurizko zaldiarekin egindako azterketa genetiko batean, hiru markatzaile genetiko erabiliz, frogaturik geratu zen pottoka kanpokoen eragin txikien jaso duen bertako zaldi arraza dela, losino eta montxino zaldiak kontuan hartu gabe. Auritzeko zaldiak kanpoko arrazekiko nahasketa handiena jaso du; gero, Euskal Herriko mendiko zaldiak; eta, ondoren, nafar behokak. Azkena pottoka da.\nOrdunteko behorren kasuan, pottokaren oso antzekoak dira \u2014zelta poni ere deritzo\u2014, euskal ponia baino handiaxegoak. Gainera bi arrazen banaketa eremua Ordunteko mendilerroan bertan gainezartzen da. Kontuan hartu behar da abereen elikadurak ere eragina duela tamainan eta, oro har, Ordunteko behorrak, lautzako zaldiak deituak halaber, baina larre hobeetan bazkatzen direla. Egun Lausako edo losino arrazak Burgosko iparraldean bakarrik irauten badu ere, duela gutxi arte Arabako Gaubea haranera zein Aiara aldera ere zabaltzen omen zen. Baliteke oraindik aleren bat geratzea euskal eskualde haietan. Arraza horren ipar-ekialdeko gunean, bi arraza historikoki lotu diren gunean hain zuzen, pottokaren eragin nabaria jaso du.\nPottoka arrazak gutxitze eta nahasketa prozesu etengabea nozitu du aspalditik, ia galtzeraino. Azken urteetan, ordea, Euskal Herriko zenbait tokitan arraza babesteko eta jatorrizko ezaugarriekin mantentzeko ekimenak abiatu dira, bai herritarren zein erakunde publikoen aldetik. Hala ere, Euskal Herriko poni erdi-basati hauek oraindik ez daude erabat galtzeko arriskutik salbu. Are gehiago, Espainiar Nekazaritzako Ministeritzaren arabera, pottoka desagertzeko arrisku egoeran dagoen abere arraza da.\nKontuak kontu, arrazaren egoera kaskartu egin da azken urteetan Ipar Euskal Herrian, bertan mendiko pottoken nahasketa egin baita kanpoko beste zaldi edo poni arrazekin (zaldi arabiarra, galestar ponia...) hipikarako \"produktu hobeak\" lortzeko. \nJatorria eta historia.\n[[Fitxategi:Wildpferde Tripsdrill.jpg|thumb|250px|Alemaniako parke bateko tarpan berriak edo [[Heck zaldi]] motako basazaldiak]]\nJatorri urruna.\nPottokak \"[[Equidae]]\" [[familia (biologia)|familian]] sailkatzen dira. Bertan [[zaldi]]ak, [[asto]]ak, [[zebra]]k, [[onagro]]ak, [[kiang]]ak eta antzeko [[abere|aberea]]k biltzen dira. Denak [[ugaztun]] [[perisodaktilo]] eta [[solipedo]]ak dira, eta horren baitan \"[[Equus]]\" generoa dago; hor, espezieok sailkatzen dira, besteak beste:\nFamilia horretan [[genero]] bakarra dago, \"[[Equus]]\" izenekoa. [[Gorputz-adar]]ren muturretako [[behatz]]etarik bakar baten gainean dabiltza, hirugarrenaren gainean hain zuzen. Espezie guztiek antzeko [[hortz]] kopurua daukate: gutxienez 34 hortz, gehienez 42.\n\"Equidae\" familiako [[fosil|espezie fosil]] asko ezagutzen dira, hainbat [[Genero (biologia)|genero]] eta [[familia (biologia)|azpifamilia]]tan sailkaturik. \"Ekido\" terminoa ere familia horri dagokio, nahiz eta gaur egun bizirik dauden \"[[Equinae]]\" azpifamiliako animalien inguruan hitz egiteko erabiltzen den. Antzinean eta garai historikoetan galdutako espezie fosil haien artean daude egungo pottoken [[arbaso]] urrutienak.[[Fitxategi:Hyracotherium_Eohippus_hharder.jpg|thumb|250px|Hyracotheriuma]]\nZaldiaren sorrera duela 50 milioi urte izan zen. [[Eozeno]]an bazegoen jada [[Erbi (animalia)|erbiaren]] tamainako [[hyracotherium]] izeneko animalia bat. Basoetan bizi omen zen, [[hosto]]ak janez. Lau behatz zituen aurreko hanketan eta hiru atzekoetan. Hagin eta haginaurreko [[tuberkulatu]]ak zituen. [[Oligozeno]]an, migratzen hasi zen eta [[Bering (itsasartea)|Bering itsasartea]] zeharkatuz, [[Ameriketa]]ra heldu.\nBitartean, [[Eurasia]]n geratutako hyracotheriumak [[Paleoterio]]en ([[lophiortherium]]a eta [[phaleotherium]]a) espezien aurrekariak izan ziren. Phaleotherium haien laugarren behatza jada oso xumea zen. Animaliok [[Oligozeno]]an galduziren, duela 36 milioi urte.\nAmeriketako beraien kidea, [[eohippus]]ak (Ameriketako hyracotheriuma), [[Eozeno]]aren bigarren erdialde osoan zehar bizirik iraun zuen. Horretarako basoetatik [[larre]]tara irten behar izan zuen.\nOligozenoan, eohippusa [[mesohipuus]] bilakatu zen: txakurraren tamainakoa zen, hiru [[behatz]] zituen eta [[belardi]]etako bizimodura moldatu zen. Abere txiki hori [[merychippus]] bilakatu zen [[Miozeno]]an: koskorragoa zen, 120 cm-tik gorako altuerakoa, eta zementudun haginak zituen, [[belar]]ra jaten zuelako adierazle. Belarra jateari moldatzeak ezarri zituen etorkizuneko equidoen morfolofia garatzeko. \n[[Miozeno]] ertainean, haren ondorengo [[anchiterium]]ak [[Eurasia]]ra migratu zuen. Horrek hirugarren behatzarekin bakarrik zapaltzen zuen lurra: beste biek, ordea, beren gaitasuna nahiko galdua zuten.\nAnimalia harekin batera, [[hypohippus]]ak eta geroago, [[Pliozeno]]aren amaieran, [[Hipparion|hipparionek]] ere [[Bering (itsasartea)|Bering itsasartea]] zeharkatu zuten beraien arbasoen kontrako norabidean eta [[Asiako Ekialdea|Asiako Ekaildeko]] [[estepa|estepetan]] kokatu. Dena den hypohippusak eta hipparionak Pliozeno ertainean iraungi ziren.\n[[Pliohippus]]ak, aldiz, bai Ameriketan eta baita Eurasian [[Equus fossilis|\"Equus fossilis\"]] bilakatu arte eboluzionatu zuen: horiek jada benetako zaldiak ziren. Behatz bakarra zuten eta altuera soingurutzera 160 cm-tik gorakoa. Belardietan ondo moldatzen ziren korrika egiteko eta bertan larretzeko baina [[Laugarren aro]]aren hasieran Ameriketatik desagertu omen zen. Haien ondorengo espeziea [[Yukongo zaldi]]a delakoa izan zen, duela 10.000 urte [[Pleistozenoko megafaunaren iraungitze]]arekin [[Alaska]]tik desagertu zena. Haren aztarna egungo hainbat zaldi arrazatan nabarmentzen dute zenbait adituk. \n\"Equus\" generoko aurreneko espezie haren bilakaerarekin gainontzeko guztiak sortu ziren [[Pleistozeno]]an: zebra mota guztiak Afrikan, astoak Ekialde Hurbilean zein Europan, onagroak Eurasian eta zaldia, hasiera batean, Eurasiako erdialdeko [[ordoki]]etan.\nEgun dauden munduko etxeko zaldi arraza guztiak \"Equus caballus\" motakoak dira. Oraindik geratzen dira, dena den, \"Equus ferus przewalskii\" edo [[Przewalski zaldi]]a arrazako zaldi basatiak libre [[Mongolia]]ko hainbat [[Naturagune babestua|Natura parketan]] zein munduko [[parke zoologiko]] eta [[babes-leku]]etan barrena sakabanaturik. Zaldi arraza basatietan \"Equus ferus + izena\" erabiltzen da, eta etxekotutako arrazaetan \"Equus caballus + izena\", nahiz eta egun gizakiaren kontroletik kanpo egon eta basatiak izan. Batzuetan hainbat espezierekin edo desagertutako arrazekin desadostasunak daude \"caballus\" eta \"ferus\" terminoekin.[[Fitxategi:Equus przewalskii-Diffloth 1923.jpg|thumb|330 px|ezkerrera|Tarpanaren marrazki bat espeziea islatzen. \"Tarpan dans Zootechnie\". Races chevalines, 1923. egilea, Paul Diffloth.]]\n[[Kuaternario|Laugarren aroan]] [[Equus ferus|\"Equus ferus\"]] [[Genero (biologia)|generoa]] sendotu ondoren, [[Eurasia]]n antzinako hiru [[basazaldi]] mota geratu ziren. Hiru haiengandik sortuak dira egungo zaldi arraza guztiak. Aspaldiko arraza horiek hauek ziren:\nEtxeko zaldiaren edo [[Zaldi|\"Equus\" \"caballus\"]]aren jatorriaren inguruko datu gutxi dago. bada, gauza berbera gertatzen da pottokarekin. Zenbait adituk, G\u00f3mez Tabernak adibidez, jatorri askotarikoa edo [[polifiletiko]]a aipatzen dute: haien arabera, zaldia eta euskal pottoka dagoeneko desagertutako zenbait basazaldi arrazaren arteko nahasketatik bide dator. Hala eta guztiz ere, argi dago etxeko zaldien arbasorik urrunekoenak Asiatik etorri zirela edo, behintzat, arraza gehienen arbasoak, zeren eta Staffe, August, Kronacher, Adametz eta Ferreras ikertzaileak bat baitatoz pottokaren jatorria Paleolitotik [[Neolito]]ra arte beraien artean nahastu ziren hainbat zaldi motatan kokatzean.\nJatorri polifiletikoaren teoria.\n[[Fitxategi:Pottoka moxala4.JPG|thumb|250px|ezkerrera|Gaztetan, pottokek antzinako tarpanen koloreen ezaugarri batzuk dituzte: hanka beltzagoak eta \"M\"-a sabelaldean. Halaber, hainbat moxalek bizkarreko mando-marra iluna zein zebradurak dituzte, horiek guztiak gero galtzen bazazkie ere.]]\nEgun, adituen artean adostasun handiena biltzen duen teoria jatorri [[polifiletiko]]a da.\nIberiar penintsulako iparraldeko zaldien jatorriaz, G\u00f3mez Tabernak \"Equus\" \"ferus\" \"gmeneli\"aren hainbat motaren eta \"Equus ferus przewalski\"aren tipoko zaldien arteko hibridazioa aipatzen du. [[Kuaternario|Laugarren aroko]] zaldi horien nahasketak argitzen bide du, esate baterako, zergatik dauzkaten pottokek zenbait ezaugarri soslai ganbilekoak (begi orbita irtenak, [[soin gurutze]] nabarmena, dortsolunbarra zeladuna, zutasunak ezkerrekoak, eta ile joria) eta soslai artazeko beste hainbat (musu ertaina eta lepo piramidala). Hala ere, pottokek badaukate lerro zeltako ponien soslai zapalekoen ezaugarri gehiago, hala nola, muturra zabalduta, gibelaldea ojibala, buztanaren kokapena baxua, eta geruza beltza edo gaztainkara. Ezin daiteke baztertu Europako hainbat poni arrazen jatorrian bertako zaldien eta Asiatik etorritako etxekotutako ponien nahasketa egotea ere.\n[[Borgoina]]ko [[Solutreko leize]]ko [[arkeologia aztarnategi]]an, garai paleolitikoan ehizatutako ehunka zaldiren hondakinak agertu dira. Antza, garai batean gizakiek zaldi samaldak ehizatzeko bertako amildegitik behera amiltzen zituzten. Dirudienez zaldi hauek egungo bertako hainbat poni arrazen ezaugarriak zituzten jada, tarpan eta equus ferus przewalskiren nahasketa esate baterako.\n[[Equus ferus solutrensis|\"Equus ferus solutrensis\"]] zaldi txikia zen, gorputz laburra eta bildua, soslai zapalekoa zen eta hanka meheak zituen. [[Cro-Magnon|Cro-Magnon gizakiek]] erretratatu zituzten beraien labar-artean eta Europako mendebaldean bizi izan zen [[Goi Paleolito]]tik (duela 42.000 urte) Mesolitikoa arte (duela 11.000 urte).\nFerrerasek euskal poniari buruz hainbat azterketa egin du aurkitutako historia aurreko hondakinak eta egungo hezurdurak konparatuz. Laugarren aroko \"Equus ferus solutrensis\" eta \"Equus fossilis\" ezpezietako basazaldien hezur [[fosil]]ekin konparatu ditu egungo pottoken hezurrak, eta bere ustez frogaturik geratzen da aspaldiko bertako poni basatien arrazen eta pottoken arteko antza.[[Fitxategi:Kherson_tarpan.jpg|thumb|250px|Tarpan ale baten argazkia. Gordetzen den argazki urrietako bat da.]]Zenbaitzuen ustez, tarpana edo basazaldia [[Asia]]tik etorri omen zen gurera gizakien eskutik. Etxekotutako lehendabiziko zaldien jatorria [[Eurasia]]ko estepa handietan dago. Bertako herri ibiltariek zaldia hezi zuten Egungo Garaia baino 7.000 urte lehenago, eta beraien zaldien zaldun zabaldu ziren lehen [[Mesopotamia]] aldera lehenik, eta [[Europa]]ko erdialderantz zein mendebalderantz gero. Herri haiek duela 4.000 urte baino lehenago heldu ziren Europako mendebaldeko muturrera. Giza talde haiek [[traziar]]rak eta [[zelta]]k ziren, eta erabiltzen zituzten estepetako zaldi txikiak tarpanak ziren. Beraz, neurri batean eta modu batean edo bestean, etxeko zaldi guztiek jatorri berbera dute, \"Equus ferus gmelini\" espeziea, hau da, [[tarpan]]a, Asian hezitako zaldia.\nTeoria horren kontra, etxeko zaldia hezten zen garaietan Europako hainbat lekutan eta baita Euskal Herrian ere, bazeuden beste zenbait basazaldiren arrazak, Laugarren aroaren behe aldetik bertan garatuak.\nBestalde, azken ikerketek, nahiz eta egungo ikuspegitik bitxia izan, zera adierazten dute: zaldien etxekotzearen lehendabiziko arrazoia ez zela zamalkatzeko abere bat bilakatzea, zaldien [[esne]] eta haragia erabiltzea baizik.\nAzken ikerketa genetikoen arabera, zera ematen du, Iberiar Penintsulara ekarritako etxekotutako zaldiak bertako zaldi basatiekin nahastu zirela. Haren ondorioz bertako zaldi arrazek bertako antzinako zaldi basatien ondare genetikoa gorde dute. Honek ezbaian jartzen du \"zelta poni\" guztiak aspaldiko [[zelta|zeltek]] ekarri zutela eta jatorri berbera daukatenaren teoria.\nPottoka eta zaldia labar-artean, arkeologia aztarnategietan eta garai zaharretan. Euskal Herria eta haren ingurua.\n[[Fitxategi:Pottokak PAGOETAN munaindi 2, 2007-2 007.jpg|thumb|350 px|Pottoka gazteak Pagoetako Natura Parkean]]\nZaldia Euskal Herriko eta inguruko arkeologia aztarnategietan.\n[[Jesus Altuna]] paleontologoak dioenez, zaldi basatia (\"[[Equus ferus]]\"), sekula ez da ugari izan [[historiaurre]]ko garaietan Hego Euskal Herrian; ez eta [[Kantauri itsasoko ertza]]ren gainerako [[eskualde]]tan ere. [[Goi Paleolitoa]]n ere, nahiz eta zaldiak [[Ekain (leizea)|Ekaingo leizearen]] bezalako labar-margoetan ugari eta bikainki marraztuta azaldu, ez dira zaldien hondakin asko agertzen bertako [[arkeologia aztarnategi|aztarnategietan]]. Antza, Pirinioez beste aldetik, [[Akitania]]ko [[ordoki]]etan, espezierako askoz [[biotopo]] aproposagoak zeuden, Pirinioez hegoaldeko Euskal Herriko [[paisaia]] menditsu eta [[oihan]]tsuetan baino.\nAltunak ikertutako Hego Euskal Herriko aztarnategietan, [[betadun]]en hondakin guztien artean, zaldia % 5era ozta-ozta heltzen da. Ehuneko hori, gainera, askoz gehiago murrizten da hasierako [[Mesolito|Mesolitikoan]] ([[Aziliar]]). Geroztik aipatuko denez, [[Mesolito|Mesolitikoaren]] amaieran eta [[Neolito|Neolitikoan]], duela gutxi arte, espeziea ez zen azaltzen arkeologia aztarnategietan. Horregatik, Jesus Altuna berak eta Jose Migel Barandiaranek urte askotan zehar uste izan zuten aldi batean zaldia Euskal Herritik desagertu omen zela.\nNafarroako [[Zatoiako arkeologia aztarnategi]]an egindako lehendabiziko aurkikuntza funtsezkoa izan zen teoria hori deuseztatzeko eta ziurtatzeko zaldia etengabe bizi izan dela Euskal Herrian Paleolitiko Aurignac aldiaz geroztik, hau da, gaur egunetik duela 42.000 urte arteko denboraldia arte. [[Kalkolito|Eneolitoan]], aztarnen % 0,21ek hartzen du zaldiak. [[Brontze Aro]]an ere zaldi aztarnak oso urri izaten dira, (% 0,07). Aztarna urri horiekin, gutxi zehaztu daiteke [[Kalkolito|Eneolitoan]] Euskal Herrian bizi ziren zaldi motei buruz, bai Kantauriko [[Isurialde hidrografiko|isurialdean]], bai Mediterraneoko isurialdean. Ezin zehaztu, orobat, ea zaldi horiek [[etxekotze|etxekotuak]] edo basatiak ziren. Edozein moduan ezabian jartzen dute egungo iberiar zaldi guztien derrigorrezko jatorria Ipar Afrikakoa edo zelta denaren teoria. \nEsate baterako, eta Iberiar Penintsulari dagokionez, [[1976]]an, [[Portugal]]go [[Torres Vedras]]eko [[Zambujal]]go [[kastro]]an 348 zaldiren hondakinak topatu zirenez gero, A. v. d. Drieschek eta J. Boessneckek segitzen dute zehaztu ezinik ea hango zaldiak etxekotuak edo basatiak ziren.\nZaldi etxekotuen aurreneko hondakin seguruak, Iberiar Penintsulan, [[Granada (probintzia)|Granadako]] [[Cerro de la Encina]]ren Argarren azaldu ziren, eta [[Brontze Aroa]]ren erdi aldekoak dira.\nJakina, orain arte Euskal Herrian aurkitutako [[Kalkolito|Eneolito]] eta [[Brontze Aro]]ko zaldien zortzi hondakinek argi gutxi ematen digute zaldiaren zelatzeari buruzko gai horretaz.\n[[Fitxategi:Santimami%C3%B1e.jpg|thumb|300 px|ezkerrera|Zaldiaren marrazkia Santimami\u00f1eko harpean. Labar artea.]]\nApurka-apurka, mendetako prozesu batean, basazaldia desagertzen joan zen, eta etxekotutako zaldia, nagusitzen. Batzuen iritziz, duela 2.800 urte, basazaldia desagertuta omen zegoen jada Euskal Herrian. Hainbat iturrik, ordea, [[enzebra]] izeneko [[equidae|ekido]] basatia aipatzen dute Iberiar Penintsulan, mende asko geroago. Ez dago argi ea enzebra hura basazaldia edo [[basasto]]a zen, nahiz eta gero eta gehiago basazaldiaren teoria nagusitzen ari den. Enzebra izeneko abere haiek Erdi Aroko agiri askotan aipatzen dituzte. Izena ere toponimian ugari da, Espainia zein Portugal aldeko hegoaldean eta mendebaldean. Euskal Herrian ere bada halako hainbat toponimo.\nBurdin Aroko hainbat aztarnek argi uzten dute garai haietako zaldien itxura egungo pottoken antzekoa zela. Edonola ere, Euskal Herriko etxekotu zaldiak genetikoki Europako gainontzeko zaldi populazioetatik isolatuak mantendu dira mendetan. Iberiar penintsulako beste zaldi motengan hainbat eragina izan duten, esate baterako, Afrikatik [[berberiar zaldi]]engandik batez ere, edo [[sorraia]] zaldiarengandik, bestela. Dena den, odol trukaketa egon da inguruko hainbat zaldi arrazarekin: haietako asko pottoken oso gertuko arrazak dira, Ordunteko behorra, asturkoia edo Landetako ponia, kasu. Antza, eragin horrek pottokaren itxura aldatu omen zuen: lehen, [[profil ganbila]] zuen eta harreman horren ondoren, [[profil azpiganbila]] bilakatu zen. Eragin haiez guztiez gain, Euskal Herriko lurraldearen orografiak eta landaretzak animalia horren egungo ezaugarriak eta fenotipoa moldatu zituen.\n[[Fitxategi:Pottoka behorrak 2.JPG|thumb|280px|ezkerrera|Pottoka behorra udako ilaiarekin]]\nNahiz eta arraro izan, oraindik ere zaldiaren aztarnak urriak dira Euskal Herriko eta zonalde kantabriarraren [[Burdin Aro]] zein [[Erromatar Inperioa|Erromatarren aroko]] aztarnategietan. Arrazoia azaltzea zaila da. Esate baterako, [[Guardia]]ko [[La Hoya]] herrixkaren [[zeltiberiar]] mailan, 60 zaldiren hondakin baizik ez dira agertu, aurkitutako 4.924 ugaztunen artean; %\u00a01,21, beraz.\nUrritasun hori are zentzugabeagoa da, kontuan hartuta erromatarren garaiko idazle eta kronikagile klasikoek \u2014Diodoro eta [[Estrabon]] greziarrek eta [[Polibio]], [[Varron]], [[Plinio Zaharra|Plinio]] eta Marcial latindarrek\u2014 penintsulan zaldien ugaritasuna aipatzen zutela, eta [[Galizia]]ko [[zeltiberiar]] gunean zein Kantabria eta Asturias aldean zaldien bikaintasuna nabarmentzen zutela. Egile horiek sarri aipatzen dituzte ordurako zelatuak zeuden zaldi arrazen gain, Euskal Herrian eta bere inguruko baso eta mendietan bizi ziren zaldi basatien samalda handiak.\nAzkenean, Altuna argi eta garbi mintzo da zaldia neolitikoan Gune Kantabriarraren ustezko desagerketaren kontra: \n[[Oscar Arribas]]ek, aldiz, zera dio ( 2004): \n[[Julio Caro Baroja]]k teoria bat proposatu zuen garai haietan giza finlakekuetan azaltzen den zaldien hondakinen urritasuna azaltzeko: abere sakratua izanik, garai hartako jendeak ez zuen hiltzen, ez jaten. Bere teoria sostengatzeko, Barojak zaldiaren mitologiari buruzko [[Jose Migel Barandiaran]]en lanak aipatzen ditu.\nProposamen horren aurrean, Jesus Altunak dio Barandiaranen lanetan [[behigorri]]a ere (hau da, [[betizu]]a) abere sakratutzat agertzen dela. Hala ere, [[uro]]en hezur ugari azaldu da garai haietako aztarnategietan, abere horiek janak izan zirelako arrastoekin. Topatutako zaldien zenbait hezurrek ere abere horiek jakitzat erabili zituztelako seinaleak dauzkate.\nZaldia Euskal Herriko eta bere inguruneko labar-artean.\n[[Fitxategi:Ekainberriko zaldiak.jpg|thumb|300 px|ezkerrera|[[Ekainberri]]n, [[Ekain (leizea)|Ekaingo leizearen]] erreplikan, agertu diren zenbait zaldiren marrazkiak. [[Abere]]en arteko ezaugarri eta koloreen ezberdintasuna nabaria da.]]\nAntzineko zaldien ezaugarrien buruzko beste iturri nagusia [[gune piriniotar-akitaniarrean]]rean aurkitutako [[labar artea|labar-artea]] da. Hala ere, lehen esan bezala, [[Jesus Altuna]] euskal [[paleontologia|paleontologoak]] dio aztarnategi arkeologikoen hondakinak labar-margoak baina seguruagoak bide direla zaldi horien arraza eta motak zehazteko eta sailkatzeko orduan.. Zaldien hezur gehiagoren agerpenak, argitasun gehiago ekar lezake gai horren inguruan.\n[[Labar-artea|Labar-arte]]ari dagokionez, euskal-akitaniar-kantauriar gunean gehien marraztutako animalia zaldia da. Eztabaida asko piztu dira adituen artean bertan marraztutako zaldien arraza eta [[Morfologia (biologia)|morfotipoen]] inguruan. \nJakina, gutxi dakigu garai haietako artisten motibazioaz animalien irudiak marrazteko orduan, eta ezin dugu baieztatu nolabaiteko motibazio \"zientifiko\" zutenik abereak zehaztasun guztiekin islatzeko. Hau ez da hain arroroa, kontutan hartzen baldin badugu esate baterako XVII. mendeko [[Diego Vel\u00e1zquez|Vela\u00e1quez]] edo [[Peter Paul Rubens|Rubens]] bezalako artistek antzeko jarrera izan baitzuten beraien margolanetan zaldiak marrazteko orduan.\nEzaugarri [[aloidiko]]ak kontuan hartuz, hiru zaldi mota nagusi bereiz daitezke labar-margo haietan:\nZaldiokin, eta beste hainbat zaldi \"modernoagorekin\", [[paisaia]]ren zein eguraldiaren aldaketen goraberek eragindako abereen populazioen zabaltze eta murriztetez gain, Euskal Herriko zein Iberiar penintsulako ipar aldeko zaldien jatorria osatzen da.\nEuskal Herriko historiaurreko leizeetan pottoka gogora ekartzen dizkiguten irudiak marraztatuta daude, [[Ekain (leizea)|Ekaingo leizean]] batez ere ([[Deba]]). Zaldien lehen adierazpenak dira. [[Ekain]] [[Europa|Europako]] [[labar artea|labar-margo]]ko zaldi errepresentaziorik bikainenenak dauzkan aztarnategia da. Hango 33 zaldi irudiak oso errealistatzat jotzen dute adituek.\nZaldien marrazkiak gordetzen dituzten Euskal Herriko beste leizeak hauek dira: [[Altxerri]], [[Atxeta]], [[Santimami\u00f1e]], [[Torrea]], [[Aldekerdi]], [[Urkiaga]] eta [[Izturitze]].\nKontuan hartu behar da labar-margoetan azaldutako zaldien irudiak garai haietako artista ezberdinen estilo edota trebeziaren araberakoak direla. Batzuetan nabari da abereen zenbait ezaugarrir nahita handitu edo txikiu direla, agian esanahi erlijioso edo magikoarengatik. Halaber, baliteke harpe berberean garai ezberdinetako zaldi arraza ezberdinen margoak egotea nahasita, aldaketa klimatikoek eragindako zaldi arrazen aldaketaren ondorioa. Kasu haietan, guretzako margo-serie haiek interpretatzea zaila da.\nHala ere, zenbait kasutan labar-pinturetan azaltzen diren zaldien irudiak oso fidagarriak dira, eta tarpan zein przewalski motetako zaldiak fidagarritasun handiz islatzen dituztela.\n[[E.Bourdelle]]k, euskal-akitaniar [[labar artea|labar-margo]] zein arkeologi aztarnetan oinarrituz, tarpanarengandik etorritako bi zaldi azpi-mota bereizten ditu: Bata [[zelta poniak]] izeneko zaldi mota bide da, zentzu zabalean, edo haren arbasorik hurbilena, hots, pottokaren zein antzeko Europako poni arrazen ahaidea agian; bestea, astunagoa, egungo Europako iparraldeko zaldi arraza astunen ahaidea izan liteke.\nBeharbada, labar-margoetan bereizten den hirugarren zaldi mota egungo przewalskii zaldien ahaidea da, [[Equus vemagensis|\"Equus\" \"vemagensis\"]] izenekoa. Espezie haren beste izendapena \"Equus ferus przewalskii\" da.\n[[Fitxategi:La Pasiega-Galeria B-Numero 51.png|thumb|200 px|ezkerrera|Zaldi mota astuna eta soslai ganbilekoa (przewalski mota), [[Kantabria]]ko [[La Pasiega]] harpeko labar-margo batean.]]\n[[Fitxategi:La Pasiega-Galeria B-Numero 50.png|thumb|200 px|[[Kantabria]]ko [[La Pasiega]]ko zaldi baten grabatua: lirainagoa da eta soslai zapalekoa edo ahurra du (tarpan edo \"zelta poni\" mota).]]\nPrzewalski zaldiaren arbaso hori [[Iberiar penintsula]]n [[epipaleolito]]an ageri da, eta G\u00f3mez-Tabernaren esanetan, baliteke zaldiok beste zaldi mota batzuekin nahasitakoan egun Penintsulako gune kantabiar-pireniarrean kontserbatzen diren [[asturkoi|asturkon]], [[Galiziako poni]], [[Ordunteko behor|Lautzako zaldia]], [[zaldi montxino]] eta pottoka arrazak sortzea.\nZaldi horiek ere oso antzekoak izan litezke [[Solutreko zaldiarekin]] konparatuz. Leku hori [[paleolito|Paleolitikoan]] zaldien ehizarako erabiltzen zen amildegia izanik, zaldi horien milaka hezur aurkitu dira.\nJakina, egungo przewalski zaldia ez da Europako poni arraza zaharren arbaso zuzena, baina ez dago gauza bera esaterik haren arbasoa izan zen zaldiaz.\n[[Goi Paleolitoa|Goi Paleolito]] eta gero, Kristo aurreko 35.000 urtean, zaldi basatiek Asiatik Europa zein Afrikako iparraldera migratu zuten. Aldaketa klimatikoaren arabera, [[glaziazio]]ak eta landaretzaren gorabeherak zirela eta, zaldien motak garatu ziren, bakoitza bere nitxo ekologikoari lotuta.\n[[Fitxategi:PoniVascoPottoka02.JPG|thumb|250px|eskuinera|Pottoka taldea [[Hondarribia]]n]]\n[[Mongolia]]ko [[Gobi]] basamortuan, [[klima kontinental]]ak estepako landaretza mantendu duen tokia izanik, egungo hango [[Przewalski zaldi]]a bere aitzindaria den [[Pliohippus zaldia]] bezala mantendu da.\n[[Tibet]]eko haran isolatu batean, [[Riwoche poni]]a izeneko zaldi txiki eta antzinakoa topatu zen [[1995]]ean. Kolore arre-grisaxka du eta oso gutxi etxekotua da. Baliteke hura ere antzinako przewalski zaldiekin zerikusirik izatea.\nGarai hartako [[Equus ferus solutrensis|\"Equus\" \"ferus\" \"solutrensis\"]]a interesgarria da, zaldi txiki hura soslai zapalekoa baizen eta hanka meheak baitzituen, pottokak bezala. [[Cro-Magnon]] gizakiek marraztu zuten gurean [[Goi Paleolitoa]]n. Europako mendebaldean bizi izan zen, K.a. 40.000 K.a. 9.000 arte.\nZenbait urtetan zehar uste izan zen zaldiok arrastorik uzteke galdu zirela Euskal Herritik. Horregatik hainbat urtetan indartu zen egungo pottokak kanpotik ekarritako abereak zirelaren teoria, hau da, zelta ponien teoria, hau da, zelta herriek ekarri omen zituztela egungo bertako zaldi arrazak [[Kantauriar Erlait]]zera.\nHala ere, Nafarroako [[Zatoia]] eta [[Mendabia]]ko aztarnategian topatu zuten [[Equus ferus solutrensis]] zaldiaren zenbait hezur zera baieztatuz; arrazak Euskal Herrian [[Mesolito|Mesolitikoan]] zehar iraun zuela(Kristo Aurreko 9000-7000 urte)..\n[[Fitxategi:Equus przewalskii Parc du Thot 01 2006-07-18.jpg|thumb|250 px|ezkerrera|[[Przewalski zaldi]]a]]\nGeroztik ere, zaldien hondakinak azaldu dira Zatoia eta Mendabiako aztarnategien mail [[neolito|neolitikoan]] (Kristo aurreko 7.000-5.000 urte), baina baita [[Mendabia]], Fuente Hoz, Kobaederra, Pe\u00f1a Larga, La Renke eta Los Cascajos ere, aztarnategien maila neolitikoetan.\nBeraz, hankaz gora geratu da gurean, zaldiak Mesolitikoan eta Neolitikoan desagertuta zegoelako teoria. Beraz, Euskal Herrian eta gure inguruetan zaldiak izan dira [[Paleolito]]ren [[Aurignac kultura|Aurignac garaiaz]] geroztik, hau da, K. a. 40.000 urte.\nZaldia kanpotik etxekotua ekarri zutenaren teoriaren aurrean beraz, argi geratu da zaldi basatien etengabeko presentzia Euskal Herrian. Baliteke orduan kanpoko zaldi zelatu horiek bertako zaldi basatiekin nahastea, edota, beste zenbait adituek aipatzen dutenez garai haietako hemengo jendeak ez zaldiak baizik eta basa zaldiak zelatzeko teknikak eskuratzea kanpotik, eta haiekin bertako zaldi basatiak etxekotu. Hainbat adituek beste teoria bat mantentzen dute; [[Iberiar penintsula]]ren gune Kantabriar-piriniarrean zaldia etxokotzeko gune bat sortu zen Asiako gunekin batera eta aldi berean independientea.\nAzken Izotzaroa eta gero, eguraldiaren epeltzeak eta basoak zabaltzeak zaldiaren habitat soilen eta larre-eremuen aldaketa ekarri zuten, epe motzean suertatu zen aldaketa hura gainera, 2.000 urte inguru. Antza, aldaketa horri egokitzeko, poniek kolore beltz eta arrera trukatu zuten beraien ilajea, animalia harraparien aurrean paisai ilun berrian hobeto ezkutatzeko alde batetik. Bestetik ilaia ilunarekin epelago gordetzeko(eguzkiren argia gehiago xurgatuz) eta baita azkarrago lehortzeko, euriarekin busti eta gero. Pottoka moxalek ordea tarpanaren kolore urdinxka mantentzen dute oraindik 3 hilabete arte.\nBeste aldetik, zenbait albaiteroek aipatzen dute joan den mendearen erdi aldean, bazeudela oraindik zurda tentea eta ile gutxiagorekin zuten pottokak. Hau da, tarpanen antzekoa. Egun ezaugarri hauek zuten zaldiek ia erabat desagertu edo oso arraroak dira.\nMomentuz eskuartean dauden datu urriekin, [[Jesus Altuna]] eta beste zenbait adituren arabera, egungo pottoka eta azken glaziazioan Euskal Herrian geratutako basa zaldien arteko harremanari buruzko teoria irekita dago oraindik. . Seguru aski, etorkizunean egin litezkeen [[Azido desoxirribonukleiko|ADN]] probek argituko dute pottoken eta inguruko \"[[zelta poniak]]\" taldeko arrazen jatorriari buruzkoa.\nEkaingo leizea.\n[[Fitxategi:Ekainberriko zaldiak (Pottoka).jpg|thumb|280px|ezkerrera|Przwalski motako zaldi marrazkiak Ekainberrin]]\nEuskal Herrian \"zaldia labar-artean\" gaiaz hitz egiterakoan, ezinbestekoa da Itziar eta Zestoa arteko [[Ekain (leizea)|Ekaingo leizea]] aipatzea. [[Goi Paleolitoa|Goi Paleolitoko]] marrazkiak dira bertakoak, [[Magdaleniar|Madeleine aldikoak]]. Marrazkiak [[1969]]ko [[ekain]]ean topatu zituzten [[Rafael Rezabal]] eta [[Andoni Albizuri]]k, [[Azpeitia]]ko [[Antxieta kultura talde]]kide zirenak.\nMilaka urtetan zehar ezkutuan egon ziren labar margo horiek, harpearen [[mikroklima]] berezi eta hauskorrean babestuta eta kontserbaziorako baldintza egokietan.\nMikroklima babesle hori ez kaltetzeko, benetako leizea ez dago bisitarientzat zabalik, baina [[Zestoa]]n [[Ekainberri]] izeneko erreplika dago: hor, marrazkien kopiak ikusgai daude. [[2008]]an [[UNESCO]]k kobazuloak [[Gizateriaren ondare|Gizateriaren Ondaretzat]] izendatu zituzten, [[Santimami\u00f1e]] eta [[Altxerri]]rekin batera.\nAntza, Ekainberri zaldiei eskainitako [[santutegi]] bat izan zen. Ekainen 34 zaldi marraziak topatu dira danera. Zaldi errepresentazioek bertan dauden animalien errepresentazio erdia osatzen dute. Kolore zein beste hainbat ezaugarri dagokienez itxura ezberdinetakoak. Hainbat [[Przewalski zaldi]] motara hurbiltzen dira, eta beste hainbat [[tarpan]]era. Tarteko itxura duten zaldiak badira ere. [[Andr\u00e9 Leroi-Gourhan]] arkeologoak, \u201c[[Kuaternario]] artearen zaldi multzorik perfektuena\u201d esanez definitu zituen Ekaingo labar pinturak.\nEkaingo harpeko gelarik zabalenean, forma berezia duen harkaitz bat dago. \u201cSantutegira\u201d sartu orduko ikusten den lehen forma da harkaitz hori eta zaldi baten buruaren itxura duela esan daiteke. Hori izan daiteke arrazoia garai bateko gizakiek Ekain zaldiari eskeinitako santutegitzat aukeratzeko.\nEkinetik gertu 2016.en urtean Zestoan bertan [[Astuiga\u00f1eko leize]]an zaldi baten garbatua aurkitu zuten duela 12.000 edo 13.000 mila urteko beste hainbat animalien irudiekin batera.\nBarandiaran berak bere lanetan, labar-artea eta Euskal Mitologiaren zaldiaren inguruko zenbait sinesmenekin lotzen zituen.\nArte paleolotikoa. Irudigintza.\nAzpimagarria da beste aldetik Euskal Herrian eta bere inguruan agertu diren garai haietako zaldi irudi ezberdinak.\nErromatarren garaia. Pottokoei buruzko lehendabiziko testu idatziak.\n[[Antzinako Erroma|Erromatarren garaian]] pottokak estimu handikoak izan ziren [[gerra]]rako zaldiak bezala. Pottokak Asturiasko [[asturkoi|asturkon]] izeneneko zaldi arrazaren barnean agertzen da erromatarren testuetan. Antza garai haietan zaldi asturkoiak eta pottokak arraza berberakoak ziren, eta Pirinioetatik [[Galizia]]raino heltzen ziren. Denak \"[[zelta poniak]]\" izeneko poni mota europarrean sailkatuta.\n[[Estrabon]] izan zen zaldi hauetaz testu idatzi bat utzi digun lehendabiziko berri emailea.\n[[Diodoro]]k bere aldetik Pirineoetan barrena larretzen ziren basa zaldien samalda handiak aipatzen ditu bere idatzietan. Azpimagarria da datu hori, zaldi basatiez hitz egiten duela.\nDokumentaturik dago hainbat tribu euskaldunen zalditeriaren garrantzia. Hala nola [[autrigoi]]ena. Erromatar garaiko agiri zaharrek aipatzen duten basazaldien eta erdi basatiak ziren abereen ugaritasuna ez datoz bat garai hauetako eta aurrenetako arkeologia aztarnategietan abere hauen hainbeste aztarna gutxi agertzearekin.\nPottokaren irudigintza zaharra (azken [[Metal Aroa]]k eta erromanizazioa).\nEsan bezala, erromatarren garaian eta erromanizazioaren aurreneko mendetan pottokaren arbaso zuzenak izan ziren zaldiak Kantabriar Erlaitzeko lur guztietan barrena zabaltzen ziren. Batzuk etxekotuak, beste batzuk samalda basatietan. Garai haietako zenbait zaldien irudi ailegatu zaigu, harrietan zizelaturik, [[txanpon]]etan zein metalezko grabatuetan.\nKantabria.\n[[Fitxategi:Museum_of_Prehistory_and_Archaeology_of_Cantabria_23_-_Stele_from_San_Vicente_de_Toranzo_(Obverse).JPG|thumb|350px|eskuinera|San Vicente de Toranzoko hilarri kantabriarra. Bertan gerlari bat agertzen da poni kantabriar baten gainean]]\nEuskal Herria.\nBelteso zaldiei lotutako jainkosa izanez gero, Europa guztian barrena garai haietan agertzen den [[Epona]] zaldien jainkosaren antzekoa litzateke.\n[[Fitxategi:Detalle_de_la_diosa_Epona.JPG|thumb|300 px|Zaldun baten irudia [[Markiz|Markizen]]]]\nAsturias.\n[[Fitxategi:Estela vadiniense de Bele\u00f1o, Asturies.png|thumb|350px|ezkerrera|Asturiasko [[Bele\u00f1o]] herrian aurkitutako hilarri badiniarra. Oreinaren atzetik zaldi bat, antza tamaina txikikoa. Poni bat]]\nPottoka gerrarako zaldia erromatarren garaian.\n[[Estrabon]] bera izan zen [[Antzinako Erroma|Erromatarrek]] Kantaurialdeko lurraldeak menperatzeko buruturiko gerraren kronika egilerik nagusia.\nBerak ematen du herri [[Kantabriar (antzinako herria)|kantabriar]], [[baskoi]], eta [[Astur (herria)|asturra]] zaldiz borrokatzeko era ezberdinen berri.\nBaita bertan zeuden zaldi arraza ezberdinena ere. Gogoratu, beste aldetik, [[Zalditeria]] [[akitaniar]]ra oso ospetsua egin zela ere erromatarren garaian. [[Autrigoi]]ak ere zaldun ospetsuak ziren.\nIa egun arte, [[Landak|Landetan]], [[Landetako poni]]a izeneko arraza bat mantendu da, pottokaren oso antzekoa eta lehen aipatu dugun \"[[zelta poniak]]\" taldean sailkaturik. Landetako poniaren azken ale nahastu gabea, [[1946]]an hil zen. Egun Landetako ponia deitzen dituzten guztiak hibridatutako animaliak dira.\nGarai haietako Kantauri aldeko herriek hiru taktika nagusi erabiltzen zituzten gerra zaldiz egiteko. \"Cantabricus impetus\", \"circulus cantabricus\" eta bi gudari zaldiko.\nAro modernoa.\n[[Fitxategi:Pit Pony Lowered.jpg|thumb|280px|[[Industria Iraultza|Industria iraultzak]] zabaldutako ikatz meategi anitzetan milaka poni erabili ziren bagonetetatik tiratzeko, pottokak haien artean. Marrazkian poni bat meazulora jaisten]]\nEsan ohi da XVIII. mendera arte gizakiak nekez burutu zuela inolako aukeraketarik pottoken kanpo itxura moldatzeko. Gauza ezaguna da hori baino lehen ere hainbat [[arabiar zaldi]] gurutzatu zituztela bertako poniekin \"arraza hobetzeko\" asmoz eta haren ondorioz abelburu orbaindunak edo pikartak sortu ziren.\nDena den pentsa daiteke pottoka aspaldidanik estimatua arraza izanik, nolabaiteko aukeraketa ere emango zela arrazan historian zehar.\nDuten sendotasuna dela eta, nekazaritza lanetan ere erabili izan dira, baita meatzetan bagonetetatik tiratzeko. Horregatik mantendu ziren esate baterako hainbeste pottoka Enkarterrietan, bertako meazuloetan lan egiteko.\nXIXen. mendean, [[Industria Iraultza|Iraultza Industrialaren]] ikatz eskari handia zegoenean, Iparraldeko pottokak erabiliak izan ziren meategietan [[Frantzia]]ko ipar zein ekialdean.\nBeste aldetik [[bibliografia]] ugari dago [[Exmoor poni]] arraza [[Kantauri itsasoko ertza|Kantauri itsasoko ertzekoponi]] arrazekin lotzen duena, [[Euskal Herria|Euskal Herriko]] bertako poni arrazak barne. Hau horrela da zeren eta [[Industria Iraultza]]ren urtetan ehunka poni inportatu zituzten Kantabriar erlaitzatik Inglaterrara bertako [[meatzaritza|meategietan]] lan egiteko [[Meategiko zaldi]]ak bezala, [[pottoka]]k, [[montxino]]ak zein [[asturkoi]]ak. Poni hauek beraien ekarpena egin zuten Ingalaterrako poni arrazen garapenean, Exmoor poniaren zein Dartmoor ponien kasuan. Berriki egindako ikerketek ere Ingalaterrako [[New Forest poni]]ak ere Kantauriar erlaitzeko poniekin lotzen dituzte.\nHori baino lehen, ongi dokumentaturik dago ere [[erdi Aroa|erdi arotik]] eta [[pizkundea|errenazimendu]] urtetan ere, pottoka ugari esportatu zirela Bretainia Handiko uhartetara zein hainbat atlantiar uharte zein herrietara. Pottoka merkataritzako gaia zen. Antza [[Euskal Herriko baleazale|euskal baleontzietan]] ere pottokak garraiatzeko soto bereziak zituzten.\n[[Euskal Herriko baleazaleak|Euskal balezalee]] ere pottokak erabiltzen zituzten traturako merkantzia gisa [[Ternua]]ko bidean. Hau dela eta, teoria baten arabera, pottoka [[islandiar poni]] arrazaren odolan egon daiteke, beste hainbat poni arrazekin batera.\nPottoka ere [[zirku]]rako animalia bezala erabilia izan da.\nEgun, zenbait elkarte pribatuek zein partikularrek ere ere lan egiten dute pottokaren iraupenaren alde.\nOrokorki erdi-basati aurki daitezke pottokak, nahiz eta azken urtetan zenbait zalditokietan erabiltzen hasiak dira.\nAzken urtetan, hainbat gorabehera egon dira arrazan gorde beharreko ezaugarriak direla eta, eta pottoken elkarte eta jatorrizko-liburu ezberdinak daude.\nGerra zaldia aro modernoan.\n[[Fitxategi:1872 nafarroa.jpg|thumb|400px| Pottoka [[moxal]]a [[Hirugarren Karlistaldia|Hirugarren Gerra Karlistan]], [[1872]]. Pottoka askotan, arraza gogorra eta indartsua izaki, gerrarako zaldia bezala erabilia izan da garai zaharretatik hasita gaur egun arte]]\nAro modernoagoetan ere, pottoka estimatua izan da gerlarako. Esate baterako, XIX. mendean, [[Britaniar armada]]k ehunka pottoka erosi zuen honako helburuarekin; [[India]]ko Iparreko gune menditsuetan mendiko gerlarako beharrezkoak zituen [[mando]]ak sortzea. Euskal poniek mendietan eta leku malkartsuetan aritzeko daukaten abilezia eta gogortasuna jasoko zituzten mandoak, jakina.\nJoan den mendeko bigarren hamarkadaren aurretik pottokak haragitarako erabiltzeko kanpoko zaldi arrazekin gurutzatuak izan ziren. [[Bretainiar zaldi]]ekin esate baterako. Haren ondorio dira, esate baterako, [[Euskal Herriko mendiko zaldi]] arraza. Pottoka zela-zaldia bezala hobetzeko, [[Galestar poni|Galesdar poni]] zein [[anglo-arabiar]] zaldiekin gurutzatuak izan dira baita ere. Gaur egun normalak dira pottoka eta arabiar zaldien gurutzaketak.\n[[espainiako Gerra Zibila Euskal Herrian|36ko gerran]] hainbat [[gudari]]en batailoiek pottokak erabili zituzten gerra tresneriaren zamaberetzat zein \"mezularien\" zela-zaldiak bezala. Abere hauen argazkiak badaude horren afroga.\nPottoka eta kontrabandoa.\nPottoka oso lotuta agertu da ere Euskal Herria Frantzia eta Espainiaren artean banatzen duen muga inguruan urtetan burutu den [[kontrabando]]arekin.\nZenbait kasuetan, pottoka kontrabando gaiak garraiatzeko erabilia izan da, eta beste zenbaitetan pottoka bera zen kontrabando gaia, beste zenbait abere bezala. Abere txikiak eta kolore ilunekoak izateak, \"gaulana\" errazten zien kontrabandistei. Bereziki Sara aldean, [[Larhun|Larrun]] mendiaren itzalpean geratzen da pottoka kontrabando mota honen gogorapen bizienak.\nOspetsua da pasadizo bat pottoken kontrabandoaren inguruan. Zinegile batzuk [[Xareta]] aldeko kontrabandoari buruzko erreportai bat egiten ari ziren bertako jendearekin joan den mendeko 80. hamarkadan, kontrabandoaren azken urtetan [[Espainia]] [[Europar Batasuna|Europako Batasuna]] kide sartu baino lehen. Erreportaiaren filmaketa aitzakitzat hartuz, hainbat saratarrek pottoka talde bat kontrabandoz pasa zuten mugaren alde batetik bestera.\n[[Piarres Lartzabal|Pierres Larzabalen]] \"Oraitzapenak\" liburuan honako pasadizoa agertzen da.\nPottoka eta herri kirolak.\n[[Fitxategi:Antzara-jokoa sara.jpg|thumb|200 px|Pottoka bat [[antzara-joko|antzara jokoan]]. [[Sara]], [[1937]]. urtean]]\nPottoka zenbait euskal [[herri kirol]]etan erabila izan da eta da, hala nola:\nHitzaren etimologia eta pottokaren beste zenbait izen.\n[[Fitxategi:Pottoka behor, zaldi eta moxal.JPG|thumb|300px|ezkerrera|Zaldia, behor eta moxala]]\nOro har baserri aldeko euskaraz behi aziendari abelgorriak esaten zaie (bertako arraza gorriei behintzat, [[betizu]]ak eta [[piriniotar behi|piriniar behiak]] ), ardiei abelxuriak esaten zaien moduan eta zaldi-behorrei berriz abelbeltzak. Baliteke, eta seguruen halaxe izango da, \"abere beltz\" horiek pottokak izan jatorrian.\nGarai batean zaldi txikiak izendatzeko erabiltzen hasi zen pottoka izena, eta azkenik arrazari lotuta geratu da.\nPottoka hitza egun Euskal Herria guztian barrena nahiko zabaldurik badago zaldi mota hau izendatzeko hau berez nahiko modernoa da, garai batean ez zen horrela izaten, eta izen ugaritasun handia zegoen arraza izendatzeko.\nPottokaren hitzaren jatorriaren inguruan, zenbait teoria daude: Euskal Herriko Iparraldean \"pott\" hitza erabiltzen dute basa zaldiei deitzeko. Soinu horrek zaldiek [[irrintzi]]a amaitzerakoan edo esnatu nahian dabiltzanenean ateratzen duten soinua ekartzen du gogora, hots, zaldiak lasaitzeko balioko luke.\nPottoka abereak egiten duen hotsak egiten jardutea litzateke, \"pott-ka\" edota \"pott-pott-pott\" esaka aritzea alegia. Beste zenbaitzuentzat ordea pottoka izen onomatopeikoa da. Apatxek trostan edo galapan ateratzen duten antzekoa.\nEgun pottoka izena da zabalduen eta jende guztiak gehien erabiltzen duena, hala ere jatorrian badaude beste zenbait izen:\n[[Fitxategi:Steppentarpan Equus ferus gmelini.jpg|thumb|270 px|Tarpan moxal baten marrazkia, [[1841]].ean libre zegoen ale batetik egina ]]\n[[Fitxategi:Moxala pottoka3.JPG|thumb|340 px|ezkerrera|Pottoka moxala. [[Tarpan]] moxalaren marrazkiarekin konparatu]]\nEz dira bakarrak. Europako beste zenbait arrazek ere \"Tarpan\" marka daramate, aspaldiko zaldi basatiekiko beraien harremana azpimarratu nahian.\nIzen gehienek beraz, pottokaren izaera menditar eta basatiari egiten diote aipua, baita bertako arraza izateari ere.\nArabako zaldi-sasiak.\nArabako zenbait lekuetan toki izen berezi mantendu zen, [[Gerardo L\u00f3pez de Gere\u00f1u|Gerardo Lopez de Gere\u00f1u]]k jasota. Zaldi-sasia. Zalantzarik gabe zaldi hauek zaldi basatiak izango ziren. Pottoka motakoak eta beste leku batzuetan agertzen diren [[Enzebra|enzebro]]en parekoak. Baliteke ere basatiak bilakatutako etxeko zaldiak izatea ere, baina harrigarria da toponimoaren zalbalpena [[Arabako lautada]]tik mendialdera.\nToponimoak:\n-Saldeisaci, 1699. [[Jungitu]].\n-Salsiisasi, 1558. [[Amarita]].\n-Saldisase, 1660. [[Pagoeta (Urizaharra)|Pagoeta]].\n-Saldisasi, 1713. [[Deredia]].\n-Zaldiisasia, 1716. [[Ilarratza]].\nKultura, mitologia eta sinesmenak.\n[[Fitxategi:Pottoka basoan.jpg|thumb|300 px|Euskal Herriko mendietan erdi-basati bizi ziren pottokak hainbat kontu eta elezaharren atzetik daude.]]Pottoken inguruko aipamen ugari aurkitu daiteke [[euskal Herriko mitologia|euskal mitologian]], haietako batzuk leizei lotuta. [[Harpe]]etan bizi diren edota zaintzen dituzten [[jeinu|irelu]] edo jenioen multzoan sartzen da zaldia. Pottoka beraz [[Mari]]ri eta bere senar [[Sugaar]]ri lotuta dago.\nZaldiaren ingurko beste sinesmen multzo handia dago euskal mitologian. Suzko zaldiak, bururik gabeko zaldia, zerealeen izpiritua...\nBanaketa historikoa.\nPoni beltzak.\nErromatarren konkista baino lehen, pottokek, edo pottoken antzeko zaldi arraza batek, hartuko zuten ia Pirinio osoa, [[Landak|Landetako]] zenbait eremu eta [[Kantauriar mendikatea]]ren zati handi bat [[Galizia]]raino.\nEgun badaude zenbait poni arraza gune geografiko honetan pottokarekin oso antza handia daukatenak, eta [[behe paloelito]]tik zetorren antzinako zaldi haien ondorengo zuzenak izango liratekenak. Denak gainera, antzinako zaldi arrazen ezaugarri ugariez gain, zerbait ezanguratsu eta komuna dute beste poni arraza gehienekin konparatuz; kolore iluneko poniak dira, beltzak edo ia beltzak. Hau nabarmentzeko moduko ezaugarria da, zeren antzinako beste zenbait poni arrazen ezaugarri nabarmena \"sagu kolore\" urdinzka da. Esate baterako [[sorraia]] eta [[Konik zaldi|Konick zaldien]] kasuan. Dena den Konik zaldietan abere beltzak edo oso ilunak ez dira arraroak.\nPoni beltz edo ilun hauek [[Asturiasko Printzerria|Asturiasko]] [[asturkoi]]a, [[Ordunteko behor|Lautzako zaldia]] edo ponia Burgoseko iparrean eta Euskal Herriko mendebaldeko zenbait haranetan, [[Kantabria]]ko [[zaldi montxino]]a eta [[Okzitania]]r ekialdeko zein [[Katalunia]]ko Pirineotako [[Merensgo zaldi]]a. Batzuentzat azken hau ez da berez ponia, baina bai sartzen da \"zaldi txikien\" kategorian. Antza, Ordunteko behorren kasuan bezala, urtetako hautaketen bidez zein larre hobeagoen lortu zuten mendiko ponien altuera igotzea, baina bere senideen antzinako ezaugarriak mantendu ditu hala ere. Egun, larre hobeagotan larratuz gero, nabarmena da hainbat pottok beraien guraso baino tamaina handiagoa dutela. Hau dela eta, pottoka elkarteek pottoken tamaina handiago onartzen dute erregistro ofizialetan, baldin eta gurasok arraza garbiko pottokak baziren.\n[[Landetako poni]]a garai batean lotuta egongo zen pottokekin baita ere, baina egun arraza hau oso nahastuta dago [[arabiar zaldi]]arekin zein beste arrazekin. Zenbait landetako poniek kolore iluna mantendu dute.\nGalizia eta Portugaleko [[garrano zaldi]]ek ere nahasketa ugari jasan dute eta egun kolore zein beste ezaugarrietan oso eraldatuta daude.\n[[Balkanetako zaldi arrazak|Balkanetako hainbat ponik]], [[Bosniako poni]]a esate baterako, hainbat ezaugarri komun daukate pottokekin, kolore iluna barne.\nAro modernoa.\nZaila da zehaztea \"poni beltzen\" arteko lotura geografikoak noiz apurtu ziren, eta haren ondorioz populazioak isolatu eta eboluzio autonomak hasi.\nAdituek garbi esaten dute [[Garobel]] eta [[Ordunte]]ko Lautzako zaldiek [[Enkarterri]]etako pottokarekin oso lotuta daudela.\nDuela gutxi arte, Euskal Herriaz gain, pottokak [[Goi Aragoi]]ko zein [[Bearno]]ko Pirinioetan mantendu dira.\nMendiko larra eskasenak, txilardi eta otadiak aprobetxatuz, gero eta baztertu eta nahastuagoak kanpoko beste zaldi arrazekin, kopuru txikian ailegatu dira gaur egun arte.\nEuskal Poni hauen kopurua azken hamarkadetan etengabe beheratuz joan zen beste arraza produktioagoen bultzadaz eta haiekiko nahasketagatik. Aralarren adibidez, orain dela 30 urte desagertu ziren azkenekoak, geroztik ZAPE elkartearen bidez berreskuratu badira ere.\nGaur egungo egoera eta banaketa.\n[[Fitxategi:Zaritutako_pottoka_behorra.JPG|thumb|300 px|Ormaiztegiko bertako arrazen azokan saritutako behorra]]\nEuskal Herrian.\n[[1970]]eko eta [[1980]]ko hamarkadetan, araututako hazkuntza bereziki [[Ipar Euskal Herria]]n zegoen zabaldua. Hegoaldean hala ere pottoak bazeuden ere, nahiz eta arrazaren liburu ofizialik ez zegoen. [[1996]]an [[FAO]]k, pottoka desagertzeko egoeran dauden arrazen zerrendan hartu zuen.\n[[1990]]eko hamarkadan [[Bizkaiko Foru Aldundia|Bizkaiko]] eta [[Gipuzkoako Foru Aldundia|Gipuzkoako Aldundiek]] arraza honen hazkuntza eta ugaltzerako bi gune abiatu zituzten,\nGipuzkoako kasuan [[Pagoetako natura parkea]]n.\nEgun Araban, Bizkaian eta Gipuzkoan [[herrialde]] mailako elkarteak daude, eta Iparraldean aipagarria da [[Bidarraiko Pottoka Etxea]]ren lana jatorrizko pottoka arraza babesteko. Azken hamarkadetan arrazaren kopurua askoz gehiago emendatu da, Hegoaldean Iparraldean baino gehiago. Hala ere Hegoaldean pottokaren kopurua 2007. urtean 700 aberetik beherakoa zen (hiru urtetik gorako behor amak).\nBeraz arraza ez dago arriskutik libre, kontrakoa baizik. Gainera, azken urteotako krisiak eta diru laguntza publikoen murrizketak kopuru horretan eragin ezkorra izan du. Arraza apurka atzeraka doa kopuruz.\n[[Equus Survival Trust]] elkartearen kriterioak jarraituz, arraza egoera ahulean dago bere iraupenerako, hazkunderako 500 behorretik gora baina 2.000 baino gutxiago daudelako. Ez da lortu ezta \"kaltebera\" egoeran egoteko beharrezkoak ziren humatzeko moduko 900 behorren kopurua.\nn.\nAraban arrazak atzerapen handia jaso du azken hamarkadetan, naiz eta egun [[Arabako Pottoka Elkarte]]aren bidez lan handia egiten ari den berreskuratzeko.[[2008]] urtean Arabako Pottoka Elkarteak 7 kide zeukan eta denen artean kalifikatutako 42 behor zeuzkaten, eta kopurua gora emendatzen zihoan apurka.\nn.\n[[Bizkaiko Pottokazaleen Elkartea]]. Irabazi asmorik gabeko elkartea da, 1.988an sortu zen. 2008.en urtean 42 bazkide zituen.\nUrtean zehar Bizkaiko mendietan bizi diren pottoken egoera hiru urtez ikertzen aritu eta gero, Bizkaian espezie ugaltzailerik onenak bildu zituzten, toki bakar batean aztertuak izateko. Helburu nagusia gurutzaketak eta hautaketak egitea izan zen, epe ez oso luzean foru aldundiko etxaldean lortutako aurrerapen genetikoak Bizkaiko gainerako pottoken artean ezarri ahal izateko.\nn.\n[[Fitxategi:IraetakoPottoka.jpg|thumb|300px|Baserritarrak beraien pottokarekin. [[Zestoa]]ko [[Iraeta]] auzoa, joan den mendearen hasierako hamarkadetan.]]\nHorrez gain, hainbat samalda partikular daude Parke Naturalean. [[2012]].en urtean hiru samalda ziren. [[Aizarna]]ko [[Santa Engrazia]]n, Lizasarri mendian eta [[Ernio-Txiki]] aldean zein Landarbide baserrian [[Aia]]n. Parkeko Harreraetxeak urtero antolatzen ditu bisita-gidatuak bertako arrazak ezagutzeko. Pottoka zein betizuak.\nn.\n[[Fitxategi:P1Pottoka..JPG|thumb|250px|ezkerrera|Pottoka baten irudia [[Lesaka]]ko Juangosenea etxearen [[ateburu|atalburuan]]]]\nn, n, n.\n[[Fitxategi:PoniVascoPottoka.jpg|thumb|250px|Pottokak [[Xareta]]n]]\nEuskal Herritik kanpo.\nHainbat abelburu Pirinioetan.\nBadaude hainbat hazle [[Paue|Paberen]] inguruan, baina hantxe pottoka [[pikarta]]k, (orbaindunak), nahiago dituzte.\nEzaugarri nagusiak.\nOrokorrak.\nKonformazio orokor oneko animaliak dira, elipsometrikoak, subkonkaboak, eta brebilineoak edo subrebilineoak. Garaiera eta luzera antzekoak dira. Proportzio onekoak. Neguan ile luzea hazten zaie.\nAtalez atalekoak.\n[[Fitxategi:Pottok ar baten burua.JPG|thumb|300 px|ezkerrera|Zaldi baten burua]]\n[[Fitxategi:Pottoka behor gaztearen burua.JPG|thumb|350px|Behor gazte baten burua]]\n[[Fitxategi:Magdalenian horse.jpg|thumb|350px|[[Magdaleniar]] garaiko behor gazte baten taila harrian. Gune Franko-Kantabriarra]]\nKanabera laburrak, tendoi nabarmenak. Apalardatzak eta apoak aurreko gorputzadarretakoak bezalakoak.Hanka finak baina indartsuak, oso ile gutxirekin. Atze estua du eta isatsa beheran hasten zaio.\narraza\u2013nahastearen adierazgarri da.\nEzaugarri zoometrikoak.\nZ (Zaldia) eta B (Behorra).\nEzaugarri arkaikoak pottoketan.\nPottoka arrazak hainbat ezaugarri arkaikoak gorde ditu. Haietako hainbat antzinako beste zenbait poni arrazekin amankomunak dira. Ezaugarri hauek [[antzinako ekido arrazen ezaugarri]]ak dira. Pottokak beltzak direnez, ez dute [[dun genea|dun generik]] eta berez ez dute garatzen genean daukaten beste antzinako arrazen ezaugarririk. Bai ordea beste batzuk. Dena den Iparraldean dun genea garatutako hainbat abere aipatzen dituzte joan den mendean.\nOrohar pottoka moxalak, 3 hilabete arte edo zerbait gehiago, antzinako arrazen zenbait ezaugarri ageriagoak dauzkate. Mando marra eta kolore \"duna\"agoa.\nKolore eta ezaugarri ezberdinetako pottokak eta arrazaren liburua.\n[[Fitxategi:Pottok-Pony.jpg|Thumb|250 px|ezkerrera|Pottoka orbainduna, zaldia. Orbainak oro har garai bateko nahasketen ondorio dira]]\nLehen aipatu denez, beste zenbait zaldi arrazen nahasketaren ondorioz tarteko ezaugarriak zeuzkaten pottokak sortu ziren. Ezaugarri hauen artean oso nabarmena kolore ezberdinetako pottokak. Azkotan ilai kolore pikarta orbain ikusgarriekin.\nBere unean pottokak sailkatzeko liburua sortu zenean, hiru atal sortu ziren pottoka ezaugarriak zeuzkatn abereak sailkatzeko. A, B eta C atalak.\nAtal hauek Euskao Jaurlaritzaren arrazaren inguruko dekretuan daukate jatorria.\nA atala.\nJatorrizko pottokak daude atal honetan.\nPottokaren kontserbazio eta etorkizuna.\n[[1950]] urtera arte, posiblea zen jatorrizko arrazako pottoka nahiko garbiak topatzea Euskal Herriko zenbait mendietan libre eta gaur egungo banaketa eremuetatik baino askoz zabalduagoak. Argazki zaharretan pottokak ohiko aberetzat agertzen dira Euskal Herriko herrialde guztietako baserrietan.\n[[1970]] urtetik aurrera Ipar Euskal Herriko [[abeltzaintza|abeltzainak]] pottokak gero eta gehiago [[arabiar zaldi]], [[bretoiar zaldi]] eta [[galestar poni]]rekin nahasten hasi ziren. Hegoaldean berriz haragietarako zaldiekin nahastu zituzten pottokak haragi ekoizpena handitzeko. Nahasketa hauen ondorio da [[Euskal Herriko mendiko zaldi]]a delako arraza.\nHainbatek [[1990]] urtea jartzen dute jatorriko arraza ia desagertzear zegoen urtea bezala.\n[[FAO]] erakundeak Pottoka euskal zaldi arraza, desagertzeko arriskuan izendatu zuen [[1996]]-an.\nPottokak kontserbatzeko arrazoiak.\n[[Fitxategi:Pottokak Munaindin.jpg|thumb|380px|Pottokak [[Pagoetako natura parkea|Pagoetako Parke Naturalean]], Munaundi mendian. Pottoken etorkizuna babestutako guneen larre naturalen kudeaketarekin lotuta dago]]\nEta, direnen aldetik, izateko eskubidea dutelako. Arrazoi \"etiko\" hau ez baldin bada oso hedatua euskal kulturan, bai esan dezakegu pisu handia duela antzeko bertako arrazak dauden Europako Ipar Aldeko herrialdetan. Han animalen aldeko arrazoi \"etikoak\" askoz ere zabalduagoak daude eta.\nPottoken kasuan esate baterako [[Labar artea|Labar pinturetako]] hainbat zaldi moten ondorengoak direlako.\nBestalde, gure arbasoek guretzat utzi zuten bezala, guk ere, une honetan betiko desagertzeko zorian dagoen ondare kulturak bizidun hau, gure ondorengo belaunaldiei uzteko beharkizun morala dugu, ez dezatela, gure utzikeriagatik, \u201cba omen zen \u2026\u201d esateko aukerarik izan.\nGaur egun gero eta nabarmenagoa da naturarekiko gizartearen kezka. Bestalde, Europa Batasunaren nekazaritza politikak, gero eta garrantzi handiagoa ematen dio natura guneari. Hala eta guztiz ere, Euskal Herrian, gero eta gehiago dira, toki malkartsuak direlako, bertan belardi eskasak daudelako edota beste arrazoirengatik (zenbait baserrien desagerpena, mendi askotan, mendetan zehar ohikoa izan den artzaintzaren desagertzea eta abar...), sasiz zein oteaz betetzen ari diren mendiak, gizonentzat erakargarritasuna galduz. Hau dela eta zenbait lan eremu, sasi, ote zein sastrakak janda dago, eta, beste hainbat bide beretik jarraitzeko zorian.\nPottokek, bestalde, orografia, elikadura eta klimatologia baldintza gogorretan bizitzeko ikaragarriko gaitasuna dute (basatasuna). Halaber, betidanik bere kokaleku naturala izan den ekosistemarekin oreka ezin hobean bizi dira. Ekosistema horien aldaketak betizuen bizimoduaren aldaketa lekarke eta aldi berean, ingurumari horretatik pottokak desagertzeak kaltegarria litzateke ekosistemarentzat. Gauzak horrela, arraza horren parte hartzea bere garrantzia izan dezake aipaturiko inguruneak garbi mantentzeko eta bere erakargarritasuna berreskuratzeko. Zer esanik ez, guzti honek balio bikoitza duela egun garatzen ari diren \u201cParke Naturalen\u201d eta babestutako gainontzeko gune naturalen kasutan.\nEuskal Herrian pottokak bete dezake garai bateko [[tarpan]] basa zaldiaren desagerketak utzitako [[txoko ekologiko]]a, Beraz pottoken etorkizuna, betizuaren eta beste hainbat bertako arraza landatarren kasuan, balore ekologiko eta paisajistiko handiko larre eta belardi natural eta erdi-naturalen ( baina elikadura aldetik txiroak direnak) kudaketarekin lotuta egon daiteke\nHonek, arraza batean egiten diren hobekuntza genetiko guztiak zezen gutxi batzuk zabal ditzaketen ezaugarri produktibo batzuetan oinarritzera dakar. Bestalde, zezen hauek, normalean, enbor beretik datoz. Guzti honek, alde batetik, \"odol kidetasunaren\" gehitzea dakar eta, bestetik, ezaugarri ezberdinak dituzten zezen kopuruaren murrizketa.\nBestalde, badira ezaugarri produktiboetatik at, zenbait unetan bere garrantzia eduki dezaketen beste faktore genetiko batzuk, besteak beste \"basatasuna\", hau da, basoan, orografia nahiz elikadura aldetik baldintza zailetan ongi moldatzeko gaitasuna. Ezaugarri hau ongi baino hobeto nabaritzen da betizu arrazan, beraz, eta geroari begira, berezitasun hau baliagarri izan daiteke beste zaldi arrazetan [[Euskal Herriko mendiko zaldi]]aren kasuan esate baterako, hobekuntzan erabiltzeko.\nHorretatik kanpo badira beste ezaugarri batzuk arraza primitibo batzuetan zenbait gaixotasunen aurkako erresistentziari dagokionez eta, ez litzateke soberan egongo horri buruzko azterketak egitea.\nJakina da baserritarrek, arraza honi leporatzen dioten \u201cerrentagarritasun\u201d urria. Halere, \u201cerrentagarritasun urri\u201d hori kakotxa artean jarri beharko genuke, izan ere, hiltzeko orduan animalia horiek Auritzeko zaldiak edota Euskal Herriko Mendiko Zaldiak baino kanalean pisu txikia izaten badute ere, ekoizpen-kostuak ere txikiak dira (maneiua, elikadura eta abarreko kostuak), azken loditze-prozesuan kostu horiek handitzen badira ere.\nPottokaren inguruko beste zenbait kontu.\nPottoka maskota gisa.\n[[Fitxategi:Pottoka.jpg|thumb|300px|Baionako Aviron errugbi taldeko pottoka maskota partidu batean]]\nPottoka heraldikan eta herrietako armarrietan.\n[[Fitxategi:Pottokak armarrian.JPG|thumb|200px|eskuinera|Pottokak [[Zestoa]]ko [[Txiriboga]] auzoko armarrian ]]\nEuskal Herriko zenbait abizen eta herrietako armarrietan, zaldiak agertzen dira. Haietako zenbait kasuetan nabarmen dira pottoken irudiak.\nPottoka filatelian.\nPottoka ere [[filatelia]] gaia izan da.\nKanpo estekak.\nBideoak.\n[[Kategoria:Pottoka]]\n[[Kategoria:Poniak]]\n[[Kategoria:Kontrabandoa]]\n[[Kategoria:Euskal Herriko bertako zaldi arrazak]]\n[[Kategoria:Basazaldiak]]\n[[Kategoria:Labar-pinturak]]\n[[Kategoria:Meategiko zaldiak]]\n[[Kategoria:Berbasatzerako erabilitako zaldi arrazak]]"}
{"id": "9388", "revid": "56334", "url": "https://eu.wikipedia.org/wiki?curid=9388", "title": "Korrika", "text": "Korrika euskararen alde Euskal Herrian zehar lasterka egiten den ekimen erraldoia da, arineketan egiten den manifestaldi baten modukoa. Pertsona helduen euskalduntzea eta alfabetatzea zeregina daukan AEK AEK erakundeak antolatzen du, hainbat euskaltegi elkartzen dituena. Euskararen aldeko kontzientzia suspertzea eta euskaltegien eguneroko lana indartzeko dirua biltzea ditu helburu.\nBi urtez behin egin ohi da eta 11 egun inguru behar izaten du lurralde guztia zeharkatzeko. Urtero ibilbidea aldatu egiten da, baina beti 2.300 kilometro inguru izan ohi da. Ateratzen denetik amaitu arte, lekukoa eskutik eskura, herriz herri aldatzen joaten da, baina martxa ez da inoiz geratzen, ez gauez ezta egoera klimatologiko txarrengatik ere. Lekuko horren barruan, euskaldun ezagun batek Korrika helmugara iristean idatzi eta irakurriko duen mezua gordetzen da, ordura arte sekretupean gordetzen dena.\nLehen Korrika 1980an egin zen; eta 2019. urtean 21. ediziora iritsi zen. 22. KORRIKA, aldiz, atzeratu behar izan zen koronabirusak eragindako pandemiaren eraginez. 2022an martxoaren 31tik apirilaren 10a arte izan zen.\n1999tik aurrera, Euskal Herritik at ere Korrika ekimenak burutzen dituzte, atzerrian bizi diren euskaldunek edo euskal diasporako kideek bultzatuta. 2022an mundu osoko 45 hiritan antolatu zuten.\nKorrikaren antolaketan milaka lagun aritzen dira herriz herri eta auzoz auzo eratutako batzordeetan, eta kanpainak irauten duen bitartean, hil batzuk lehenago aurkezten denetik azken eguneko jaia izan arte, ehunka jaialdi, kultur ekitaldi eta abar antolatu ohi dira.\nHistoria.\nFranco hil eta lehenengo bozketetan Ramon Rubial atera zen garaile, eta AEK-k laguntza polita hartu zuen hala Gobernutik eta beste erakunde publikoetatik: diru-laguntzak gehi euskararik ez zekiten irakaskuntzako irakasleen prestaketa... Baina arrazoi politikoak tarteko EAJ nagusitu zenean diru-iturriak agortuz zihoazkion, batzuek eta besteek emandako laguntzak urrituz joan baitziren. AEK-k, ikusita elkarrizketaren bidetik ez zuela ezer lortzen, protestari ekin zion: Lakua aurrean bilketak, HABEn eta Legebiltzarrean itxialdiak... Bide horretatik ere ezer ez zuen lortzen; alderantziz, era ezberdinetako oztopoak jartzen zitzaizkion. Udalen bidea ere zarratu zitzaion, eta beste bide batzuk lantzea erabaki zuen, eta herriarengana jotzea erabaki zuen.\nArazoei aurre egiten.\nAEKren biltzarra hasi zen aztertzen zein ziren arazo nagusiak, eta erabaki zuen:\nKonponbidea.\nAEK-ko kideek bere helburuak lortzeko bi publizista talderekin harremanetan jarri ziren: bata, Euskaltzaindiak duela gutxi euskararen alde egindako kanpaina prestatu zuena, eta bestea, Bilboko Txomin Barullo inguruko talde publizista. Bi taldeei azaldu zieten zer nahi zuten eta zein ziren AEKren helburuak kanpaina hartan. Proposatu zieten errelebo-lasterketa bat izan zitekeela egokia.\nLasterketa Euskal Herri osoko itzulia izango litzateke; horrela Euskal Herri osoa alfabetatu eta euskaldundu beharra zegoela adieraz daiteke. Erreleboa kilometroka egingo litzateke; beraz, kilometroa egiten duen korrikalariak zerbait ordaindu beharko du (berak edo bere taldeak), beraz, diru pixka bat ateratzeko egokia. Arineketan egiten zenez, jendea alfabetatzeko eta euskalduntzeko presa zegoela eta erdalduntzeari galga jarri behar zitzaiola adieraz zezakeen. Errelebo-lasterketari \"Korrika\" deitzea onartu zuen AEK-ko biltzarrak.\nEuskaltzaindiaren kanpaina prestatu zuen taldea lekukoaz arduratu zen, eta Remigio Mendibururi eskatu zion egiteko. Barrua hutsik zeukan lekukoa egin zuen. Talde honek jakinarazi zien kanpaina hartako txorixoak arrakasta handia izan zuela eta ea zergatik ez genion Euskaltzaindiari eskatzen Korrikan erabiltzeko baimena. Villasanterengana joan ziren Urtsa Errasti eta Julen Kaltzada, baina debekatu egin zien txoria erabiltzea. Mezuari dagokionez, luzaroan aritu ziren asmatzen lekukoan zein mezu sartu. Nafarroako arduradunak (Lurdes Mendinueta) esan zuen Jose Mari Satrustegiri azaldu ziola AEKren asmoa eta Satrustegik esan ziola Rikardo Arregik alfabetatze-lana babesteko eskatuz Euskaltzaindira bidalitako gutuna izan zitekeela mezua, eta kopia bat zeukala Rikardok berak bidalita. Beraz, Villasanterengana jo beharrik ez zuten izan gutuna lortzeko.\nPrestaketa.\nEuskal Herri osoko AEK-koen eta iritzi guztietako herritar askoren laguntzaz prestatu zen kanpaina, bilatu ziren korrikalariak, eta Korrika O\u00f1atin \u2014Euskal Herriko lehenengo Unibertsitatea egon zen herrian\u2014 hastea eta Bilbon amaitzea erabaki zen. Hasi aurretik, aurkezpenak egin ziren hainbat tokitan. Horietako bat Bilbon, nora EGIko burua zen Urkullu gaztea eta ELAko ordezkaria zen Uzturre ere etorri ziren. Zarautzen, Argi\u00f1anok prestatutako bazkarian aurkeztu zitzaien kazetariei. Amaiera lehenengo Arregiren mezua eta gero AEK-ko batzordeak prestatutako idazkia irakurrita eman nahi zitzaion. Horrela hasi zen antolatzen, lehenengo Korrika.\nEgitura.\nMartxaren buruan, lekukoa duen pertsona joaten da. Kilometro oro, lekukoa erakunde edo pertsona zehatz batzuek eramaten dute. Erakunde edo pertsona horiek kilometroa \"erosi\" egiten dute, euskararen aldeko erakundeak ekonomikoki laguntzeko. Lekukoa Korrikaren lehen ediziotik gordetzen den zur tailatuzko makila eta ikurrina dira.\nTestiguaren atzean, martxaren burua osatzen da, non urte bakoitzeko leloa dakarren pankarta ikus daitekeen. 2005ekoa, 14. Korrikan, \"Euskal Herria euskalduntzen. Ni ere bai!\" izan zen; 2007koa, berriz, \"Heldu hitzari, lekukoari, elkarlanari, euskarari, herriari\". 2009koa, 16. Korrikan, \"Ongi etorri euskaraz bizi nahi dugunon herrira\". Pankarta horren atzean gainerako jendea biltzen da, musikarekin lasterka.\nLekukoa.\nTestigua edo lekukoa, eskuz esku doan makila Remigio Mendiburu artistak diseinatu eta egin zuen 1980. urtean. 1988 arte pieza hau ibili zen Euskal Herrian barrena. 1988az geroztik, Juan Gorriti eskultoreak eginiko kopia da herriz herri dabilena.\nRemigio Mendibururen artelana, 1980ko Korrikaren lekukoa alegia, Donostiako San Telmo Museoaren erakusketa iraunkorrean dago ikusgai, \"modernitatearen hasiera\" deritzon atalean.\nKorrika Kulturala.\nIbilbide guztian zehar, ospakizun kultural ugari izaten da. Izan ere, Korrikaren inguruan, ekimen kultural ugari (kontzertuak, tertuliak, hitzaldiak, antzezlanak, erakusketak...) egiten da herriz herri. Korrika Kulturalaren barnean biltzen den kultur programazioa da. Korrika hasi baino hilabete pare bat lehenago hasten dira ekintzak. Korrika kulturalarekin batera ekitaldi horretako abestia eta bideoklipa ere aurkezten dira.\n2020ko udaberrian, KORRIKA-AEK.Kultur sorkuntzarako BEKA aurkeztu zen: AEK-k, KORRIKA kulturalaren bidez, lan bat sarituko du bi urterik behin; euskal sortzaile ororentzat izango da, diziplina anitz edo bakarra barnebil dezake, eta lanaren emanaldiek agertoki edo plaza batean aurkezteko modukoak izan behar dute. Bekaren xedea da euskal kulturaren baitako sormen-lanak bultzatzea, eta, 23. KORRIKAtik aurrera, KORRIKA kulturaleko ekitaldi nagusia taxutzea.\nZiberkorrika.\nHonetaz gain, Korrikarekin batera Ziberkorrika izeneko ekimena ere garatzen da. Munduko txoko desberdinetatik \"ziberkilometroak\" erosten dituzte, interneten Korrika birtual eta paralelo bat osatuz.\nKorrikaren edizioak.\nHona hemen edizio bakoitzeko datu garrantzitsuenak taula batean laburbilduta:\nArabar Errioxako Korrika.\nArabako Errioxako kuadrillan antolaturiko ekitaldia da, Korrika bertatik pasatzen ez denean burutzen dena. AEK-k Korrikaren ibilbidean Arabar Errioxa bazterrean utzi zueneko haserreak eraginda hasi zen egiten protesta gisa. 2013an izan zuen lehenengo ekitaldia eta ondoren 2017koa eta 2022koa etorri ziren.\nKorrika atzerrian.\nAtzerrian dauden euskaldunek ere antolatu izan dituzte Korrikak. Lehenengo aldia 1999an izan zen eta Bartzelona eta Londresko euskaldunek antolatu zituzten. Urtetik urtera gero eta gehiago izan dira horrelako ekintzak. 2017an esate baterako honako leku hauetan egin zen:\nAntzeko beste ekimen batzuk.\nIdeia bera hartuta, beste herrialde batzuetan Korrikaren gisako ekimenak antolatzen dituzte:\nKorrikari loturiko proiektuak.\nKorrikarekin batera loturiko proiektu ezberdinak izan dira historian zehar. Bi aipatzearren:"}
{"id": "9389", "revid": "1310", "url": "https://eu.wikipedia.org/wiki?curid=9389", "title": "Romulo", "text": ""}
{"id": "9391", "revid": "336", "url": "https://eu.wikipedia.org/wiki?curid=9391", "title": "Tiberio", "text": "Tiberio (latinez \"Tiberius Caesar D\u012bv\u012b August\u012b F\u012blius Augustus\"; Erroma, K.a. 42ko azaroaren 16a - Miseno, Bacoli, K. o. 37ko martxoaren 16a) erromatar enperadorea izan zen 14 eta 37 bitartean. Augustok, lehen enperadoreak, semeordetzat harturik, bere izenak eman zizkion. Hala ere, jaiotzez, Klaudia familiakoa zen Tiberio: Tiberio Klaudioren eta Liviaren semea zen. Hori dela-eta, julio-klaudiarra deitzen zaio leinu horri.\nBizitza.\nTiberio Klaudioren eta Liviaren semea zen. Livia Augustorekin ezkondu zen bigarrenez, eta enperadorearen familiako kide bihurtu zen horrela Tiberio. Giro militarrean hezi zen, eta Panonian eta Dalmazian lortutako garaipenei esker ospetsu egin zen Erroman. K.a. 12. urtean, Augusto enperadoreak bultzatuta, bere emaztearengandik banatu eta haren alaba Juliarekin ezkondu zen. Sei urte geroago tribuno egin zuten baina, emaztearekin izan zituen arazo batzuk zirela-eta, Rodas uhartera erbesteratu zen. Enperadorearen kargua betetzeko legezko oinordekoak hil eta Julia atzerriratu zutenean, Erromara itzuli zen Tiberio eta garaipen sonatuak lortu zituen Germanian. Augustok, ondorioz, semetzat hartu zuen eta hura hil zenean, K. o. 12an, enperadore izendatu zuen senatuak.\nAgintaldiko lehen urteetan sendotu egin zituen inperioko ekonomia eta erakundeak eta, horretarako, mugak zehazteaz gainera, gastu publikoak murriztu zituen. 23. urtean, Druso semea hil zenean, kontseilarien esku utzi zuen aginpidea eta ustelkeria nagusitu zen gobernuan. 27. urtean Capri uhartera erretiratu eta, Luzio Sejano pretorearen bidez, Erroma gobernatzen jarraitu zuen; historialari batzuen iritziz, ustelkeria, bortizkeria eta etikarik eza asko hedatu ziren garai hartan. 31. urtean, ordea, Sejano hiltzeko agindua eman zuen Tiberiok, eta hil aurretik oso erresuma sendoa antolatu zuen. Hil baino lehen, bere iloba Kaligula hautatu zuen oinordeko, eta berau izan zen Erromako hurrengo enperadorea."}
{"id": "9392", "revid": "119347", "url": "https://eu.wikipedia.org/wiki?curid=9392", "title": "San Petersburgo", "text": "San Petersburgo (, \"Sankt Peterburg\"; suomieraz: \"Pietari\"), 1914-1924 urteetan, Petrograd () eta 1924-1991 urteetan, Leningrad () Errusiako hiria eta portua da. Herrialdeko ipar-mendebaldean dago, Neva ibaiaren bokalean, Finlandiako golkoaren ertzean, Finlandiako mugatik 160 km-ra. 2010ean, 4.879.566 biztanle zituen.\nErrusiako bigarren hiria da jende kopuruari dagokionez, porturik garrantzitsuena eta Europako hiririk ederrenetakoa. 1990ean UNESCOk Gizateriaren Ondare izendatu zuen erdigune historikoa.\nHistoria.\nHiriaren sorrera.\nHiria dagoen lekuan, suediarrek gotorleku bat zuten lehenik. Errusia Europarekin komertzioa egiteko portu bat behar zuenez, tsarrak Suediaren kontrako guda (Iparraldeko Gerra Handia deiturikoa) hasi zuen 1700ko abuztuan. Lehenengo momentuan, suediarrek etsaiak gelditzea lortu zuten, baina 1702an Ladoga lakua galdu zuten. Errusiarrek, lur gehiago irabazi zuten eta 1703ko apirilaren 26an suediarren gotorlekua eskuratu zuten.\n1703. urtean, Petri Handia Errusiako tsarrak Neva ibaia itsasoratzen den toki zingiratsuaz jabetu zen eta urte berean, ibaiaren bokaleko uharteetako batean, Petri eta Pablo gotorlekua eraikitzen hasi zen. Hau, 1703ko maiatzaren 16an izan zen eta gotorlekua egiteko tsarrak ingeniari alemaniarrak ekarri zituen. Gotorlekuaren inguruan hazi zen hiria. Urte berean ontziola hasi zuten, baita ere.\nHiriaren eraikuntza.\nHiriburu europar eta modernoa eraiki nahi izan zuen, Mosku deszentralizatzeko saiakeran. Hurrengo urtean hasi ziren Oktiabrski auzo ikusgarria eraikitzen. Kokatzen den lekua dela eta \"Europarako leihoa\" ezizena eman zion. Baldintza klimatikoak hain ziren txarrak ze hiria eraiki zuten langileak hil egiten ziren eta lurralde hartan biztanleria gutxi bizi zenez, Errusiako beste lurralde askotatik ekarri zituzten langileak derrigortuta. Urtero 40.000 pertsona inguru etortzen ziren euren tresna eta janariarekin. Ilara luzeetan etortzen ziren ibiltzen ehunkada kilometro eginez. Beraiekin batera, zaindariak zetozen eta langileak ihes egiten saiatzen baziren gogor jotzen zieten. Heltzen zirenen erdia hil egiten zen urte batzuetan. Eraikitzen ari ziren hiria Venezia eta Amsterdam izan zituzten eredu gisa. Tsarrak, Veneziako \"Gran Canale\" (Kanal Handia) itxura izatea nahi zuen \"Neva\" Ibaia, eta beraz, zubiak eraikitzea debekatu zuen. Horrez gain, Amsterdameko kanalak itxurako kanalak egin zituzten.\nHiria eraikitzea oso zaila zen leku horretan, baina irtenbide ikaragarriak egin zituzten; komertzioa ekartzen zuten bakoitza harriak ekarri behar zituen tasa moduan. Gainera, Mosku eta herrialdeko beste lekuetan harrizko eraikinak egitea debekatu zuen eta harria lantzen zuten langileek hiria eraikitzera etorri ziren.\n1710ean, Udako Palazioa eraikitzen ari ziren.\nHiriburua.\n1712an Errusiako hiriburu bilakatu zen eta ondorengo urteetan elizak, jauregiak, etxeak eta administrazio egoitzak egin zituzten. Hiriburua izan zen 1918-ra arte. Harrizko lehen palazioa 1714ean bukatu zen eta bertan Aleksandr Menxikov, lurraldeko lehen gobernadorea, bizi izan zen. Urte horretan, Katedrala eta Peterhof jauregia hasi ziren egiten, eta 34.500 eraikin zeudela esaten da. \"Iparraldeko Venezia\" ezizena irabazi zuen.\n1724. urtean, hainbesteko garrantzia hartu zuen ezen txapon etxea Mosku-tik San Petersburgo-ra mugitu zuten. 1726. urterako, Errusiako esportazio porturik garrantzitsuena zen, eta XVIII. mendearen bukaeran, 220.000 biztanle zituen.\nXIX. mendeko hazkundea.\nXVIII. mendetik aurrera izugarri hazi zen hiria eta era askotako arkitektura moldeetako eraikuntzak egin zituzten, barrokoak, klasikoak eta XIX. mendeko obra neoklasikoak. 1819. urtean, unibertsitateko ateak zabaldu zituzten, eta XIX. mendean zehar arteari eta zientziari lotutako pertsonaia asko bizi izan zen hirian: Tolstoi, Dostoievski, Pavlov, etab.\n1861. urtean, Alexandro II. Errusiako tsarrak morrontza debekatu zuen eta hirira jende txiro asko etorri zen bertan lan egiteko. Langileak hiriaren industriaren hazkundea bultzatu zuten eta Europako leku industrialenetakoa bihurtu zen XIX. mendeko bigarren partean. Mende horretako azken urteetan langile mugimenduak sortu ziren.\nXX. mendea.\nJaponiaren kontrako gudaren porrot ostean, 1905ean iraultza hiri honetan hasi zen eta laster beste lurralde batzuetara luzatu zen. Honen ondorio zuzena izan zen Nikolas II. tsarrak Duma (Errusiako Parlamentua) eratzea.\n1914ko abuztuaren 31n (Lehen Mundu Gerra), izena alemaniarregia zelakoan, Petrograd jarri zioten, sustrai eslabiarrekoa; garai hartan, 2.100.000 lagun bizi ziren hirian, industriaren garapenak, industria astunak batez ere, erakarrita. 1917. urtean, Europa Lehen Mundu Gerran murgilduta zegoenean hain zuzen, Errusiako sistema kapitalista eta monarkikoari amaiera eman zion matxinada egin zuten Leningradeko langileek. 1917an, boltxebikeek guda zibila hasi zuten San Petersburgo hirian. Lehenengo, tsarra Nikolas II. kendu egin ziten boteretik eta behin-behineko gobernua ezarri zuten. Bigarren fasean sobietak hartu zuten boterea eta sobietarren eta boltxebikeen gobernua ezarri zen. Boltxebikeen buruzagi Vladimir Lenin. Leninek hiriburua San Petersburgotik Moskura aldatu zuen. 1917-1920 urteetako Gerra Zibilak kalte handiak eragin zituen hirian, eta biztanleen bi heren galdu zituen. 1922. urtean Mosku egin zuten Errusia eta Sobietar Batasunako hiriburu.\n1924an, Lenin hil zenean, hiriak Leningrado izena hartu zuen, haren oroimenean.\nLeningradoko setioa.\nBigarren Mundu Gerra garaian, alemaniarrek hiria 872 egunez setiatuta eduki zuten (Leningradeko Setioa), 1941ko irailaren 8tik eta 1944ko urtarrilaren 27ra bitartean, eta milioi bat biztanle inguru hil ziren (oso zaila da benetako kopurua jakitea eta batzuek 1,5 milioi inguru izan zirela ziurtatzen dute). Alemaniarrek egunero bonbardatzen zuten hiria eta janaria hirian sartzea galerazten zuten. Gosea, arazo larria bihurtu zen 1941ko urriaren azkenengo egunetan. Alemaniarrek Tikhvin hiria hartu zuten eta handik eramaten zen janaria Leningradora. Horregatik errepide berria egin zuten janaria beste leku batetik ekartzeko (milaka langile hil ziren errepide hori eraikitzen) baina bukatu eta hiru egunera Tikhvin berreskuratu zuten sobietarrek, abenduaren 8an. Gainera, erregai gutxi zuten eta negu oso hotza izan zuten (-30\u00a0\u00b0C). Langileek 500 gramo janari zuten, umeek 300 gramo eta besteek 250 gramo egunero. 1942ko irailean, janari murrizketa berria egin zuten, eta Ladoga lakutik zetorren janaria hondoratu zutenez, berreskuratzeko urpekariak bidali zituzten. Leningradoko Institutu Zientifikoak irin sintetikoa egin zuen, zerrautsez egina. Garraio publikoa eten egin zen eta baita fabrikak ere; eraikin militarrek bakarrik zuten energia erabiltzeko eskubidea. Hotzez ez hiltzeko 200 urte zituen Liburutegi Publikoko liburuak erre egin zituzten. Pertsona batzuek besteak hil egin zituzten haragi eta koipe moduan saltzeko eta hori egiten harrapatu zituztenei heriotza zigorra ezarri zieten. Hiriko txakur, katu, zaldi, arratoi eta bele guztiak edo gehienak jan zituzten. Tatiana Savitxevak, 11 urteko neskatoa, bere familia guztia nola hiltzen zen banan banan idatzi zuen eta Nurenbergeko epaiketetan erabili zen.\nII. Mundu Gerra ostean.\n1950. urterako hiriak berreskuratuak zituen dotoretasuna eta handitasuna industriaren garapen eta hazkuntzari eta portuko jarduerari esker. Gerra ondoren, hiriaren biztanleriak Sobietar gobernuaren purgak jasan behar izan zituen.\n1991ko ekainaren 12an, Sobietar Batasuna apurtu baino lehen, hiriko ehuneko 54ak hiriko izena eta 39 kale eta 6 zubien izenak berreskuratzea bozkatu zuen.\nGeografia.\nNeva ibaiaren deltan dago, Finlandiako golkoaren ertzean, Moskutik 640\u00a0km ipar-mendebaldera eta Zirkulu polar artikotik 7\u00b0 hegoaldera. Behe-ordoki zingiratsu batean dago, uharte ugariren aurrean, eta uholde asko izan dira historian zehar, azken urteetan egin diren ubideei esker saihestu direnak.\nDemografia.\nSan Petersburgo Errusiako bigarren hiri handiena da. 2010eko datuek, 4.879. 566 biztanle dituela esaten dute. Horietatik, % 80,1 errusiarrak dira.\nHiriak demografia aldaketa ikaragarriak izan ditu XX. mendean zehar. 1906ko 2,4 milioi biztanletik, 1920ko 720.000 biztanlera pasa zen 1917ko errusiar iraultza eta guda zibilaren ondorioz. 1930eko hamarkadan alemaniar, poloniar, finlandiar, estoniar eta letoniar gehienak hiritik eraman zituzten. Bigarren Mundu Gudan, 1941 eta 1943 artean, biztanleria 3 milioitik 600.000 baino gutxiagora pasa zen. Arrazoi nagusiak honakoak dira: guda, gosea, eta biztanleak beste leku batzuetara eraman izana. 1950ko hamarkadan, 3 milioi biztanle bertaratu ziren Errusiako beste leku batzuetatik eta 1980. hamarkadan 5 milioi baino gehiago izan zituen. Gero, biztanleria galdu zuen.\nBataz besteko adina 40 urtekoa da. Biztanleriaren % 20k 65 urte baino gehiago ditu eta heriotza-tasa jaiotze-tasa baino handiagoa da.\nEkonomia.\nErrusiako industriagune eta portu garrantzitsuena da San Petersburgo. Armagintza, erreaktore nuklearrak, tresneria elektrikoa eta mekanikoa, ontziolak, kimika-industria, janari-industria, metalurgia eta nekazaritzarako makineria dira industria garrantzitsuenak, eta makineria, zura, ikatza, potasioa eta pirita esportatzen dira portutik.\nGarraioa.\nKomunikabide sare oparo batez (aireportua, metropolitanoa, burdinbideak eta errepideak) hornitua dago. Errusiak Baltikoan duen porturik garrantzitsuena da.\nSan Petersburgoko metroa 1955eko azaroaren 15ean zabaldu zen eta gaur egun 110,2 kilometro eta 63 geltoki ditu. Haren bost lineetatik 832 milioi bidaiari igaro ziren 2008an.\nKirola.\nHirian, bi futbol talde handi daude; Zenit eta Dinamo. Biek \"Petrovski\" estadioan jokatzen zuten lehen, baina orain dela gutxi Zenit taldea Krestovski estadio berrira aldatu da. San Petersburgon 2018ko munduko futbol txapelketako partidu batzuk jokatu ziren. Hala nola, taldekako etapa, final zortzirenak, semifinala eta hirugarren posturako norgehiagokak jokatu ziren. \"Krestovski\" irlan jokatu ziren partidu guzti horiek.\nFutbolaz aparte, izotz hockeyko SKA eta Spartak saskibaloi taldeak ere badira hirian.\nEkarpenak munduari.\n1724en, Petri handia hil baino urte bat lehenago, berak aginduta, Zientzien Errusiar Akademia eratu zen. 1738an, Mariisnki Teatroa egin zen hiri kulturala denaren seinale. Horren eredu, 1757ean eratu zen Arteen Akademia da. Mariinski Teatroa laster balet bihurtu zuten eta hiria ezaguna bilakatu zen teatro, balet eta kontzertuengatik. Honegatik, Piotr Ilitx Txaikovski musikagilea hirira joan zen bizitzera. 1819an, San Petersburgoko Unibertsitatea eratu zen. XIX. mendearen azkenengo urteetan, Ivan Pavlov Nobel saria irabazitakoak aurkikuntza handia egin zuen. Hiri honetan, Dmitri Mendeleiev zientzialariak elementu kimikoen taula egin zuen.\nGeroago, Aleksandr Puxkin Errusiako idazlerik onena bihurtu zen eta haren lanak hainbat hizkuntzatara itzuli izan dira. Fiodor Dostoievskik (munduko idazlerik onenetarikoa) hiri honetan ezarri zuen bere nobela famatuaren historioa (Krimen eta zigorra).\nHerri eta hiri senidetuak.\nSan Petersburgo ondorengo herri eta hiriekin senidetuta dago:"}
{"id": "9396", "revid": "56334", "url": "https://eu.wikipedia.org/wiki?curid=9396", "title": "Juan Cris\u00f3stomo Arriaga", "text": "Juan Cris\u00f3stomo Jacobo Antonio Arriaga Baltzola (Bilbo, Bizkaia, 1806ko urtarrilaren 27a - Paris, Frantzia, 1826ko urtarrilaren 17a) bizkaitar musikagilea izan zen. Bilboko Arriaga antzokiak haren omenez du izena.\nBizitza.\nJuan Cris\u00f3stomo Arriaga 1806ko urtarrilaren 27an jaio zen Bilboko Goienkaleko 12.ean eta Zazpi Kaleetako Joan Santuen elizan izan zen bataiatua. Bere jaiotetxean plaka oroigarri bat ikus daiteke. Juan Simon Arriaga Urlezaga eta Rosa Baltzola Garamendiren bi seme-alabetatik zaharrena izan zen bera. Berriatuan organo-jotzaile izandako aitak erakutsi zion hasiera batean musika. Zer-nolako talentua zuen ikusirik, Faustino Sanzen, bere garaiko biolinista ospetsuaren ikasle izatera iritsi zen, eta 11 urterekin konposatzen eta Bilboko musika elkarteetan jotzen hasi zen.\n15 urte zituela Parisko \"\u00c9cole Royal de Musique et Declamation\" ikastetxean (Parisko kontserbatorioa) ikasten hasi zen biolina Pierre Baillotekin, harmonia Fran\u00e7ois-Joseph F\u00e9tisekin eta kontrapuntua Luigi Cherubinirekin. Kontserbatorioan 4 urtez izan zen matrikulatuta, eta hango aktetan gordeta daude Juan Cris\u00f3stomo Arriagaren notak eta haren lanari buruzko oharrak.\n20 urte betetzeko egun gutxi falta zirela, 1826ko urtarrilaren 16an hil zen Juan Cris\u00f3stomo Arriaga, dirudienez biriketako gaitz batek jota. 1977. urtetik, Parisko Saint Honor\u00e9 kaleko 314.eko ateburuan haren heriotza gogorarazten duen oroigarri bat dago.\nJuan Cris\u00f3stomoren omenez, Bilbon eraikitako antzokiari Arriaga izena jarri zitzaion, eta monumentu bat altxatu zen. Bestalde, gaur egun hiri horretako Casilda Iturrizar parkean eta Bilboko Arte Eder Museoaren alboan Francisco Durriok egindako Arriagaren monumentua dago. Bilboko musika kontserbatorioak haren omenez Juan Cris\u00f3stomo de Arriaga izena hartu zuen."}
{"id": "9397", "revid": "336", "url": "https://eu.wikipedia.org/wiki?curid=9397", "title": "Eszentrikotasun", "text": "Eszentrikotasuna konika bat zirkunferentzia batetik zenbat aldentzen den parametroa da. Parametro honi formula_1 deituaz, konika ezberdinetarako balio hauek hartzen ditu:\nAstronomian orbiten itxura ikusteko erabiltzen da. Planeten orbitak konikak direnez, eszentrikotasunarekin beraien itxura zehazten da. Gero eta 0tik hurbilago, orduan eta biribilagoa izango da orbita. Adibidez, Plutoiren orbita oso eliptikoa denez, eszentrikotasuna 0,25 da. Aldiz, Artizarrarena biribilagoa da, eta e = 0,007."}
{"id": "9399", "revid": "137486", "url": "https://eu.wikipedia.org/wiki?curid=9399", "title": "Washington", "text": "Washington, Columbiako Barrutia, Washington D. C. edo sinpleki D.C. Ameriketako Estatu Batuetako hiriburua da. Amerikako Iraultzaren ostean sortu zen herrialde berriaren gobernua ezartzeko. George Washington Ameriketako Estatu Batuetako lehen presidentearen eta Aita Fundatzailearen izena darama. Washington da Washingtoneko eskualde metropolitarraren hiri nagusia, 6.131.977 biztanle dituen eskualdea. Washington hiriburu politiko garrantzitsua da, AEBko gobernu federalaren egoitza bertan dagoelako. Munduko hiririk bisitatuenen artean dago, urtero 20 milioi turista jasotzen ditu. Washington berak 693.972 biztanle zituen 2017ko uztailean. Maryland eta Virginiako suburbioetatik datozen eguneroko langileek hiriaren biztanleria milioi batera igotzen dute lan egunetan. Washingtoneko eskualde metropolitarrak 6 milioi biztanle baino gehiago ditu, AEBko 6. eskualde metropolitar estatistikorik handiena.\n1790ko uztailaren 16an Residence Act legea sinatu zen, Ekialdeko Kostaldean hiriburua sortzeko baimenarekin, Potomac ibaiaren alboan. Ameriketako Estatu Batuetako konstituzioak Kongresua eta Barrutiaren legepean egongo zen barruti federal baten sorrera baimendu zuen. Maryland eta Virginiak lurraldea eman zuten barruti federala osatzeko, lehendik existitzen ziren Georgetown eta Alexandria herrien lurraldeak ere sartuz. 1791an eratu zen hiriburu nazional gisa. 1846an Kongresuak Virginiak emandako lurraldeak itzuli zituen; 1871an geratzen zen Barrutiaren eremuarentzat gobernu munizipal bakarra sortu zuen.\nAEBko gobernu federalaren hiru adarrak Barrutian bertan daude: Ameriketako Estatu Batuetako Kongresua, Presidentea eta Gorte Gorena. Washingtonen ere hainbat monumentu eta museo nazional daude, gehienak National Mall parkearen inguruan. Hiriak 177 enbaxada ditu, eta mundu mailako hainbat elkarteren, sindikatu, gobernuz-besteko erakunde, lobby eta elkarte profesionalen egoitza da.\n1973tik aurrera Barrutia 13 kidez osatutako kontseilua eta hautatutako alkate batek zuzentzen du. Hala ere, Kongresuak lege lokalak ezezta ditzake, eta autoritate gorena mantentzen du. D. C.ko herritarrek Ameriketako Estatu Batuetako Ordezkarien Etxean bozka-eskubiderik ez duen hautetsi bat aukeratzen dute, baina ez dute ordezkaritzarik Senatuan. Barrutiak hiru boto elektoral dituzte presidente hauteskundetarako, 1961ean onartutako Ameriketako Estatu Batuetako Konstituzioaren hogeita hamahirugarren emendakinaren arabera.\nHistoria.\nXVII. mendean europarrak Potomac ibaira iritsi zirenean Algonkin hiztunak diren Piscataway herria bizi zen bertan. Taldeetako batek Nacotchtank izena zuen; talde horrek Anacostia ibaian hainbat herixka zituen, gaur egungo Columbiako Barrutian. Europar kolonoen eta inguruko tribuen arteko talken ondorioz Piscataway herria lekuz aldatu zuten. Horietako asko 1699an Marylandeko Point of Rocksen kokatu ziren.\n1788ko urtarrilaren 23an James Madisonek \"The Federalist Papers\" lanaren 43. zenbakia argitaratu zuen, argudiatuz gobernu federalak autoritatea behar zuela hiriburu nazionalaren gainean, bere segurtasuna eta mantenua ziurtatu ahal izateko. Bost urte lehenago, ordaindu gabeko soldadu talde batek Kongresua inguratu zuen bere kideak Filadelfian bilduta zeudenean. 1783ko Pennsylvaniako mutina izenez ezagutu zen gertakariak argi utzi zuen gobernu nazionalaren segurtasuna ezin zela utzi estatu baten esku.\nAEBko Konstituzioaren Lehen Artikuluaren Zortzigarren Sekzioak dio aukera dagoela \"Barruti bat sortzeko (ez duena hamar milia karratu baino gehiago), estatu zehatz batek emanda, Kongresuak onartua, Estatu Batuetako gobernuaren egoitza sortzeko\". Hala ere, Konstituzioak ez du zehazten hiriburuarentzako leku bat. 1790eko Konpromisoa izenez ezagutzen denarekin Madison, Alexander Hamilton eta Thomas Jefferson akordio batera iritsi ziren gobernu federalak Amerikako Iraultzaren zorra ordaintzeko hiriburu berria Hegoaldeko Estatu Batuetan jartzearen truke.\nSorrera.\n1790ko uztailaren 9an Kongresuak Residence Act legea onartu zuen, Potomac ibaiaren alboan hiriburu nazionala sortzeko. Kokapenzehatza George Washington presidenteak aukeratu zuen, uztailaren 16an legea sinatu zuenean. Maryland eta Virginiak utzitako lurretan eraikia, hasierako itxura alde bakoitzetik 10 milia neurtzen zuen barruti federal karratu bat zen, guztira 100 milia (259 kilometro koadro).\nDagoeneko existitzen ziren bi herri txertatu ziren lurralde horretan: 1751n sortutako Georgetown, Maryland eta 1749an sortutako Alexandria. 1791-92an Andrew Ellicott eta bere laguntzaileek, Benjamin Banneker izeneko afrikar-amerikar astronomoa barne, barruti federalaren mugak aztertu eta mugarriak jarri zituzten milia guztietan. Milia hauetako asko oraindik bertan daude.\nPotomac ibaiaren iparraldeko lurretan hiriburu federala eraiki zen ondoren, Georgetownen ekialdean. 1791ko irailaren 9an hiriaren eraikuntza gainbegiratzen ari ziren hiru komisarioek Washington presidentearen omenez jarri zioten izena. Barruti federalari Columbia izena eman zioten, garai hartan Estatu Batuei ematen zitzaion izen poetikoetako bat. Kongresuak lehen bilera egin zuen Washingtonen 1800eko azaroaren 17an.\nKongresuak Columbiako Barrutiaren 1801eko Lege Organikoa onartu zuen, Barrutia ofizialki antolatzen zuen legea, lurralde osoa gobernu federalaren kontrol esklusiboan jarriz. Gainera, Barrutian zeuden eremu ez-inkorporatuak bi konderritan banatu ziren: Washingtoneko konderria Potomacek ekialdean eta Alexandriako konderria mendebaldean. Legearen onarpenaren ostean Barrutian bizi ziren herritarrak jada ez ziren Maryland edo Virginiako herritarrak, beraz Kongresuan zuten ordezkaritza galdu zuten.\n1814ko abuztuaren 24 eta 25ean Washingtoneko Errekuntza izeneko erasoa gertatu zen, 1812ko angloamerikar gerran britainiar indarrek hiriburua inbaditu zutenean. Kapitolioa, Ogasun Saila eta Etxe Zuria erre ziren eraso honen baitan. Gobernuaren eraikin gehienak azkar konpondu zituzten; hala ere, Kapitolioa eraikitzen ari ziren garai horretan, eta ez zen amaitu 1868ra arte.\nBerritzulpena eta Gerra Zibila.\n1830eko hamarkadan Alexandriako hegoaldeko lurraldearen gainbehera ekonomikoa eman zen, batez ere Kongresuaren kudeaketa txarra dela eta. Alexandria esklabo azoka garrantzitsu bat zen, eta esklabotzaren aldeko biztanleek beldurra zuten Kongresuko abolizionistek Barrutian ere esklabotzarekin amaituko zutena, ekonomia oraindik gehiago kaltetuz. Alexandriako herritarrek eskatu zuten Virginiara itzultzea, donatutako lurra berriro itzuliz, Columbiako barrutiaren berritzulpena deitzen den prozesu baten bidez.\nVirginiako Batzar Orokorrak berritzulpena 1846an bozkatu zuen eta Alexandria berriro euren lurralde izatea onartu zuten. 1846ko uztailaren 9an Kongresuak lurraldea berriro ere Virginiari itzultzea onartu zuen. Honela, gaur egungo Barrutiaren eremua Marylandek emandako lurra baino ez du hartzen. Alexandriako esklabotzaren aldekoen kezka bete zen, eta 1850eko Konpromisoan Barrutian esklaboen salerosketa debekatu zen, baina ez esklabotza bera.\n1861ean Ameriketako Estatu Batuetako Gerra Zibila hasi zenean gobernu federala hedatu zen, Barrutiko biztanleen biztanleria handituz, baita ere askatutako esklaboen fluxu handiarekin. Abraham Lincoln presidenteak Konpentsatutako Emantzipazio Legea sinatu zuen 1862an, Columbiako Barrutian esklabotzarekin amaituz eta 3.100 esklabu askatuz, Emantzipazio Adierazpena baino bederatzi hilabete lehenago. 1868an Kongresuak Barrutian bizi ziren afrikar-amerikar gizonezkoei udal hauteskundetan bozkatzeko eskubidea eman zien.\nHazkuntza eta garapena.\n1870erako Barrutiaren biztanleria %75 hazi zen aurreko zentsutik, 132.000 biztanlera iritsiz. Hiriaren hazkuntza handia ere, Washingtonek oraindik hautsezko bideak zituen, eta ez zuen estolderiarik ere. Kongresuko kide batzuek proposatu zuten hiriburua mendebalderako mugitzea, baina Ulysses Simpson Grantek ez zuen proposamena onartu.\nKongresuak 1871ko Columbiako Barrutiko Lege Organikoa onartu zuen, Washington eta Georgetowneko hirietako lege propioak kendu zituena, gobernu berria sortuz Columbiako Barruti osorako. Grantek Alexander Robey Shepherd izendatu zuen gobernadore 1873an. Shepherdek eskala handiko proiektuak gaimendu zituen, Washington guztiz modernizatuz, baina Barrutiaren gobernua lur-jota utziz. 1874an Kongresuak lurralde-gobernua aldatu zuen eta hiru kidez osatutako Komisarioen Mahaia osatu zuen.\nHiriko lehen tranbia motorizatuak 1888an hasi ziren ibiltzen, eta Washigtoneko Hiriaren jatorrizko mugetatik kanpo hiria hazten hasi zen. Washingtonen planurbanoa hedatu zen barrutian zehar hurrengo hamarkadetan zehar. Georgetown formalki batu zen Washignton hiriarekin 1895ean. Halaere, hiriak ez zuen etxebizitza onik, eta lan publikoen presioa zuen. Washington izan zen AEBko lehen hiria berrikuntza proiektu bat garatzen, 1900eko hamarkadan sortutako \"City Beautiful mugimendua\"ren baitan.\n1930eko hamarkadan New Deal delako ekonomia planaren ondorioz gastu federala asko handitu zen, gobernuaren eraikin berriak, memorialak eta museoak eraikiz Washingtonen. Bigarren Mundu Gerrak oraindik gehiago handitu zuen gobernua, langile federalen kopurua handituz hiriburuan; 1950erako Barrutiak bere biztanleria maximora iritsi zen: 802.178 biztanle.\nEskubide zibilen eta barne legearen aroa.\n1961ean Ameriketako Estatu Batuetako Konstituzioaren hogeita hamahirugarren emendakina onartu zen, Barrutiari hiru boto emanez Kolegio Elektoralean presidentea eta presidente-ordea aukeratu ahal izateko, baina oraindik ordezkaririk gabe Kongresuan.\n1968ko apirilaren 4an Martin Luther King erail zutenean istiluak sortu ziren Barrutian, bereziki U kalean, 14. kalean, 7.kalean eta H kaleko bazterretan, biztanle beltzen bizileku eta denden eremua. Istiiluek hiru egun iraun zituzten eta 13.600 tropa federal jarri zituzten hirian zehar, biolentziari aurre egin nahian. Denda asko eta hainbat eraikin erre zituzten, eta berreraikuntza ez zen amaitu 1990eko hamarkadaren amaierara arte.\n1973an Kongresuak Columbiako Barrutiko Barne Arauaren legea onartu zen, 13 kidez eta hautatutako alkate batek agintzen dute Barrutian. 1975an Walter Washington hiriko lehen alkate hautetsia eta lehen alkate beltza izan zen.\nOndasun nabarmenak.\nHiri turistiko garrantzitsua da, eta horregatik toki interesgarriak ditu bisitatzeko. National Mallaren inguruak honako monumentuak daude:\nHezkuntza.\nDistrict of Columbia Public Schools (DCPS) erakundeak kudeatzen ditu hiriko 123 eskola publikoak. DCPSko ikasle kopurua behera joan da, pixkanaka pixkanaka 39 urtez, 2009ra arte. 2010-11 ikasturtean 46.191 ikasle zeuden sisteman izena emanda. DCPSk AEBko kosturik handienetakoa eta emaitzarik kaxkarrenetakoa duen sistema da, bai azpiegitura aldetik zein ikasleen lorpenen aldetik. Adrian Fenty alkateak hainbat aldaketa egin ditu, eskolak itxiz, irakasleak aldatuz, hainbat zuzendari kaleratuz eta hezkuntza pribatuarekin elkarlana bultzatuz curriculuma garatzeko.\nBarrutian 52 itunpeko eskola daude, Columbia Public Charter School Board erakundeak kudeatuta. Eskola publikoekin antzematen diren arazoak direla eta, eskola publikoan matrikulazioa jaisten joan da denboran zehar. 2010eko udazkenean itunpeko eskolek 32.000 ikasle zituzten, aurreko urtean baino %9 gehiago. Barrutian beste 92 eskola pribatu daude, 18.000 ikaslerekin 2008an. Barrutiko liburutegi publikoek 25 eraikin kudeatzen dituzte, Martin Luther King Jr. Memorial Library barne.\nHerri eta hiri senidetuak.\nWashington ondorengo herri eta hiriekin senidetuta dago:"}
{"id": "9400", "revid": "90204", "url": "https://eu.wikipedia.org/wiki?curid=9400", "title": "Druso Germaniko", "text": "Nero Klaudio Druso Germaniko (; Erroma, K.a. 38ko urtarrilaren 14a - Germania, K.a. 9ko uda) Livia Drusilaren eta Tiberio Klaudio Neronen seme gazteena zen. Hala ere, Druso benetako aita Augusto izanaren zurrumurruak egon ziren. Izan ere Tiberio Klaudio Neronen dibortzioaren eta Augustorekiko ezkontzaren ondoren jaio zen Druso. Dena den, dibortzio hitzarmenean Liviak Tiberio Klaudio Neronen aitatasuna onartzen zuen.\nDruso Tiberio bere anaiarekin hazi eta hezi zen, eta bien arteko oso harreman estua sortu zen. Druso Marko Antonioren alabarekin, Antonia Gaztearekin, ezkondu zen. Haien seme-alabak Germaniko, Livilla, Klaudio eta haurtzaroan hil ziren beste bi ume. Druso hil ostean, Antonia ez zen berriro ezkondu, ia ia 50 urte gehiago bizi arren.\nAugustok ohore franko eman zien bere semeordeei. K.a. 19an, ohi baino bost urte lehenago, Drusok edozein kargu publiko izateko ahalmena eskuratu zuen. K.a. 16an, Drusok bere anaiaren postua hartu zuen, Tiberio Italiatik kanpo baitzegoen. Hurrengo urtean, Alpeetan borrokatu zuen, hango tribuak geldiarazten. Tiberioren laguntzarekin, aise menderatu zituzten tribuak.\nK.a. 13an, Galia gobernatzera joan zen, gobernari kaskar ohiak matxinada eragin zituen eta. Germaniarren eraso bati aurre egin behar izan zion. Rhin ibaian garaitu zituen inbaditzaileak, eta Germanian barnan borrokatu zuen. Ipar Itsasoraino iritsi zen eta frisiarrei urteko zerga ezarri zien. Sari moduan, pretore urbano izendapena jaso zuen K.a. 11an.\nNolanahi, berriro Germania aldera jo zuen, non garaipen asko lortu zituen. K.a. 9an, kontsul izendatu zuten, baina germaniarrak borrokatzera bueltatu zen. Kanpaina horretan, halere, zaldi batetik erorita hil zen. Ohore handiak jaso zituen, soldaduek biziki maite zuten eta. Haren garaipenengatik, familiak \"Germaniko\" izena erabili ahal izan zuen, eta izen horrekin haren seme zaharrenari ezagutzen zaio."}
{"id": "9402", "revid": "1519", "url": "https://eu.wikipedia.org/wiki?curid=9402", "title": "Mozart", "text": ""}
{"id": "9403", "revid": "6327", "url": "https://eu.wikipedia.org/wiki?curid=9403", "title": "Washington, DC", "text": ""}
{"id": "9404", "revid": "336", "url": "https://eu.wikipedia.org/wiki?curid=9404", "title": "Kaligula", "text": "Kaligula () (K. o. 12ko abuztuaren 31 - K. o. 41eko urtarrilaren 24a) Erromako hirugarren enperadorea (37 - 41) izan zen. Germanikoren eta Agripinaren semea zen. Haren ankerkeria, despotismo eta bitxikeriengatik da ezaguna. Bere bizkartzainek hil zuten 41 urtean. Germaniako gotorleku militar batean igaro zuen haurtzaroa. Soldaduek \"Kaligula\" ezizena eman zioten haren botatxoengatik, horixe esan nahi baitu \"Caligulae\" latinezko hitzak. Kaligulak gorrotatu egiten zuen ezizen hori.\nTiberioren ondorengoa izan zen eta hasieran herriaren gogoko politika liberala bideratu zuen. Erialdi batek aldatu zuen, ordea, Kaligularen nortasuna eta bere burua, errege ez ezik, jainko bihurtu zuen. Inperioko altxorra xahutu zuen, herriari zergak ordainarazi zizkion eta, dirua lortzearren, aristokraziako kide ospetsuenak hil zituen. Bere eromenean, Erromako herriak buru bakarra izan zezan nahi zuen, ezpata ukaldi batez moztu ahal izateko. 41. urtean hil zuten. Erromako Senatuak enperadoreen zerrendatik kendu zuen. Albert Camus frantses idazleak antzerki lan ospe handikoa idatzi zuen, \"Caligula \"izenekoa, enperadorearen bizitza oinarri hartuta.\nGaraiko iturriak ez dira, ordea, oso onak. Haietan, orokorrean pertsona baino karikatura ematen du Kaligulak: megalomanoa, apetatsua eta krudela. Aipatzen da Kaligulak bere zaldi maitatuena, izenekoa, kontsul izendatu zuela. Halaber, intzestu-harremanak izan ohi zituen bere arrebekin, batez ere Drusila gazteenarekin. Hala ere, ez dago aipamen horiek frogatzerik."}
{"id": "9405", "revid": "90204", "url": "https://eu.wikipedia.org/wiki?curid=9405", "title": "Germaniko", "text": "Germaniko Julio Zesar (; K.a. 15 - K. o. 19ko urriaren 10) Julio-Klaudiar leinuko jeneral eta politikari erromatarra izan zen. Haien gurasoak Druso (Livia Drusilaren semea) eta Antonia Minor (Marko Antonioren alaba) izan ziren. Klaudioren anaia zen. Agripinarekin (Augustoren biloba bat) ezkondu zen, eta 9 seme-alaba zituzten. Hiru haurtzaroan hil ziren. Gainerakoak Julia Livila, Drusila, Agripina (Neron enperadorearen ama), Druso Zesar, Neron Zesar (azken bi hauek Tiberiok erahilda) eta Kaligula izan ziren.\nGermaniko oso militar ospetsua izan zen. Augustok ere oso atsegin zuen, eta haren oinordekogai izan zen. Nolanahi ere, Tiberio aukeratu zuen azkenean. Soldaduek maite zuten, eta haien buruan kanpaina arrakastatsuak izan zituen Panonian eta Dalmazian. K. o. 12an, kontsul izendatuz zen, bost urte jarraian kuestore izan ondoren.\nAugustoren hilotzaren ostean (K. o. 14an), Senatuak Germaniko Germaniako legioen buruan kokatu zuen. Oinordekoa ospe txarreko Tiberio zela jakinda, soldaduak matxinatu ziren, Germaniko hobesten zuten eta. Honek, halere, matxinada deuseztatu zuen. Hurrengo bi urteetan, Rhin ibaitik ekialdeko tribuak menderatu zituen, eta K.a. 9an Teutoburgoko oihaneko guduan galdutako ikurrak berreskuratu zituen. Asia aldean ere Kapadozia eta Komagene erresumen kontrako garaipenak lortu zituen.\nK. o. 19an, halere, Germaniko hil zen. Zurrumurruz beterik, iturri batzuen arabera, Siriako gobernariak, Gneo Kalpurnio Pisok, pozoitu zuen. Pisok hil zigorra jaso zuen epaiketan. Suetoniok dioenez, Tiberioren jelosiak bultzatu zuen hilketa hori."}
{"id": "9406", "revid": "360", "url": "https://eu.wikipedia.org/wiki?curid=9406", "title": "Livia", "text": ""}
{"id": "9407", "revid": "536", "url": "https://eu.wikipedia.org/wiki?curid=9407", "title": "National Geographic Society", "text": "National Geographic Society edo Geografia Elkarte Nazionala 1888an sortu zuten Washingtonen, Estatu Batuetan, ezagutza geografikoa antolatu eta zabaltzeko asmoa zuten 33 adituk. Gardnier Greene Hubbard izan zen elkartearen lehen presidentea, eta bere suina, Alexander Graham Bell, izan zen bere ondorengoa.\nBere helburua geografia eta munduaren ezagutza orokorra gizarteratzea eta hedatzea da. Honetarako esploraziorako bekak eskaintzen ditu eta hilabetero \"National Geographic\" aldizkaria kaleratzen du."}
{"id": "9408", "revid": "119347", "url": "https://eu.wikipedia.org/wiki?curid=9408", "title": "Kenz\u014d Tange", "text": " arkitekto eta hirigile japoniarra zen.\nTokyoko unibertsitatean arkitektura eta ingeniaritza ikasi ondoren, 1941 arte Le Corbusier-en dizipulua zen Kunio Maekawa arkitektoarekin egin zuen lan. 1949an Bakearen Parkea eta Bonba Atomikoaren Museoa egiteko lehiaketa irabazi zuen, Hiroshima hiri berreraikiaren erdian gauzatuko zirenak. Lan handi eta esanguratsu honek bere nazioarteko ezagutza ahalbidetu zuen. Arkitektura agentzia bat sortu zuen, \"Studio Kenzo Tange\" 1981 urtea arte, gero \"Kenzo Tange Associates\".\nBere estiloaren bereizgarriak dira eraikin biluzak, ageriko hormigoizkoak hasieran, beiraz eta harriz estalitakoak geroago.\n1987an Pritzker Saria irabazi zuen."}
{"id": "9409", "revid": "336", "url": "https://eu.wikipedia.org/wiki?curid=9409", "title": "Klaudio", "text": "Klaudio (; K.a. 10eko abuztuaren 1a - K. o. 54ko urriaren 13a) laugarren erromatar enperadorea izan zen, Kaligula hil zutenetik (K. o. 41) bere hilotza arte (K. o. 54). Druso eta Antonia Minorren semea, Lugdunumen (gaur egungo Lyonen) jaio zen.\nHerrena eta, haren familiaren ikuspegitik, gutxitua, kargu publikoetatik at geratu zen K. o. 37 arte, non Kaligulak kontsul izendatu zuen. Gutxiespen horrek bizitza salbatu zion. Tiberiok zein Kaligulak noble asko hil zuten postua arriskuan sumatzen zutenean. Kaligularen hilketaren ostean, Klaudio familiako gizon bakarra izanda, enperadore izendatu zuten.\nEskarmentu politiko eza gorabehera, Klaudio gobernatzaile abila eta lan publikoen sustatzailea izan zen. Legean interesaturik, epaiketa publikoetan agertzen zen eta egunero 20 lege ere egiten zituen. Nobleziak, ostera, agintari ahultzat jotzen zuen. Klaudiok, bere burua indartzekotan, senatari asko hil zituen. Hori zela eta, antzinako historialarien begietara oso enperadore txarra izan zen. Gaur egungoek, halere, iritzi hori aldatu dute."}
{"id": "9410", "revid": "137486", "url": "https://eu.wikipedia.org/wiki?curid=9410", "title": "Neron", "text": "Neron Klaudio Augusto Germaniko (, 37ko abenduaren 15a - 68ko ekainaren 9a) Erromatar Inperioko izan zen 54ko urriaren 13tik 68ko ekainaren 9ra, Julio-Klaudiar leinuaren azken enperadorea. Gneo Domizio Enobarbo eta Agripina Txikiaren arteko ezkontzatik jaioa, tronura, bere osaba Klaudio hil ondoren iritsi zen, nork, aurretik, tronua hartu eta bere seme Britanikoren kaltetan, oinordeko bezala izendatu zuen.\nBere erregealdian, bere arreta gehiena, diplomazian eta merkataritzan jarri zuen, eta Inperioaren kapital kulturala handitzen saiatu zen, zenbait antzoki eraikiz eta lehiaketa eta proba atletikoak sustatuz. Diplomatikoki eta militarki, bere erregealdia, Partiar Inperioaren aurkako arrakastagatik, britainiarren matxinadaren errepresioagatik (60-61) eta Greziarekiko harremanen hobekuntzagatik bereizten da. 68an estatu-kolpe bat izan zen, non zenbait gobernadorek parte hartu zuten, eta, ondoren, itxuraz, bere buruaz beste egitera behartu zuten.\nNeronen erregealdia tirania, luxuria eta bitxikeriarekin lotzen da. Exekuzio sistematiko batzuengatik gogoratzen da, bere ama eta anaiorde Britanikorena barne, eta, batez ere, Erroma sutan zegoen bitartean bera bere lirarekin konposatzen ari zelako uste orokorragatik, kristauen jazarle gupidagabe bat izateaz gain. Iritzi hauek, nagusiki, Tazito, Suetonio eta Dion Kasio historialarien idazkietan oinarritzen dira. Bizirik iraun duten antzinako iturrietatik gutxik deskribatzen dute modu positiboan, baina badira batzuk erromatarren artean, batez ere Ekialdean, duen ospe handia kontatzen dutenak.\nNeronen egintza tiranikoak kontatzen dituzten dokumentuen egiantza eztabaida iturri da gaur egun. Fikzioaren errealitatea eta idazki klasikoak bereiztea ezinezkoa izan daiteke. Historialari moderno batzuek pentsatzen dute Neroni buruzko antzinako ekintza tiranikoen iturriak ez direla fidagarriak, Erromako herritarrek eta, bereziki, Inperioaren Ekialdeko probintzietakoek uste zutelako berriro itzuliko zela bere heriotzaren ostean. Hil eta gero, gainera hiru Sasi-Neron egon ziren, eurak Neron zirela iragarri zuten hiru pertsona, herritarren babesa lortzeko."}
{"id": "9412", "revid": "336", "url": "https://eu.wikipedia.org/wiki?curid=9412", "title": "Lau enperadoreen urtea", "text": "Neronen suizidio bortxatuari gerra zibil labur batek jarraitu zion. Marko Antonio hil zenetik lehen barneko gerra izan zen.\n68ko ekainetik 69ko abendua arte, Galba, Oton, Vitelio eta, azkenean, Vespasianoren agintaldiak ezagutu zituzten erromatarrek. Honekin Flaviar leinua inposatzen zen inperioaren buruan."}
{"id": "9413", "revid": "201", "url": "https://eu.wikipedia.org/wiki?curid=9413", "title": "Solido platoniko", "text": "Solido platonikoak (halaber gorputz erregular, gorputz platoniko, gorputz kosmiko, solido pitagoriko edo Platonen poliedro) gorputz geometrikoak dira. Euren ezaugarriak poliedro ganbilak izatea da eta euren aurpegi guztiak poligono erregular berdinak izatea euren erpinetan aurpegi kopuru bera batzen direlarik.\nEzaugarri hauek betetzen dituzten solidoak 5 baino ez dira:\nEuklidesen \"Elementuak\" liburuan jada agertzen dira gorputz hauen inguruko xehetasunak eta Antzinako Grezian izaera magikoa egozten zitzaien. Hainbat filosoforen ustetan \"sua tetraedroz osatua zegoen; airea oktaedroz; ura ikosaedroz; lurra kuboz; eta bosgarren forma bat bazegoenez, Jainkoek dodekaedroa erabili zuten ludiaren muga izateko\" (Timeoren dialogoa Platonekin.)\nPropietateak.\nSimetria.\nGuzti honegatik solido platoniko guztiek hiru esfera ezberdinekin harreman bat dute:\nEskema.\nEulerren poliedroen teoremak dio poliedro platoniko baten aurpegi (c) kopurua gehi bere erpin (v) kopurua beti dela ertz (a) kopurua gehi bi:"}
{"id": "9414", "revid": "1659", "url": "https://eu.wikipedia.org/wiki?curid=9414", "title": "Arroz", "text": "Arroza edo irrisa Poaceae familiako landare bat da, zekale mota bat hain zuzen ere. Gaur egun bi espezie arroz jaten dira: \"Oryza sativa\" (arroz asiarra) eta \"Oryza glaberrima\" (arroz afrikarra).\nAsian batez ere oinarrizko elikagaia da, eta oso kontsumitua munduko beste hainbat tokitan, Hego Amerikan adibidez. Hori dela eta munduan gehien ekoizten den hirugarren nekazaritza produktua da, azukre-kanaberaren eta artoaren ondoren. Dena dela bi hauen ekoizpenaren zati handi bat animaliak elikatzeko erabiltzen denez, giza kontsumorako zekale garrantzitsuena kontsideratzen da, gizateriak kontsumitzen dituen kaloria guztien bosten bat arrozak osatzen baitu.\nEtimologia.\nEuskarak mailegaturiko izena da. Iparraldean \"irris\" erabiltzen da, eta hegoaldean, \"arroz\". Antzeko hitzak diren arren, bide ezberdinak jarraitu dituzte.\nEuropako hizkuntza guztien izeraren jatorria grezierazko \u1f44\u03c1\u03c5\u03b6\u03b1 (\"oruza\") hitzean dago. Latinez \"or\u0233za\" izanik, italieraz \"riso\" bihurtu zen eta hortik iritsi zen Europako hizkuntza guztietara. Ingelesez: \"rice\", alemanez: \"Reis\", frantsesez: \"riz,\" errusieraz: \u0440\u0438\u0441 (\"ris\")... Azkenik, frantsesetik mailegua hartu eta sortu zen \"irris\" hitza.\nArabiarrek grezierazko hitza hartu eta \"\u0101l-\u2019\u00e1ruz\" (\u0627\u0644\u0623\u0631\u0632) deitu zioten, hortik dator gaztelaniazko \"arroz\" hitza, eta gaztelaniatik hartu zen \"arroz\" euskal hitza.\nLandarearen ezaugarriak.\nLandare monokotiledoneoa da, gramineoen taldekoa (Poaceae familia). 1 edo 1'80 metrotako garaiera har dezake, barietatearen eta lurzoruaren emankortasunaren arabera. Zurtoina zilindrikoa du, hainbat korapiloz osaturikoa, eta txandakako hosto luze, lau eta zorrotzak. Sustraiak zuntzezkoak dira, faszikulatuak eta meheak, uretako landareen antzekoak, baina ile xurgatzaile asko dituzte.\nAbuztua eta urria artean izaten du loraldia. Infloreszentziak ageri ditu espikula itxuran eta kolore berde zurixka dute. Lore bakoitzak sei estamine ditu eta erdian pistiloa. Haizearen bidez polinizatzen da.\nHaziak 5-12 mm luze eta 2-3 mm zabal dira. Perikarpio batek babesten ditu eta honen azpian zahia dago. Zahiak endospermoa eta germena inguratzen ditu. Germen hori izango da landare berria sortuko duena eta endospermoa hasierako faseetan elikatuko duena.\nUrteroko landarea da, baina eskualde tropikaletan bizikorra bihurtzen da eta 30 urtetan zehar eman ditzake uztak.\nMotak.\n10.000 arroz barietatetik gora ezagutzen dira, baina ia guztiak bi azpiespezietan sartzen dira:\nArroz afrikarra ere kontsumitzen da, baina oso gutxi. Erabilera medizinala ematen zaio gehienbat. \"Oryza\" generoari ez dagozkion basa arrozak ere badaude, \"Zizania\" eta \"Echinochloa\" generoetakoak hain zuzen ere.\nKontsumitzen den arrozari azala kentzen zaio, zahia bihur dadin, eta horrela olioak eta entzimak kentzen zaizkio. Horri esker, hilabete askotan zehar kontserbatzen da.\nNutrizioa.\nMunduko oinarrizko elikagaietako bat da arroza. Asiako 17 herrialdetan, Amerikako 9 herrialdetan eta Afrikako 8 herrialdetan dietaren oinarria osatzen du. Alderatzeko eran gizateria osoaren dieta kalorien % 20a arrozak osatzen du, gariak \u2013 % 19a, eta artoak \u2013 % 5a.\nUrtean mundu mailan 741,5 milioi tona arroz ekoizten dira eta nekazal produktuen artean hirugarrena da azukre-kanaberaren (1.900 milioi tona) eta artoaren (1.000 milioi tona) atzetik.\nArrozaren osagaiak:\nGastronomia.\nArroz mota bakoitzak sukaldatzeko era ezberdina du eta, beraz, jaki ezberdinak egiten dira. Ale luzeko arrozek amilosa portzentai handia izaten dute eta honen ondorioz sukaldatu ondoren alea osorik eta suelto gelditzen da. Tamaina ertaineko aleek, aldiz, amilopektina gehiago izaten dute eta arroz aleak itsaskorragoak bihurtzen direnez arroz aleak multzokatuta gelditzen dira, esate baterako risottorako egokia. Japonian ale motzeko arroz mota zerbitzatzen da lurrunetan sukaldatua, zuri, gainerako elikagaien guarnizio gisa.\nOndorengo taulan munduko arroz plater ezagun batzuk aurkitzen dira:\nHistoria.\nArrozaren etxekotzea.\nEbidentzia arkeologiko eta hizkuntzalaritzakoek Txinan kokatzen dute arrozaren etxekotzea, Ibai Urdinaren haranean hain zuzen ere. Vaughan \"et al.\" (2008) azpiespezie biek etxekotze aldi berean dutela jatorria esan dute. Duela 13.500-8.200 urteen artean gertatu omen zen \"Oryza rufipogon\" arroz basatia lantzean. Populazioen genomaren ikerketa berri batek dio japonica barietatea etxekotu zela aurrena eta duela 4.500 urte inguru Indiara iristean bertako \"Oryza nivara\" espeziearekin hibridatu eta \"indica\" barietatea agertu zela.\nZabalkundea Asia eta Afrikan.\nNeolitoaren amaiera aldera (K.a. 3500-2000) arrozaren landaketa asko zabaldu zen hasierako Ibai Urdinaren haranetik Txinan zehar Tibet alderaino, bai eta Asia hegoekialdera ere.\nIparralderago Txinatik Korear penintsulara pasa zen eta handik Japoniara. K. a.1500 baino lehenago sartu zeneko ebidentziarik ez dago ordea.\nIndian dagoeneko K. a. 5000 urtean baziren arrozaren familiako landareak, \"Oryza nivara\" espeziea bereziki, eta Belan eta Ganges haranean hasi zen hauen etxekotzea. Beranduago \"japonica\" barietatearekin hibridatu eta \"indica\" barietatea eman zuen.\nAustronesiar zabalkundearekin batera arroza (baita txakurrak eta txerriak ere) Taiwanera etorri zen, ondoren Filipinetara eta K. a. 500 urterako Indonesiako uharte nagusietan arrozaren landaketa handiak zeuden sumendi inguruetako lur aberatsetan. Zabalkunde beraren bidez lehenengo milurtekoan iritsi zen Afrika ekialdeko uharteetara, Madagaskarrera eta Komoreetara, adibidez.\nAfrikan bazen \"Oryza glaberrima\" espeziea. Niger ibaiaren deltan sortu zen eta Senegal alderaino zabaldu zen. Asiatik arroza iristean bertakoa ordezkatu zuen eremu handietan, baina arroz afrikarrak 1203ko gosete handia gainditzen lagundu zien bertako populazioei.\nEuropan.\nMundu klasikoak jadanik ezagutzen zuen arroza. Alexando Handiaren soldaduek ekarri zutela uste da. Greziarrek Egiptotik eta Ekialde Hurbiletik inportatzen zuten eta Alemanian egindako indusketa arkeologikoek erakutsi dute K.o. I mendean erromatarren kanpalekuetan arroz biltegi handiak zeudela.\nIberiar penintsulara musulmanek ekarri omen zuten X. mendean. Badirudi Valentzian eta Mallorcan asko landatzen zela, baina kristauen konkistak arrozaren ekoizpena eten egin zuela.\nXV. mendean Italiatik Frantziara etorri zen eta handik Europa guztira zabaldu zen.\nAmerikan.\nEuropar kolonizatzaileek eraman zuten arroza Ameriketara. Hasieran Karibe eta Latinoamerikan zabaldu zen eta bertan jatorrizkoak ziren espezieak ordezkatu zituen. Espainiar kolonizatzaileek 1520. hamarkadan Veracruzera (Mexiko) eraman zuten Asiako arroza eta portugesek Brasilen sartu zuten. Afrikako esklaboek aspalditik ezagutzen zuten arrozaren landaketa Afrikan eta paper garrantzitsua izan zuten arrozaren hedaduraren arrakastan.\nEstatu Batuetara 1694an iritsi zen, Hego Karolinara hain zuzen ere. John Thurber piratak ekarri omen zuen Madagaskarretik, bertan esklabu salerosketan aritzen baitzen. Aurrez Latinoamerikan gertatu zen bezala Ipar Amerikan ere esklaboen plantazioetan izan zuen arrakasta handiena, ingelesek eta amerikar natiboek ez baitzuten trebeziarik arroz landaketetan. Hego Carolinako arroza nabarmendu zen hasieran eta Georgiakoa ondoren. Charlestongo itsas-portura iristen zen esklaboen % 40 eta preziorik altuena Afrikako Senegambia eremuko esklabuek izaten zuten, arroz landaketaren inguruan zuten jakinduria zela eta. Hegoaldeak Gerra Zibila galdu zuenean arrozaren landaketa nabarmen jaitsi zen eremu horretan.\nKaliforniako arroz ekoizpena nagusitzen hasi zen orduan, 40.000 txinatar inmigrante iritsi baitziren urre bila.\nAustralian.\nAustranesiako zabalkundeak ez zuen Australia kolonizatu, baina kopuru txikitan bada ere australiar aborigenek orduan iritsitako arroza landatzen jarraitzen dute.\nIngelesek Australiara eraman zuten aurreneko zekaleetako bat izan zen arroza, Amerikan eta Indian izandako arrakasta ikusita. Hasierako saiakerek ordea hainbat arazo izan zituzten, Australiako uraren burdin eta magnesio kontzentrazio handiagatik eta bertan aurkitu zituzten izurrien erruz. Riverina eskualdean (Australia hegoaldean) Kaliforniako aldaera oso egokia zela ikusi zen eta aurreneko errota 1951. urtean eraiki zen Leeton hirian. Ordutik aurrera arroz ugari ekoiztu zen, Australiak behar zuena baino gehiago, eta Japoniara esportatzen hasi zen.\nEkoizpena.\nAsia hego-ekialdeko herrialdeak dira arroz ekoizpen handiena dutenak eta denen buru Txina eta India. Bi herrialde hauen artean munduko arroz ekoizpenaren % 49 osatu zuten.\nArrozaren ekoizle gehienak nekazari txikiak dira, hektarea bat baino lur azalera txikiagoa dutenak. Arroza landatzeko eremu egokiena hezeguneak dira. Normalean lur baxuak erabiltzen dira, ibaien delta eremuak esate baterako, baina mendialdetan ere ikusten da, tipikoak diren terrazatan.\nArroz ekoizle handienek ordea ez dute azpiegitura egokirik eta uzta batu ondoren ale kopuru handiak galtzen dira. FAO-ren arabera (Nazio Batuen Elikadura eta Nekazaritza Erakundea) urtero % 8 eta % 26 artean galtzen da garapen bidean dauden nazioetan.\nArroz aleei oskola kentzen zaie errotatan eta produktuari \"arroz marroia\" esaten zaio. Arroz marroiak beriberi gaixotasuna prebenitzen du. Bigarren aldiz errotan pasa ondoren aleari zahia kentzen zaio eta \"arroz zuria\" lortzen da. Honek nutrizio balio eskasagoa du baina luzaroan kontserbatzen da. Ondoren nutrienteak gehitu dakizkioke ordea, hautsak gehituz (merkeena), alearen barnean sartuz edo uretan disolbagarria izango ez den sustantzia batez estaliz.\nArrozaren nazioarteko merkatu handirik ez dago, ekoizten den tokietan kontsumitzen baita nagusiki. Guztira ekoizturiko arroz guztiaren % 8 baino ez da mugitzen nazioarteko merkatuetan.\nInpakto ekologikoa.\nHezegunetan egindako arroz landaketek gizakiak eragindako metano isurketen %11 eragiten dute.\nUr kopuru handia ere eskatzen du eta Lurreko ur gezaren heren bat erabiltzen da horretan. Horretaz gain urez estalita egonik lurzorua oxigenatzen ez du uzten eta hartzidura anaerobikoa gertatzen da metanoa sortuz. Metanoa berotegi efektua sortarazten duen gasa da, karbono dioxidoa baino 20 aldiz kaltegarriagoa.\nIzurriak eta gaixotasunak.\nHainbat bakterio patogenok, onddok eta animalia motak arrozaren uzta nabarmen gutxiagotzen dute. Izurri hauen jatorrian faktore klimatikoak, ureztatze desegokia, intsektiziden gehiegizko erabilera edo ongarri nitrogenodunen erabilera desegokia izan daitezke.\nAnimaliak.\nIntsektuen artean aipagarrienak \"Nilaparvata lugens\" fulgomorfoa, \"Cecidomyiidae\" dipteroa, \"Scirpophaga\" eta \"Chilo\" generoetako koleopteroak, \"Oxya\" generoko matxinsaltoa, \"Leptocorisa\"...\nNematodo endoparasitoak ere baditu, \"Ditylenchus dipsaci\", \"Aphelenchoide bessei\", \"Meloidogyne graminicola\" edo \"Hirschmanniella oryzae\" adibidez.\nBeste animalia batzuk \"Pomacea canaliculata\" barraskiloa, \"Steneotarsonemus spinki\" akaroa eta sagu eta arratoiak dira.\nOnddoak.\n\"Magnaporthe grisea\" onddo patogenoak kalte itzela eragiten dio arroz landareari. 85 herrialdetan aurktitzen da eta 60 milioi pertsona elikatzeko besteko uzta galarazten du urtero. \"Rhizoctonia solani\" ere arroza kaltetzen duen onddo patogenoa da.\nBirusak.\nHainbat birusek ere erasotzen dute landarea, hala nola RRSV erretrobirusak eta tungrovirusak. Azken honek hosto berdeak horitzen dizkio arrozari.\nLandareak.\nArrozaren inguruan hazten diren belar txarrak \"Echinochloa crusgali\" eta \"Striga hermonthica\" dira, azken hau arrozaren parasitoa da.\nKultura.\nErlijioa.\nArrozak munduko hainbat kultura eta erlijiotan presentzia handia du. Gurean ere ezkonberriei arroz aleak jaurtitzen zaizkie elizatik ateratzerakoan.\nNepalen kolpaturiko arrozaren errituala egiten da ezkontzatan. Senargaiak eskatuta andregaiak arroz kolpatua ematen dio hosto batean. Filipinetako ezkontzatan arrozez egindago ardoa edaten da, \"tapuy\" izenekoa.\nJaponian arrozez egindako likorea dute, \"sake\" izena duena. Sintoismoaren purifikazio erritualetan erabiltzen da. Tenploetan ohikoak dira sake upel koloretsuak, ospakizun handietan irekitzen direnak. Sake honi \"iwai-zake\" (\"ospakizunetako sakea\") esaten zaio. Urte berri egunean \"toso\" izeneko sakea edaten dute. \"Iwai-zakearen\" antzekoa da baina sendabelarren hauts txinatar bat gehitzen zaio. Hainbat eskualdetan aurreneko tragoak gazteenek hartzen dituzte eta adinaren arabera igoaz zaharrenek azkenean.\nAsia hego-ekialdeko erlijio askotan arrozaren jainkosa existitzen da. Indonesiako Bali eta Java uharteetan \"Dewi Sri\" jainkosa goresten dute. Thailandian antzeko ezaugarriak dituen jainkosa \"Phosop\" da, Kanbodian \"Po Ino Nogar\" eta Laosen \"Nang Khosop\". Arrozaren zikloan zehar eskaintzak egiten dizkiete uzta oparoaa izan dezaten. Hainbat herrialdetan Zeremonia handiak egiten dira arroz denboraldiaren hasieran.\nArmarriak.\nArroza elikagai garrantzitsua den herrialdetako armarrietan agertzen da. Honako herrialde hauetan hain zuzen ere:"}
{"id": "9415", "revid": "307", "url": "https://eu.wikipedia.org/wiki?curid=9415", "title": "Irriz", "text": ""}
{"id": "9416", "revid": "336", "url": "https://eu.wikipedia.org/wiki?curid=9416", "title": "Tiberio Grako", "text": "Tiberio Grako (; K.a. 163 - K.a. 132) Antzinako Erromako politikaria izan zen. Bizitza laburra izan arren, hautsa astindu zuten bere laborantza-erreformek. Berrikuntza horien kontrako taldeak erail zuen.\nGrakotarrak, garaiko familia garrantzitsuenetakoa zen, aberatsa eta ospetsua. Bere ama, Kornelia Afrikarra, Eszipion Afrikarra Zaharraren alaba izan zen, eta bere arreba Eszipion Emilianorekin ezkondu zen.\nHirugarren Gerra Punikoan hasi zen haren armada ibilaldia. K.a. 137an, kuestore izendatuta, Numantziako kanpainan jardun zuen. Oso borrokaldi gogorra izan zen, eta erromatarrak garaituta atera ziren. Tiberiok armada erabateko suntsipenetik salbatu zuen, etsaiarekin hitzarmena sinatzerakoan. Erroman, Eszipion Emilianok gaitzetsi zuen akordio hori, eta Senatuari baliogabetzea eskatu zion. Honela hasi ziren Tiberio eta Senatuaren arteko tirabirak.\nErromako barneko egoera ez zegoen bareturik. Azken mendean gerra asko izan zuen. Soldaduek kanpaina bukatu arte aritu behar zuten armadan, iraupenak iraupen. Hori zela kausa, baserrietan laborantza burutu ahal izateko esku nahikorik ez zegoen. Etxaldeak saldu behar ziren orduan, eta goi mailakoek erosten zituzten. Ondorioz, Italiako lur gehienak aberatsenen eskuetan geratu zen. Latifundio horiek esklaboz bete ziren, merkeagoak zirelako. Soldaduak, gerra amaitutakoan, etxerik eta lanik gabe, Erromara joaten ziren, beste langabetuekin biltzeko. Gainera, armadan sartzeko gutxieneko aberastasuna eskatzen zenez, gero eta jende gutxiago zen soldadu izateko gai. K.a. 133an, Tiberiok, plebearen tribuno izendatu zutenean, etxerik gabeko legionarioen arazoari aurre egin zion.\n izeneko erreforma abian jarri zuen Tiberiok. Horri esker, gobernuak gerretan irabaziko lur-soro handiak (500 jugera edo 1,3 km\u00b2 baino handiagoak) bahitu ahal izaten zuen.\nSenatari atzerakoiek gogor kritikatu zuten lege hau. Beste tribuno bat, Oktavio, konbentzitu zuten lege horren kontra bozkatzeko eta geldiarazteko. Tiberiok, ordea, herriaren kontra jokatzen zuen tribunoak postua utzi behar zuela erantzun zion. Herri Asanbladak honela erabaki zuen, eta Oktavio postutik at geratu zen. Asanbladak Tiberio etxeraino babestu zuen. Senatuak legea finantzatzeko uko egin zuen. Nolanahi ere, Pergamoko erregea, Atalo III.a hil zenean, Erromako herritarrei utzi zien bere dirutza osoa. Diru horretaz baliatu nahi zuen Tiberiok legea aurrera eraman ahal izateko. Senatariek bere eskumenak erasopean ikusi zituzten, eta haien oposizioa areagotu zen.\nBere burua babesteko, K.a. 132ko hauteskundeetarako ere aurkeztu zen Tiberio. Soldaduskaren iraupena murriztea eta aliatuei hiritartasuna ematea agindu zuen. Hauteskunde egunean, Tiberio guardiaz inguratuta eta doluz jantzita agertu zen foroan. Honela porrotak heriotza ekarriko ziola adierazi nahi zuen. Hautatzerakoan, bi alderdiek borrokari ekin zioten. Ondorioz, Tiberio Grako hilik suertatu zen, jarraitzaile askorekin batera.\nPlebeioak baretzeko nahian, Senatuak Tiberioren laborantza legea ahalbidetu zuen. Hala ere, laborantzak komisioak oztopo asko aurkitu zituen bidean. Hurrengo hamarkadan, Tiberioren anaia, Gaio Grako, saiatu zen erreformak berpizten, baina anaiaren patua partekatu behar izan zuen."}
{"id": "9417", "revid": "336", "url": "https://eu.wikipedia.org/wiki?curid=9417", "title": "Gaio Grako", "text": "Gaio Grako (; K.a. 154 - K.a. 121) politikari erromatarra izan zen. Tiberio Grakoren anaia gaztea zen. Bera bezala, erreforma-politika hasteagatik Senatuko alde atzerakoienek hil egin zuen. Grakotarrak, garaiko familia garrantzitsuenetakoa zen, aberatsa eta ospetsua. Bere ama, Kornelia Afrikarra, Eszipion Afrikarra Zaharraren alaba izan zen, eta bere arreba Eszipion Emilianorekin ezkondu zen.\nAnaiak sortutako iskanbilaren aurrean, laborantza erreforma bultzatzen saiatu zen. K.a. 132ko Tiberioren hilketak Grakotarren buruan utzi zuen Gaio. Ibilbide politikoa K.a. 126an hasi zuen Gaiok. K.a. 123an, plebearen tribuno izendatu zuten. Senatari atzerakoiak berehala ohartu ziren anaiak bezainbeste arazo emango ziela. Are gehiago, Gaioren erreformak ez ziren laborantza arloan mugatzen: aberatsek ilegalki lortutako lurrak txiroen artean banatu beharko lirateke, gariaren prezioak murriztekoak ziren...\nK.a. 122an, Gaiok tribuno kargua lortu zuen berriro, Erromako behe-mailakoek aho batez sustatuta. Hirugarren aldiz saiatu zen, baina arrakastarik gabe. Aldakuntza guztien geldiketa mugitzeke ikusi beharrean, indarra erabiliz erantzun zuen Gaiok. Senatuak estatuaren etsaitzat jota, doi doi ihes egitea lortu zuen. Atzerakoien armadak inguratuta, bere buruaz beste egin zuen. Horren ondotik, 1.000 jarraitzaile inguru hilarazi zituzten eta haien etxaldeak bahitu.\nGaiok alaba bat utzi zuen, zein Fulvio Flakorekin ezkondu zen. Horren alaba, Fulvia, Publio Klodio Pulkerren eta gero Marko Antonioren emaztea izan zen."}
{"id": "9418", "revid": "336", "url": "https://eu.wikipedia.org/wiki?curid=9418", "title": "Komunista", "text": ""}
{"id": "9419", "revid": "105290", "url": "https://eu.wikipedia.org/wiki?curid=9419", "title": "XV. mendea", "text": "XV. mendea 1401. urtetik 1500. urtera bitarteko aldia da (bi urte horiek barne).\nGertaerak.\nEuropa.\nMendebaldeko kulturan, Erdi Arotik Pizkundera igarotze garaia. Italian \"Quattrocento\" garaia."}
{"id": "9420", "revid": "119247", "url": "https://eu.wikipedia.org/wiki?curid=9420", "title": "Sailkapen zientifiko", "text": "Sailkapen zientifikoa edo biologiako sailkapen zientifikoa biologian espezie eta organismoak sailkatzeko erabiltzen den sistema da. Lineok proposatu zuen metodoan oinarritzen da, baina ondoren Charles Darwinek egindako ekarpenekin hobetu, DNAren inguruko ikerketek eta analisi informatikoak berritu egin dute hau egiteko modua.\nLineo.\nLineok \"Systema Naturae\" liburua argitaratu zuen 1735an. Bere sisteman natura osoa hiru zatitan banatua zegoen: mineralak, begetalak eta animaliak. Lineok lau sailkapen maila zehaztu zituen: klasea, ordena, generoa eta espeziea.\nHala ere bere ekarpenik famatuena gaur egun erabiltzen den sistema binomiala da, zeinetan espezie bakoitza \"Genero espezie\" moduan aipatzen den.\nGarapena denboran.\nLineoren klasifikazioaren geroztik Charles Darwinen arbaso komunaren ideia sartu zen sailkapenetan.\n1960ko hamarkadan eskola kladistikoa sortu zen, taxoi bakoitza eboluzio-zuhaitz batean kokatuz. Taxoi bakoitzak arbaso komun bateko izaki guztiak jaso behar ditu eta hauei monofiletiko deitzen zaie. Talde batea kontrakoa gertatzen bada, parafiletikoa izango da (adibidez, satitsu guztiak ez dira talde berekoak).\nDomeinuak erlatiboki berriak dira, 1990an sortu baitzen hiru domeinuen sistema. Gaur egun biologo gehienek sistema hau erabiltzen dute, nahiz eta batzuek \"bost erreinuen sistema\" erabiltzen duten. Metodo honetan lehen zegoen Monera (Bacteria) erreinua orain Bacteria eta Archaea domeinutan banatu da. Beste 4 erreinuak Eukaryota domeinuan bildu dira.\nAdibideak.\nTaula honetan biologiaren historian erabili diren 5 espezie nagusiak agertzen dira."}
{"id": "9421", "revid": "14234", "url": "https://eu.wikipedia.org/wiki?curid=9421", "title": "Sailkapen biologiko", "text": ""}
{"id": "9422", "revid": "6327", "url": "https://eu.wikipedia.org/wiki?curid=9422", "title": "Sailkapen Zientifikoa", "text": ""}
{"id": "9423", "revid": "336", "url": "https://eu.wikipedia.org/wiki?curid=9423", "title": "Gorputz platoniko", "text": ""}
{"id": "9424", "revid": "336", "url": "https://eu.wikipedia.org/wiki?curid=9424", "title": "Gorputz kosmiko", "text": ""}
{"id": "9425", "revid": "336", "url": "https://eu.wikipedia.org/wiki?curid=9425", "title": "Solido pitagoriko", "text": ""}
{"id": "9426", "revid": "336", "url": "https://eu.wikipedia.org/wiki?curid=9426", "title": "Platonen poliedro", "text": ""}
{"id": "9428", "revid": "679", "url": "https://eu.wikipedia.org/wiki?curid=9428", "title": "Bacteria", "text": ""}
{"id": "9430", "revid": "512", "url": "https://eu.wikipedia.org/wiki?curid=9430", "title": "Tetraedro", "text": "Tetraedro bat lau aurpegi dituen poliedro bat da. Erpin bakoitzean hiru hiruki elkartzen dira eta guztira lau hiruki ditu. Lauak berdinak badira tetraedroa erregularra izango da.\nKalkuluak.\na ertzetik bakarrik beste dimentsio guztiak kalkula daiteke. Tetraedro baten esferen balioak hauek dira:\nTetraedro erregular batean kontrajartzen diren bi ertzak (erpin berean batzen ez direnak) elkarzutak dira.\nBolumena eta azalera.\na ardatza duen Tetraedro erregular batean, B bolumena kalkula daiteke:\nAurpegi guztien A azalera bateratua kalkula daiteke:\nAngeluak.\nSolido platoniko guztietan mota bereko angelu guztiak berdinak dira euren artean:"}
{"id": "9435", "revid": "336", "url": "https://eu.wikipedia.org/wiki?curid=9435", "title": "Placentalia", "text": "Placentalia ugaztunen klaseko infraklaserik handiena da; beste bi klaseak Monotremata (ekidna eta ornitorrinkoak) eta Marsupialia (kanguruak, koalak) dira. Eutheria terminoak gaur egungo plazentalioak eta galdu direnak ere hartzen ditu barne. Banakoei plazentalio edo karendun esatzen zaie.\nEnbrioia sortzen denean karen deritzan zaku itxurako bat haren inguruan eratzeak bereizten ditu beste animalietatik. Karenaren bidez egiten dira amaren eta umearen arteko elikadura harremanak. Ia karendun guztiek esne hortzak dituzte. Beste ugaztunek baino garezur handiagoa dute, entzefaloa ere handiagoa dutelako. 20 ordenatako animaliak biltzen dira infraklase horretan, baita gizakia ere."}
{"id": "9436", "revid": "336", "url": "https://eu.wikipedia.org/wiki?curid=9436", "title": "Plazentarido", "text": ""}
{"id": "9437", "revid": "7883", "url": "https://eu.wikipedia.org/wiki?curid=9437", "title": "Primate", "text": "Primateak (Primates, latineko \"primus\" hitzetik, \"lehena\") ugaztun euterioen ordena biologiko bat da. Orian dela 85 eta 55 milioi urte artean sortu ziren ugaztun txiki batzuetatik abiatuta, eta oihan tropikaletako zuhaitzetan bizitzera ohitu ziren. Primateen ezaugarri asko zuhaitzetan bizitzeko adaptazioak dira, tartean burmuin handia, ikusmen zorrotza, koloreak ikustea, sorbalda eraldatua eta esku abilak. Primaterik txikiena \"Microcebus berthae\" da, 30 gramo inguruko pisuarekin, eta handiena ekialdeko gorila, 200 kilogramo baino gehiagorekin. 190 eta 448 espezie artean identifikatu dira, erabiltzen den sailkapenaren arabera. Primate espezie berriak aurkitzen jarraitzen dira: 25 espezie aurkitu ziren 2000ko hamarkadan eta beste hamaika 2010ekoan.\nEzaugarriak.\nEzaugarri primitiboak.\nEzaugarri primitiboak beste ugaztun talde batzuekin partekatzen dituztenak dira, hau da, denboran zehar mantendu dituztenak. Beste ezaugarri batzuk, ordea, ugaztun askok galdu dituzte, baina hegazti edo narrastietan agertzen dira. Honako hauek dira ezaugarri horiek:\nBerezko ezaugarriak.\nEzaugarri anatomikoak.\nHainbat dira primate guztiek dituzten berezko ezaugarri anatomikoak. \"Homo\" izan ezik, beste guztiek halluxa (behatz lodia) oinarekiko dibergentea dute. \"Australopithecus\"ek ere horrela zuen. Grabitate zentroa atzealderantz dago eta horregatik primateen atseden posizioa eserita egotea da, ortogradismoranzko joera sortuz.\nHatz eta behatzetan azkazal lauak dituzte, gutxi batzuk kenduta. Horregatik gutxienez halluxeko azkazala laua izatea hartzen da irizpidetzat. Kalkaneoaren alde distalaren luzatze erlatiboa dago. Honek kuboideak eta astragaloak elkar uki dezaten eragozten du.\nEzaugarri sentsorialak.\nBegietako orbitak aurrealdean eta gertu dituzte; hori dela eta batez ere ikusmena erabiltzen duten izakiak direla esaten da. Entzumena ona da, ukimena oso ona eta usaimena nahiko txarra. Begietako orbitak hezurrez inguratuta daude (hau ere nagi eta tupaiatan agertzen da). Etmoides hezurra (orbiten artean dagoena) agerian dago. Entzumen besikula garatua, petrosoaren aldetik eraikitako zoruarekin. Petrosoa tenporaletik abiatuta eraikitzen da. Usaimena ez da espezializatua, lemuridoetan izan ezik, non ondo landua duten. Ukimena batez ere oin eta eskuetako gainazalean garatua dago eta Meissnerren gorputz izeneko zelula bereziak dituzte horretarako. Dermatoglifoak (edo behatz-markak) esku eta oinetan. Atelidaen isatsean ere agertzen dira; ezaugarri honek itsaskortasun handiagoa ematen du zuhaitzetan.\nNerbio-sistema.\nNeokortexa garatuta dago. Primate guztiek dute Sylviusen arteka (lobulu parietal eta tenporala bereizten dituena) eta fisura kalkarino trirradiatua, bi hemisferioen artean. Guztiek dute zuntz erretinofugalak ikusmen binokularrerako prestaturik. Beste ugaztun batzuetan hemisferio berera doazen zuntzak %10a diren bitartean primateetan % 50era iristen dira, hiru dimentsiotan ikusteko gaitasun handiagoa lortuz. Primate guztien antzinako senidea koloreak desberdintzeko gai zen, baina gautarrak diren askok galdu dute. Hala ere ezaugarri hau ez da primateetan bakarrik aurkitzen, nahiz eta homologoa izan daitekeen.\nGainera, burmuinaren tamaina erlatiboa beste edozein izaki bizidunena baino handiagoa da haurdunaldian.\nTxegoste-aparatua.\nPrimateak orojaleak dira oinarrian, baina badira bakarrik landareak jaten dituztenak eta baita bakarrik animaliak jaten dituztenak ere, batez ere artropodoak. Dena dela, aukera zabalduena haragijale-frutajalea izatea da. Haginak multituberkulatuak dituzte eta premaxilarraren garapena urria da.\nUgalketa aparatua.\nHainbat ezaugarrik ezberdintzen dituzte primateak beste ugaztun taldeetatik. Ezaugarri horietako bat titi gutxi edukitzea da, normalean bularraldean. Gehienetan pare bakarra dute, lemurido batzuetan 2-3 pare egon badaitezke ere, nahiz eta lehenengo parea bakarrik izan funtzionala. Aye-ayek pare bakarra du, baina iztaian. Zakila eskegita dago. Karedun gehienek bezala sinus urogenitalik ez dute. Espezie gehienek kume bakarra dute kumaldiko, nahiz eta familia batzuetan bi izatea ohikoena den. Umekiaren hazkuntza oso geldoa da eta behin erdituta ere besteetan baino geldoagoa da. Hala ere, gehiago bizi dira batez beste beste talde batzuk baino.\nHistoria ebolutiboa.\nZuhaitz filogenetikoa.\nHau da proposaturiko harremanen zuhaitz filogenetikoa:\nEboluzio goiztiarra.\nPrimateen eboluzio-historiak 65 milioi urte hartzen ditu, gutxienez. Ezagutzen diren primate zaharrenen antzeko ugaztun espezieetako bat, \"Plesiadapis\", Ipar Amerikatik zetorren; beste bat, \"Archicebus\", Txinatik. Antzeko beste primate basal batzuk Eurasian eta Afrikan zehar hedatu ziren Paleozenoaren eta Eozenoaren baldintza tropikaletan.\nDavid R. Begunek ondorioztatu zuen primate primitiboak Eurasian loratu zirela eta tximino eta gizaki afrikarrak sortu zituen leinu batek, \"Dryopithecus\" barne, hegoalderantz emigratu zuela Europatik edo Asia mendebaldetik Afrikaraino. Biziraun zuten primateen populazio tropikalak, Kairoko hego-mendebaldean dagoen Faiyum sakonuneko Goi Eozenoko eta Behe Oligozenoko aztarnategi fosiletan ikusten direnak, gaur egungo primate espezie guztiak sortu zituen, Madagaskarko lemureak, Asiako hego-ekialdeko loriak, Afrikako galagoak eta antropoideak barne. Antropodieen barnean daude Mundu Berriko Platirrinoak eta Mundu Zaharreko katarrinoak, tximino handi guztiak, gizakiak eta beste hominido batzuk barne dituen taldea.\nKatarrinoak.\nLehen katarrino ezaguna \"Kamoyapithecus\" da, Eragaleiteko Goi Oligozenokoa, Rift Haran Handiaren iparraldean (Kenya), duela 24 milioi urtekoa. Bere jatorria \"Aegyptopithecus\", \"Propliopithecus\" eta \"Parapithecus\" espezieekin lotuta dagoela uste da, duela 35 milioi urte ingurukoak. 2010ean, \"Saadanius\" katarrinoen koroa-taldearen azken arbaso komunaren hurbileko ahaide gisa deskribatu zen, eta behin-behinean 29 eta 28 mya artean datatu zen, erregistro fosilean 11 milioi urteko hutsunea betetzen lagunduz.\nMiozeno goiztiarrean, duela 22 milioi urte inguru, Afrika ekialdeko zuhaitzetako katarrino mota ugariek aldez aurreko dibertsifikazio-historia luzea iradokitzen dute. Duela 20 milioi urteko talde honetako fosil oso ezagun bat \"Victoriapithecus\" da. Duela 13 milioi urte arte tximinoen leinukoak zirela uste den generoen artean, \"Proconsul\", \"Rangwapithecus\", \"Dendropithecus\", \"Limnopithecus\", \"Nacholapithecus\", \"Equatorius\", \"Nyanzapithecus\", \"Afropithecus\", \"Heliopithecus\" eta \"Kenyapithecus\" daude, guztiak ekialdeko Afrikatik etorriak.\nOso urruti dauden aztarnategietatik (\"Tavipithecus\", Namibiako labar-aztarnategietatik, eta \"Pierolapithecus\" eta \"Dryopithecus\", Frantziatik, Espainiatik eta Austriatik) datozen Miozeno ertaineko beste forma orokor batzuen presentzia Afrika osoan eta Mediterraneo arroan Miozeno goiztiar eta ertaineko erregimen klimatiko nahiko beroetan forma ugari izatearen froga da. Miozenoko hominoideoen artean gazteena, \"Oreopithecus\" izenekoa, duela 9 milioi urte datatutako Italiako ikatz aztarnategietatik dator.\nHedapena.\nPrimateak batez ere ingurune tropikaletan bizi dira, \"Macaca\" espezie batzuk eta \"Homo sapiens\" alde batera utzita. Gehienek, gainera, zuhaitzak dauden lekuetan bizi behar dira, Gelada eta gizakia izan ezik, hori baita bizileku arruntena. Oso espezie gutxik dakite igeri egiten.\nSailkapena.\nPrimateen sailkapena egiterako garaian hainbat irizpide erabil daiteke. Irizpide klasikoak bi talde egiten zituen, bata lemuretan zentraturik eta bestea gizakian. Lehenengo taldeari Prosimio izena jarri zitzaion eta Madagaskarren bizi diren lau lemuroide familiez gain galagoak, lorisak eta tarsiusak batzen zituen. Hauek guztiak txikiak dira, begi handiak dituzte eta burmuinaren tamaina erlatiboki txikiagoa dute. Beste taldea Anthropoidea zen, Amerika, Afrika eta Asian bizi diren beste tximino guztiak biltzen zituena.\nGaur egun ez da irizpide hori erabiltzen, baizik eta kladistikak ezarritakoak. Sailkapen berrian ezaugarri ebolutiboak hartzen dira kontuan. Ikuspegi honetatik, ezaugarri nagusiak sudurraren egiturarekin du harremana. Strepsirrhini azpiordenako primateek bi barailak ez dituzte lotuak, goiko ezpaina moztua dute eta sudurreraino luzatzen da. Sudurra beti heze dago eta mutur batean dute, txakur edo katuek duten bezala. Talde honetan Prisimioetan sar daitezkeen guztiak daude, Tarsioidea izan ezik. Tarsioidea Haplorrini taldean sartzen da. Talde honetan gizakia ere badago, eta ez dute besteek duten sudur mota\u02d0 sudurra lehorra da eta goiko ezpainak eta barailek jarraikortasuna dute alde batetik bestera.\nHaplorrinoak, beren aldetik, hiru taldetan banatzen dira: aipatutako Tarsioidea infraordena, Platyrrhini infraordena (Mundu Berriko tximino izenarekin ere ezagutzen direnak) eta Catarrhini infraordena (Mundu Zaharreko tximino izenarekin ere ezagunak). Bi talde hauen arteko ezberdintasunak ere sudurraren egituran daude, baina desberdintzeko irizpide nagusia hauxe da\u02d0 Platyrrhinik hiru aurreko hagin ditu eta Catarrhinik bi baino ez."}
{"id": "9441", "revid": "7883", "url": "https://eu.wikipedia.org/wiki?curid=9441", "title": "Haplorrhini", "text": "Haplorrhinoak edo sudur lehorreko primateak, tximino talde bat da. Horrelako izena dute ez dutelako mintzik sudurraren inguruan.\nTaldeak tartsioak eta simioak barne hartzen ditu. Gizakia ere talde honetako kidea da. Strepsirrhiniren aldean handiagoak dira eta burmuin handiagoa dute. Ikusmena ere garatuagoa da, koloreak desberdinduz eta egunez bizi ahal direlarik. Tximino guztien umetokiak gune bakarra du eta tartsioenak bi ditu. Gehienek kume bakarra izaten dute aldi bakoitzean.\nStrepsirrhinitik banaketa orain dela 63 milioi urte gertatu zela uste da. Simmiformeak geroago banatu ziren eta Afrikan izan zela uste bada ere Pakistanen hainbat fosil aurkitu dira."}
{"id": "9442", "revid": "1491", "url": "https://eu.wikipedia.org/wiki?curid=9442", "title": "Lehoi", "text": "Lehoia (\"Panthera leo\") Felidae familiako ugaztun espezie bat da.\nEtimologia.\nLehoiaren izenak, antzekotasun handia duena hizkuntza erromanikoetan, Latinetik (\"Leo\") eta grekera zaharretik (\"\u03bb\u03ad\u03c9\u03bd\") dator. Hebreerazko \"lavi\" hitzarekin ere egon ahal da erlazionatuta, edo aitzinako Egiptoar hizkuntzarekin. \nAskotan deskribatu izan dute \"Felis Leo\" izenaz, XVIII. mendean Carlos Linneok idatziriko \"Sistema Naturaen\", adibidez. Bere izen zientifikoaren osagai generikoa, \"Panthera\", greko klasikotik datorrela uste da sarritan; Pan- (\"guztia\") eta ther- (\"piztia\"), baina herriko etimologian izango litzateke.\nTaxonomia.\nLehoi (\"Panthera leo\") espeziearen barnean hainbat lehoi azpiespezie daude gaur egun bizirik (beste batzuk iraungituak izan diren bitartean):\nMorfologia.\nMutur ahaltsu batzuekin, baraila sendoarekin eta zortzi zentimetroko letagin batzuekin, lehoia bigarren katuki bizidun handiena da, tigrearen ondoren. Harrapakin handiak hil ditzake eta bere koloreak beise argitik marroi horixkara doaz, gorrixka edo okre ilunetatik pasatuz. Behealdeak argiagoak izan ohi ditu eta isatsaren muturrean ileak beltzak ditu. Lehoi umeek heldutu ahala galtzen duten ilaje pinttoa dute, nahiz eta batzuetan hanketan eta sabelean mantentzen den, lehoi emeetan batez ere.\nLehoi helduetan, arren pisua 150-250 kg-en artean izan ohi da eta emeena 120-182 kg inguruan. Buruaren eta gorputzaren luzerari dagokionez, 1,70 - 2,50 metrokoa da arretan eta 1,40 - 1,75 metrokoa emeetan. Isatsak metro bat inguru neurtzen du. Bai arrak bai emeak, isatsaren amaieran ile-mulu bat dute brotxa formarekin.\nAdatsa.\nArra oso erraz bereizten da, duen adatsagatik. Lehoi arraren melena da ezaugarri nabarmena da espezie honetan. Lehoi arrari handiago eta harroago irudiarazteko dela pentsatzen da. Lehoi arrek beste arrekin lehian eta beste harrapariak kikiltzeko baliatzen dute. Adatsaren tamaina eta koloreri dagokionez, baldintza genetikoekin, heldutasun sexualarekin, klimarekin eta testosterona-ekoizpenarekin lotuak dira. Orokorrean, zenbat ilunago eta trinko nahiz adatsa, orduan eta osasuntsuagoa da lehoia.\nBizi-zikloa.\nLehoiak haragijaleak dira eta erlazio familiarretan oinarritutako bizimodu taldekoia dute. Emeek taldea sortzen dute, eta haiekin familia harremanik ez duen ar batekin eta kume guztiekin bizi dira. Emeek ehizatzen dute, eta arrek lurraldea zaintzen dute. Kume arrak, heltzean, familiagunetik kanporatuak dira.\nLehoiak poligamoak dira. Emeak 18 eta 26 hilabete artean izaten ditu kumeak. Zoologikoetan daudenean, urtean behin dute kumaldia. Lehoi emearen ernaldiak 110 egun irauten du: kume bat eta lau artean izaten ditu aldi bakoitzean. Zoologikoetan 30 urte arte bizi izaten dira, baina basatiak direnean arrak 12 urte eta emeak 16 urte inguru bizi ohi dira.\nEkologia.\nHabitata.\nEgun, lehoirik gehienak Afrikako hego eta mendebaldean bizi dira, baina haien bizilekuak oso arin murrizten ari dira. Gaur egun Afrikan 16.500 lehoitik 47.000ra artean besterik ez dagoela kalkulatu da. Espezie horren urritzea eragiten duten kausak ez dira oso argiak, baina biologo askoren ustez gizakiarena litzateke erru nagusia.\nLehoiek askatasunean bizirik iraungo badute, beharrezkoa da natura parkeak zaintzea, hala nola Ethosa parke nazionala.\nLehoi taldeak.\nBi lehoi talde mota daude:\nDieta.\nLehoiak animalia haragijaleak dira, hau da, beste animalia batzuk jaten dituzte. Harrapakinari hozka egin eta itoarazita hil ohi dute. Gehien ehizatzen dituzten animaliak, \u00f1uak, bestelako zerbido handiak, zebrak, basurdeak eta afrikar bufaloak dira. Noizbehinka, eta lehoi talde handia baldin bada, jirafak, hipopotamoak (soilik lehorrean), errinozero gazteak eta elefante kume edo gazte galduak ere ehizatzen dituzte.\nTamaina oso handiko animaliak bere harrapakin ohikoenak ez izan arren, jirafak, hipopotamoak, errinozero gazteak eta elefante kume zein gazteak ehizatzen trebatu diren lehoi talde handiak badaude.\nBeste harrapariak ehizatzeko aukera badu ere ehizatuko ditu (gehienetan konpetentziagatik jan barik hil egiten dituzten arren), lehorrean galdutako krokodiloak, gepardoak, lehoinabarrak eta afrikar txakur basatiak. Hienak salbuespena dira, hienak hil egiten dituzte harrapakinen lehiakide nagusiak direlako (harrapakin berdinak ehizatzen dituzte, gepardo eta lehoinabar bakartiek harrapakin txikiagoak ehizatzen ohi duten bitartean), baina ez dute inoiz hauen gorpurik jaten.\nBeraz, orokorrean (eta hienak ez ezik), harrapari gehienak lehiakidetzat hartu eta jan barik hiltzen dituzte, besteak beste, hain animalia txikiekin asetuko ez liratekeelako (\u00f1uen pisuaren goratik dagoen haragi kopurua behar dute).\nEhizatzeko joera baduten arren, esan beharra da lehoiak oportunistak eta sarraskijaleak ere badirela. Izan ere, elikaduraren gehiengoa hilda topatzen dituzten animaliak janez edo beste harrapariek ehizatutako lapurtez lortzen dute.\nKontserbazioa.\nLehoia espezie bulnerablea da eta, bere banaketa-eremu afrikarrean, azken bi hamarkadetan zehar populazioen gainbehera bat sufritu du, seguraski itzulezina, % 30-%50 arteko galera sufritu dituzte. Populazioak ez dira bideragarriak mugatutako erreserbetatik eta parke nazionaletatik kanpo. Nahiz eta gainbehera honen kausa erabat ulertua ez izan, habitataren galera eta pertsonekiko estutasunak kezka-arrazoirik garrantzitsuenak dira gaur egun.\nLehoiak, Erroma Zaharretik gaur egunera, gatibutasunean izan dira eta XVIII. mendearen amaieretatik oso preziatuak bilakatu dira eta mundu guztiak zoologikotan erakutsitako espeziea izan dira. Berezko zoologikoak ugalketa programetan laguntzen ari dira mehatxatutako subespezie asiarra babesteko.\nHerri kulturan.\nArrak oso ondo bereizi ahal dira, lepoan duten ileagatik. Horri esker, oso sarritan agertzen da literaturan, bandera nazionaletan eta filmak eta literatura garaikideetan eskulturan, pinturan..."}
{"id": "9443", "revid": "56334", "url": "https://eu.wikipedia.org/wiki?curid=9443", "title": "Izurde", "text": "Izurde Cetacea itsas ugaztunen azpiordenaren barruko hainbat animaliren izen arrunta da. Normalki izurde izenarekin Delphinidae familiako ozeanoko izurdeak izendatzen dira, baina baita ere Platanistidae (Indiako ibaietako izurdeak), Iniidae (Mundu Berriko ibaietako izurdeak), Pontoporiidae (ur geldoetako izurdeak) eta desagertutako Lipotidae Txinako ibaietako izurdeak. Gaur egun 40 espezie ezagutzen dira.\nIzurderik txikienak \"Cephalorhynchus hectori maui\" azpiespeziekoak dira, 1,7 metroko luzera eta 50 kilogramorekin; luzeenak orkak dira, 9,5 metroko luzera eta 10 tonako pisuarekin. Espezie askok dimorfismo sexuala dute, arrak emeak baino handiagoak direlarik. Gorputzak lirainak dituzte, igeri egiteko guztiz moldatuak, eta aurreko bi gorputz adarrak ere moldatuta dituzte uretan mugitzeko. Ez dira fokak bezain malguak, baina abiadura handia har dezakete, 55,5 kilometro orduko. Hortzek itxura konikoa dute, azkar mugitzen diren arrainak harrapatzeko. Oso entzumen ona dute, bai airean zein uretan; entzumena hain da ona ezen itsu direnek ere biziraun dezaketen. Espezie batzuek sakonera oso handia hartzen dute igeri egiten. Ur hotzetan bizirauteko koipe geruza bat dute.\nIzurdeak mundu osoan zehar aurki daitezke, baina gehienek nahiago dituzte ur epelak eta ingurune tropikalak, nahiz eta badiren batzuk ur oso hotzetan bizi direnak, \"Lissodelphis\" generoa kasu. Izurdeek arrainak eta kalamarrak jaten dituzte, baina badira handiagoak diren batzuk, orkak bezala, fokak eta ugaztunak jaten dituztenak. Izurde arrek hainbat eme ernaltzen dituzte urtero, baina emeek bi edo hiru urtean behin baino ez dute harremanik. Kumeak udaberrian edo udan jaiotzen dira, eta emeek hartzen dute eurak hazteko ardura guztia. Espezie batzuetan denbora luzez edoskitzen dituzte euren kumeak. Izurdeek bokalizazio asko sor ditzakete, askotan klik eta txistu soinuen antzekoak.\nEtimologia.\nEtimologiaren aldetik hitz elkartu bat da, IZ aurrizkiak ura esan nahi du (izotza: ur hotza) eta URDE hitzak txerria edo urdea. Bizkaian izurda diote."}
{"id": "9444", "revid": "140855", "url": "https://eu.wikipedia.org/wiki?curid=9444", "title": "Sardina", "text": "Sardina (\"Sardina pilchardus\"; Walbaum, 1792) itsasoko espezie pelagiko txikien multzoko arraina da.\nEuskal izendegia.\nSardina izendatzeko modu ezberdinak daude Euskal Herriko herri ezberdinetan:\nEzaugarriak.\nEzaugarri fisikoak.\nSardina arrain txikia da, helduek batezbeste 20 zm neurtzen dutelarik. Inoiz 27 zm-tik gorako sardinak ere topatu izan dira. Sabela zilar kolorekoa du, eta bizkarraldea berriz, urdinxka. Gorputz fusiformea du, antxoena baina zabalagoa, eta luzera osoan lerro longitudinal urdin dizdiratsu bat bereizten zaio, batzuetan, orbain ilun txikiekin. Gorputza biltzen duten ezkata handiak ere bereizgarriak dira. Muturra puntaduna du, eta aho txikia, bestelako klupeidoen (hala nola, antxoen) aldean. gorputzaren erdiko gunetik zertxobait aurrerago hasten da, eta dortsalaren erdialdeko alturan baina , bifidoa dute.\nNutrizio-ezaugarriak.\nSardina arrain urdina da, bere haragiak duen gantza zati jangarriaren %8ra iritsi daitekelarik. Hala ere, gantz kopuru hau aldakorra izaten da, sasoiaren eta sardinaren tamainaren arabera. Bere baitan duen omega-3 kantitateari erreparatuz gero, ano bakar batek populazioarentzat gomendatutako eguneko behar nutrizionalen %100 betetzen du, eta proteina nahiz bitamina (B12, B6, E eta D) portzentaia ere oso altua da. Haragiak duen mineral nagusia fosforoa da, eta kasu honetarako ere, ano batek eguneko behar nutrizionalak bete ditzake; gainera, beste hainbat mineraletan ere aberatsa da, hala nola, selenio, iodo, burdin eta magnesio kantitate altuekin. \nKontsumo-garaia.\nEuskal Herrian, sardina urte osoan zehar kontsumitzen da, baina bereziki Martxoa-Apiriletik Urria-Azaroa arte, orduan sardinaren haragiak kualitate organoleptiko hobeak izaten baititu, eta baita gantz kantitate handiagoa ere. Hau dela eta, sardinak preziatuak izaten dira (bereziki uda garaian) gure gastronomian, sarritan udako jaietako parrilatan protagonista direlarik.\nEkologia.\nSardinen bizi-iraupena normalean 3-5 urtekoa izaten da, nahiz eta 10 urtetik gorako aleak ere topatzen diren, kasu batzuetan. Heldutasun sexuala urtebeteko adinarekin eskuratzen dute.\nSardina Atlantiko ekialde osoan zehar banatzen da, Afrikako ipar-mendebaldetik Norvegiako hegoaldera arte. Honetaz gain, Mediterraneoan ere espezie ugaria da. Sardinak gregarioak dira eta beraz, sardatan pilatzen dira. Udaberri eta uda partean (haien ugalketa garaian) normalean kostaldetik hurbil aurkitzen dira, azarotik martxora arteko garaian ur sakonagoetara mugitzen direlarik. Modu horretan, 150 m inguruko sakoneratan bizi daitezkeen arren, ohikoa da udan zehar sardinak sakonera txikiko uretan pilatzea, 25-50 m inguruko ur-zutabean, eta are azalerago gauean, bertan pilatzen den zooplanktonaz elikatzeko. Izan ere, gainontzeko arrain pelagikoekin batera sare trofikoan paper garrantzitsua jokatzen dute. Batetik, elikadura katean beherago kokatzen diren harrapakinak jaten dituzte (batez ere zooplanktona, bereziki ura etengabe iragaziz irensten dituzten kopepodoak, baina aukera izatekotan, baita aktiboki harrapatzen dituzten krill eta arrainen arraultza kantitate altuak ere, tartean antxoenak); bestetik, harrapari handiagoen bazka garrantzitsua dira, itsaso ezberdinetan (adibidez, izurde eta elikagai nagusi diren heinean).\nSardinaren arrantza Euskal Herrian.\nArraindegitan urte osoan zehar topatu ditzakegun arren, uda partean, Bizkaiko Golkoan, sardinak sarda handietan bildu ohi dira, sarritan kostaldetik hurbil gainera, eta harrapaketak ohikoak eta handiagoak izaten dira. Euskal baxurako flotan, harrapatu ohi da, normalean gauez, itsasontzietako argiekin arraina haiengana erakarri ostean. Arraste-arrantzak ere harrapaketa handiak egin ditzake, baina hau ez da ohikoa gure kostaldean.\nSardina kopuruak azken hamarkadan izandako beherakada dela eta, arrantzaleek azken urteotan sardinaren arrantza mugatua eta, garai batzuetan, debekatua eduki dute Kantauriko kostaldean (ez ordea, Frantziako kostaldean).\nBitxikeriak.\nSardinak duen gantz eta usaina dela eta, sardina sarritan erabili ohi da arrantzarako beita gisa, bai arrantza komertzialean eta baita laket-arrantzan ere. \nIkerketa batek sardinaren kontsumoak haurdun dauden emakumeen edoskitzaroko ama-esnearen omega-3 kopurua handitu dezakela erakutsi zuen. "}
{"id": "9446", "revid": "1545", "url": "https://eu.wikipedia.org/wiki?curid=9446", "title": "Tenochtitl\u00e1n", "text": "Tenochtitl\u00e1n (, ahoskatua; ) edo Mexiko-Tenochtitl\u00e1n (, ahokatua; ) Inperio Aztekako hiriburua izan zen. Erreferentzia guztiek esaten dute 1325. urtean izan zela eraikia, baina ez dela existitzen egun konkretu bat. Kondairak esaten du tribu nahua batzuk bertan bizi zirela, Aztl\u00e1n hiritik etorriak. Migrazioa amaitu zen fundatu zutenean hiri bat lakuko mendebaldeko banku ondoko uhartetxo batean. Indusketa arkeologikoek seinalatzen dute, Mexikoko uhartetxoa jendeztatua egon zela XIV. urtea baino lehenago. Mexikarren kapitala bihurtu zen munduko hiririk handiena garai horretan eta estatu boteretsu baten burua izan zen.\nHistoria.\nKonkistatzaileek 1519an heldu zirenean, Tenochtitl\u00e1n hiriko biztanleria 150.000 pertsona ingurukoa zen. XV.mendearen bigarren erdia zehar, Tenochtitl\u00e1n Mesoamerikako eta Karibeko hiri boteretsuena izan zen.14 km2-ko azalera izatera heldu zen.Ardatzat hartuta zentro zeremoniala, hiriko zentrokideak zabalduz joan ziren forma zirkularrarekin. Erlijio maila ezberdinekin zerikusia zuen kokapena.Nobleen etxeak eraikita zeuden inguru sakratuaren barrutiaren gertu.Harago, kudeatzaileenak eta artisauenak.\nHala ere, herri eta herrialde arteko bereizketa, landa eta hiri artean, ez zen hain erradikala gaur egun industria-hiri bezala. Aitzitik, hiriko azpiegitura pixkanaka gutxituz joan zen, eta landa eta nekazaritza gehikuntza progresiboa izan zuen.\nEpizentro zeremoniala gutxienez 78 eraikin taldekatzen zituen gutxienez, eta horrek gaur egun jakin da \"Tenplu nagusia\" eta hainbat eraikinen metaketei esker.\nEremu sakratua Tenochtitlan erdian kokatuta zegoen, eta 350 x 300 metroko luzera zuen. Zeremonia zentro guztiak inguratuta zegoen coatepantli izeneko pareta batez.Sugeen irudiez apainduta zegoen eta 2,5 metroko altuera zuen.\nTenochtitlan gurutzatuta zegoen alde batetik bestera zabal eta luze etorbideez, lurrera heldu arte.\nKanalak erabiltzen ziren garraiorako, totoretaz egindako barkak egiten eta erabiltzen zituzten.Batzuk erabiltzen ziren hondakinak batzeko eta beste batzuk gorotzak batzeko (gero erabiltzen zen ongarri moduan txinampetan).\n1.000 pertsona inguru zeuden garbiketaren arduradun.Kanalak gurutzatzen ziren zubien azpitik.Kanalak gauez kentzen zituzten, korronteak erregulatzeko eta estrategia militar moduan.\nTexcoco aintzira gazia izan arren, hiria inguratuta zegoen ur gozoz, mexikarrek egindako presei esker.\nRcoplax\u00f3cotl sustraiak erabiltzen zituzten xaboi moduan eta Melt sustraiak arropa garbitzeko.\nTenplu nagusia.\n\"Tenplu nagusia\" eraikuntza handiena izan zen eremu sakratuan eta 42 metro zituen altueraz. 114 mailako eskailera bat zegoen tenpluaren alde frontalean.Tenplu Nagusiaren goiko aldean aurkitzen ziren eszenario moduko batzuk eta erabiltzen ziren sakrifizioen erritualak egiteko: bat Tl\u00e1loc omenez eta bestea Huitzilopochtli omenez.\nBuztinez osatuta zegoen, horren ondorioz itxura gorrizka zuen hiriaren koloreekin konparatuz. Barruan apaizen eskolak zeuden eta garezurren deposituak.\nGainera, eremu sakratuan zeuden Quetzacoatl Tenplua (piramide bat presentatzen zuen, airearen jainkoaren omenez) eta Eguzkiaren Tenplua (bertan aurkitzen zen eguzkira begira eguzkiaren egutegi famatua).\nErritoak maiztasunarekin egiteko behartasuna eragin zuen 25 tenplu piramidal eraikitzea. Forma geometrikoa zuten simulatzeko mendiak, zerurako igoeraren sinbolotzat."}
{"id": "9447", "revid": "512", "url": "https://eu.wikipedia.org/wiki?curid=9447", "title": "Eszipion Afrikarra", "text": "Publio Kornelio Eszipion Afrikarra (; Erroma, K.a. 235 - Liternum, K.a. 183) jeneral erromatarra izan zen. Kartagoko Hanibal garaitu zuen Bigarren Gerra Punikoan. Honi esker edo \"Afrikarra\" goitizena irabazi zuen.\nErromako militar handienetakoa izan zen, agian Julio Zesarren mailakoa. Ez zuen sekula santan bataila bat ere galdu. Estrategian abila, soldaduei konfiantza ematen zien. Izan ere, Jainkoen laguntza jasotzen zuela uste zen. Baliteke Eszipionek berak hala sinistea. Hanibalen esanetan, Eszipion garaitu izan balu, Historiako jeneral handienen artean (Alexandro Handia eta Epiroko Pirro) kokatuko zuen bere burua. Horretaz gain, Eszipion kultura handiko hizlaria izan zen. Grezieraz hitz egiteko eta irakurtzeko gai zen."}
{"id": "9448", "revid": "31982", "url": "https://eu.wikipedia.org/wiki?curid=9448", "title": "Sydney", "text": "Sydney Australiako hiri handiena eta zaharrena da. Herrialdearen hego-ekialdeko kostan dago eta Hegoaldeko Gales Berria estatuko hiriburua da.\nHiria 1788. urtean sortu zen, artean barne ministro britainiarra zen Lord Sydney izeneko Thomas Townshenden omenez. Gutxi gorabehera 4 milioi biztanle ditu, gehienak jatorri britainiar edo irlandarrekoak. Asiar jatorriko asko ere bertan bizi dira, txinatar auzoan bereziki.\nHiri honetan Sydneyko Gure Txoko Euskal Etxea dago.\nHistoria.\nLehenengo biztanleak Australiako iparretik etorri ziren, aurretik Asiako hego-ekialdetik etorritakoen ondorengoak zirenak. Sydney inguruan 30.000 urtetan zehar egon direla biztanleak estimatzen da. Sydneyko ingurua oso aberatsa da aztarna arkeologikoetan.\nBertakoen eta britaniarren arteko lehen harremana 1770an gertatu zen. Garai hartan 4000 eta 8000 biztanleen artekoa zen bertako populazioa. Bertan hitz egiten ziren hizkuntza nagusiak Darug, Guringai eta Dharawal ziren. James Cook, 1770an, izan zen Sydneyra iritsi zen lehen mendebaldarra, bere itsasontzia bertan hartu zuenean lur. 1788an iritsi ziren lehen presoak metropolitik eta Sydney kolonia penal gisa eratu zen XIX mendearen erdialdera arte. Hortik aurrera gune ekonomiko eta kulturala bihurtu zen, eta 1842 urtean Australiako lehen hiri bilakatu zen. Garai bertsuan inguruetan aurkitutako urrea dela-eta biztanleria handitu zen 35.000 biztanletik 200.000 pasaz 1871n.\nBaina migrazio handiena Bigarren Mundu Gerraren ondoren etorri zen.Biztanleria 1,7 milioira iritsi zen 1950ean eta ia 3 milioira 1975ean.\nKlima.\nSydneyk klima subtropikal hezea du K\u00f6ppen klima sailkapenaren arabera. Udak orokorrean gozoak dira, neguak epelak eta euria modu uniformean banatzen da urtean zehar. Ozeanoaren eragina garrantzitsua da eta mendebaldeko/barneko auzoetan erregistratzen dira tenperatura muturrekoenak.\nDemografia.\n2001eko erroldaren arabera, hiriak 4.391.674 biztanle zituen. Bertako biztanleen adinaren mediana 36 urtekoa da eta biztanleen %12,9k 65 urte edo gehiago du. Sydneyko jendearen %32.5k ingelesa ez den hizkuntza bat hitz egiten du, eta horien artean arabiera, txinera (mandarinera eta kantonera), vietnamera eta greziera dira mintzatuenak.\nAzpiegiturak.\nHezkuntza.\nSei unibertsitate publiko daude hirian: University of Sydney, , , \", \" eta .\nGarraioa.\nAutoen trafiko astuna dago errepide nagusietan baina garraio publikoa ere ugaria da: , eta . Ferry sarea munduko handiena da.\nGarraio publiko guztian zehar Opal txartelen bidez ordaintzeko aukera dago. Hauek erabiltzailearen arabera 4 mota desberdinetan banatzen dira: helduentzako, haurrentzako (4 urtetik 15 urtera arte hauek barne), pentsiodunentzako eta ikastunentzako. Txartela doan eskura daiteke eta igandero 2'70$-tik gora zerbitzu guztiak dohainik dira.\nMetroaren eraikuntza hasia dago eta aurreikuspenen arabera 2019an amaituko da."}
{"id": "9450", "revid": "119347", "url": "https://eu.wikipedia.org/wiki?curid=9450", "title": "Meka", "text": "Meka (arabieraz \u0645\u064e\u0640\u0643\u064e\u0651\u0640\u0629 \u0627\u0644\u0652\u0640\u0645\u064f\u0640\u0643\u064e\u0640\u0631\u064e\u0651\u0645\u064e\u0640\u0629, \"Makkah al-Mukkaramah\") Saudi Arabiako hiria da, Arabiar penintsulako mendebaldean kokatua dagoena. Tihamahko lautadan dago, Arabiar penintsulako Hejazi eskualdean. Mekako eskualdearen hiriburu administratiboa da. Jeddahtik 70 kilometrora dago barnealdean, bailara estu batean, 277 metroko altueran. Medinatik 340 kilometrora dago hegoaldean. 2012an ia 2 milioi biztanle zituen, baina urtero hirukoizten da kopuru hau Hajjean zehar (, \"Erromesaldia\"), Dh\u016bl-\u1e24ijjah () hamabigarren hilabete Islamdarrean ospatzen den data.\nHiri honetan Muhammad jaio zenez, eta Koranaren lehen errebelazioa bertan jaso zuenez (bereziki Mekatik 3 kilometrora dagoen kobazulo batean), Meka Islamaren hiri santuena da, urtero milaka erromes musulmanek bisitatzen dutenak Hajj gisa ezagutzen den musulmanen derrigorrezko erromesaldian. Mekan Kaaba dago, gehienek Islamaren lekurik sakratuenetzat dutena. Musulman guztiek Kaabarantz zuzendu behar dituzte euren eguneko otoitza.\nUrte luzez Mekan Mahomaren ondorengoek agindu dute, Mekako xerifeek, agintari independiente gisa edo beste agintari batzuen basailotzan. 1925ean Ibn Saudek konkistatu zuen. Azken hamarkadetan Mekak hedapen handia izan du bai tamainan, bai azpiegituratan. Abraj Al Bait egitura edo \"Mekako Erret Erlojuaren Dorre Hotela\" bertan dago, munduko laugarren eraikinik altuena eta azalera handiena duen hirugarren eraikina. Eraikuntza prozesu honetan Mekak egitura historiko asko eta aztarnategi arkeologiko batzuk galdu ditu, Ajyad gotorlekua kasu. Gaur egun 15 milioi bidaiarik bisitatzen dute Meka urtero, horietako milioi batzuk Hajjeko egunetan. Ondorioz, Meka mundu musulmaneko hiri kosmopolitenetako bat da, nahiz eta ez-musulmanak ezin diren hirian sartu.\nEtimologia eta erabilera.\nMeka da hiriaren euskarazko izena, eta arabierazko izenaren transliterazioa, nahiz eta transliterazio ofiziala \"Makkah\" den, arabierazko ahoskeratik gertuago. Mekak musulmanentzat duen garrantzia dela eta, askotan erabiltzen da jende asko biltzen duen gune gisa, nahiz eta euskaraz ez den hiztegietan jasotzen. Arabiera ez den beste hizkuntza bat hitz egiten duten musulman askorentzat erabilera hau iraingarria da. \"Makkah\" transliterazio ofiziala ez da oso erabilia munduan zehar. Izen ofizial osoa Makkah al-Mukarramah da ( edo Makkatu l-Mukarramah () da, \"Ohorezko Meka\" gisa itzul daitekena, baina \"Meka Hiri Santu\" gisa ere itzultzen dena.\nAntzinako izena Bakkah zen (, batzuetan Baka, Bekka edo antzeko izenekin transliteratua). Arabierazko hitza bada ere, bere etimologia iluna da, Mekarena den bezala. Orokorrean Mekaren sinonimotzat jotzen bada ere, baliteke haranaren antzinako izena izatea, eta ez hiriarena berarena. Islamaren ikertzaile batzuek uste dute Kaabah eta bere inguruaren izena izan daitekeela, Mekaren barruko lurralde sakratuarena. Forma hau agertzen da Meka izendatzeko Koranean, 3:96 Surahn, baina Meka izena agertzen da 48:24n. Mekari buruzko beste aipamen batzuk badaude Koranean (6:92 eta 42:5) Umm al-Qur\u0101 (; \"Herri guztien ama\") izenarekin. \u1e6aih\u0101mah izena ere agertzen da ().\nMekaren beste izen bat, edo bere inguruan dauden mendi eta basamortuarena Faran (edo Pharan) da, arabiar eta Islamdar tradizioaren arabera. Izen hau Hasieran 21:21 aipatzen da, Itun Zaharrean, Parango basamortua izenarekin. Arabiar tradizioak dio Parango eskualdea, zentzu zabalean, Tihamah dela, Ismaelek Meka eraiki zuen lekua. Yaqut al-Hamawi XII. mendeko siriar geografoak idatzi zuen F\u0101r\u0101n arabierara ekarritako hebreerazko hitz bat zela, Torahn aipatzen den Mekaren izenetako bat\".\nGobernua.\nMeka hiria udalerri homonimoak gobernatzen du, zeinaren gobernua tokiko 14 hautetsi kidek osatzen dute eta herrialdeko gobernuak izendatutako alkate batek (\"Al-Amin\" izenekoa) zuzentzen du. Gaur egungo hiriko alkatea Usama al-Bar da. \nMeka izen bereko probintziako hiriburua da, Jeddah hiria barne hartzen duena, probintziako handiena. Probintziako gobernadorea, 2000 eta 2007 artean, bere heriotzaren urtea, izan zen, Abdul Majeed bin Abdulaziz Al Saud printzea. 2007ko maiatzaren 16an, Khalid bin Faisal Al Saud printzea izendatu zuten gobernadore berri. \nHistoria.\nMahomaren aurreko historia.\nIslamiar tradizioaren arabera Adam da Mekan lehenengo eraikuntza Alaren eskariz egiten duena. Denborarekin eraikuntza desagertzen joan da Ismael eta Abrahamen egunetara arte. Saraik, Abrahamen emaztea antzua zelarik, Agar esklaboa eskaini zion Abrahami. Agar laster jaiotzen da. Sarai jeloskor batek Agar gogor tratatzen du, bere semearekin basamortura ihes egitera behartuz. Biak egarriz hiltzeko zorian daudenez, aingeru bat agertuko da Ismaelen amaren aurrean eta lurra jotzeko eskatuko dio. Hura jotzean, lurretik ura kimatzen hasten da eta Zamzam putzua sortzen da. Putzu honen inguruan basamortuko jende gehiagorekin finkatzen dira eta Meka (Beka) sortzen da.\nAbrahamek Ismaelera hainbat bisita egin ondoren, Abrahamek, Allahren eskariz, Kaabako gela eraikitzea proposatzen du, jendeak leku honetara erromeriak egin ditzan. Denborarekin, jainko bakarraren gurtza ahaztu egin zen, eta tribu ezberdinak Mekara iristen hasi ziren euren harrizko jainkoak zeramatzatela. Meka laster idolatria forma ezberdinen erromes leku bihurtu zen. Egoera honek Mahoma iritsi arte iraun zuen, zeinak herriei \"gogoratu\" zien, besteak beste, Allah bakarrik gurtzeko harekin ezer lotu gabe.\nArabiar penintsulako baldintza gogorrek, oro har, Arabiako tribu ezberdinen arteko gatazka etengabea suposatzen zuten, baina urtean behin tregua deklaratzen zen eta Mekara bat egiten zuten urteroko erromerian. Bidaia hau erlijio arrazoiengatik egin zen, ermita omentzeko eta Zamzam putzuko urak edateko. Baina, urtero, gatazkak arbitratzeko, zorrak kitatzeko eta Mekako azoketan merkataritza garatzeko garai eta leku gisa ere balio izan zuen. Tribuen urteroko gertaera hauek nortasun komun bat eman zuten eta Meka oso hiri garrantzitsu bihurtu zuten penintsula osoan.\nV. mendean, Quraysh tribuak Mekaren kontrola lortu zuen eta bertako kideak merkatari eta merkatari trebeak bihurtu ziren. VI.mendean espezien merkataritza errentagarriarekin bat egin zuten, munduko beste leku batzuetan izandako borrokek merkataritza-bideak itsas bide arriskutsuetatik lurreko bide nahiko seguruagoetara bideratzea eragin baitzuten.\nMahoma.\nFakzio txiki bateko kidea zen, haxemitak, agintean zegoen Quraysh tribuko. Errebelazio jasotzen hasi eta hiriko paganismoaren kontra predikatzen hasi ondoren, 622an emigratu zuen (ikus Hejira) jarraitzaile batzuekin Medina hirira, eta hainbat eraso egin zituen Mekako merkataritzaren aurka, karabana erasotuz. Badr-eko guduan Mekak zeukan lidergoa gutxitu eta ospe handia lortu zuen beduinoen tribuen artean. Gatazkak jarraitu zuen, hala nola Uhudeko guduan eta Lubakiko guduan.\n628an, Mahomak jarrera baketsuagoa hartu zuen: bera eta jarraitzaile batzuk Mekara sartzen saiatu ziren erromesaldian, erritual tradizionalak islamak onartu zitezkeela erakusteko. Hudaybiyyah- ko itunarekin musulmanak hirian sartzea ahalbidetuko zuen tregua adostu zen. Bi urte beranduago, tregua hautsi zen, baina borroka egin beharrean, Meka hiria Mahomaren esku utzi zen, eta honek amnistia aldarrikatu zuen biztanleentzat eta opari oparoak eman zizkion Quraysh nagusiei.\nHala, aldaketa nagusiak burutu zituen, Kaaba barruko kultu-irudi guztiak kentzeko eta suntsitzeko aginduz, garai hartan Islamaren lekurik santuena eta musulmanen erromesaldiaren erdigune bilakatu zena. Medinara itzuli zen Attab Bin Usaid gobernadore izendatu ondoren egunean dirham 1eko soldatarekin. Arabiar tribu askok Islama beren fede gisa onartzea erabaki zuten. Mahomak ezinezkoa zirudien zerbait lortu zuen orduan: Arabiar penintsulako tribu gudariak \"umma\" bakar batean batzea. Bere predikua eta Koraniko ikuspegiak sinesmen-sistema anitzen sintesi batean oinarritzen ziren, Arabia preislamiar-eko elementuak judu eta kristau ideia erlijiosoekin konbinatuz.\nMahoma 632an hil zen, baina arabiarrei helarazi zien batasun sentimenduarekin, islamak hedapen azkarra hasi zuen, eta hurrengo ehun urteetan Afrika iparraldera eta Asiara hedatu zen. Islamiar Inperioa hazten joan zen heinean, Mekak erromesak erakartzen jarraitu zuen, ez soilik Arabiatik, baizik eta hortik aurrera Inperio osoan zehar.\nBeste aldaketa garrantzitsu bat izan zen musulmanak Jerusalemerantz prosternatu zirela beren eguneroko otoitzetan, baina, Medinako judu komunitatearekin aurre egin ondoren, Mahomak esan zuen Koranaren (Koran) bertso bat etorri zela, eta agerian utzi zion, otoitzean aldaketa egin behar zela, eta denek Kaabari begira egin behar zela.\nHistoria politikoa.\nIslamiar historian zehar, Meka ez da inoiz kalifatoren hiriburua izan. Mahomak Medinara emigratzeak hiria ezarri zuen Ummaren lehen hiriburu gisa. Ali Ibn Abi Talib, Mahomaren suhiak eta Zuzen Gidatutako Kalifa deritzonen artean laugarrenak, Ummah hiriburua Kufara eraman zuen, Irakeko. Hiria laburki sartu zen berriro Islamiar historia politikoan, Abd-Allah ibn al-Zubayr- ek zuzendutako talde batek omeiatar kalifa berrien aurka egin zuenean. Yazid I.a kalifa Meka setiatu zuen 683an. Omeiatar dinastia boterera iritsi zenean, Siriako Damaskora eraman zuen hiriburua, eta, ondoren, Abasidar Kalifatuak Irakeko Bagdadera eraman zuen hiriburua. Ummah musulmanaren zentroa Bagdaden egon zen ia 500 urtez, ikerketa eta merkataritza zentro gisa loratuz. Hala ere, Meka ez zen alde batera utzi alderdi musulmanen arteko borroketatik. 930. urtean karmatiarrek hiria konkistatu eta arpilatu zuten, Kaabako harri beltza hartuz, hainbat hamarkada geroago arte itzuliko ez zutena.\nXIII.mendean mongoliarrek Bagdad inbaditu zuten eta hiria arpilatu zuten. Gertaera hau islamiar historiako ekintza gorrotagarrienetako bat izan zen. Bagdadeko guduaren ondoren (1258) gutxira, mongoliarrak mendebaldean berriro agertu eta Siria konkistatu zuten. Kairo, arabieraz \"Garailea\" edo \"Errasaria\" esan nahi duena, azkar azaleratzen da Ummako botere gune berri gisa. Otomandar Inperioa boteretsu bihurtu zenean, hiriburua Istanbulera (Konstantinopla) eraman zuten. Erromesak Hajj-era iristen zirenean, askotan Mekako merkatuetan saltzeko salgaiekin finantzatzen zuten bidaia, eta etxera itzultzean saltzekoak erosten zituzten.\nGerora, hiriak protagonismo gutxi izan zuen politikan, deboziora zuzendutako hiria baitzen. Mendeetan zehar Haxemitak , Mekako sherifak, Mahomaren ondorengoak bere biloba Hasan ibn Alik gobernatu zuten. Sherifek kalifaren edo edozein agintari musulmanen izenean gobernatzen zuten, eta Bi Meskita Santuen zaindari gisa nabarmendu ziren.\nOtomandar inbasioa.\nXVI.mendean, turkiarrek hiria hartu zuten, euren menpe geratu zen, nahiz eta haxemita sherif , Mahomaren eta bere suhia Ali, administratzen jarraitzeko baimena eman zieten. 1916an Husayn ibn Ali sherifa Hijazeko errege bihurtu zen otomandar boterearen aurkako matxinada baten ondoren, zeina Arabiar Matxinada bezala ezagutu zena. Meka izan zen iraupen laburreko erresuma honen hiriburua, 1924an saudiek konkistatu eta haien Erdialdeko Arabiako erreinuari erantsi ziotena (1932an bi lurraldeak Saudi Arabia izena hartuko zuten).\nGeografia.\nKlima.\nMekak oso klima lehorra du. Saudi Arabiako beste hiri batzuetan ez bezala, Mekak bere tenperatura epela mantentzen du neguan, hau da, 18 \u00b0C bitartean egon daiteke gauetan eta 30 \u00b0C arratsaldeetan. Udako tenperatura oso berotzat hartzen da, askotan 40\u00b0C baino gehiago arratsaldeetan, 30\u00b0C-era jaitsiz gauez. Azaroa eta urtarrila bitartean euria egun gutxi batzuetan egin izaten du.\nEskasi hori dela eta, prezipitazioak uholde-mehatxua dakar eta arriskua izan da antzinatik. Azken mendean, larriena 1942an gertatu zen. Harrezkero, hainbat presa eraiki dira arazoa konpontzeko.\nLeku santuak.\nGarai modernoan Mekako industria nagusiak urteroko Hajj erromeria egiten jarraitzen du, baita urteko beste garai guztietan hiria bisitatzen duten erromesak ere. Zure bisitaren geltoki nagusiak Masjid al-Haram meskita eta Zamzam putzua dira.\nMasjid al-Haram meskita.\nMasjid al-Haram (arabieraz \u0627\u0644\u0645\u0633\u062c\u062f \u0627\u0644\u062d\u0631\u0627\u0645 \"meskita santua\") Meka hiriko meskitarik garrantzitsuena eta Islamaren lehen leku santua da. Munduko meskitarik handienatzat hartzen da.\nEgungo meskita 1570ekoa da. Harrizko hormez inguratutako erdiko plaza baten forma du. Barruko santutegiaren inguruan marmolezko zoladura bat dago, \"mataf\" . Erdiko patioaren erdian Kaaba dago, Islamaren tenplurik santuena.\nLehenengo meskita 638an eraiki zen, musulmanen hazkundeak Umar ibn al-Khattab kalifa gunea handitzera eraman zuenean. Otomandarrek berriro handitu zuten eta beren estilora eraberritu zuten 1570ean. 1990eko hamarkadaz geroztik, Saudiko gobernuak kanpoko patioa zabaltzeko eta sarbideak sortzeko programa handi bat hasi zuen, inguruan meskita eta hilerri zaharrak suntsituz (Saudi Arabiako ondare islamikoa suntsitzea).\nKaaba.\nKaaba ( : \u0627\u0644\u0643\u0639\u0628\u0629, piztu. 'dadoa' edo 'kuboa'), 'Jainkoaren etxea', kiswaz estalitako meteorito zati bat da - zetazko oihal beltz bat , fede-lanbide musulmanaren eta bertso koranikoen kaligrafia urrez brodatuak dituena - zeinari begira. musulman guztiek egunean bost aldiz otoitz egiten dute. Otoitzaren norabidea qibla izenez ezagutzen da, meskitaren hormetako batek irudikatzen duena, erraz antzematea mihrab izeneko nitxoa irekitzen delako bertan.\nErromes guztiak zazpi aldiz ezkerrera joan behar dira Kaaba inguruan eta Harri Beltzaren txokoa ukitzen saiatu behar dute, Tawaf izeneko erritual batean.\nZamzam putzua.\nMusulmanek uste dute Zamzameko putzua Ismaelen ama Agari agertu zitzaiola, etsi-etsian bere seme txikiarentzat ura hartzera joan zenean. Ez zuen urik aurkitu Zamzam aurkitu zuen arte, eta horrek mutikotxoaren egarria asetzen zuen. Meka ur iturri gutxi dituen haran lehor bero batean dago, eta tradizioaren arabera, Zamzam ura Jainkoak bedeinkatzen du.\nZamzam urak propietate bereziak dituela uste da, gosea baretzen eta gaixotasunak sendatzen dituela. Erromes gutxi itzultzen dira erromesalditik Zamzam ur botilarik gabe. Mekako Masjid al-Haram eta Medinako Masjid al-Nabawi hozkailuen bidez publikoari zerbitzatzen zaion ura da. Erromes guztiek beren ahala egiten dute ur honetatik edaten erromesaldian eta batzuek ihram -jantziak bertan bustitzen dituzte, oihala euren ehorzketarako erabili ahal izateko, hiltzen direnean estalki gisa.\nMina eta Arafat mendia.\nErromesaldi nagusian, erromesak Minara joaten dira, inguruko herri txiki batera, non deabrua 26 metroko horma batek irudikatzen duen. Erromesek sinbolikoki harrikatzen dute, Deabruaren harrikada deitzen den horretan. 2004ra arte deabrua hiru zutaberekin irudikatzen zen, baina orduan Saudiko gobernuak aipatutako harresiarekin ordezkatu zituen. Mina igaro ondoren, erromesak Arafat mendira joaten dira, 70 metroko altuera duena, otoitzerako zuzendutako tokira. Uste da Mohammed profetak bere azken hitzaldia hemen eman zuela.\nMekako istiluak.\nErromes kopuru esanguratsu batek urtero bidaiatzen du Mekako Hajj-ean parte hartzera. XX.mendearen erdialdetik aurrera, garraio modernoaren orokortzearen ondorioz erromesen etengabeko hazkundea eta herrialde musulmanetan jaiotza-tasaren igoera handia dela eta, hainbeste jende aldi berean leku berean bilduta, edozein akats jendetzaren kontrolak benetako hondamendia eragin dezake. Azken tragedia batzuk hauek izan dira: \nEkonomia.\nMekaren ekonomia Hajj-era joaten diren pertsonek gastatzen duten diruaren araberakoa da ia esklusiboki. Erromesaldi honetan, 100 milioi dolar baino gehiago sartzen dira hirian, eta Saudiko gobernuak 50 milioi dolar inguru gastatzen ditu erromesentzako zerbitzuetan.\nHirian industria eta lantegi batzuk daude, baina Mekak jada ez du garrantzi handirik Saudi Arabiako ekonomian, petrolio esportazioetan oinarritzen baita neurri handi batean. Mekan diharduten industria bakanak ehungintza eta altzariak dira. Ura urria da eta janaria inportatu behar da. \nOsasuna.\nOsasuna Saudiko gobernuak doan eskaintzen die erromes guztiei. Mekan zazpi ospitale nagusi daude:\nEgoiliarrentzat zein erromesentzat ere klinika ugari daude eskuragarri."}
{"id": "9451", "revid": "6327", "url": "https://eu.wikipedia.org/wiki?curid=9451", "title": "Sailkapen Zientifiko", "text": ""}
{"id": "9453", "revid": "512", "url": "https://eu.wikipedia.org/wiki?curid=9453", "title": "Eszipion Emiliano", "text": "Publio Kornelio Eszipion Emiliano Afrikarra (; K.a. 185 - K.a. 129) jeneral eta politikari erromatarra izan zen. Luzio Emilio Paulo Mazedonikoren (Mazedoniako konkistatzaile) seme naturala izan zen. Publio Kornelio Eszipion Afrikarrak, Publio Kornelio Eszipion Afrikarra Nagusiaren (hau da, Eszipion Afrikarraren) seme zaharrenak, semetzat hartuta, \"Afrikarra\" abizena jaso zuen Eszipion Emilianok.\nK.a. 151ean, Hispanian, Erromako armadek deskalabruak baino ez zituzten ezagutzen. Eszipion Emilianok, boluntario joanda, tribuen gainean bere aitonaordeak, Eszipion Afrikarrak lortutako entzutea berreskuratu zuen. Hurrengo urtean, Kartagokoek, Masinisa Numidiako printzearekin hitz egiteko bitarteko hautatu zuten. Masinisak, halere, Erromako sustapena izanda, gerra piztu zen berriro Kartago eta Erroma artean.\nLehen borroketan, Eszipion Emiliano nabarmendu zen, manuko ofiziala izan arren. K.a. 147an, kontsul izendatu zuten, zilegizko adina ez bazuen ere. Honela, armadaren burua bihurtu zen. Kartagotarrak heroikoki borrokatuta ere, Erromako Senatuak hiria birrindu zuen.\nK.a. 142an, zentsore izendatuta, garaikideen luxuari eta inmoralitateari aurre egiten saiatu zen. K.a. 134an kontsulatuan berriro, beste gerra batean aritu zen. Hispaniako Numantzia hiriak behin eta berriro menderatzen zituen Erromako armadak. Eszipion Emilianoren lehen ardura soldaduen morala eta diziplina igotzea izan zen. Hori lorturik, Numantzia setiatu zuen. K.a. 133an biztanleek hiria errenditu zuten. Horri esker, \"Numantino\" izengoitia ere jaso zuen Eszipionek.\nGrakiarren erreformen garaian, Senatuko alderdi atzerakoien alde jo zuen Eszipion Emilianok, bere emaztea Tiberio eta Gaioren arreba bazen ere. Tiberioren hilketaren berri izanda, hala esan zuen: \"Honela hil daitezela honela jokatzen dutenak\". K.a. 129an, laborantza-erreformei buruzko hitzaldia eman behar zuen eguenean, ohean hilik aurkitu zuten. Hilotza honen misterioa ez zen inoiz argitu. Urte batzuk geroago, Zizeronek Grakiarren aldeko Karbori leporatu zion hilketa.\nEszipion Emiliano kulturazalea izan zen. Bere ondoan garaiko kultura-pertsonaia garrantzitsuenak bildu zituen: Polibio historialari greziarra, Panezio filosofoa, Luzilio poeta eta Terentzio antzerkigilea. Aldi berean, Erromako ohitura zaharrak ere oso gustukoak zituen, Polibio eta Zizeronen arabera. Grakiarren aurkaria izan arren, ez zegoen jende xumeen interesen kontra. Gizon moderatua garai zail batean izan zen. Hori zela eta, bi alderdikoek gorroto zioten."}
{"id": "9454", "revid": "58701", "url": "https://eu.wikipedia.org/wiki?curid=9454", "title": "Mexiko Hiria", "text": "Mexiko Hiria ( ahoskatua) edo Mexiko Barruti Federala ( edo \"M\u00e9xico, D.F.\") Mexikoko hiriburua da, eta munduko hiri handiena azalera kontutan hartuta eta hirugarren metropolirik handiena biztanleria kontutan hartuta, Tokio eta New York-Newark metropolien atzetik.\nMunduko hiri garrantzitsuenetako bat da, ez bakarrik Mexikoko BPG-aren erdia duelako, baizik eta erakunde moduan, munduko ekonomiako 23. postuan izango zelako. Mexikoko hiriburua eta hiri populatuena da. Erdialdeko goi ordokian dago kokatua, jatorriz aintzira zena. Bere inguru metropolitanoa, barruti federala eta Mexikoko estatuan sakabanatua, munduko handienetako bat da 20 milioi biztanlerekin.\nHizkuntza nagusia eta ofiziala gaztelania da, nahiz eta nahuatl eta otom\u00ed jatorrizko hizkuntzatzat hartzen diren. Nahuatla \"lingua franca\" zen inguruan espainolen iritsiera baino lehen. Gaur egun hiriko Milpa Alta eta Xochimilco ordezkaritzatan hitz egiten da.\nGeografia.\nMexiko Hiria eta metropoli eremua An\u00e1huac haranean (Mexikoko Harana) aurkitzen da eta 3.691\u00a0km\u00b2 luze-zabal da. Batez besteko 2.240\u00a0metroko altitudean, Ardatz Neobolkanikoaren erdialdean kokatua dago. Mendiek eta sumendiek harana inguratzen dute, iparraldeko zati txiki batean izan ezik, bertako airea (eta kutsadura) harrapatuz. Haranaren ekialdean mendiak 5.000\u00a0metro baino gehiago dituzte (bertan daude Popocat\u00e9petl eta Iztacc\u00edhuatl sumendiak).\nLurrikaren arriskua eta sumendi aktiboak hurbil egotea hiriaren ezaugarriak dira.\nHistoria.\nAntzinako kondaira baten arabera, aztekak Mexiko alderantz emigratu zuten iragarpen bat bete nahian: hiria eraiki behar zuten lekuan arrano bat aurkituko zuten suge bat jaten. Kondaira honen arabera, Texcoco aintzirako uhartetxo baten aurkitu zuten arranoa sugea jaten nopal kaktus paten gainean. Horrela, bertan eraiki zuten hiriburua 1325an, Mexiko-Tenochtitlan izenarekin, aintzirako uharte eta uhartetxo ugari batuz eta lurrak ubidez lehortuz. Hiria Ipar eta erdialdeko Amerikako handiena bihurtu zen, eta garai hartan munduko handienetakoa 300.000 biztanle baitzituen.\nEspainiarrrak 1519an iritsi ziren hiria eta Moctezumaren jauregian ostatu hartu. Hern\u00e1n Cort\u00e9sek, konkistatzaileen buruak, setioa eta konkista gudua gidatu zuen. Hiria eta Azteka Inperio osoa 1521eko abuztuaren 13an menperatu zuten. Hiria suntsitu eta Europako estiloan berreraiki zen. Karlos I.a Espainiakoak armarria eta hiri agiria 1523an eman zizkion. Aro kolonialean Mexiko Hiria Espainia Berria erregeordetzako hiriburu izan zen, eta Yucat\u00e1n, Guatemala, Filipinak eta Kubako kapitaintzetako administrazio gunea.\nIndependentzia gerraren ondoren, hiria Mexikoko Inperio independenteko hiriburu izendatu zen. Gobernu monarkikoaren ondoren gobernu errepublikarra eta federala iritsi zen 1824an, eta hiria Batasuneko egoitza nagusi izendatu zuten. Horretarako barruti federal bihurtu zen Mexikoko estatutik bananduz.\n1950eko hamarkadan, hiriak 2 milioi biztanle inguru zituen. Gerraondoko hazkuntza ekonomikoari esker, hiria herrialdeko gune komertzial eta industrial bihurtu zen, Federazioko eta Erdialdeko Amerikako milaka immigrante erakarriz.\n1968an Olinpiar Jokoak bertan izan ziren, Latinoamerikako lehen hiria, eta bakarra 2016 arte. Horren harira 1968an ikasleen protesta handiak egon ziren hirian eta urriaren 2an Mexikar Armadak Tlatelolco hiru kulturen plazako hilketa burutu zuen ikasleen aurka.\n1985eko irailaren 19an lurrikara handi bat gertatu zen, Richter eskalan 8,1 graduraino iritsiz. Gobernuaren arabera 6.000 hildako izan ziren, baina beste iturri batzuetan oinarrituz 35.000 hildako inguru izan zirela uste da.\n1990ean, metropoli eremuak 16 milioi biztanle baino gehiago zituen. Hiriaren kokapena dela-eta, mendi eta sumendiz inguratua, industriak eta autoek eragindako airearen kutsadura oso handia da, haizeak ez baititu gasak egoki barreiatzen.\nGarraiobideak.\nTrafiko handiko hiria da eta garraio publikoa ere oso zabala da.\nMexiko hiriko metroak munduko sare handienetako bat da eta garraioaren oinarria da. 12 lineak eta 195 geltokik osatzen dute sarea.\nBusak ere ugariak dira eta hiru sare osagarri daude: metrobusa, ohiko busak eta minibusuak. Metrobus sarea garraio azkar gisa eratu da hirian, sei linea ditu eta metroaren hainbat ezaugarri barneratzen ditu. Ohiko busa da hedatuena 94 linearekin. Minibusak, \"pesero\" izenarekin ezagunak, sare osagarria osatzen dute, pribatuak dira baina lizentzia behar izaten dute.\nOndasun nabarmenak.\nMexiko Hiriko hirigune historikoa (\"Centro Hist\u00f3rico\") eta Xochimilco ur-gaineko lorategiak Gizateriaren Ondare izendatu ditu Unescok. Hirigune historikoko leku ezagunenen artean daude Konstituzio plaza (\"Z\u00f3calo\"), Metropolitar Katedrala, Jauregi Nazionala (hiruak espainiar garaikoak) eta Tenplu Nagusia (azteken garaikoa).\nMexiko Hiriko ikono ezagunenetakoa urrezko Independentziaren Aingerua da, \"Paseo de la Reforma\" hiribide dotorean kokatua. Hiribide hori Maximiliano I.ak eraikiarazi zuen, Parisko Eliseo Zelaien hiribidea eredu hartuta, Jauregi Nazionala eta Chapultepec Gaztelu Inperiala lotzeko asmoarekin. Egun, finantza gune garrantzitsua da hiribide hau, non Mexikoko Burtsa eta enpresa egoitza ugari dauden. Beste hiribide nagusi bat \"Avenida de los Insurgentes\" da, munduko hiribide luzeenetarikoa (28,8\u00a0km luze).\nChapultepec parkeko muino gainean Chapultepec Gaztelua dago, egun museo dena, eta parkeko beste museoen gainean ikuspegia duena. Museo hauen artean dago Antropologia Museo Nazionala (\"Museo Nacional de Antropolog\u00eda\"), non Azteken Egutegi Harria dagoen.\nBeste eraikin garrantzitsu bat Arte Ederren jauregia da (\"Palacio de Bellas Artes\"), haitzurdinez egindako antzoki-museoa, Porfirio D\u00edaz presidentearen garaian hasia eta 1920ko hamarkadan amaitua Mexikoko Iraultzaren ondoren. Eraikin hau hain da astuna, ezen gutxinaka hondoratuz joan den azpiko lur bigunean. Diego Riveraren margo famatuak daude bertan.\nHiru Kulturen Plaza (\"Plaza de las Tres Culturas\") Tlatelolco auzoan eta Guadalupekoko Ama Birjinaren basilika ere leku esanguratsuak dira. Gainera, hiriak 160 museo inguru ditu, 100 arte galeriatik gora eta 30 bat kontzertu areto, urte osoan zehar dabiltzanak.\nCoyoac\u00e1n auzoa lasaia eta ikusgarria da. Bertan daude Frida Kahloren eta Leon Trotskiren etxe-museoak.\nMexikoko Unibertsitate Nazional Autonomoa (UNAM) hiriko hegoaldean dago, eta unibertsitate gisa duen garrantziaz gain, bere muralak ere azpimarratzekoak dira, biblioteka zentralarena batez ere (Juan O'Gormanek egina eta Gizateriaren ondarea izendatua. Mexikar muralismoaren beste adibide ikusgarriak daude hirian, aipatutako Diego Riverarenak, Siqueirosenak, Orozcorenak, Tamayorenak...\nBanaketa administratiboa.\nMexiko Hiria, Barruti Federala, 16 ordezkaritzatan (\"delegaciones\") banatua dago. Nahiz eta Federazioko ((udalerri]]en pareko ez izan , 2000tik halako autonomia dute zenbait arlotan eta biztanleek zuzenezn hautatzen dituzte bertako ordezkariak.\nHauek dira hamaseiak:\nHerri eta hiri senidetuak.\nMexiko Hiria ondorengo herri eta hiriekin senidetuta dago:\nMexiko Hiria Iberoamerikako Hiriburu Hirien Batasunaren (gaztelaniaz: \"Uni\u00f3n de Ciudades Capitales Iberoamericanas - UCCI\") (portugesez: \"Uni\u00e3o de Cidades Capitais Ibero-americanas\") partaide da, 1982ko urriaren 12tik, jarraian agertzen diren hiriekin senidetarsun erlazioak hasiz: "}
{"id": "9455", "revid": "237", "url": "https://eu.wikipedia.org/wiki?curid=9455", "title": "Mexico, DC", "text": ""}
{"id": "9456", "revid": "109565", "url": "https://eu.wikipedia.org/wiki?curid=9456", "title": "Kairo", "text": "Kairo (arabieraz, \u0627\u0644\u0642\u0627\u0647\u0631\u0629, \"al-Q\u0101hirah\") Egiptoko hiriburua da. Erdialdeko Egiptoko iparraldean dago, Niloren eskuinaldeko ibarrean, Mukatam mendiaren mendebaldean. Egiptoko eta arabiar munduko hiri handiena da, Afrikako hiririk handienetan bigarrena (Lagosen ondoren), eta Afrikako metropoli-gunerik handiena (15.546.100).\nGobernuaren egoitza eta unibertsitategunea da: Al Azhar arabiar unibertsitatea, Amerikar Unibertsitatea, Gizako Unibertsitatea eta Ain al Shams Unibertsitatea.\nHistoria.\nFaraoien garaian ezaguna zen lekua: Horusen eta Sethen arteko borroka han izan zela esan ohi zen. Erromatarrek gotorleku bat eraiki zuten bertan, Babilonia izenekoa, K. a. 116. urtean, hiriaren egungo kokapenetik oso gertu. \n640. urtean arabiarrek Egipto inbaditu zuten. Amr ibn al-As jeneralak, Islama Egiptora eraman zuenak, gotorleku bat eraiki zuen erromatar gotorlekutik gertu, Al-Fustat izenekoa (\"kanpamendua\"), geroago gotortu zuena. Lehen hiri hori administrazio zentroa eta zergak kobratzen ziren tokia izan zen. Baita Egiptoko lehen meskitaren kokapena ere.\nOndorengo dinastiek (abasida, fatimiak eta ajubiak) hainbat gotorleku sortu zituzten, aurrekoak administrazio gune bezala baztertuz. 750ean, Suleiman fatimitarren buruak Al-Askar gotorlekua (\"armada\") eraiki zuen Al Fustaten ondoan. Garai hartan bizirik iraun zuen eraikin bakarra arkitektura musulmanaren bitxietako bat da, Ahmad Ibn Tulun meskita.\nBeste fatimitar batek, Yawhar al-Qaid kalifak 969an Al-Qahira jauregi-hiria sortu zuen, abbastarren hiriburu zen Bagdadi lehia egiteko. Garaitzailea, hori da izen hark esan nahi duena eta Kairo izenaren etimologia, beste hizkuntzetan eraldaketekin zabaldu dena. Agintari hari zor zaio, halaber, Al-Azhar meskita eraikitzea, munduko bigarren unibertsitate islamiko zaharrena.\nGarai oparoena mamelukoena izan zen, izurri gogorrak zabaldu baziren ere (1295, 1347 eta 1492an). Otomanoen aginpideak ez zion aldaketa nabarmenik eragin hiriari. Bigarren Mundu Gerraren ondoren oso bizkor hasi zen handitzen: hala, 1945ean 1.300.000 biztanle zituen, eta gaur egun 19.439.541 ditu, ingurunea ere kontuan hartuta.\nOndasun nabarmenak.\nKairoren bilakaera historikoaren arkeologia aztarna eta monumentu artistiko ugari gorde dira hirian: Auzune Koptoa (San Sergio eliza, V. mendean eraikia eta XI. mendean berriz moldatua); hiri hesitua, Aladinok XII. mendean eraikia; Hasan sultanaren madrasa, XIV. mendekoa, eta garai askotako ia 500 meskita. Adibidez, Al-Hakim meskita edo Ibn Tulun meskita. \nKairon daude bestalde Egiptoar Museoa, Museo Koptoa eta Arte Islamiarraren Museoa, arte mota horietako munduko bilduma nagusiak dituztenak. Kairoko Egiptoar Museoan dago erakusgai Tutankamonen altxorra."}
{"id": "9457", "revid": "237", "url": "https://eu.wikipedia.org/wiki?curid=9457", "title": "Mexiko hiri", "text": ""}
{"id": "9459", "revid": "237", "url": "https://eu.wikipedia.org/wiki?curid=9459", "title": "EiTB", "text": ""}
{"id": "9460", "revid": "336", "url": "https://eu.wikipedia.org/wiki?curid=9460", "title": "Bigarren Gerra Punikoa", "text": "Bigarren Gerra Punikoa Kartagok eta Erromak elkarren aurka K.a. 218tik K.a. 202raino egindako gerra izan zen. \"Puniko\" izena erromatarrek eman zioten, \"punicus\" hitzak \u00abkartagotar\u00bb esan nahi baitzuen latinez.\nAurrekariak.\nLehen Gerra Punikoaren ostean, Kartagok Sizilian zeuzkan hiriak galdu egin zituen. Hori zela kausa, saiatu zen Hispanian hedatzen. Hamilkar Barkak hasita, Hasdrubalek eta Hanibalek jarraitu zioten politika honi.\nK.a. 219an, Hanibalek, Sagunto, Erromako hiri aliatua, eraso zuen. Hanibalek bere aliatuak, tokiko tribuak, defenditzen ari zen. Izan ere, Saguntok aldameneko tribu horiei eraso egiten zien. Hanibalek Ebro ibaia (Erroma eta Kartagoren arteko adostutako muga) zeharkatutakoan, Erromak gerra deklaratu zion.\nGerra Italiako frontean.\nHanibalek ustekabean harrapatu nahi zituen erromatarrak. Horretarako, negu horretan bertan 40.000 soldadutako armada Italiara Alpeetan zehar eraman zuen. Ezinezkoa zirudiena egin zuen Hanibalek, larrutik ordainduta hala ere: udaberrian, Po ibaiaren haranean, 26.000 gizon (eta 37 gerra-elefantetik 3 baino ez) geratzen zitzaizkion.\nErromatarrek eraso zuten orduan, armada ongi osaturik ez zebilenean. Tizinio ibaiko batailan ordea Hanibalek eskuratu zuen garaipena. Publio Kornelio Eszipion kontsula larri zauriturik suertatu zen. Trebia bataila are okerragoa izan zen: erromatar armadaren heren bat hil baitzen. Honela, Italiako Iparraldea Kartagok kontrolpean izan zuen. Hanibal saiatu zen tribu zeltiarren babesa lortzen, baina askok Erromaren alde jo zuten. Baserriak erre Hanibali eman baino nahiago zuten. Hala eta guztiz ere, Hanibalek armada indartu ahal zuen, 50.000 soldadu izatera iritsiz.\nHurrengo urterako, Gaio Flaminio izendatu zuten kontsul. Honek Arretium zelada bat jarri zion Hanibali, baina kartagoarrak, jakinaren gainean, saihestu zuen zelada eta Erromara abiatu zen. Flaminiok atzetik jarraitu zion. Tasimene lakuko batailan erabateko porrota jaso zuen Erromako armadak. Hanibalek orduan, Erroma eraso ordez, jeneralek aholkatzen zioten bezala, hegoaldera jo zuen, Erdi Italian babesik ez zuelako eta hegoaldeko greziarrak matxinatzea nahi zuelako.\nErroman, Fabio Maximo zaharra diktadore izendatu zuten. Batailetan borrokatu beharrean, Hanibalen hornikuntzak etetea hobestu zuen. Hori zela eta, soroak eta baserriak birrindu zituen. Politika hori gaitseztuta, erromatarrek Fabioren lekuan beste bi kontsul jarri zituzten, zeinek Hanibal berehala menderatuko zutela agindu zuten. Inoizko armadarik handiena bilduta (50.000 soldadukoa) Hanibali Cannaeko guduan aurre egin zioten. Ondorioa erromatarren erabateko suntsipena izan zen. 16.000 soldadu erromatar baino ez omen ziren bizirik atera. Erromatarrek, etsiturik, giza-sakrifizioak berreskuratu zituzten (haren historian zehar azkenak), jainkoen babesa lortzeagatik.\nBataila horrek Hanibalek nahi zuen matxinadak eragin zituen. Hurrengo hiru urteetan Kapua, Sirakusa eta Tarento hiriek haren alde egin zuten. Mazedoniak ere gerra deklaratu zion Erromari, baina mazedoniarren armada ezin izan zuen Italiara igaro.\nErroman, Fabio Maximo kontsul izendaturik, haren irizpideei jarraitu zitzaien. Italiako frontean, gainerako urteetan buruz buruko batailak saihestu zituzten.\nGerra Hispaniako frontean.\nBitartean, erromatarrek gerra Hispaniara eraman zuten. Pixkanaka, Erromak kostaldea menderatu ahal izan zuen, eta, K.a. 211an, Sagunto ere bai. Honi esker, kartagotarrek laguntza eta errefortzuak Hispaniara, eta ez Italiara, bidali behar zituzten.\nErromak Kapua eta Sirakusa ere menderatu zuen. Bigarrenean, Arkimedesek asmatutako defentsa sistemarengatik, sitioak urtebetea iraun behar izan zuen.\nHanibalen anaiak, Hasdrubalek, Betis ibaian Erromako armada garaitu zuen, erromatarren buruak, Publio eta Gneo Eszipion anaiak hilik suertatuz. Hala ere, ezin izan zuen erromatarren armada Hispaniatik bota. Hurrengo urtean, Publioren semea, Publio Kornelio Eszipion izenekoa ere, kontsul izendatuta (zilegizko adina ez bazuen ere), Hispaniara bidali zuten. Honek zuzenetik Kartagok Hispanian zuen hiri garrantzitsuena, Kartago Nova, eraso zuen, eta K.a. 209an, konkistatu. Hasdrubal, Hispania galdutzat jota, Italiara joan zen anaia laguntzera. Erromatarrek kartagotarren etorrera aurreikusirik, garaitu zituzten Metauro ibaiko batailan (K.a. 207an). Hispanian geratzen ziren Kartagoko armada apurrak hurrengo urtean menderatu zituzten, eta Hispania Erromako probintzia bihurtu zen.\nGerra Afrikako frontean.\nErromara bueltatzerakoan, heroi handi baten harrera jaso zuen Eszipionek. K.a. 205ean kontsul izendaturik, Kartago bera erasotzea erabaki zuen. Afrikan, numidiarren babesa eskuratu zuen, Kartagoko agindua arbuiatzen zuten eta.\nHanibal Italiatik abiatu zen Eszipionen armadari aurre egiteko. Zama batailan (K.a. 202an) Eszipion atera zen garaile. Kartagok bakea eskatu behar izan zuen. Eszipionek Afrikano goitizen irabazi zuen honela.\nGerraren amaiera ez zen aho batez txalotu. Batzuek uste zuten Kartagok, erabat birrindu ezean, Erroma mehatxatzeko indarra berreskuratuko lukeela. Hala ere, gerra ordainketa gogorrak pagatu behar izan zituen Kartagok. Haren itsas armada 10 ontzira murriztu zen, piratei aurre egin ahal izateko. Erroma, ordea, indartsuago atera zen gerratik."}
{"id": "9464", "revid": "336", "url": "https://eu.wikipedia.org/wiki?curid=9464", "title": "IV. Internazionala", "text": "IV. Internazionala nazioarte mailako koalizioa da, joera troskistako alderdi komunistak biltzen dituena. Erakunde hau Leon Trotski berak sortu zuen III. Internazionalaren banaketa batetik.\nGaur egun IV. Internazionala hainbat eszisio txikitan bereizita gelditu da.\nTrotskismoa.\nTrotskistek kapitalismoaren aurka eta estalinismoaren aurka posizionatzen dute euren burua. Euren ustez, proletariotzaren iraultza lehenengo pausoa da Iraultza Etengabea ezartzeko. Bestalde, langileen estatua ez litzateke posible izango kapitalismoaren presioa gainean izanik, gainerako herrialdeetan ere horrelako iraultza sozialista bat emango ez balitz. Teoria hau, estalinisten SESBn aurrera eraman nahi zuten \u201cherrialde bateko sozialismoa\u201d-ren teoriaren aurkakoa izango litzateke. Horretaz gain, Trotski eta bere jarraitzaileek asko kritikatzen zuten Iosif Stalinen totalitarismoa, izan ere, demokraziarik gabeko sozialismoa ezinezkoa dela baieztatzen zuten. Sobietar Batasuneko demokrazia eza ikusita, estatu hori langile-estatua ez zela, langile-estatu degeneratua zela baizik, ondorioztatu zuten.\nTrotski eta bere jarraitzaileak 1923. urtetik egon dira oposizio ezkertiarra bezala antolatuta. Sobietar Batasunaren burokraziaren aurka agertu ziren; trotskisten ustez, gainbehera hau sobietar ekonomiaren isolamenduaren eta pobreziaren ondorioz eman zela baieztatuz. Stalinen \u201cherrialde bateko sozialismoa\u201d-ren teoria 1924an garatu zen Trotskiren Etengabeko Iraultzari kontra egiteko. Honek kapitalismoa akabatzeko eta sozialismoa ezartzeko, iraultza mundial bat behar-beharrezkoa dela dio. 1924a baino lehenago, boltxebikeen perspektiba internazionala Trotskik gidatu zuen.\nHalako batean, Trotski erbesteratua izan zen eta bere jarraitzaileak atxilotu egin zituzten. Hala ere, ezker-oposizioak lanean jarraitu zuen isil gordeka Sobietar Batasunean. Trotski Turkiara joan zen 1928an, baina geroago Frantzian, Norvegian eta azkenik, Mexikon egokitu zen, Diego Rivera eta Frida Khaloren etxean. Erbestean bere ideiak defendatzen jarraitu zuen, lan berriak ere argitaratu zituen. Stalinen aginduetara, 1940ko abuztuan, Ramon Mercader agente eta militante komunistak hil zuen Mexikon piolet bat erabiliz.\nLangile internazionalak.\n1864an eman zen Lehen Internazionalaren sorrera, langile mugimenduari indarra eman eta antolamendu politiko iraultzaile bat emateko lehen pausoa izan zen. Bertan paper garrantzitsua izan zuten Marx, Engels eta Bakuninek; azken honek anarkismoa garatu zuen eta kanporatua izan ondoren, bere Internazional propioa sortu zuen 1872an.\nBigarren Internazionala, 1889an sortu zena, herrialde inperialistei laguntza ematen eta Lehen Mundu Gerraren aldeko erabakiak hartzen amaitu zuen, herrialde desberdinetako langileak elkarren kontra jarriz eta sozialista erreformista eta sozialista iraultzaileen arteko banaketa eraginez.\nHonen aurrean, Alderdi Boltxebikeak Hirugarren Internazionala sortu zuen 1919an, Errusiar Iraultzaren ondoren, politika iraultzaileak maila internazionalean berreskuratzeko. Stalinen garaipenaren ondoren eta sobietar estatuaren burokratizazioaren ondoren, Hirugarren Internazionala politika sobietarraren erreminta bihurtu zen.\nTrotskik Laugarren Internazional bat sortzeko beharra aldarrikatu zuen, Hirugarren Internazionala estalinista zela argudiatuz. Trotskisten iritziz, Alemania, Frantzia eta Espainiako Alderdi Komunisten traizioak erakusten zituen, faxismoaren garaipena eman zenean. IV. Internazionala 1938ko konferentzia\nbatean sortu zen.\nIV. Internazionala.\nLeon Trotskik Internazionala mundu mailako langileriaren iraultzako alderdia bezala ulertzen zuen; herrialde bakoitzean zati desberdinak izatea unitate bat bezala jokatuko zutenak iraultza mundialerako. Etengabeko iraultzan oinarritu ziren Internazionalaren programak, beraz, iraultza sozialistak soilik arrakasta izango zuela, mundu guztian zehar ematen bazen defendatzen zuen.\n1939an, Bigarren Mundu Gerra hastean, Idazkaritza New Yorkera mugitu zen.\n1940an, Internazionaleko alderdi garrantzitsuena zen Estatu Batuetako Langileen Alderdi Sozialistak (SWP) banaketa bat jasan zuen, Max Schachtman eta James Burnham buruek Trotski eta James Cannonen ideiekin bat ez zetozen eta.\n1940ko abuztuan, Stalinek bidalitako agente espaniar batek Trotski erail zuenean, Laugarren Internazionalarentzako kolpe handia izan zen. Oso ahulduta gelditu zen, zuzendaritza gazte eta ezjakin batekin.\nLehen erronka eta krisia 1953an eman zen. Talde desberdinak Michel Pablok aldarrikatutako tesiak onartzeari uko egin zioten. Pabloren arabera, Hirugarren Mundu Gerra bat zetorrenez, Alderdi Komunista estalinistek rol iraultzaile bat hartuko zutela zion, inperialismoari aurre egitean. Ondorioz, langile estatu burokratikoetan egin beharreko lana ez zen alderdi trotskistak sortzea, alderdi estalinistetan sartzea hauek boterea hartzera bultzatzeko baizik. Internazionalak erabat zatituta amaitu zuen.\n60ko hamarkadan bateratze berri bat eman zen iraultza kubatarraren planteamendua ikusi ondoren. Sortu berri zen Idazkaritza Bateratuak politika pablista ezarri nahi ez zuten pertsonak zituen buruan; hala nola, Ernest Mandel, Pierre Frank, Joseph Hansen, James Cannon eta Nahuel Moreno. Hala ere, bateratzeak gutxi iraun zuen.\nIV. Internazionalaren oinordeko erakundeak gaur egun.\nMundu mailako zenbait erakunde Trotskiren IV. Internazionalaren oinordekotzat hartzen dira. Horietako asko buruzagi gazteetatik datoz, Ernest Mandel, Pierre Franck, Joseph Hansen edota Nahuel Moreno.\nIV Internazionaleko Idazkaritza Bateratua.\nIV Internazionaleko Idazkaritza Bateratuak, 1963an sortua eta tradizio mandelistakoak, IV Internazionalaren izendapena errebindikatzen jarraitzen du, bere oinarri programatiko batzuk errefusatu dituen arren (zentralismo demokratikoa edo proletariotzaren diktadurako puntu batzuk, adibidez). Korronte internazional hau oso kritikatua izan zen beste erakunde trotskista batzuengandik Prodi (Italia) eta Lula-ko (Brasil) gobernuetan parte hartzeagatik. Internazionalaren XVI kongresuan, bere proiektu iraultzailean aurrerapenak egiteko alderdi antikapitalistak sortzearen aldeko azaldu zen. 60 herrialde baino gehiagotan ditu jarraitzaileak. Mundu-mailan zeukan erreferenteetako bat LCR frantsesa izan zen, gaur egun Alderdi Antikapitalista Berria dena. Argentinan Langileen Mugimendu Sozialista (MST) ere laguntzaile du.\nLangileen Internazionalaren aldeko Komitea.\nLangileen Internazionalaren aldeko Komitea IV Internazionaleko zati ingelesetik dator. 1974an eratu zen 40 herrialdeetan baino gehiagotan ordezkariak zituelarik.\nLangileen Liga Internazionala - IV Internazionala.\nLangileen Liga Internazional hau 1982an sortu zen, tradizio morenista jarraituz, IV Internazionala berriro eraikitzea proposatzen du programa iraultzaile bat jarraituz. Latinoamerika eta Europan dago presente bereziki, azpimarragarrienak Langileen Alderdi Sozialista Bateratua (Brasil), Alternatiba Komunistako Alderdia (Italia) eta Langileen Alderdi Sozialista (Mexiko) dira. Argentinan, Moreno jaio zen herrialdea, korrontea peronismoa begiko zuen talde batek hasi zuen, Santuchok gidatzen zuen Langileen Alderdi Iraultzailearekin bat egin arte. Hala ere, borroka armatuaren gaian bat ez zetozelako banatu egin ziren; hortik, Langileen Alderdi Sozialista jaio zen, geroago Sozialismoari Mugimendua izena hartuko zuena. 80. hamarkadaren erdialdean, munduko alderdi trotskista handiena eta itzal handiena zeukana izatera iritsi zen, milaka militante izanik. Morenoren heriotzarekin, alderdia hainbat erakundetan banatu zen; horietako batzuk morenistak izaten jarraitu dute gaurdaino.\nKorronte Marxista Internazionala.\nKorronte Marxista Internazionala Ted Grantek eratu zuen 1992an Langileen Internazionalaren aldeko Komitearen zatiketa baten ondoren. Bere ezaugarri nagusia, proletariotzak erabili dezakeen instrumentu bakarra masen antolakundea (sindikatuak eta alderdi sozialdemokrata, sozialista edo komunistak) dela irizten duela da. Erakunde honek trotskismo internazionala berriro ere batzeari ezetz esan dio eta ez du inolako harremanik mantentzen IV Internazionala berrantolatu nahi duten alderdi edo erakundeekin. Bere buru ezagunena Alan Woods da. Korronte Marxista Internazionala munduko 30 herrialdeetan baino gehiago aurki daiteke. Brasilen enpresak okupatzeko mugimenduetako burua izan ohi da eta Pakistango Herriaren Alderdian ere indar handia du. Alan Woodsek askotan adierazi du Venezuelako Hugo Chavezen gobernua babesten duela.\nZati Trotskista - IV Internazionala.\nZati Trotskista 1989an sortzen da Argentinako Langileen Alderdi Sozialistaren hausturaren ondorioz. 1993an morenismoa utzi zuen eta oraingo izena 2004an hartu zuen. Latinoamerikako hainbat herrialdeetan aurkitzen da (Argentina, Bolivia, Brasil, Txile, Mexiko, Uruguai, Venezuela), Europan (Alemania, Espainia, Frantzia) eta Estatu Batuetan. 2018an, Italia, Peru eta Costa Ricatik datozen hiru talde batu ziren zerrendara jarraitzaile moduan. \"La Izquierda Diario\" zazpi hizkuntzetan argitaratzen du eta emakume feminista eta sozialisten bilkura egiten du \"Pan y Rosas\" taldearen bidez. Bere azken konferentzietan, Internazional Sozialista Iraultzailearen aldeko Mugimendua - IV Internazionala gauzatzera dei egin du."}
{"id": "9465", "revid": "336", "url": "https://eu.wikipedia.org/wiki?curid=9465", "title": "III. Internazionala", "text": "III. Internazionala, Komintern (errusieraz \u041a\u043e\u043c\u0438\u043d\u0442\u0435\u0440\u043d) edo Internazional Komunista (\u041a\u043e\u043c\u043c\u0443\u043d\u0438\u0441\u0442\u0438\u0447\u0435\u043a\u0438\u0439 \u0438\u043d\u0442\u0435\u0440\u043d\u0430\u0446\u0438\u043e\u043d\u0430\u043b) bezala ere ezagutua, 1919an Leninek eta Sobietar Batasuneko Alderdi Komunistak sortutako nazioarteko erakunde komunista izan zen. Bere helburua ondokoa zen: \"Bitarteko guztiekin, borroka armatua barne, nazioarteko burgesia gainditu eta nazioarte mailako errepublika sobietar bat sortzea, Estatuaren erabateko deuseztapenerako trantsiziozko urrats bezala\".\nKomintern-ek II. Internazionalaren banaketa ekarri zuen, Bigarren Mundu Gerraren aurrean komunistek hartu beharreko jarrera zela eta.\nIII. Internazionalak zazpi Mundu Kongresu burutu zituen, lehena 1919ko martxoan eta 1935ean azkena. Behin Stalinek Sobietar Batasuneko boterea eskuratu ondoren, sobietarren kanpo politikarako tresna bilakatu zen. Stalinek berak disolbatu zuen 1943. urtean.\nInternazionalaren historia.\nInternazional Komunista 7 kongresu mundialetan ospatu zen. Hasiera batean urtero ospatzea adostu zuten arren, denborarekin gutxiagotan egiten zituzten.\nI. Kongresu Mundialetik IV. nera.\nInternazional Komunistaren I. Kongresu Mundiala Petrogradon izan zen, 1919ko martxoaren 2tik 6ra. Kongresu honetan \"demokrazia burgesa eta proletarioen diktadura\" gaia jorratu zen eta sobieten sistema zabaltzeko beharra. Horrez gain, Grigori Zinoviev izendatu zuten Internazional Komunistako Komite Exekutiboko presidente.\nHonako alderdi hauei egin zitzaien kongresura joateko gonbidapena:\nTalde hauetatik honakoak joan ziren\u02d0 Errusia, Alemania, Austria, Hungaria, Polonia, Finlandia, Ukraina, Letonia, Lituania, Bielorrusia, Estonia, Armenia eta Volga inguruko Alderdi Komunistak; Suediako Ezker Alderdi Sozialdemokrata, Zimmerwaldeko Konferentziako ordezkariak, talde komunista txekiar, bulgariar, jugoslaviar, britainiar, frantses eta suitzarrak; Herbehereetako sozialdemokratak, Amerikako Langile Alderdi Sozialista, Estatu Batuetako Propaganda Sozialistaren Liga, Txinako Langileen Alderdi Sozialista, Koreako Langileen Batasuna eta Turkia, Georgia, Azerbaijan, Persia eta Turkestango sobietar zatiak.\nHorrez gain, Norvegiako Langile Alderdia era batu zen (1923an atera zen arren). Italiako Alderdi Sozialistak sartu nahi ez izateak, 1921ean Italiako Alderdi Komunista eratzea eragin zuen.\nLehen kongresu honetan, komunista eta sozialisten arteko banaketa determinatzeaz gain, \u201chedapen iraultzailea\u201dren programa definitu zen, non ordezkari bakoitzak bere herrialdean Errusiako Iraultzaren adibidea jarraituz lana egingo zuela adostu zuten. Lehenik eta behin langileak antolatzera bultzatu eta ondoren altxamendu armatua; beharrezkoa balitz beste alderdi ezkertiarrekin aliantzak egitea ere bai. Lehen Kongresuko data iristerako, Altxamendu Komunista alemaniarrak porrot egin zuen jada; Hungarian aldiz, B\u00e9la Kun komunistak erregimen boltxebikea ezartzea lortu zuen. Ondorioz, \u201ciraultza mundiala\u201d oraindik komunisten aukeren artean sartzen zen.\nInternazional Komunistaren II Kongresuak Moskun egin zuen ekitaldia 1920ko uztailaren 19tik abuztuaren 7ra arte, Errusiako Gerra Zibila bukatzear eta boltxebikeak irabaztear zeudenean. Hala ere, Alemaniako agitazio iraultzaile komunistak porrot egin zuen, B\u00e9la Kun-en Hungariako erregimena deuseztatua izan zen eta Polonian komunismoa ezarriko zen edo ez erabakia guda baten baitan zegoen. Aldi berean, gainerako herrialde industrializatuetan (Frantzia edota Ingalaterra bezalakoak) Errusiako interbentzionismoarenganako sumindura desagertu egin zen eta agitazio proletarioarentzat baldintzak falta ziren. Faktore horiengatik, aukera gutxi zeuden errebuelta komunista bat antolatu eta ongi ateratzea.\nKongresu honetan, proletarioen artean sobiet-sistemen hedapenaren beharra azpimarratu zen, horrela boterera irits daitezkeen eta funtzio administratiboak ongi bete zitzaketen militante taldeak sortzeko. Internazionalean sartzeko eskariak egiten zituzten erakunde sozialdemokrata kopuru altuaren ondorioz, 21 baldintza ezarri ziren erakunde politiko orok bete zitzan eta lehenengo estatutuak onetsi ziren.\nInternazional Komunistaren III Kongresua 1921eko ekainaren 22tik uztailaren 12ra izan zen Moskun. Bertan tratatu ziren gaia alderdi komunista batzuen ultraezkerreko ikuspuntua izan zen; hala nola, Alemaniako Alderdi Komunista 1919ko altxamendu espartakistaren ondoren. Ordezkariek munduko egoera aldatu zela ikusi zuten, horregatik \u201dfrente batuak\u201d izeneko taldeekin lan egitea erabaki zuten militante gehiago erreklutatzeko, gutxienekoa baitziren herrialde gehienetan. Kongresuan emakume langile mugimendu komunistan txertatzeko ideiak ere bildu ziren.\nInternazional Komunistaren IV Kongresua ere Moskun izan zen, 1922ko azaroaren 30etik abenduaren 5era bitartean. Bertan \u201cfrente bakarra\u201d izeneko taktikak sakondu zituzten, inperio kolonialetako komunismoaz eta Europa mendebaldeko sindikatuen lanaz lehen aldiz hitz egiteaz gain. Asiako eta Ozeano Bareko herrialdeetako komunismoaren egoeraz ere analisia egin zen. Leninen gaixotasun larriaren ondorioz, Trotski izan zen Kongresuko lider garrantzitsuena, \u201cmundu-iraultzaren alde lanean\u201d jarraitzeko helburua mantendu zuena, internazionalismo kontestu batean. Kongresuak masoneriako edota Giza eskubideen Ligako kide izatea eta aldi berean Alderdi Komunistako kide izatea ezinezkoa zela adierazi zuen.\nV. Kongresu Mundialetik VII.nera.\nV Kongresua.\nV Kongresuak Moskun leku hartu zuen, 1924ko ekain eta uztailean, Leninen heriotzaren ondoren eta lider komunista errusiarrak SESB eratuta zeukatenean, Stalin, Trotski eta Zin\u00f3viev buruan zeudela. Kongresu honetan, hitzaldien hizkuntza alemana izatea baztertu zen eta Sobietar Batasuneko Alderdi Komunista (PCUS) gainerako Alderdi Komunisten gainetik kokatzen zela onartu zen, arrakastatsua izan zen iraultza bakarra eurek eraman zutelako aurrera. Bestalde, Internazional Komunistaren eta kide diren alderdien \u201cboltxebizazioa\u201d abian jartzen duten estatutu berri batzuk onartu ziren.\nAlderdi komunista atzerritarrak \u201cgida\u201d sobietarra onartzera behartuta ikusten dira. Horretaz gain, \u201ciraultza mundial\u201d-aren aukeratik aldendu zirenez aldi baterako behintzat, Komitern-aren funtzioa \u201cSobietar Batasuna defendatzea eta sendotzea\u201d \u00a0zen. Gainera, Stalinek ez zuen komunismoa maila internazionalera zabaldu nahi, herrialde bateko sozialismoa sartzen baitzen haren politikan. 1926ko udan, CEIC-aren presidentzia abolitu zen eta Grigori Zin\u00f3viev-ek Komitern-aren zuzendaritza postua galdu zuen. Haren ordez, Nikol\u00e1i Bukharinek hartu zuen idazkari kargua.\nVI Kongresua.\nKongresu hau ere Moskun antolatu zen, 1928ko uztailean eta irailean. Garai hartan, Sobietar Batasuna krisialdian sartzen ari zen, ondorioz, \u201cHirugarren Periodoa\u201d hasi zen, baina ez zen Stalinen Politika Ekonomiko Berria kritikatu. Bestalde, kapitalismoaren krisi bat aurreikusi zen, eta beraz, politika extremista baten beharra ere bai, liberalismoaren eta faxismoaren aurka \u00a0borrokatzeko. Kontextu horretan, demokraziaren aldekoak \u201csozialfaxista\u201d bezala identifikatu zituzten eta euren \u201clehenengo etsaiak\u201d bezala klasifikatu zituzten. Faktore horren ondorioz, alderdi komunisten populartasuna asko jaitsi zuten mundu-mailan ezkerreko alderdien.\n\u201cInternazional Komunistaren Programa\u201d onetsi zen eta \u201cfrente batuak\u201d alderdirik gabeko pertsonen artean militanteak bilatzeko konpromezua hartu zuten; idazleak, kazetariak edo pertsona famatuak barneratuz. Horretarako, iraultza armatua azkeneko errekurtsoa izango balitz bezala jartzen zuten.\n1929ko apirilean, Stalinen eragina igotzen eta Trotskirena jaisten ari zela, Nikol\u00e1i Bukharinek bere kargu uztera behartua ikusi zen eskuindarra izatea leporatu ziotenean. Bukharin ordezkatzeko, Gueorgui Dimitrov aukeratua izan zen 1934an, karguan mantendu zena Internazional Komunista desegin zen arte.\nVII Kongresua.\n1935eko uztailaren 25a eta abuztuaren 20a bitartean bildu zen Kongresua Moskun. Faxismoaren goreneko aldiaren eta ezker muturreko politikaren porrotaren ondoren, \u201cfrente popularren\u201d politika abiarazi zen; hau da, beste alderdi ezkertiar batzuekin aliantzak egiteko politika. Garai hartan SESB-ren burua Stalin zen, bere arerioez Purga Handian libratu baitzen. Horrekin batera, Stalin eta Trotskiren arteko haustura ofiziala egin zen. Azken honek atzerrira alde egin behar izan zuen eraila ez izateko; bere jarraitzaileak atxilotu edo erailak izan ziren erregimen berriaren eskuetan.\nMugimendu trotskistek \u201cfrente popularren\u201d politika onesten ez zuten bitartean, Internazional Komunistako alderdiek ez zioten ezetzik esaten sobietarrek emandako aginduei. Stalinen gobernua kuestionatzea ia ezinezkoa zen, ordurako, Komiternak purga stalinisten erreminta bihurtu ziren, gainerako alderdi komunistei purga hauek gauzatzera edo \u201cdesleialak\u201d izan zitezkeen alderdi batzuk deuseztatzera bultzatzeaz gain.\nAldi berean, militante komunista askok Sobietar Batasunean babestu ziren faxismoagandik ihesi zebiltzala, baina NKVD-ak atxilotu eta hil egiten zituzten \u201ctrotskista\u201d edo \u201cespiak\u201d izatea leporatuz. Horietaz gain, Andres Nin, Internazional Sindikalaren idazkari ohia, eta Leon Trotski, Armada Gorriaren fundatzailea, atzerriak hil zituzten NKVDko agenteak 1937an eta 1940an hurrenez hurren.\nEra berean, Internazional Komunistaren VII. Kongresuan Peru, Kolonbia, Venezuela, Costa Rica eta Puerto Ricoko alderdi komunistak batu ziren Internazionalera 1935eko abuztuaren 20an. Egite hau Kongresuko 43. Protokoloan geratu zen jasota.\nInternazional Komunistaren Antolakuntza.\nInternazional Komunistaren organoak, euren lehen estatutuen arabera, honako hauek ziren:\nBeranduago beste organo bat eratu zen:\nHirugarren Internazionalean sartzeko baldintzak.\n\"(...) 15. puntua: Internazional Komunistan sartu nahi duten alderdietako bakoitzak Sobietar Errepublika bakoitzari baldintzarik gabe lagundu beharra dauka iraultzaren kontrako borrokan.\n18. puntua: Internazional Komunistan sartu nahi duten alderdietako bakoitzak izen hau izan beharko du: halako herriko Alderdi Komunista (Hirugarren Internazionalistako atala).\nIzenarena ez da arazo formala bakarrik, garrantzi politiko handikoa baino. Internazional Komunistak gerra irmoa deklaratu dio mundu burges osoari eta sasi alderdi sozialdemokrata guztiei (...).\"\nInternazional Komunistaren abolizioa.\nBigarren Mundu Gerraren ondorioz, SESBk Hirugarren Reichak inbaditu zituen herrialdeetako alderdi komunista askorekin zeukan harremana galtzea eragin zuen. SESB Hirugarren Reichak inbaditu zuenean, 1941eko ekainean, erregimen sobietarra Britainia Handiaren aliatu bihurtu zen eta 1941eko abendutik aurrera baita Estatu Batuena ere.\nEgoera berriaren aurrean (SESB eta bi potentzia kapitalisten arteko itun antifaxista), 1943ko maiatzaren 15ean, Teherango Konferentzia ospatu aurretik, Internazional Komunistako Komite Exekutiboak Internazional Komunista amaitzea erabaki zuen, herrialde kapitalisten errezeloak ekiditeko. Ordurako ordea, Internazional Komunistak hasieran zeukan garrantzi politikoaren zati handi bat galduta zeukan.\n1947an, Stalinen eskariagatik, Kominform sortu zen (Informazio Komunistaren Bulegoa) Internazional Komunista ordezkatzeko. Honek Bulgaria, Txekoslovakia, Frantzia, Hungaria, Italia, Polonia, SESB eta Jugoslaviako alderdi komunistak batzen zituen, herrialde ororen estrategiak koordinatzeko helburuarekin. Erakunde hau 1956ko apirilean banatu zen, XX. Kongresuan emandako desestalinizazioaren ondoren.\nJugoslavia eta sobietarren arteko harremana apurtzearen eta Txinarekin izandako gatazka ideologikoen ondorioz, 1960tik aurrera, alderdi komunisten arteko koordinazio bat izatea ez zela beharrezkoa erabaki zuten.\nOndorengo antolatzaileak.\n100 eta 205 Ikerketa Institutuek Internazionalarentzat egin zuten lan eta Sobietar Batasuneko Alderdi Komunistaren Komite Zentraleko Sail Internazionalera aldatu zituzten 1943an, Komiterna abolitzen ari zen bitartean. Hala ere, lehenengo zazpi urteetan egin zituen lanak ezezagunak dira oraindik.\n1947ko uztaileko Marshall Aideko Parisko Konferentzian, Stalinek Europako alderdi komunista garrantzitsu batzuekin talde bat sortu zuen; hau da, Kominforma edo Informazio Komunista Saila, askotan Kominternaren ordezkotzat jotzen dena. Bulgaria, Txekoslovakia, Frantzia, Hungaria, Italia, Polonia, Errumania, Sobietar Batasuna eta Yugoslaviako alderdi komunistekin egindako sare bat zen. Kominforma 1956an deuseztatu zen Stalinen heriotzaren (1953) eta Sobietar Batasuneko Alderdi Komunistaren 20. Kongresuaren ondoren.\nMunduko alderdi komunistek antolatzeko modu formal bat ez zeukaten arren, harreman estuak mantentzen jarraitu zuten Foru Internazional multzo bati esker. Kominterna banatu ondoren, topaketa hauek Moskun izaten jarraitu zuten. Horretaz gain, \"World Marxist Review,\" alderdi komunistak batzen zituen biltzarra, garrantzitsua izan zen mugimendu komunista koordinatzerako orduan, Bloke Sozialistaren haustura 1989-1991ra arte.\nAtxikitako elkarteak.\nInternazional Komunistak gidatuta, erakunde internazional multzo bat sortu ziren. Aipagarrienak honako hauek dira:"}
{"id": "9466", "revid": "336", "url": "https://eu.wikipedia.org/wiki?curid=9466", "title": "Mentxebike", "text": "Mentxebikeak (, \u201cGutxiengoaren aldekoak\u201d) Errusiako Langile Alderdi Sozialdemokratako fakzioa izan ziren. 1903an sortu zen, alderdiaren II. kongresuan galtzaile atera zirenean. Fakzio honek Julius Martov eta Georgi Plekhanov zituen buru. Irabazleak boltxebikeak izan ziren, Lenin buru zutenak.\nMentxebikeek, boltxebikeen tesien aurka, alderdiaren oinarri sozialaren hedapena lehenesten zuten, homogeneotasun ideologikoaren eta antolakuntza gaitasunaren gainetik."}
{"id": "9468", "revid": "1830", "url": "https://eu.wikipedia.org/wiki?curid=9468", "title": "Proletarioen diktadura", "text": "Proletarioen diktadura, teoria marxista eta ideologia komunistaren arabera, trantsiziozko sistema politikoa da, proletarioek, burgesia baztertuz, aginte politikoa eta ekoizpideen jabetza (iraultzaren bidez) eskuratu ondoren, indarrean jarriko dena. Etapa honi sozialismo ere deitu dio hainbat autorek. Termino hau marxismoaren sortzaileek hartu zuten, Karl Marx eta Fiedrich Engelsek, XIX. mendean, Parisko Komuna adibidetzat hartuta.\nKarl Marxen ustetan, Parisko Komunan egin zen proletarioen diktadurarako lehen saio nagusia. 1917ko Errusiako Iraultzaren ondoren, langileen diktadura abiarazi zuten boltxebikeek gobernu gisa. Sobietar Batasuneko gertaerak oinarritzat harturik, langileen diktaduraren prozedurari buruzko ikuspegi desberdinak sortu ziren pentsalari marxisten artean. Trotskiren aburuan, 1921etik aurrera Sobietar Batasunean bideratu zen prozesua, langileen diktadura baino, langileei oro har ezarri zitzaien sistema burokratiko eta askatasunen murriztailea izan zen, teori marxista-leninistetatik at. Maoren teorien arabera, bestalde, herrialde erdifeudal edota erdikolonialetan proletarioen diktadura ezarri aurretik ezinbestekoa da iraultza sozialistak eskatzen dituen baldintzak antolatzeko herri-errepublika demokratikoa eratzea, kapitalismoak egiteke utzitako aurrerapen demokratikoak proletarioek beste herri-mailekin, batez ere nekazariekin, batera burutzeko.\nPentsalari askok kontsideratzen dute, marxismoaren proletarioen diktaduraren ikuspuntua demokraziari lotuta doala eta ezin duela hartu alderdi bakarreko Estatuaren forma. Jatorria ikertu ezkero, ikusi daiteke bere helburua ez dela inoiz diktadura izan (normalean erabiltzen den zentzuan), gobernu mota demokratiko bat izango litzatekeela baizik. Teoriak dio, Estatu demokratiko bat izango litzatekeela, sufragio unibertsalduna. Hala ere, kritikoek baieztatzen dute sufragio unibertsala eta demokrazia zuzena ezin direla alderdi totalitario batekin batera egon.\n1970eko hamarkadaren hasieran, Europako mendebaldeko alderdi komunista batzuek (Italia, Frantzia eta Espainiako alderdi komunistak), langileen diktadura alde batera utzi eta, sozialismorako urrats gisa, herri klaseen arteko programa bateratu baten aldeko estrategia aldarrikatu zuten, hauteskundeen eta berrikuntzen bidez. Eurokomunismo izena hartu zuen ikusmolde horrek."}
{"id": "9470", "revid": "254", "url": "https://eu.wikipedia.org/wiki?curid=9470", "title": "Probabilitatea", "text": ""}
{"id": "9471", "revid": "336", "url": "https://eu.wikipedia.org/wiki?curid=9471", "title": "Sugegorri aspis", "text": ""}
{"id": "9472", "revid": "1545", "url": "https://eu.wikipedia.org/wiki?curid=9472", "title": "Aspis sugegorri", "text": "Aspis sugegorria (\"Vipera aspis\") , Mendebalde eta Erdialdeko Europan aurki daitekeen sugea da. Espainiako ipar-ekialdetik Frantzian zehar(iparraldean izan ezik), ekialdetik Alemania hego-mendebalde, Suitza eta Italiara,eta hegoaldetik Siziliara hedatzen da ; Elba eta Montecriston ere badago. Pirinioetan aurki daiteke, nahiz eta Euskal Herrian ez izan hain ohikoa.\n\"Aspis\" izenarekin beste hainbat sugegorri izendatzen dira modu orokorrean, nahiz eta egokia ez izan; batzuetan edozein suge pozointsu ere horrela izendatzen da.\nSuge honen burua definitua da eta begiek begi-ninia zutika dute. Gorputzeko bizkar marka aldakorra da nahiz eta gaztain ilunetik beltzera doan zigi-zaga itxura izan ohi duen. Luzerari dagokionez 70 cm inguru neurtzen ditu ale heldu batek.\nPozoina emateko haginen antzeko egitura du, hodi batekin barnean gurintxo batzuetara elkartuta. Modu honetan sakonean sar dezake pozoia. Ugaztun txikiak eta txoritxoak jaten ditu atzealdetik hasita.\nKleopatra VII, Egiptoko erregina bere buruaz beste egiteko aspis baten pozoia erabili zuen.\nSugeek oro har eta sugegorriek bereziki duten fama txarrak asko zaildu die bizitza animalia hauei. Gizakiak egindako jazarpenak kalte ikaragarriak egin dizkie sugegorrien populazioei, leku askotan desagertzeraino. Jazarpen hori erabat bidegabea da halere, sugegorriak animalia lasaiak dira eta ahal duten heinean ihes egiten diote gizakiari. Lasai ibiltzen dira beren bizilekuetan sugandilak, satitsuak eta abar ehizatzen eta, ez dio erasorik egiten gizakiari asko aztoratu ezean.\nEuskal Herriko sugegorrietan handiena da aspis sugegorria; 80 cm-ko luzera gaindi dezake, baina, normalean, 60 - 65 cm-ko luzeera izaten du. Euskal Herrian, isurialde mediterraneoko mendietan dago, Nafarroako Pirinioak eta Valderejoren artean.\nDeskribapena.\nAspis sugegorriaren ohiko luzera 60 cm-tik gorakoa da, baina, 80 cm gainditzera irits daiteke. Gorputz sendokoak dira, hala ere, arrak emeak baino argalagoak izan ohi dira eta dimorfismo sexuala agertzen dute kolorazioan eta buztanaren luzeran. Gainontzeko sugegorri espezieen antzera, buztan motzekoa dugu sugegorri espezie hau. Buru zabala eta triangeluarra du, gorputzetik ondo bereziturikoa, zenbaitetan alderantzizko V forma agertzen duena.\nBegi-niniak, sugegorri guztiak bezala, bertikalak ditu. Bizkarrean sigi-saga itxurako lerroa agertzen du. Koloreak oso aldakorrak dira, adina, urte sasoia, habitata eta sexuaren arabera; gorputzeko ezkatak grisak edo horiak, urre edo kobre-kolorekoak eta, orban beltz edo berdexkadunak, ertz beltzekin izan daitezke. Alde bentrala iluna, grisaxka edo zurixka izan daiteke eta orban meheak izan ditzake.\nBanaketa.\nEspezie europarra dugu aspis sugegorria eta alde mediterraneo mendebaldarrean iparraldeko eskualdeak betetzen ditu. Frantzia, Suitza, Alemania eta Italiako hainbat lurralde zabaletan ere ageri da. Aldi berean, zenbait irletan (Sizilia, Elba, Montecristo) bizi da.\nPirinioetan barrena egiten du eta iberiar penintsula mailan ipar-ekialdeko mendiguneetan dago, Pirinioaurreko arroak barne.\nHabitata.\nBasoko espezie termofiloa da. Substratu harritsuak eta hegoalderantz orientatutakoak atsegin ditu eta, hegal harritsu, baso-soilune, sastrakadi bazter, nekazaritza-pista eta harresietan topa dezakegu. Sasoi epelenetan ibaiertzetan eta hezeguneetan ere aurki daiteke, bertara jotzen baitu freskatzeko. Joera menditarra duen espeziea izan arren, aspis sugegorria itsas-mailatik 2000 m-raino topatu izan da Iberiar sisteman; Frantziako isurialde pirenaikoan, berriz, 2.600 m-raino.\nElikadura.\nHelduek oro har mikrougaztunak jaten dituzte, hala ere, sugandilak edo antzeko narrastiak eta hegaztiak ere euren dietaren parte izan daitezke. Indibiduo gazteen dietaren parte nagusia sugandilek betetzen dute.\nUgalketa eta ontogenia.\nUgalketa udaberrian gertatzen da, aspis sugegorria hibernazio-sasoitik esnatu ostean, alegia. Espezie obobibiparoa izanik, emeak bataz besteko 15 sugegorri kume garraiatzen ditu bere baitan. Kume kopurua 5 eta 25 artekoa izaten da eta, horiek estaltzetik 2 - 3 hilabetera jaiotzen dira.\nArrek heldutasun sexuala 3 urterekin eskuratzen dute eta, emeek 5 urterekin. Arrak zein emeak 18 urte bizitzera hel daitezke.\nBizimodua.\nEspezie eguartiarra den arren sasoi berotsuenetan jarrera gautarra aurkezten du. Sarritan ikus daiteke harrien gainean termoerregulatzen. Udan euri-jasa baten ostean maizago ikusten da. Urritik apirila edo maiatzerainoko negu luzea, elurpeko ezkutalekuren batean hibernatzen igarotzen du.\nEspezieen arteko elkarrekintzak.\nAspis sugegorriaren harrapari naturalak hegaztiak eta \"Coronella\" generoko sugeak dira.\nSugegorriek oso ondo banatuta dute eremua. Narrastien artean ez dugu aurkituko eremua horren zehaztasun handiz eta hain modu eraginkorrez partitzen duen beste animaliarik. Inguruko beste sugegorri-espezieen lehia saihestearren egiten dute. Portaera hori, gainera, ohikoa da Europako gainerako sugegorri-espezieen artean ere. Izan ere, guztiek jarraitu duten lerro ebolutiboa dela eta, berdintsuak dira espezie batzuen eta besteen beharrizanak, elikadura, gordelekuak eta, oro har, ohiturak.\nKontserbazioa.\nEspezie honen arazo nagusia habitat galera da nekazaritzaren intensifikazioagatik eta, neurri apalago batean turismorako egituren eta urbanizazioen garapenagatik. Jendeak aktiboki jazartzen du beste sugegorriak bezala eta, maskota moduan saltzeko harrapatzen da. Zenbait populaziok arazoak dituzte errepidetako heriotza-tasa altuengatik"}
{"id": "9473", "revid": "336", "url": "https://eu.wikipedia.org/wiki?curid=9473", "title": "Zm", "text": ""}
{"id": "9475", "revid": "119347", "url": "https://eu.wikipedia.org/wiki?curid=9475", "title": "Paleozoiko", "text": "Paleozoikoa Lurraren Historiako garai geologiko bat da. Bere iraupena 291 milioi urtekoa izan zen. Hasiera orain dela 542 milioi urte kokatzen da eta bukaera orain dela 251 milioi urte.\nPaleontologikoki hasiera Kanbriarreko leherketarekin bat jartzen dugu eta bukaera lehenengo extintzio masiboarekin.\nBere barnean honako periodoak daude:\nGertakari nagusiak.\nGeologikoki Palezoikoa Rodinia kontinentearen hausturarekin hasten da eta Varanger glaziazioaren bukaerarekin. Lurreko kontinenteak denboran zehar hausten joan ziren eta Era honen bukaeran berriro elkartu ziren Pangea izeneko superkontinentean.\nGarai honen hasieran bizitzaren ordezkariak bakteria, alga eta belakiak ziren eta oraindik jatorria argi ez dagoen Ediacarako fauna. Kanbriarreko leherketan gaur eguneko phylum gehienak sortzen dira. Siluriaretik Devoniarrera doan denboran animalia eta landareek lur lehorra kolonizatu zuten. Devoniarrean arrainak agertu ziren eta Permiarrean koniferak eta narrasti ugaztunkarak agertu ziren. Karboniferoan baso erraldoiak sortu ziren gaur egungo Europa eta Ipar Amerikan.\nBizia Paleozoikoan.\nPaleozoikoaren hasiera oskol-gogorreko fosilen agerpanagatik markatua dago eta bere bukaera narrasti handiek eta landare modernoek kontinenteak konkistatu zutenean jartzen da. Lehen trilobitoe eta arkaeoziatidoen agerpenarekin bat jartzen zen Kanbriarraren hasiera. Bukaera Permiarreko desagerpen masiboarekin bat jartzen da. Gaur egun hasiera \"Trichophycus pedum\" fosilaren agerpenarekin jartzen da.\nPaleozoikoaren hasiera bakterioak, algak eta belakiak baino ez zeuden, eta eurekin batera oraindik enigma bat diren Ediacarako fauna. Garai honen hasieran Kanbriarreko leherketa gertatu zen, plan ezberdinak garatu zirelako. Bizitza sinple hauek kontinenteak kolonizatu zituzten hasieran, baina Siluariarra arte ez ziren agertu animalia eta landare konplexuak eta Devoniarrera arte ez zuten garrantzirik hartu. Siluriarretik aurrera ornodunak ugariagoak izan ziren, baina horren aurretik ornogabeak izan ziren nagusi. Devoniarrean arrainen eboluzioa gertatu zen eta karboniferoan baso handiak sortu ziren, ikatz kopuru handia eman dutenak.\nTektonika.\nGeologikoki Paleozoikoa Pannotia superkontinentearen hausturarekin hasi zen eta Varanger glaziazioaren amaierarekin. Lurra hainbat kontinentetan hautsi zen hasieran. Denbora pasa ahala Wilson ziklo bat bete zen eta berirro batu ziren Pangea superkontinentean.\nElkartze honetan variskar orogenia edo hertziniar orogenia gertatu zen.\nPeriodoak.\nKanbriarra.\nKanbriarra Paleozoikoaren lehen aldia da; duela 541 milioi urtetik duela 485 milioi urte arte iraun zuen. Kanbriarrak eboluzioaren hedapen azkar bat eragin zuen Kanbriarreko leherketa bezala ezagutzen den gertaera batean. Gertaera honetan Lurraren historia emandako taxon berrien sorrerarik handiena eman zen. Algak eta landareak eboluzionatu egiten ziren, eta fauna artropodo blindatuek menderatzen zuten, hala nola trilobiteek. Ia itsas filum guztiak eboluzionatu zuten garai honetan. Denbora horretan, Pannotia superkontinentea apurtzen hasi zen, geroago Gondwana superkontinentean batu ziren zati guztiekin.\nOrdoviziarra.\nOrdoviziarra orain dela 485 milioi urte hasi eta orain dela 444 milioi amaitu zen. Ordoviziarrean gaur egun Lurrean oso ohikoak diren hainbat espezie eta talde eboluzionatu zuten, hala nola arrainak, zefalopodoak eta koralak. Hala ere, trilobiteak eta barraskiloak ziren formarik ohikoenak. Garai honetan lehen artropodoek lur lehorra ukitu zuten, Gondwana superkontinentera iritsita, animaliarik ez zuen lurralde bat. Ordoviziarraren amaierarako, Gondwana ekuatoretik Hego Polora mugitu zen eta Laurentiak Baltikarekin talka egin zuen, Iapetus ozeanoa itxiz. Gondwanaren glaziazioaren ondorioz itsas maila asko jaitsi zen, kostaldean egonkortua zegoen bizi forma askorekin amaituz. Glaziazioak Ordoviziar-Siluriar iraungitzea eragin zuen, itsas ornogabeen generoen %60 eta familien %25 desagerrarazi zuen gertakaria. Honakoa lehen iraungitze masibotzat hartzen da, eta Lurraren historiako bigarren larriena.\nOrdoviziarreko fosilak dituzten arrokak aurkitu dira Donibane Garazi inguruan, Alduden eta Orreagan. Fosil hauek zianobakteria, graptolite, arkeoziatido, brakiopodo eta algak dira. Hainbat kruziana motako marka aurkitu dira, trilobitei egozten zaizkienak. Honi guztiari esker badakigu garai honetan sakonera eskaseko itsaso bat zegoela gaur egungo Euskal Herrian.\nSiluriarra.\nSiluriarra orain dela 444 milioi urte hasi zen eta orain dela 419 milioi urte amaitu. Garai honetan Ordoviziar glaziazioa amaitu eta lurra epeldu zen. Arrainen eboluzioan salto garrantzitsuak gertatu ziren, agnatuak ugaritu ziren, Gnatostomatuek eboluzionatu eta ur gezako lehen arrainak agertu ziren. Artropodoak, adibidez itsas eskorpioiak predatzaile nagusiak ziren. Lur lehorraren kolonizazioak aurrerapauso handiak izan zituen, araknido, onddo eta ehunzangoekin. \"Cooksonia\" bezalako landare baskularrek lehorreratzea baimendu zuten. Lehenengo landare hauek izan ziren gaur egungo lur lehorreko landare guztien aitzindariak.\nSiluriarrean lau kontinente zeuden: Gondwana (Afrika, Hego Amerika, Australia, Antartika eta India), Laurentia (Ipar Amerika Europako atal batzuekin), Baltika (Europako beste eremuak) eta Siberia (Asiako iparraldea). Itsas mailak gora egin zuen eta habitat berriak sortu ziren espezie berrientzat.\nSiluriarraren bukaeran Kaledoniar orogenia eman zen, Ebro eta Akitaniako arroak sortuz. Momentu horretan Euskal Herrian sakonera eskaseko itsaso bat zegoen, koral ugaridun kareharriak sortu zirenean. Egoera hau Karbonifero bukaera arte luzatu zen, Hertziniar orogenia sortu zen garaia. Garai honetan sortu ziren Ebro eta Akitaniako mendiak eta Pirinioetako zonalde axialeko mazizoak: Bortziriak, Aldude, Mendibeltza, Baigura eta Iguntza besteak beste. Bortziriak oso ezagunak dira dituzten mineralizazioak direla eta (azkeneko urteetan uranioa ere aurkitu da). Gaia hartan 30 bat kmko irla luzanga bat osatzen zuen. Hegoaldean metatzen ziren sedimentuek geroago Belabieta eta Urdalarren gaur egun aurkitzen diren marmolak osatu zituzten.\nDevoniarra.\nDevoniarra orain dela 419 milioi urte hasi eta orain dela 359 milioi urte amaitu zen. Informalki, \"Arrainen Aroa\" deitu izan zaio, arrainen dibertsifikazioa nabarmena izan zelako, tartean \"Dunkleosteus\" bezalako arrain korazadunak edo Sarcopterygiien sorreragatik, etorkizunean tetrapodoei bidea emango zion arrain taldea. Lur lehorrean, landareak asko dibertsifikatu ziren; lehen zuhaitzak eta haziak sortu ziren. Devoniar Ertaina iritsi zenerako, zuhaixka tamainako basoak existitzen ziren: Lycopodiophyta, Equisetales, iratzeak eta Progymnospermophyta ziren baso hauetako landareak. Honela, habitat berriak sortu eta artropodoen dibertsifikazioa etorri zen. Lehen anfibioak garatu ziren eta arrainak zeuden kate trofikoaren goiko mailan. Devoniarraren amaieran Devoniarreko iraungitzea gertatu zen, espezieen %70 desagertu ziren, ezagutzen den bigarren iraungitze masiboa.\nPaleogeografiari dagokionez, Gondwana zen kontinenterik handiena hegoaldean eta Siberia kontinentea iparraldean. Bien artean Euramerika sortzen hasi zen.\nDevoniarreko fosilak aurkitu ziren lekuak badira Oiartzun eta Irun artean. Bertan krinoideoak aurkitu dira hainbat brakiopodoekin batera. Gainera hainbat lekutan (Bertiz, Etxalar, Orabidea, Baztan, Urkiaga eta Bankan, adibidez) ekinodermo, briozoo, koral, trilobite, marmoka eta molusku koloniak aurkitu dira, ur epeleko eta sakonera eskaseko itsaso baten adierazle. Devoniarra bereziki ondo ikusten da Bortzirietako Mazizoaren ekialdean. Bertan sedimentazio detritikoa eman zen, hainbat dolomitarekin tartekatuz; kareharri eta tupak ere metatu ziren. Devoniar Ertainean arbelen 500 eta 800 metro artean daude eta Devoniar Berantiarrean berriro ere terrigenoak metatu ziren.\nKarboniferoa.\nKarboniferoa orain dela 359 milioi urte hasi eta orain dela 299 milioi urte amaitu zen. Periodo honetan, tenperatura globalak oraingoak baino askoz altuagoak ziren: Karboniferoaren bataz besteko tenperatura 20\u00a0\u00b0C zen (nahiz eta Karbonifero Ertainean 10\u00a0\u00b0Ctara jaitsi zen). Padura tropikalak ohikoak ziren Lurreko eremu askotan, eta zuhaitzak hain ugariak ziren ezen gaur egun ustiatzen diren egur ikatzaren parte handi bat sortu zuten (hortik datorkio izena). Oxigeno maila altuek artropodo erraldoiak baimendu zituzten, euren arnasketa-sistemaren mugek ez baitiete handiago izaten uzten. Amnioten arrautza sortu zen, anfibioei lur lehorra konkistatzeko aukera eman ziena; anfibioak izan ziren garai honetako ornodunik garrantzitsuenak. Lehen narrasti eta sinapsidoek eboluzionatu zuten padura horietan.\nKarboniferoan zehar tenperatura jaisten joan zen, amaieran Gondwanan glaziazio bat ekarri zuena, Hego Poloan. Ondorioz, Permo-Karboniferoko glaziazioa gertatu zen eta Karboniferoko oihan tropikalen kolapsoa. Karboniferoa orogenia garai aktiboa izan zen, Pangea superkontinentea batzen zihoan heinean. Hegoaldeko kontinenteek batuta jarraitu zuten Gondwanan, uneren batean Ipar Amerika-Europa osatzen zuten Laurussiarekin egin zuten topo Ipar Amerikako gaur egungo ekialdeko lerroan. Honek hertziniar orogenia eragin zuen Europan eta Allegheniar orogenia Ipar Amerikan.\nEuskal Herriko Karboniferoan bi eremu ezberdin aurki daitezke. Alde batetik Bortzirietako mazizoa, flysch itxurako sedimentazioarekin eta bere gainean kareharriak; bestetik Aldudeko mendigunea (Mendibeltza eta Iguntze) non kareharrien gainean arbelak kokatu diren. Hertziniar orogeniaren ondoren sorturiko erliebeak oso azkar higatu ziren eta sedimentazioa inguruetan eman zen. Hauen zatiak Adarra mendian, Aiako Harrian eta Etxalaren aurki daitezke. Sedimentuak gorrixkak dira, beraz ziurrenik egoera erdilehorreko klima zegoen garai hartan. Horrez gain ur-gainean geratu ziren lurretan zingirak osatu ziren eta hauek landareek kolonizatu zituzten. Likopodio, ekiseto eta iratzez osatutako basoak sortu ziren eta hauetatik ikatza sortu. Garai honetako ikatza Bera, Etxalar, Ibantelli eta Saran aurki daiteke.Karboniferoan oraindik baina tektonika eman ondoren arbela eta hareharrien arteko tartekatzen bat eman zen.\nPermiarra.\nPermiarra orain dela 299 milioi urte hasi eta orain dela 252 milioi urte amaitu zen. Paleozoikoko azken periodoa izan zen. Permiarraren hasieran kontinente guztiak batu ziren Pangea gisa ezagutzen dugun superkontinentean, Panthalasa izeneko ozeano bakarrarekin. Lurra oso lehorra zen garai honetan, urtaro gogorrekin, Pangea barnealdeko klima erregulatzen zuten itsasorik ez zegoelako.\nNarrastiak eta sinapsidoak loratu ziren klima lehor honetan. \"Demitrodon\" eta \"Edaphosaurus\" bezalako izakiak kontinentean jaun eta gabe ziren. Lehen koniferak agertu ziren, lur lehorra dominatuko zutenak. Periodoaren amaieran \"Scutosaurus\"ak eta gorgonopsidoek lur lehor horietan ugaritu ziren. Laster desagertu ziren, Lurraren historian egon den iraungitze masiborik handienean, Permo-Triasiar iraungipen masiboan.\nPermiarrean intrusio magmatiko bat gertatu zen Euskal Herrian, granito motakoa, Bortzirietako materialak metamorfizatuz. Hala ere material hauek ez ziren goraino igo eta higaduraz gaur egun Aiako Harria eta Larrun mendiak osatzen dituzte. Hainbat datu ikertuta plutoi hau orogenia bitarte sortu zela ikusi da, egoera tektoniko transkurrente destro batean."}
{"id": "9477", "revid": "336", "url": "https://eu.wikipedia.org/wiki?curid=9477", "title": "Ordoviziar", "text": "Ordoviziarra Paleozoikoko bigarren garaia da, Kanbriarraren ondoren eta Siluriarraren aurretik. Berez bi garai hauen artean zeuden harri batzuen inguruko eztabaidarekin bukatzeko izendatu zuen Charles Lapworthek 1879an. Ofizialki 1906an onartu zuen Geologiako Nazioarteko Kongresuak.\nOrain dela 488.3 milioi urte hasi zen eta orain dela 443.7 milioi urte bukatu. Biak extintzio handiekin bat egiten duten garaiak dira.\nOrdoviziar garaia zatitzeko honako atalak bereizten dira:\nOrdoviziarreko paleogeografia.\nItsas maila altua izan zen Ordoviziarrean. Tremadoc garaian itsasoaren transgeresioak inoiz egon diren handienak izan ziren.\nHegoaldeko kontinente guztiak Gondwana izeneko kontinente bakarrean batu ziren. Kontinente hau ekuatorean hasi zen eta Hego Poloan bukatu zuen bere ibilbidea. Hasiera epela izan zuela uste da Ipar Amerika eta Europan itaso ez oso sakonak zeudelarik. Itsaso hauetan arrezifeak sortu ziren.\nGaraiko arroka gehienak sedimentarioak dira baina ez zegoenez oso mendi alturik gehienak kareharriak dira.\nOrogeniari dagokionez, Taconiar orogenia dago.\nFauna eta flora.\nIpar Amerika eta Europan itsaso ez oso sakonak zeuden. Trilobiteak eta Brakiopodoak nahiko ugariak izan ziren. Briozoak eta koralezko uharriak garai honetan agertu ziren. Molusku barietate ugari agertu ziren: babalbioak, gasteropodoak eta nautiloideoak.\nLehenengo landare lurtarrak agertu ziren."}
{"id": "9478", "revid": "1105", "url": "https://eu.wikipedia.org/wiki?curid=9478", "title": "Ordoviciar", "text": ""}
{"id": "9479", "revid": "896", "url": "https://eu.wikipedia.org/wiki?curid=9479", "title": "Ordovizikoa", "text": ""}
{"id": "9481", "revid": "201", "url": "https://eu.wikipedia.org/wiki?curid=9481", "title": "Elementuen taula periodiko", "text": ""}
{"id": "9482", "revid": "70730", "url": "https://eu.wikipedia.org/wiki?curid=9482", "title": "Avogadroren konstantea", "text": "Avogadroren konstantea (sinboloa: \"N\"A edo \"L\") lagin baten gauzaki elementalen kopurua eta substantzia-kantitatearen arteko proportzionaltasun faktorea da. Bere definizio zehatza da:\nSI sistemaren unitatea alderantzizko mola (mol\u22121) da. Konstantearen zenbakizko balioari Avogadroren zenbakia deritzo.\nAmedeo Avogadro zientzialari italiarraren ohorez deitzen da horrela, bere balioa kalkulatu ez zuen arren. Balio hau asmatu zen kalkulu kimikoak errazteko, mol baten masak gramotan eta gauzaki elemental baten masak masa atomikoaren unitateetan (u) balio bera izan zezan. Adibidez, ur molekula baten batezbesteko masa 18,015\u00a0u denez, mol baten ( molekularen) masa 18,015\u00a0g izango da:\nBalio zehatz bezala birdefinitu zen arte 2019an, Avogadroren konstantea karbono-12aren 12 g-tan dagoen neurtutako atomo kopurua zen: mol\u22121. Neurketa zenez ziurgabetasun bat zuen, parentesi artean adierazita, baina oraingo definizio zehatzak ez du ziurgabetasunik. Hau da, dozena bat zerbaiten zehazki 12 unitate diren bezala, mol bat zerbaiten zehazki unitate dira."}
{"id": "9484", "revid": "336", "url": "https://eu.wikipedia.org/wiki?curid=9484", "title": "Leon Trotski", "text": "Lev Davidovitx Bronstein \u2014; \"Lev Trotski\", \u0422\u0440\u043e\u0446\u043a\u0438\u0439), Leon Trotski izenaz ezagunagoa\u2014 (1879ko urriaren 26a [azaroaren 7a, gregoriotar egutegian] \u2013 Coyoacan, Mexiko, 1940ko abuztuaren 21a) errusiar-ukrainar iraultzaile komunista bat izan zen, judutar jatorrikoa.\nHasierako urteak.\nNekazaritzan ziharduen eta jabetzak zituen familia bateko bosgarren semea zen. Familia judua zen, erlijioa praktikatzen ez zuten arren. Etxeko hizkuntzak errusiera eta ukrainera ziren.\nOdesako unibertsitatean Zuzenbidea ikasi zuen. 1897. urtean hasi zen bere jarduera politikoa, Nikolaiev-era ikastera joan eta Errusia Hegoaldeko Langile Liga antolatu zuenean. Tsarraren erregimenak hainbat aldiz atxilotu zuen eta Siberiara bidali. 1902an Siberiatik ihes egin eta Londresera joan zen; han Lenin ezagutu zuen, Errusiako \"sozialdemokraziako\" (garaiko komunisten izena) boltxevikeen burua. Hala ere, Trotskik mentxevikeekin \u2014Errusiako Alderdi Sozialdemokratako gehiengoa zen fakzioarekin\u2014 bat egin zuen .\nErrusiara itzuli zen 1905eko Iraultzan parte hartzeko, eta lehen sobieta antolatu zuen. Iraultzak porrot egindakoan, atxilotu eta Siberiara bidali zuten. Hala ere, 1906an berriro ihes egin zuen.\n1917ko Iraultza eta gobernu sobietarra.\n1917ko otsaileko iraultza (Nikolas II tsarra boteretik kendu zuen iraultza) gertatu eta berehala Errusiara joan zen. Mentxevikeak utzi eta boltxevikeekin bat egin zuen eta Petrogradoko Sobieteko presidente izendatu zuten. 1917ko urriko iraultzan, Neguko Jauregia hartzeko operazioetan parte hartu zuen. Handik aurrera, boltxevikeek boterea eskuratu eta komunismoaren printzipioetan oinarritutako estatua eraiki zuten.\nTrotski Kanpo Arazoetako komisarioa izan zen (1917-1918): Alemaniarekin Brest-Litovsk ituna izenpetu eta, horren ondorioz, Errusia Lehen Mundu Gerratik atera zen. 1918tik 1925era Gerra komisarioa izan zenean, Armada Gorria antolatu zuen eta gerra zibila (1918-1920) irabazi. Era berean, Ukrainan Nestor Makhno eta haren jarraitzaileek anarkismoan oinarrituz garatu zituzten komuna federatuak gogor zapaldu zituen.\nZatiketa eta hilketa.\nTrotskik \"Iraultza jarraitua\"-ren printzipioa garatu zuen, Stalinen \"Sozialismoa herrialde bakarrean\" tesiaren aurka. Lenin hil eta gero, Stalinek boterea eskuratu zuenean Trotskiren gainbehera azkartu zen: 1925ean Alderdi Komunistako zuzendaritzatik bota zuten, 1927an alderditik kanporatu, 1928an Kazakhstanera deportatu eta 1929an Errusiatik erbesteratu zuten.\nErbestean, Mexikon batez ere, Trotskik bere ideiak defendatzen segitu zuen. Lan ugari idatzi zuen, besteak beste, \"Iraultza jarraitua\" (1930) \"Errusiako Iraultzaren Historia\" (1932). Haren jarraitzaileek Stalinekin bat egiten ez zuten alderdi komunistak sortu zituzten hainbat herrialdetan. Ezkerreko Oposizio Komunista aldarrikatzen zuten eta trotskismoa deritzan korrontea garatu, 1938an IV. Internazionalaren baitan egituratu zena. Komunista anitzek trotskismoa zatiketa eta traizioarekin identifikatu zuten. Trotskistek estalinismo izena darabilte beren arerio komunistak izendatzeko.\n1940an, Ramon Mercader Stalinen agente eta PSUC Kataluniako Alderdi Sozialista Batuko militanteak piolet bat erabiliz hil zuen Trotski Mexikon, Diego Rivera eta Frida Kahlo artista mexikarren etxean bizi zela."}
{"id": "9486", "revid": "896", "url": "https://eu.wikipedia.org/wiki?curid=9486", "title": "Programazio lenguai", "text": ""}
{"id": "9487", "revid": "679", "url": "https://eu.wikipedia.org/wiki?curid=9487", "title": "C programazio lenguaia", "text": ""}
{"id": "9490", "revid": "512", "url": "https://eu.wikipedia.org/wiki?curid=9490", "title": "Paleontologia", "text": "Paleontologia (grezierazko \u03c0\u03b1\u03bb\u03b1\u03b9\u03bf\u03c2 \"antzinako\", \u03bf\u03bd\u03c4\u03bf\u03c2 \"izakia\" eta \u03bb\u03bf\u03b3\u03bf\u03c2 \"zientzia\") iragan denboretako izaki bizidunak eta biosferaren eboluzioa aztertzen duen zientzia da. Lan hau fosilen bidez egiten du. Definizio hau Ducrotay de Blainvillek eta Fischer Von Waldheimek eman zioten 1825 eta 1934an hurrenez hurren.\nFosilak ez ezik izaki bizidunek oro har utzitako arrastoak ere ikertzen ditu paleontologiak. Paleontologia, beraz Biologia eta Geologiaren arteko Zientzia kontsideratuta dago. Paleontologiari esker Denbora Geologikoaren Eskalan sakontzea lortu da, bereziki, Mikropaleontologiak eskaintzen dituen datuak direla eta. Lurrean beste aroetan bizi izan ziren organismoak edo haien jardueraren aztarnak aztertzen ditu hainbat aldetatik, bizi izan ziren ingurunearekin izan zitzaketen harremanak bilatu eta denborazko ordena egokian ezartzen saiatzen dela. Hori dela eta, ez da zientzia deskribatzaile soila, zeren iraganeko izaki bizien ezagupen anitzez sakonagoa lortzea baitu xedea, bai izaki haien bizieraz, bizi izan zireneko giroaz, haien desagerpenaren arrazoiez, etab. Iraganean Biologiaren edota Geologiaren adartzat hartu izan bada ere, zientzia ongi finkatua eta autonomoa da; adjektibo hori du, hain zuzen, egokiena, metodologia berezia eta berezko doktrina duelako. Haren osagai historikoak, iraganaren ikerketa den aldetik, honako hau esanarazi zion Jean Albert Gaudryri: \"Izadiaren Historia, Paleontologiaren aurkikuntzei esker, Historia da hitzaren zentzu jatorrenean\".\nPaleontologiaren muina taxonomia da, hau da, fosilak eta animaliak taxon izeneko talde ordenatu eta naturaletan sailkatzea. Taxoi horiek hierarkia mailatan ordenatzen dira, taldeen arteko erlazioak argi ikusi eta eboluzio ikuspegia argi hauteman ahal izango den modua, halakorik ziurta daitekeen neurrian.\nHistoria.\nAntzinatik fosilak gauza deigarria gertatu zitzaizkion gizakiari, animalia ezagunen eitea sumatzen baitzien; fosil asko kuttun gisa erabili zituzten, hainbesteraino non aski maiz gertatzen baita historiaurreko hilobietan horrelakoak aurkitzea. Are bilduma txikiak ere aurkitu izan dira zenbait hobitan. Antzinate Klasikoa arte (K.a. VI. mendea) ez da aurkitzen horien jatorriaren interpretazio gutxi-asko egokirik. Hala, Ovidio, Estrabon edo Herodotok gaia honi buruzko oharrak utzi dituzte; besteren artean lehorra lehenagoko garaietan itsasoak estali ote zuen susmoa azaltzen dute, gertaera horren lekuko maskorrak geratu geratu direlarik. Idatzi horien ondoan, beste zenbait harrigarri gertatzen zaigu, hala nola hain ezagunak diren \"Nummulites\" izenekoak piramideak eraiki zituzten langileen janari hondarrak ote zirelakoa (harri bihurturiko dilistakk, hain juxtu). Ehunka urtetan, fosilen inguruko usteak era askotakoak eta guztiz xelebreak izan dira. Batzuentzat \"ludus naturae\" edo naturaren jolasak ziren, izadia berez imitatzen saiatzen ziren harriak, lurraren berezko sorkariak, besterentzat Uholde Handiaren edo erraldoi mitologikoen hondarrak, munstro fantastikoak edota, besterik gabe, zerutik erortzen ziren zerak. Zenbaiten ustetan, ordea, Deabruaren asmakariak ziren haiek, Kreatzaileak gizonak nahasteko moldatzen uzten zizkionak.\nX. mendean, Ibn Sina (Avizena) arabiar medikuak misteriozko indar kreatzaile edo \"vis plastica\" bat aipatzen zuen; Ibn Sinaren arabera indar horrek harriei forma ematen zien baina ez zen iristen bizitza ematera.\nMendetan zehar, lur eremu jakin batzuetan fosilak sortzeko gai den gauza ezezagun bat (\"vis formativa, spiritus lapidificus, materia pinguis\") zegoelako ustea izan zen nagusi.\nPaleontologia jakintza Georges Cuvier-ek sortu zuen XIX. mendean. Funtsean ornodunen azterketak egiten zituen eta lan sakonak egin zituen fosilei buruz. Korrelazioen lege ezaguna proposatu zuen. Lege horren arabera gorputzaren atalen artean harreman zehatzak daude, halako eran non organo bakar batean ezin den aldaketarik izan, baldin eta gainerako organoetan ez bada beste horrenbesteko aldaketarik gertatzen; horri esker, animalia baten atal bat ezagututa, animalia osoa ezagutzera irits daiteke: \"Izaki organiko bakoitza multzo oso bat da eta bere zatiak elkarren osagarri dira, bakoitzak gainerako guztiak mugatzen eta baldintzatzen dituela, eta, hortaz, edozein pusketatik zein animalia den antzeman daiteke; azken finean hezur zati bat nahikoa da animalia hori zein den ezagutzeko\".\nAdarrak.\nPaleontologiak biologia zientziekin harreman estuak dituenez, iraganeko izaki bizien alderdi asko argitzen saiatzen da, hala nola haien jatorria, ingurumena, biziera, banaketa geografikoa, iraupena, desagertzea, filogenia, anatomia eta sistematika. Fosilak eta fosil horiek aurkitu diren ingurunea aztertzeak iraganeko bizitzari buruzko berri asko ematen du.\nBereizketa bat egin daiteke izaera orokorra edo interpretaziozkoa duen Paleontologiaren eta Paleontologiaren ikerketa-adar multzoaren artean. Ikerketa adarren artean aipatzekoak dira:\nHorrenbestez, geruza edo estratuen eduki fosilaren laguntzaz, gertaera geologikoen lotura aztertzea du helburua, eta Lurraren historiako une bakoitzari, eta ez besteri, dagokion animalia multzo bakar eta bereizi bat izatea da diziplina horren oinarria.\nDenbora iragan ahala, fauna mota batzuen ordez beste batzuk azaldu ziren eta, hurrenez hurrengo fosil multzo bakoitza sedimentuak eratu zireneko bizitzaren lagina denez, fosil multzoak ere bereiz daitezke.\nDeskripzio alderdi soilari doakionez, bi atal bereiz daiteke Paleontologian:\nDena den, sail handi horietako zenbait ikerketa alorrek ezagutza sakona lortu dute, hainbesteraino non alor desberdinak bereiz baitaitezke aipatu diren alor zabal horien barruan ere. Hala, Mikropaleontologiaren gaia fosil mikroskopikoak edo mikrofosilak dira; Palinologiak landareen polen eta esporen azterketa egiten du (balio handiko informazioa izaten da, hain zuzen, antzinako aroetako komunitate botanikoak zehazteko orduan); Paleoiknologiak bizi izan ziren izakien portaera ikertzen du, haiek beren funtzioetan utzitako aztarnen bidez, eta aztarna motei erreparatzen die, etab., etab.\nPaleontologia karstaren zientzia garrantzitsuenetako bat da, espeleologiaren baitan kobazuloetako aztarnak ikertzen duelarik.\nAplikazioak.\nZientzia honen xedeak era askotakoak dira; xede horien artean bereiz daitezke, alde batetik, zientifiko soilak eta beste era batekoak, bestetik. Lehenengoetakoak dira, besteren artean: bizitzaren antzinako formen ezagutzea, izaki moten eboluzioaren ikerketa, iraganeko aroei dagozkien giroak berregitea eta orduan bizi ziren izakien arteko harremanak eta zegozkien giroak ikertzea (Paleoekologia). Eta bigarrenekoen artean, estratuen kronologia erlatiboa zehaztea edo elkarretatik urrun diren eremuetako estratuak elkarrekiko erlazioan jartzea.\nPaleontologiak gaur egun desagerturik dauden izakiak behinola bizi izan zirela egiaztatzen du eta izaki mota horien eboluzioa ezagutzeko eta frogatzeko bidea ematen du. Aldi berean, iraganean organismoek zuten banaketaren ikerketaren bidez, gaur egungo Biogeografia ulertzen laguntzen du, eta egungo banaketa argitzeko lagungarri diren faktore historikoak ezagutzeko bide ematen du.\nGeologiaren ikerketa adar batzuk ere datu paleontologikoetan oinarritzen dira, lehen ere aipatu den Paleontologia Estratigrafikoa, adibidez. Izan ere, estratuak bata bestetik bereiz zitezkeenez, zeuzkaten fosilen bidez ezagut zitezkeela ohartzean ezarri ziren horren oinarriak. Fauna fosilen segida dela eta, denbora geologikoa denbora bitarte desberdinak hartzen dituzten banakoetan banatu ahal izan da. Ez dago oraino geruzak edo estratuak datatzeko prozedura hoberik, estratu horiek dauzkaten fosiletan oinarritzen direnak baino.\nPetrolio hobien ikerketak datu mikropaleontologikoen euskarria izan du, zeren eta geruza jakinetan petrolioa agertzea zenbait fosil motaren agerpenarekin erlazionaturik baitago beti.\nOinarrizko printzipioak.\nAktualismo biologikoa: printzipio honen arabera, fosilek ordezkatzen dituzten organismoak bizi zireneko lege biologikoak eta egun bizi direnen gainean agintzen dutenak lege berak dira: izaki haiek premia eta muga berak zituzten fisiologiari dagokionez (arnasketa, elikadura, iraizketa, etab.), bai eta antolaketa berdintsua eta baliokidea ere. Esaterako, koralezko uharri fosilak aurkitzen baditugu, pentsa genezake bizirik zeudenean osatutako koralek egungoen eskakizun berdintsuak zituztela uretako sakonerari, tenperaturari, gazitasunari eta argitasunari dagokienez, giro tropikal batean, sakonera gutxiko ur ongi argituetan bizi zirela alegia.\nAnatomia konparatua: fosilen anatomia egungo formekin edo lehendik ezagunak diren beste fosil batzuekin konparatzeak fosilen arteko antza hautematen eta fosilak ezagutzen laguntzen du, baita zati edo hondarrak osorik ez badira ere. Printzipio honek organismoen arteko desberdintasunak eta kidetasunak zehazteko bide ematen du. Horri dagokionez, egun baliokiderik ez duten organismo fosilek berebiziko zailtasuna dute eta, halako kasuetan, antzeko organismoekin konparatzen dira, hau da, antzeko ezaugarri morfologiko eta anatomikoak dituztenekin.\nKorrelazio organikoa: printzipio honek izaki bizi baten atalen artean korrelazioa dagoela esaten du, halako eran non animalia baten ataletako bat, besterik gabe, aurkitzen denean animalia ezagutu ez ezik, osatzen zuten atalen itxura ere ondoriozta baitaiteke.\nBi printzipio horietan oinarriturik, dinosauroak nolakoak ziren, azala eta atal bigunak nolakoak zituzten, berregiteko aukera ematen dute, eta haien elikadura mota ezagutzeko ere bat.\nKronologia erlatiboa: sedimentu estratu edo geruzak bata bestearen gainean jarriak diren ordena jalki ziren ordena kronologikoari dagokio; antzinakoenak zutabearen behereneko lekuan aurkitzen dira. Modu horretara, geruza batean aurkitu diren fosilak beheragoko geruzetan azaltzen direnak baino modernoagoak dira eta haren gainean daudenak baino antzinagokoak.\nPaleontologo ezagunak.\nHistoriak hainbat paleontologo garrantzitsu eman ditu. Charles Darwinek fosilak bildu zituen Hego Amerikan Beagleean egin zuen bidaian. Patagonian oihan fosilizatuak aztertu zituen. Mary Anningek bere herrian hainbat fosil garrantzitsu aurkitu zituen eta era sistematikoan klasifikatu. William Buckland, Richard Owen, Gideon Mantell, Georges Cuvier eta Thomas Huxleyk paleontologiaren oinarriak jarri zituzten. Thomas Jeffersonek mamut fosilen hezurrak ikertu zituen. Edward Drinker Cope eta Othniel Charles Marshek XIX. mendean garatu zen Hezurren Gerra abiatu zuten, metodoaren inguruan dudak sortzen zituena baina Ipar Amerikako ornodunen paleontologia garatzeko balio izan zuena. George Gaylord Simpsonek biologia, paleontologia eta genetika bildu zituen \"Tempo and Mode\" liburuan, biologia ebolutiboan oinarrizko liburua. Steven Stanley, Stephen Jay Gould, David Raup eta Jack Sepkoskik bizitzaren eboluzioaren inguruko jakintza hedatzen lagundu dute, tendentzien inguruko ikerketak eginez. Louis, Mary eta Richard Leakey, Raymond Dart, Robert Broom, Kenneth Oakley, Robert Ardrey eta Donald Johansonek ekarpen handiak egin zituzten paleoantropologian. Rinchen Barsbold mongoliarrak lan handia egin du hegazti eta dinosauroen eboluzioan."}
{"id": "9491", "revid": "15795", "url": "https://eu.wikipedia.org/wiki?curid=9491", "title": "Denbora Geologikoaren Eskala", "text": ""}
{"id": "9492", "revid": "336", "url": "https://eu.wikipedia.org/wiki?curid=9492", "title": "Mikropaleontologia", "text": "Mikropaleontologia Paleontologiatik bereizten da mikroskopioa edo lupa bezalako tresneriaren erabilpena derrigorrezkoa egiten delako mikrofosilak aztertzeko.\nMikropaleontologia tresna praktikoa da Geologiarentzat, eta batez ere honen adarra den Sedimentologiarentzat. Mikrofosilek informazio azkarra ematen dute arroka bat datatzeko, ingurune itsastarra edo kontinentala mugatzeko, paleogazitasuna edo paleobatimetria finkatzeko...\nPaleontologiarekin ezer gutxi jakin daiteke Lurraren historiaren lehenengo 3/4etatik. Baina Mikropaleontologiak aukera eskaintzen du Aurrekanbriar garaiaren inguruko zehetasunak jasotzeko.\nZientzia berria da Mikropaleontologia, baina petrolioaren ikerketak direla eta aurrerapausu handiak izan ditu azkeneko urteetan. Hala ere mikropaleontologiarekin zerikusia duten lehenengo idatziak Herodotok egin zituen k.a. V. mendean eta Pliniok eta Estrabonek I. mendean. Ez zen izan van Leeuwenhoekek mikroskopioa asmatu arte zientzia honek garapena izan zuela. Hookek lehenengo mikroforaminiferoa deskribatu zuen (\"Ammonia beccarii\") XVII. mendean. Ondoren hainbat izen garrantzitsu egon dira, adibidez, Alcide d'Orbigny, Haeckel eta Grzibowski kasu."}
{"id": "9493", "revid": "105290", "url": "https://eu.wikipedia.org/wiki?curid=9493", "title": "Mikrofosil", "text": "Mikrofosil izenarekin bere ikerketarako mikroskopio bat edo lupa bat erabili behar diren fosil guztiak identifikatzen dira.\nMikrofosilek hainbat abantaila dituzte fosil gehienekin alderatuta.\nDeskribatu zen lehenengo mikrofosila \"Ammonia beccarii\" mikroforaminiferoa izan zen, Hookek egin zuelarik.\nAzkeneko urteetan balio ekonomikoa dela eta ikertzen dira gehienbat mikrofosilak, petrolioaren ustiakuntzan datu garrantzitsuak ematen baitituzte."}
{"id": "9494", "revid": "336", "url": "https://eu.wikipedia.org/wiki?curid=9494", "title": "Dinoflagelatu", "text": "Dinoflagelatuak izaki fotosintetiko zelulabakarrak dira. Bere bizitzan fase aske bat dute eta bertan garatzen dituzten bi flageloz mugitzen dira. Izeneko \"dino\" hori ez dator \"dinosauro\"aren etimologia berdinetik, baizik eta grezierako \"\u03b4\u03b9\u03bd\u03bf\u03c2 - zurrunbilo\"tik. Flageloa mugitzean sortzen duten zurrunbiloa dela eta eman zitzaien izen hau.\nIzaki hauen tamaina 7 eta 2000 \u03bcmkoa da, baina gehienak 20 \u03bcm inguruan kokatzen dira. Euren banaketa zabala da eta ur geza zein gazitan bizi daitezke.\nIzaki planktoniko eta bentonikoak izan daitezke eta sinbionte eta parasito ere izan daitezke. Gehienak ale bakartiak dira baina badira koloniak eratzen dituzten gutxi batzuk. Gehienak autotrofoak dira, eta batzuk sinbionteak dira. Gutxi batzuk heterotrofoak dira.\nGaur egun algen barruan sartu ohi dira, Phyrrophyta (grezierako \u03a6\u03b9\u03c1\u03bf\u03c2 - \"sua\" eta \u03c6\u03b9\u03c4\u03b1 - \"landare\") atalean. Izen hau euren kolore gorriagatik eman zaie. Gaur egun eztabaida dago izaki hauek non kokatzearen harira. Autore batzuek Protista erreinuko Dinoflagellata phylumean sartzen dituzte. Beste batzuek Eukarya domeinuan Alveolates erreinuan sartzen dituzten bitartean.\nMorfologia.\nDinoflagelatuek morfologia ezberdinak erakutsi ditzakete. Dena den gehienak bizi zikloko fase mugikorretan gorputza teka baten barruan dute, eta mugimendurako 2 flagelo dituzte.\nFlagelo luzea \"gerritik\" behera luzatzen da mugimenduaren kontrako zentzuan. Mugimenduaren zentzua aurreko eta atzeko aldea definitzeko erabiltzen da izaki hauetan. Flagelo hau \"surcus\" deritzon depresio batean babesten da.\nZeharkako flagelua gerriaren inguruan kokatzen da. Gerriko depresioaren \"angulum\" deitzen denaren inguruan dago txertatua.\n\"Cingulum\"ak \"teka\" bi zatitan banatzen du. Aurrekaldea (mugimenduarekiko) \"epiteka\" da, eta atzekaldea \"hipoteka\".\nEpitekaren goiko aldeari \"apex\" deitzen zaio eta \"hipoteka\"ren beheko aldeari \"antapex\". Flageloak tekako bi poroetatik kanporatzen dira, eta polo hauek dauden aldeari bentralak deitzen zaio eta kontrakoari dortsala. Dinoflagelatu askoren teka zulatutako plaka poligonalen bidez oraturik dago eta hauen kantitatea, banaketa, forma eta apainketa motak \"tabulaketa\" osatzen dute.\nGenero bakoitza desberdintzeko bere \"tabulaketa\" ikusten da, baina kasu askotan hau ez da oso nabaria, are gutxiago kistetan. Zenbait dinoflagelatutan apainketak nahiz beste ezaugarri morfologikoak plaken banaketa islada dezakete eta ikus edo berregin daitezke modu honetan tabulaketak.\nTeka batzuek adarrak deitzen diren luzapenak izan ditzakete. Hauek \"apikalak\", \"autapikalak\" eta \"postcingularrak\" izan daitezke. Adar hauen kopuruak balio sistematikoa izan dezake.\nKiste egoera.\nDinoflagelatuak izaki eukariotoen artean zaharrenetarikoak dira. Batzuek beraien bizi zikloan kiste estadioa daukate, hasiera batean inguruko baldintza aldakorren aurrean babes egitura bat zela pentsatzen zen, baina gaur egun kasu gehienetan beraien ernalkuntza zikloaren atal bat bezala kontsideratzen dira.\nKiste hauek zelulosaz osaturik daudenean normalean ez dira kontserbatzen, baina beraien paretak esporopoleninaz osatuta dagoenean oso ondo kontserbatzen dira eta erraz fosilizatzen dira. Kiste gutxi batzuk silizez eta kaltzitaz osatuta daude, hala ere autore batzuentzat bi mota hauek ez dira dinoflagelatuak.\nKisteak deskribatzeko teketan erabiltzen den terminologia berdina erabiltzen da. Desberdintzeko kisteak eta tabulalketak lehenengoari \"para-\" aurrizkia jartzen zaio.\nKistearen paretari \"fragma\" deitzen zaio eta hauek horma bakarrekoa izan daiteke (autifragma), bi izan ditzake (kanpokoa perifragma eta barrukoa endofragma) edo hirukoa ere izan daiteke (mesofragma erdikoa eta barne eta kanpokoak berdin).\nKiste prozesuan dagoenean gainazalean beste horma bat ager daiteke, \"ektrofragma\" izenekoa. Kisteek bariazio intraespezifiko handia daukate eta genero batzuetan aldakortasun honek esanahi paleoekologikoa du.\nSailkapena.\nLehen esan bezala sailkapen zaila dute izaki hauek eta autorez-autore aldatu egiten dira. Phyrrophytaren barruan sartzen direnean Dnophyceae klasea osatzen dute. Klase honen barruan 7 ordena daude, ugariena erregistro fosilean Peridinale delarik. Hala ere gehienek sailkapenerako ezaugarri morfologikoak hartzen dituzte kontutan:\nGuzti hau kontuan hartuta gaur egun 130 genero eta 2200 espezie deskribatu dira. 2000 itsastarrak dira eta 200 ur gezatakoak. Erregistro fosilean beste 525 genero aurkitu dira eta 3000 espezie baino gehiago deskribatu dira.\nBiologia.\nElikadura.\nEzagutzen diren dinoflagelatuen erdia autotrofoak dira. Beste batzuetan sinbionteak dira, batzuk parasitoak dira eta beste batzuk heterotrofoak. Azken hauek beste izaki batzuen harrapakariak dira baina baita ere hilda daudenean izakiez elikatzen dira. Autotrofoak direnak diatomeoekin batera kate trofikoaren oinarria osatzen dute. Dinoflagelatuen ernalkuntza abiadura handiagoa denez, bloom bat gertatzen denean dinoflagelatuen ugaritasuna diatomeoen aurretik joango da beti.\nGainazaleko elikagaiak bukatzen direnean dinoflagelatuak gauez hondoratu egiten dira, bertan dauden elikagaiez hornitu eta berriro egunez beraien flageloekin ur azalerara irteten dira eguzki izpiak hartzera. Sinbionteen artean koralekin eta makroforaminiferoekin egiten dute sinbiosia.\nErnalkuntza.\nErnalkuntza ugariena asexuala da, baina paleontologian ez du interes handirik ez dituztelako kisteak sortzen. Kisteak sexualki sortutako gametoak elkartzen direnean sortuko dira. Kisteen barnean meiosiaren bidez zelula berriak sortuko dira eta prozesu hau ordutik urteetara iraun ahal ditu. Kisteak irekiko dira eta zelula berriak kanporatuko dira, bakoitzak bere teka osatuko duelarik.\nToxikotasuna.\nGutxienez gaur eguneko 20tik 30 espezietara toxinak ekoizten dituzte. Espezie guzti hauek fotosintetikoak dira eta estuarioetan bizi dira. Forma ez toxikoetatik bereizten zailak dira eta bloomak egiten dutenean ur litroko milioika indibiduo egon daitezke.\nLeku batzuetan bloom hauek urtero ematen dira eta hainbat animalia pozointzen dituzte, bai eta gizakien osasuna kaltetu ere. Esate baterako \"Ostreopsis\" generoak hainbat bloom izan ditu azken urteetan Kantauri eta Mediterraneo itsasoetan.\nBiolumineszentzia.\nDinoflagelatuak ozeanoaren azalean ematen diren gertaera biolumineszente gehienen erantzuleak dira. Tropikoko gune batzuetan biolumineszentzia atrakzio turistikoa bihurtu egin da.\nEkologia.\nEkologiari dagokionez dinoflagelatuak ingurune itsastar eta ez itsastarrean bizi daitezkeen izakiak dira. Ugariena itsastarrak dira. Plataformatik kanpo bizi direnak (pelagikoak) flotagarritasuna handitzeko eta elikagaiak harrapatzeko apaindutako adarrak eta luzapenak garatzen dituzte. Dinoflagelatu neritikoak normalean morfologia sinpleagoak eratzen dituzte. Dinoflagelatuak ere marea ondoko putzuetan, kostaldeko lokatz eta harea intestizialetan, ur gezako lakuetan, erreka eta turberetan bizi daitezke. Azken gune hauetan ura koloreztatzeko gaitasuna dute, adibidez Alpeetan ematen diren elur gorriak. Dinoflagelatuen espezie gehienak kosmopolitak dira eta banaketa latitudinal zabala daukate. Dena den badaude espezie estenohalinoak eta estenotermoak.\nDinoflagelatu autotrofoak elikagaiengatik kontrolaturik daude batez ere fosforo eta nitrogenoagatik. Euren bloomak elikagai hauen ugaritasunarekin erlazionatuta daude.\nDinoflagelatu heterotrofoak ingurune ezberdinak betetzen dituzte eta ez daude autotrofoak bezalaxe urtaroen aldaketin lotuta.\nPaleoekologia.\nGuzti hau kontutan hartu behar da ikerketa paleoekologikoetan, iraganeko dinoflagelatuen inguruneak gaur egungoen antzekoak izango baitziren."}
{"id": "9495", "revid": "7476", "url": "https://eu.wikipedia.org/wiki?curid=9495", "title": "Iosif Stalin", "text": "Iosif Visarionovitx Jugaxvili (; Gori, Errusiar Inperioa, gaur egun Georgia, 1878ko abenduaren 18a - Mosku, 1953ko martxoaren 5a), ezagunagoa Iosif Stalin () goitizenaz, sobietar estatu-politikaria izan zen, Sobietar Batasuneko Alderdi Komunistako idazkari nagusia 1922-1952 bitartean, eta Ministro Kontseiluko burua 1941etik 1953 arte. Agintaldi luze horretan, diktadura pertsonala ezarri zuen. Historialariek milioika lagunen heriotzen erantzule jotzen dute. Estalinismoa da haren doktrina politikoa.\nFamilia behartsua zuen, eta amak Tbilisira bidali zuen 1895ean, apaiz ikasketak egin zitzan. Hark, ordea, ikasketak alde batera utzi zituen, eta talde sozialistetan militatzen hasi zen. 1902an atxilotu zuten lehen aldiz, eta Siberiara bidali zuten. Siberiatik ihes egin eta Georgiara itzuli zenean, boltxebikeekin bat egin zuen. 1905ean ezagutu zuen Lenin. Stalinek ez zuen erbestera jo, eta 1917ko Iraultzara arte hainbat aldiz atxilotu zuten. Iraultzaren ondoren haren eragina handitu zen boltxebikeen artean.\n1922an Alderdi Komunistako idazkari nagusi izendatu zuten, eta postu hori baliatu zuen boterera heltzeko. 1929tik aitzinera, boterea egonkortu eta alderdi barreneko arerio guztiak espetxeratu edo hilarazi zituen. Haren agintaldian, industrializazio prozesua gauzaturik eta Bigarren Mundu Gerran Alemania Nazia garaiturik, Sobietar Batasuna munduko potentzia gisa egonkortu zen. Baina, aldi berean, oso erregimen itxi eta totalitarioa eratu zuen. Bere figuraren gurtzea bultzatu zuen, eta neurri errepresibo gogorrak jarri zituen martxan. Milioika lagunek pairatu zuten haren errepresioa, eta haietako asko Siberiara bidali zituzten, gulagetara eta lan behartuetan aritzera. 1953an hil zenean, desestalinizatze prozesuari ekin zion Sobiet Batasunak, Nikita Khrustxoven eskutik.\nEzizenak.\nEzbairik gabe, \"Stalin\" izan zen haren ezizenik ospetsuena, hots, \u201cAltzairuz Egina\u201d edota \u201cAltzairuzko Gizona\u201d (\"stal\" hitzak errusieraz \u201caltzairu\u201d esan nahi du, Vladimir Leninek berak erabilitako \"-in\" atzizkia gehituta). 1912an hasi zen \"Stalin\" deituratzat erabiltzen, boltxebikeek Tammerforsen (Finlandia) egindako biltzarraren ondoren, eta 1917. urteaz geroztik ezizen horrekin izan zen ezaguna. Hala ere, haren hurbilekoek \"Soso\" ere deitzen zioten, gaztaroan bere olerkiak sinatzeko erabili ohi zuen \"Soselo\" izenaren laburdura (errusierazko \"Iosif\" izenaren georgierazko parekidea da). Bere buruari \"Koba\" ezizenez ere deitzen zion, izen hori baitzuen georgiar herri-heroi batek. Beste ezizen ezezagunago batzuk ere erabili zituen: \"David\", \"Morti\", \"Nijeradze\", \"Txizhikov\" eta \"Ivanovitx\".\nBizitza.\nIosif Stalin Georgiako Gori hirian jaio zen; aita, Vissarion Jugaxvili, osetiarra zen eta ama, Ketevan Geladze, georgiarra. 15 urte zituela, Tbilisiko apaizgaitegi ortodoxoan sartu zen. Ideia marxistak eta iraultzaileak ezagutu zituen bertan, eta ELASD (Errusiako Langileen Alderdi Sozialdemokrata) alderdian sartu zen 1898an. Handik urtebetera, apaizgaitegitik bota zuten propaganda marxista egiteagatik. Bulego batean aldi labur batez lan egin ondoren, Tbilisiko alderdi sozialdemokrataren batzarreko kide egin zen eta politikari emana bizi izan zen handik aurrera. 1903ko azaroan, Siberiara bidali zuten, baina 1904 hasieran ihes egitea lortu zuen.\nErrusiako Langileen Alderdi Sozialdemokrata bitan zatitu zenean, Lenin buru zuten boltxebikeekin bat egin zuen. 1905eko Iraultzan parte hartu zuen; urte hartan bertan Finlandian egin zen alderdiaren biltzarrean parte hartu zuen eta Lenin ezagutu zuen han. 1907an, Bakun bizi zelarik, hainbat greba bultzatu zituen eta kartzelara sartu eta erbestera bidali zuten behin baino gehiagotan. 1912an boltxebikeak alderdi sozialdemokratatik bereizi ziren, eta Stalin alderdi berriko batzar zentraleko kide hautatua izan zen. Halaber, \"Pravda\"-ren lehen alea argitaratu zuen. 1913ko urtarrilean, Vienan zen bitartean, bere garaian garrantzi handia izan zuen liburu famatu bat idatzi zuen: \"Natsionalni vopros i marksizm\" (1914, \u201cNazio arazoa eta marxismoa\u201d). Garai hartan hartu zuen \"Stalin\" (errusieraz: \u201cAltzairuzko Gizona\u201d) ezizena. 1913ko otsailean San Petersburgora itzulirik, atxilo hartu eta Siberiara bidali zuten erbesteraturik 1917 arte.\n1917ko Iraultzan Stalin Petrogradora (San Petersburgora) joan zen eta buruzagi nagusietako bat izan zen. \"Pravda\" egunkariko zuzendari, alderdiko politburo edo zuzendaritzako kide eta nazionalitateen komisario izan zen. Gerra Zibilean (1918-1922) Nazioko Defentsa Kontseiluko kide eta komisario politiko izan zen. 1921ean, Leon Trotski aurka izan bazuen ere, Sobietar Batasuneko Alderdi Komunistako idazkari nagusi izendatu zuten; horri esker, alderdiaren aparatu guztia eta administrazioa kontrolatu zituen. Garai hartan, SESBen ziharduten talde erlijiosoen aurkako erasoak ere izan ziren.\nLenin 1924an hil zen, eta hutsik utzi zuen alderdi komunistaren lidergoa. Borroka gogorra hasi zen orduan Trotski eta Stalinen artean, Batzorde Zentralaren ardura bere gain hartzeko. Funtsean, Trotskik zuen Leninen babesa, eta sistema ez horren zurrun baten aldekoa zen, non korronte politiko ezberdinen ahotsa entzun ahal izango zen. Stalin ez bezala, komunismoa nazioarte osora zabaltzearen aldekoa zen Trotski. Stalinek, berriz, Sobietar Batasunean finkatu nahi zuen iraultza, eta nazioarteko sare komunista horren interesen alde jarri. Ezustean Stalinek hartu zuen alderdi komunistaren ardura, Grigori Zinoviev eta Lev Kamenevekin batera. Hain justu ere, Troika izeneko aginte kolegiatua osatu zuten hirurek. Hasieran, Zinovievekin eta Kamenevekin batera gobernatu zuen, baina handik urte batzuetara alderdiko zuzendaritzatik (politburotik) egotzi zituen traba egiten zioten aurkariak. Trotski 1925ean bota zuen SBAKetik, eta 1927an deserriratu zuten. Ordutik, handituz joan zen haren aurkako jazarpena, eta herrialde ezberdinetan ibili ostean (Turkian eta Norvegian, besteak beste) Mexikora erbesteratu zen. Han Ramon Mercader komunista katalanak hil zuen, Stalinen aginduz, 1940. urtean.\nStalinen ideien arabera, sozialismoa herrialde batean gauzatu eta indartu behar zen aurrena eta handik beste herrietara zabaltzen ahalegindu gero. Hala, bere eginahal nagusia Sobietar Batasunean ekonomia egitura sendoak sortzea izan zen, estatua beste inoren mende egon beharrik gabe, burujabe izan zedin. Zentralismo burokratikoa jarri zuen indarrean, non milaka lagun bihurtu zituen elite sumiso bat bere irizpideekiko. Nekazaritzaren kolektibizazioa ezarri zuen eta lur-jabe txikien aurka gogor jokatu zuen. Horrekin batera, makina berriak sartu zituen; hala, nekazari askok hirietara jo behar izan zuen industrian lan egitera. Izan ere, industria egitura sendo bat sortzeari eman baitzion lehentasuna Stalinek. Horretarako, Bost Urteko Planak egituratu zituen, Sobietar Batasuna ahalik eta lasterren industrializatzeko. Lehen Bost Urteko Planaren (1928-1933) ondorio gisa, honakoa adierazi zuen:\nKolektibizazioaren funtsa lurraren jabetza komuna zen, kolkhozetan antolatua. Horren aurka zeuden milaka kulak Siberiara deportatuak izan ziren. Prozesua ez zen ondo egin eta, hasierako urteetan produkzioa jaitsi egin zenez, gosetea ekarri zien sobietarrei. Ukrainan, esate baterako, 7-8 milioi lagun hil zituen 1932-1934 bitarteko goseteak, nekazariak gehienak.\n1930ean, Stalinen esku gelditu zen estatuko aginpide guztia, kolektibizazioaren kontra zeuden Nikolai Bukharin, Aleksei Rikov eta beste aurkariak baztertu egin baitzituen. Errusiako jaun eta jabe bihurturik, bere aginpidea indartu zuen, aurkariak eta etsaiak ankerki zapalduz; hala, Sergei Kirov bere laguntzailea hil zutela aitzakia harturik, Purga Handiari ekin zion, eta bere laguntzaile izandako asko eta asko, Bukharin, Rikov, Zinoviev eta Kamenev besteak beste, hiltzera kondenatu zituen.\n1939an, Alemania Naziren indarraz kezkaturik eta gerra Sobietar Batasunera bidera ez zedin, elkarri ez erasotzeko hitzarmen bat sinatu zuen Hitlerrekin (Molotov-Ribbentrop Ituna). Bigarren Mundu Gerra hasi zenean, Stalinek Poloniako ekialdea, Herrialde Baltikoak eta Finlandiako eta Errumaniako hainbat lurralde konkistatu zituen indarrez. 1941eko ekainean, Sobietar Batasunaren inbasioari ekin zion Alemaniak. Uda aprobetxatu nahi zuen herrialde komunista bere gain hartzeko eta Kiev, Leningrado eta Mosku inguratzea lortu zuten tropa alemanek erasoa hasi eta aste gutxira. Armada Gorriak Ural mendilerroaren ekialdera jo zuen, neguari itxarotera. Gerraz baliaturik, Stalinen aginpidea areagotu egin zen; hala, ahalmen guztiak bereganatu zituen: Herri Komisarioen kontseiluko eta gudarosteko buru egin zen. Sobietarren kontraerasoak Berlingo ateetaraino eraman zuen Armada Gorria, eta 1945eko maiatzean Hitlerrek amore eman behar izan zuen. Sobiet Batasunak milioika biktima izan zituen gatazka militar handian.\nAlemaniarrek atzera egin zutenean, Ekialdeko Europako herrialde asko Sobietar Batasunaren mende geratu ziren, eta izenaz burujabe baziren ere, ekialdeko estatu gehienak Stalinen politikaren morroi izan ziren handik aurrera. Bere bizitzaren azken urteetan, Gerra Hotza piztu zen demokrazia liberalen eta Sobietar Batasunaren artean; garai hartan diziplina zorrotza ezarri zuen Sobietar Batasun barruan eta baita kanpoan ere; barruan, ideologia zentsura ezarri eta askatasunak ezabatu eta bere irudia oso goraipatua izan zen, eta kanpoan, berriz, bere politikara makurrarazi zituen beste herrialdeetako alderdi komunistak eta bere eraginpean zeuden estatuak. Hil zenean Leninen mausoleoan hilobiratu zuten.\n1956an, Sobietar Batasuneko Alderdi Komunistaren XX. kongresuak, Nikita Khrustxoven txostenean oinarri hartuta, Stalinen tirania eta bere garaiko gertakizunen kontaera aldatu izana salatu zituen, eta marxismo-leninismoa, berriz ere, komunismoaren oinarri izan zedin eskatu zuen. Horrezaz gainera, hirien izenak aldatu (Stalingrado ordez Volvogrado) eta Stalinen irudiak eraitsi ziren. 1961ean, alderdiaren XXII. kongresuak Leninen mausoleotik ateratzea erabaki zuen; Kremlingo harresian hilobiratu zuten azkenik, Sobietar Batasuneko beste gizon handien ondoan.\nHeriotza.\nBizitzaren azken urteetan, Stalinek lau pertsonaren konfiantza inguratu zuen: Lavrentia Beria NKVD zerbitzu sekretuetako burua, Georgi Malenkov, Nikolai Buganin eta Nikita Khrustxov. Stalinek ez zituen gobernu-lanak Kremlinetik kudeatzen, Kuntsevoko bere datxatik baizik, Kremlindik 20 minutura autoz.\n1953ko otsailaren 28an, afari oparo bat egin zuen, eta jan-edanak goizalde arte iraun zuen. 1953ko martxoaren 1eko goizeko hamaiketan Stalinek ez zituen bere atseden gelatik guardiak deitu, ohi zuen ez bezala, ezta gelatik atera ere. Arratsaldeko seietan, haren gelako argia piztu zen. Stalini apoplejia batek erasan zion.\nGuardia batek lurrean zetzala deskubritu eta Stalin sofa batean etzan zuten. Guardiek Beria deitu zuten telefonoz. Beriak galarazi zuen mediku batek Stalin berehala artatzea. Lehendabizi Beria, Malenkov, Buganin eta Khrustxov bertaratu ziren martxoaren 2ko gauean, Stalin konorterik gabe zetzala. Stalin \"lotan\" utzi zuten, Beriak adierazi zuen bezala. Hamahiru ordu joan ziren mediku batek diktadorea ikusi zuen arte. \nMedikuek izainak erantsi zizkioten lepoan susper zedin, errusiar metodo tradizional bat. Tarteka esnatzeko keinuak egin eta ura edan zuen arren, martxoaren 4rako argi zirudien Stalin hilzorian zela, atzera bueltarik gabe. Diktadorea, artean, une batez esnatu zen amorrua eta eldarnioa zerizkiola keinuetan. Haatik, hurrengo egunaren gaueko hamarrak laurden gutxiagotan hil zen.\nStalinen hilzorian eta haren ohe aldamenean beilari zituen aipatu sobietar agintariek ondorengotzarako botere lehia hasi zuten, bi taldetan elkartuz: batetik, Beria eta Malenkov; bestetik, Buganin eta Khrustxov. Hor bertan, SESB zuzenduko zuen hurrengo agintari taldea erabaki zuten. Stalin hil ondoren, hiru dolu egun agindu ziren, eta Leninen mausoleoan hilobiratu zuten, mausoleoari haren izena ere gehituz. Pentsatzen da ehunka pertsona hil zirela gorpua bisitatzean sortu zen anabasan. \nBiktimen kopurua.\nHitlerrekin batera, XX. mendeko genozidarik handientzat jo izan da Stalin, milioika gizabanakoren heriotzaren erantzulea izan zelako .\nZaila da bere biktimen kopurua kalkulatzea. Deportazioak eta gulagak, propio eragindako goseteak (Ukrainakoa, esaterako, Holodomor beldurgarria), purgak, II. Mundu Gerrako presoen fusilamenduak, exekuzio politikoak...Sobiet Batasuna desagertu ondoren historialari batzuek ikerketa sakonak egin zituzten, baina zenbakietan ez dago adostasunik. Biktimen kopurua 4-10 milioiren artean legoke, historialarien arabera \nGoseteen ondorioz hildakoen kopurua gehitzen bazaio aurreko kopuruari (hainbat ikerlariren iritziz goseteak propio eragindakoak zirelako, etsaiak eta gutxiengo etnikoak akabatzeko; haatik, puntu honetaz ez dago adostasunik) kopuru finala handiagoa litzateke, 20 milioitik gertu egonik "}
{"id": "9498", "revid": "512", "url": "https://eu.wikipedia.org/wiki?curid=9498", "title": "Alvar Aalto", "text": "Hugo Henrik Alvar Aalto (Kuortane, Finlandia, 1898ko otsailaren 3 - Helsinki, 1976ko maiatzaren 11) arkitekto eta altzari diseinatzaile finlandiarra izan zen.\nArkitektura ikasi zuen Helsinkiko eskola politeknikoan. 1921an arkitekto bihurtu eta Europan zehar bidaia luze bat egin zuen, 1923an arkitektura bulegoa herri txiki batean ireki zuen, nahiz eta gero Helsinkira aldatu. 1928an CIAM-eko (Congr\u00e8s International d'Architecture Moderne) bazkide egin zen. Aurrerago Estatu Batuetara joan eta Bostongo MIT ezagunean arkitektura irakatsi zuen.\nAaltoren lanak izadi eta paisaiarekin harmonia osoz bateratzen dira, osotasun arkitektoniko bat sortuz. Zura eta adreilua haren ekai gustukoenak izan ziren, haien materialtasun eta ukitua izaditik gertuago daudelako. Funtzionalismoaren jarraitzaile sutsua izan zen, baina baita ere Arkitektura Organikoarena, Eskandinaviako Mugimendu Modernoko lehen arkitekto eta sustatzaileetakoa izanik.\nArkitekto izateaz gain, Aalto diseinatzailea ere izan zen, berak egindako eraikin gehienentzako altzariak deseinatuz. 1935 urtean Artek altzari enpresaren fundatzailea izan zen emaztearekin batera. Han deseinatu zuen zurezko egitura auto-sostengarriz eginiko aulkia. Bere beiralanik ezagunena Aalto Ontzia da.\nBiografia.\nAalto Kuortanen jaio zen, mendebaldeko kultura klasikoko familia batean. Haren aitak, Johan Henrik Aaltok, ingurumen-proiektuak egiten zituenak, finlandiar naturaren babesarekin harremanetan jarri zuen. Bere ama, Selma Mathilda Hackstedt, irakaslea zen.\nBatxilergoa Jyv\u00e4skyl\u00e4n ikasi zuen, eta, gaur egun Helsinkiko Unibertsitate Politeknikoa denean, arkitektura, non irakasle batzuk, eta, bereziki, Armas Eliel Lindgren, nazionalismo erromantikoaren partaide ziren, Finlandia goraipatzeko sustrai historiko eta identitarioak bilatzen zituen mugimendu artistikoa. 1917an, Finlandiako gerra zibilean (1918an amaituko zena) parte hartu zuen. 1921ean lizentziatu ondoren, ikasketa bidaia luze bat egin zuen Europa iparraldean zehar. 1923an, bere arkitektura estudioa ireki zuen Jyv\u00e4skyl\u00e4n. 1925ean, Aino Marsiorekin ezkondu zen, bere hainbat proiektutan kolaboratu zuen arkitektoarekin. Biak elkarrekin, Erdialdeko Europan eta Italian zehar ibili ziren. Hamarkada horretan, hainbat abangoardiaren pentsamenduan parte hartu zuen, Bauhausenean batez ere, eta artista eta kritikariekin harremanak ezarri zituen; horien artean, Laszlo Moholy-Nagy nabarmendu zen. 1928an, CIAMeko kide izendatu zuten, arkitektura modernoko kongresu garrantzitsuenak, zeinetan Le Corbusier eta Sert kategoriako arkitektoek parte hartzen zuten. Erik Bryggman-ekin ere kolaboratu zuen denbora batez, eta hark modernitate puruago eta funtzionalistago bat hartzera bultzatu zuen, bere lehen lanetako klasizismo nordikoaren aurka jarriz.\n1927an, Turku-ra joan zen lehenik, eta, 1933an, Helsinkira; ordurako, arkitektoak nolabaiteko ospea zuen. Urte hartako Londresko altzarien erakusketa, P. Shandek antolatuta, bere lanaren nazioarteko erakusketa askotariko lehena izan zen, 1938an MOMAn egindakoa bezala. 1935ean, bere emazteak Aino Marsiok, Maire Gullichsenek eta Aaltonek Artek enpresa sortu zuten, arkitekto bikotearen diseinuak masiboki ekoizteko. Enpresarentzat diseinatu zuen lehen aulkia: berezko egurrezko egitura auto-sostengarri batean ezarria eta patentatua izan zena. Bere konpainiaren ekoizpen-pieza klasikoetako bat \"Aalto loreontzia\" da, \"Savoy\" ere deitua.\nUrte batzuek atzerrian lan egin zuen, eta, 1940an, Finlandiara itzuli zen, Errusiar-Finlandiako Lehen Gerraren ostean. Bizi izan zen lekuetako bat Estatu Batuak izan ziren, eta, bertan, arkitektura irakasle izendatu zuten Massachusettseko Teknologia Institutuan (MIT).\n1942an, \"Finlandiako Arkitektoen Elkarteko\" presidente hautatu zuten. 1944ko Bigarren Errusiar-Finlandiako Gerraren ostean, hainbat hiri-proiektu burutu zituen herrialdea berreraikitzeko ezarritako estatu bulegoko buru izendatu zutenean. Bigarren Mundu Gerran, nazien klasizismoarekin harremanetan jarri zen bere ordezkari nagusiaren, Albert Speerren, bitartez. 1946 eta 1948 artean, Estatu Batuetan bizi izan zen arkitekto eta irakasle gisa. Orduan, Frank Lloyd Wright ezagutu zuen.\nBere lehen emaztea, Aino Marsio, hil baino lehen, bulegoan argitaratutako lanak \u00abAino eta Alvar Aalto\u00bb izenpetu ohi ziren. Marsiok zuzenean kolaboratu zuen diseinatzaile gisa proiektuen etxeko aspektutan. Beraren izaera paziente eta lasaia oreka garrantzitsua izan zen Aaltoren bizitza oldarkorra eta ez ortodoxoan. 1949an, bere emaztea, Aino Marsio, zendu zen, eta, 1952an, Elissa M\u00e4kiniemi-rekin ezkondu zen, Aino bezala arkitekto eta kolaboratzaile, zeinak hura hil zenean (1976ko maiatzaren 11n Helsinkin gertatu zena) amaitu gabeko proiektuen eraikuntza zuzendu zituen.\nEstiloaren garapena.\nAlvar Aaltoren ikasle urteetan Finlandian \"Nazionalismo Erromantiko\" deiturikoa zegoen indarrean. Mugimendu honek izaera finlandiarra goraipatzea zuen helburu, erdi aroko eraikin finlandiar tradizionaletan oinarrituriko arkitektura eginez. Aaltoren obra estilo honetan kokatzen ez den arren bere gain influentzia izan zuen, Mikaelinkkirko elizako ikasle zeneko proiektuan adibidez. Mugimendu hau Europan eragina izan zuen Art Nouveau-rekin lotzen da, eta honekin batera indarra galtzen joan zen XX. mendeko lehenengo hamarkadan.\nOndoren \"Iparraldeko Klasizismo\" deiturikoa garatu zen, Europa iparraldeko arkitektoak forma klasikoetan interesatzen joan ziren heinean. Iparraldeko Klasizismo honek Italiako Pizkundeko arkitektura eta arkitektura eskandinaviar tradizionaleko formak bateratzen zituen. Profesional moduan lan egin zuen lehenengo urteetan eragin klasiko hori nabaritzen da, batez ere Gunnar Asplund arkitekto suediarrak eraginda.\n1920ko hamarkadan iritsi zen funtzionalismoa Europa iparraldera. Arkitektura funtzionalak erabilgarritasuna bilatzen zuen gauza guztien gainetik. Eraikuntza teknologiaren erabilera eta modu industrialean produzituriko arkitekturan oinarritzen zen, gainazal biluziak eta lerro horizontala azpimarratzen ziren, espazio zabal eta libreak bilatzen, egitura formarekiko independentea izatea. Azkenik interes soziokulturala dago: gizartearen beharrei erantzuten zien arkitektura egin nahi zen.\nHala ere, 1933 inguruan zegoeneko funtzionalismoari lehen kritikak egiten hasi ziren. Aaltok bere kide modernistek baino ikuspuntu humanistagoa zuen, eta arkitektura prozesu industrialera hurbiltzen eta humanismotik urruntzen ikusten zuen. Bere ustez funtzionalismo teknikoak ezin zuen \u201carkitektura definitu\u201d, funtzionalismo humanistak baizik.\nHorrela, modernismoa erabat utzi gabe estilo berri bat bilatzen du, berak nahi zuen humanismotik gertuago. Garai honetan garatuko ditu bere arkitekturaren karakteristika nagusiak, forma organikoekin edota zura bezalako materialen erabilerarekin. 1935 ingururako modernismoa alde batera utzi duela esan daiteke, eta bere lehenengo aldietako arkitekturaren eraginak jasango ditu: Grezia eta Italiako arkitektura klasikoa, eta Finlandia, bertako herri-arkitektura eta naturako forma organikoak."}
{"id": "9505", "revid": "9044493", "url": "https://eu.wikipedia.org/wiki?curid=9505", "title": "Info7", "text": "Info7 2006ko urtarrilean sorturiko eta 2018ko abenduaren 15ean desagertutako irratia izan zen. Egin irratiaren hutsunea betetzeko jaio zen eta gaur egun, Naiz Irratiak hartu du bere lekua.\nInternet bidez entzun ziitekeen irratia zen, baina FM bidez Euskal Herriko txoko guztietara ailegatzeko urratsak egin zituen. Dena den, Euskal Herriko hiriburuetan eta herri batzuetan FM bidez entzun zitekeen, zenbait herritarren iniziatiba zela eta (Donostialdean 99.2; Tolosaldean 97.7; Bergaran 107.0; Arrasaten 106.1; Urolan 107.7; Durangoaldea 100.7; Otxandion 90.4; Iru\u00f1ean 106.7; Gasteizen 103.8; Bilbon 102.3 eta Goierrin 106.0). Proiektuaren ezaugarrien artean irekia, Euskal Herria aintzat hartzen zuena eta Euskal Herri osorako izatea zen. Munduan zehar gertatzen dena ere Euskal Herriaren ikuspuntutik lantzen zituen.\nItxiera.\nEider Olazar Elduaien irratiko esataria eta Aztibegia elkarteko lehendakaria da. Itxieraren balantzea egiteko unean gogoratu zuenez, irrati libre eta lokaletako oso proiektu interesgarriz jositako sarean \u00abbeste ahots bat\u00bb eskaintzeko beharra ikusten zuen Aztibegia elkarteak, hots, Info7ri bultzada eman zion elkarteak. Urteak ziren Egin egunkaria eta Egin Irratia isilarazi zituztela. \u00abGure herriaren beste begirada bat ematea eta euskal irratigintzari aniztasuna eskaintzea\u00bb ziren helburuak, bere esanetan, nazio proiektu eta ikuspegiko irrati bat lortze aldera.\nHasierako urratsak egin eta lantalde txikia aktualitateari begira jarri zen. \u201cKalegorrian\u201d goizeko magazinarekin, albistegiekin eta bestelako saioekin programazioa garatzen joan zen. Kalera ateratzea jauzi garrantzitsua izan zen irratiaren ibilbidean. Hasieran oso langile gutxirekin ezinezkoa zena posible bihurtu zen. \u00abJendea Info7 Irratia aurrez aurre irratia egiten ikustea eta jendearekin harreman hori izatea oso garrantzitsua izan da\u00bb, nabarmendu du Olazarrek. Horrela etorriko ziren Bilboko urtarrileko presoen aldeko manifestazioaren inguruko zuzeneko emanaldiak, Durangoko Azokakoak edota Bertsolari Txapelketa Nagusiaren emankizuna. \u00abGu izan ginen txapelketa zuzenean eskaintzen lehenak\u00bb, gogoratu du kazetariak. Helduko ziren, ondoren, Ondarroako, Donostiako Bulebarreko eta Gasteizko herri harresien zuzeneko kronikak, besteak beste.\nEuskal Herriko esparru komunikatibo horretan, Info7k gehiago ere eman zien entzuleei, musika espezializatuaren atalean, boluntario gisa aritutako eta musikan jantzitako laguntzaile askori esker; \u201cTalaiatik\u201d iritzi atalean arlo ezberdinetako eragileei ahotsa emanez; zientzia dibulgazioari lotutako saioak...\nIrratiaren ibilbide osoan zehar lizentzien esparrua izan zen zabalpenerako zailtasun nagusia. Denbora aurrera joan ahala, hori ere argitu zen, eta bide horretan jarriko zuen irrati proiektu berriak Info7ko taldeak pilatutako esperientzia."}
{"id": "9507", "revid": "237", "url": "https://eu.wikipedia.org/wiki?curid=9507", "title": "III Internazionala", "text": ""}
{"id": "9508", "revid": "1659", "url": "https://eu.wikipedia.org/wiki?curid=9508", "title": "\u00c9mile Durkheim", "text": "\u00c9mile Durkheim (1858ko apirilaren 15a, \u00c9pinal, Frantzia \u2013 1917ko azaroaren 15a, Paris) frantziar soziologoa izan zen. Soziologia modernoak, Emmanuel-Joseph Siey\u00e8s-i eta Auguste Comte-ri esker sortu eta garatua berau, Durkheimi eta hark sortutako \"L'Ann\u00e9e Sociologique\" aldizkariaren inguruan bildu zuen eskolari esker izan zuen halako bultzada XIX. mendearen amaieran.\nPositibismoaren eskolan hezia, Durkheimek \"gizarte gertakaria\" berezko izaera zuen osotasun baten antzera hartzen zuen, hain zuzen zatien batura baina harago dagoen osotasun bat. Definizio horri esker bereizi ahal izan zituen gertaera banakoak eta kolektiboak, sozialak eta psikologikoak, eta hala gizarteak gizabanakoengan duen eragin zedarritzailearen balizko baldintzak azaltzeko funtsak ezarri zituen. \u00abKanpokotasuna, hedapena eta betetzeko derrigortasuna dira gizarte-gertakariaren ezaugarriak\u00bb: tesi honek soziologiaren benetako sortzaile bilakatu zuen, diziplina autonomo eta zientifiko gisa. Durkheim gaur egun oso ezagunak diren hainbat terminoen sortzaile izan zen, besteak beste anomia eta kontzientzia kolektiboa.\nDurkheimek soziologiari egin zion ekarpena ezinbestekoa izan zen, izan ere, haren metodoa, printzipioak eta ereduzko ikerketak, suizidioaren edo erlijioaren ingurukoak adibidez, soziologia modernoaren oinarrian daude oraindik ere. Halere, bere lanaren ekarpena soziologiaz harago doa eta giza zientzien diziplina ia guztiak ukitzen ditu, hala nola antropologia, filosofia, ekonomia, hizkuntzalaritza eta historia.\nBizitza.\nHezkuntza.\nErrabino tradizio luzeko familia batean jaioa, Durkheimek ere errabino izateko ikasketak hasi zituen, baina nerabezarora iritsi zenean, judutar fedea baztertu eta agnostiko bihurtu zen.\n1879an \"\u00c9cole Normale Sup\u00e9rieure\"-an sartu zen. Auguste Comte (positibismoaren eta soziologiaren sortzailea) eta Herbert Spencer-en obren jarraitzailea izanik (Britainia Handiko naturalista, psikologo, filosofo eta soziologoa) metodo zientifikoaz arduratu zen eta 1882an filosofiako ikasketak amaitu zituen.\n1885\u20131886 bitartean Alemaniara joan eta bertatik filosofia eta zientzia positiboekin zerikusia zuten artikuluak idatzi eta frantziar aldizkarietara bidali zituen. Honi esker, zientzia sozial eta pedagogia irakasgaiaren irakasle arduradun izendatu zuten Bordeleko unibertsitatean 1887.\nHenri Bergson edo Jean Jaur\u00e8s bezalako pentsalariekin topo egin zuen eta, Dreyfus aferan, Alfred Dreyfus beraren defentsan aritu zen.\nIbilbide intelektuala.\nBordelen hasi zen bere soziologia lanak idazten. Diziplinaren hegemoniaren intelektualaren gaineko tirabiran aritu zen Gabriel Tarde (1843\u20131904) aurkari zuela. Azken honek bazuen nazioarteko ospea baina ez zuen aldiz inongo eskolarik eratu. Ren\u00e9 Worms-ekin (1858\u20131917) ere eztabaidan aritu zen, honek ere, 1893an \"Revue internationale de sociologie\" eta hurrengo urtean \"Institut international de sociologie\"ren sortu zituelarik. Hala ere, Eskola durkheimdarra gailendu zen haren ideal intelektual eta instituzionalei esker. Bordelen Durkheimek hainbat lan argitaratu zituen, haien artean \"De la division du travail social\" (1893) (\"Lanaren banaketa sozialaz\"), \"Metodo soziologikoaren arauak\" (1895) eta \"Le Suicide\" (1897) (\"Suizidioa\").\n1896an, katedra lortu zuen eta 1898an \"L'An\u00e9e sociologique\" aldizkaria sortu zuen. 1902an Parisko letren fakultatean heziketa zientzien katedraren irakasle izendatu zuten. Durkheimek, irakasgai hori soziologiarekin konbinatu zuen haren heriotza arte. Era berean, Errepublikaren irakasleak formatzen zituen Eskola Normaletan (\"\u00c9coles normales\") irakasle izan zen, eta bera izan zen, hain zuzen, soziologia unibertsitate diziplina gisa ezarri zuena. Garai horretan, bestalde, \"Les Formes \u00e9l\u00e9mentaires de la vie religieuse\" (1912) (\u00abBizitza erlijiosoaren oinarrizko formak\u00bb) argitaratu zuen, beste hainbat artikulurekin batera.\nLehen Mundu Gerrako trauma.\nLehen Mundu Gerraren hasieratik, Durkheim Batasun sakratuan sartu zen eta Gerrari buruzko ikerkuntza eta dokumentazio batzordeko idazkari bilakatu zen, Ernest Lavisse-n agintaritzapean. Lankidetza honen fruitu gisa, alemanek gurtzen duten estatuaren jarrera espantsionista guzti-ahaldunaren analisi psiko-sozialak aurkitzen dira, esaterako \"L\u2019Allemagne au-dessus de tout\" (1915) (\u00abAlemania guztiaren gainetik\u00bb).\nDurkheimen ezkerzaletasuna abertzaleagoa zen internazionalista baino. Sekularra eta arrazionala izango zen frantses izateko modua zuen helburu. Baina gerraren etorrerak, eta hark halabeharrez dakarren propaganda nazionalistak, zaila bilakatu zuten tarteko jarrerak izatea. Bere herrialdearen alde gerra garaian lan nabarmena egin arren, zaletasun nazionalista sinplistaren aurrean men ez egiteagatik (gehi bere jatorri judutarrak), indartzen ari zen Frantses Eskuinaren gogoko jomuga bilakatu zen. Horretaz gain, Durkheimek hezitako ikasle belaunaldi oso bat armadan parte hartzera behartuak izan zen eta haietako asko trintxeretan hil ziren.\nAzkenik, Andr\u00e9 ere, bere semea, gerran hil zen 1916ko abenduan. Durkheim tristura handi batean murgildu zen orduan, eta horrek, hein batean, bere heriotza goiztiarrean eragina izan zuen, 1917an. Bere lanik nagusiena, \"La Morale\" (\u00abMorala\u00bb), amaitu gabe geratu zen, behin behineko sarrera idatzia baino ez zuela. Pariseko Montparnasseko hilerrian hilobiratu zuten.\nSoziologia modernoaren aita.\nAskorentzat Durkheim izan zen soziologia modernoaren benetako sortzailea. Izatez, lehen soziologoa izan ez bazen, bera izan zen soziologia diziplina autonomo eta gainerako gizarte zientzietatik bereizirik, nagusiki psikologiatik eta filosofiatik, landu zuen lehena. Durkheimek bere soziologiaren oinarriak \"Metodo soziologikoaren arauak\" (1895) lanean finkatu zituen. Soziologiaren ikergaia kolektiboa den hori edo soziala den hori (gizarteari dagokiona) da, psikologiarena gizabanakoa den bezala. Gizartezkoa (soziala) dena, hortaz, egitate espezifiko bat da: Gizartea ez da gizabanakoen batuketa hutsa, baizik eta berezko ezaugarriak dituen errealitate autonomoa.\nLan itzela egin zuen soziologia erakunde mailan diziplina independente gisa finkatzeko. Hala, 1888an eman zuen gizarte zientzien ikastaroen hasieran idatzi zuen \u00absoziologia posible dela frogatzeko era bakarra, existitzen dela eta bizirik dagoela erakustea da\u00bb. Bere irakasle estatusa profitatu zuen izpiritu soziologikoa unibertsitateko ikastaroan zabaltzeko familia, gizarte solidaritatea, suizidioa, krimen-soziologia, sozialismoa, erlijioa, pedagogia edo soziologiaren historia bezalako gaietan. Ikuspuntu honetatik abiatuta sortu zuen 1898an \"L'Ann\u00e9e sociologique\". Aldizkari horrek aukera eman zion bere inguruan eskola bat osatzeko eta garai hartako gizarte zientzien oinarrizko testuak hedatzeko.\nHorrela, ikastaroen eta aldizkariaren bitartez, Durkheimek soziologiaren oinarriak ezarri zituen zientzia autonomo gisa, horretarako ikerketa-objektua eta metodo jakin bat definitu zituen bitartean. Horrez gain, soziologiaren lan nagusi batzuen egile ere bada.\nEragin intelektualak.\nDurkheimengan eragin handien izan zuten bi Auguste Comte eta Herbert Spencer izan ziren. Lehenengoak zientzia naturalen metodo zientifikoa gizarte zientzietan aplikatu nahi zuen, eta bigarrenak, ikuspuntu utilitarista eta eboluzionista hartu zuen gizartea aztertzeko. Durkheimek Comteren positibismoaren eragina jaso zuen, baita hark gizakiaren gaiak aztertzeko zuen ikuspegi zientifikoa ere, zeinaren arabera zientzia gogorren metodologia aplikatu behar zen gizartea aztertzeko. Halere, Durkheimek gizartearen ikerkuntzarako metodo berri eta bereizi bat garatu zuen. Spencerrengandik, Durkheimek funtzionalismoaren elementuak eta analogia organikoa bereganatuko zituen. Alta, Drukheim oso kritikoa izan zen biekin, izan ere, ez zegoen ados haien gizarte-garapenaren modelo unilinealetan aurkitzen diren onarpen metafisikotzat hartzen zuen zuen horrekin. Eraginen artean, Alfred Espinas ere aipatzekoa da, \"Les Soci\u00e9t\u00e9s Animales\" (1877) (\u00abAnimalien gizarteak\u00bb) lanaren egilea. Durkheimek azpimarratu zuen liburu hori gizarte-gertakarien zientzia bat garatzen lehena izan zela.\nEra berean, \u00c9mile Boutroux-ek ere, \u00c9cole Normale Sup\u00e9rieure-ko irakasleak, eragina izan zuen Durkheimengan. Harekin Durkheimek Comte-ren, Gabriel Monod-en eta Numa Denis Fustel de Coulanges-en ezagutza egin zuen eta historia ikertzeko metodo enpirikoak eta konparatiboak erakutsi zizkioten. Charles Renouvier-ek garrantzia izan zuen haren ibilbidean, izan ere, berak neurri handi batean moldatu zituen Dukheimek Kanti buruz zituen ikuspegiak .\n1885 eta 1886 bitarte, Durkheimek ikasturte bat pasatu zuen Alemanian, eta bertan hainbat pentsalariekin egin zuen topo: Fred Wagner, Gustav Schmoller, Rudolph von Jehring, Albert Sch\u00e4ffle, eta Wilhelm Wundt. Pentsalari hauek moralitatea modu zientifikoan ikertzen zuten eta garrantzi berezia eskaintzen zioten moralitatearen aspektu sozialari. Baliteke Durkheimentzat guztietan garrantzitsuena Wundt izatea, izan ere, lehenengoak beranduago egingo zuen bezala, Wundt-ek indibidualismo metodologikoa baztertzen zuen eta moralitatea gertakari \"suis generesi\"a zela argudiatzen zuen. Orotara, pentsalari hauek errealismo sozialaren teoriaren oinarriak hornitu zizkioten Durkheimi, geroago hark garatuko zituena, moralaren ikuspegi utilitarista kritikatuz (ikus Spencer), zeinaren arabera, moralitatearen jatorria gizabanakoaren interes arrazionalean datzan.\nBeste pentsalari batzuk ere inportanteak izan dira Durkheimen pentsamenduan. Rousseau-ri eta Montesquieu-ri buruz idatzi zuen eta pentsamendu soziologikoaren aitzindaritzat hartzen zituen. William Robertson Smith antropologoak eragina izan zuen erlijioaren inguruko ideietan. Filosofo ezagunek ere, Kant, Platon, William James eta Descartes, eragin handia izan zuten.\nDurkheimen harrera.\nDurkheimen pentsamenduak harrera nahiko epela izan zuen. Alde batetik, bere lan soziologikoa eta antropologikoa oso ezaguna eta famatua da, nahiz eta zenbaitetan kritikatua ere izan. Soziologian eta antropologian, Durkheimek eragina izan zuen bere lantaldeko kideengan, besteak beste, Marcel Mauss, Paul Fauconnet, C\u00e9lestin Bougl\u00e9 eta Lucien L\u00e9vy-Bruhl. Beste pentsalari batzuk ere Durkheimen eragin zuzena izan dute, adibidez, Maurice Halbwachs, Talcott Parsons, Alfred Radcliffe-Brown, eta Claude Levi-Strauss. Garai gertuagotan ere, zenbait teoriko sozialek beren pentsamendua Durkheimengan bermatzen dela onartzen dute, haien artean, Steven Lukes, Robert Bellah, eta Pierre Bourdieu.\nBeste alde batetik, filosofiari egin zizkion ekarpenak ez dira oraindik ere kontuan hartu. Pierre Bourdieuk eta Jean-Claude Passeron-ek idatzi zuten artikulu luze batean aztertzen duten lez (\"Sociologie et philosophie en France depuis 1945: mort et r\u00e9surrection de la philosophie sans sujet\"), Durkheimek utzitako ondarea, gizarte zientzietan ez ezik filosofian ere ezezaguna da.\nFilosofiaren alorrean harrera hotza izangatik ere, zenbait filosofok Durkheimek beren pentsamenduan izan duen eragina onartzen dute, horietatik, Henri Bergson eta Emmanuel Levinas, eta oraintsuago Charles Taylor.\nBere soziologiaren oinarria: gizarte-gertakaria.\nGizartea.\nDurkheimek bere soziologiaren oinarriak finkatu zituen \"Metodo soziologikoaren arauak\" 1895ean argitaratutako liburuan. Soziologiaren funtsezko lana izateaz gain, obra bakar batean soziologiaren hiru ikuspegi bateratzen ditu: teoria soziologikoa, metodologia eta ikerkuntza enpirikoa.\nFuntsean, soziologiaren ikergaia kolektiboa, soziala dena (gizarteari dagokiona) izango da, psikologiarena indibiduoa den bezala. Gizartezkoa (soziala) dena, hortaz, egitate espezifiko bat da: Gizartea ez da gizabanakoen batuketa hutsa, berezko ezaugarriak dituen errealitate autonomoa baizik. Hala, Durkheimentzat gizartearen elementu guztiak, moraltasuna eta erlijioa barne, historiaren produktu dira. Ikusirik hauek ez dutela jatorri transzendentalik eta mundu naturalaren parte direla, zientifikoki aztertuak izan daitezke. Durkheimentzat beraz, Soziologia \u00aberakundeen zientzia da, beren sorrera eta funtzionamenduarena\u00bb. Durkheimen arabera, erakunde dei daiteke \u00absineste guztiei eta taldeak eratutako portaera-modu guztiei\u00bb. Hori bai, gizarte erakundeak aztertzen jarri aurretik, jakin behar da zehazki zertan oinaritzen diren. Galdera horri erantzuteko funtsezkoa da, beraz, gizartea bera zer den zehaztea.\nDurhkheimentzat, gizartea ez da soilik gune geografiko berean bizi diren gizabanako taldea; aitzitik, gizartea \u00ablehenik eta behin, gizabanakoen bitartez gorpuzten diren sinismen eta mota guztietako sentimenduen multzoa da\u00bb. Gizabanakoak bata bestearekin aritzen direnean sortzen den errealitatea da; kontzientzia indibidualen fusioaren ondorioz gertatzen den hori. Errealitate hori \"sui generis\" da, hau da, ezin da bera osatzen duten zatietara murriztu ezta azaldu ere, ez bada berezkoak zaizkion elementuen bitartez. Gizartea bere zatien batura baino gehiago da; edozein gizabanakoren existentzia baino harago dago zentzu guztietan, eta gizartearen izaera berau osatzen duten zatien izaerarekiko erabat desberdina da. Errealitate fisiko hori deskribatzeko, Durkheimek batzuetan kontzientzia kolektibo terminoa erabiltzen zuen. Gizartea eta fenomeno sozialak termino soziologikoetan soilik azal daitezke. Termino biologikoak edo psikologikoak eskas geratzen dira, eta gizarte-gertakariak ezin dira murriztu gizarte baten forma materialetara eta haren bizi-beharretara, materialismo historikoan egiten den bezala.\nErrealitate fisiko horren edukia hobeto zehazteko eta analizatzeko, Durkheimek gizarte-gertakariaren kontzeptua asmatu zuen. Gizarte-gertakariak funtsezkoak dira, izan ere, gizarte baten kontzientzia kolektiboa ezartzen eta adierazten baitute.\nGizarte gertakariak.\nAdierazi den bezala, Durkheimen soziologiaren oinarrian \"gizarte gertakaria\" dago (Weberrek \"ekintza soziala\" hobesten duen bitartean). \"Gizarte gertakaria\" ekiteko edozein modu da (bilatua izan ala ez), gizabanakoari kanpo presioa eragiten badio. Hau da, gizarte batean orokortua dagoen ekiteko modu bat, gizabanakoen ekite moduetatik harago doana, berezko izaera hartzen duena. Durkheimek honela definitu zituen gizarte-gertakariak:\nDurkheimen arabera, gizarte gertakariak errealitate objektiboak dira eta fisiko batek mundu fisikoa aztertzen duen modu berean aztertuak izan daitezke. Definizio honi gaineratu behar zaio ere gizarte-gertakariak gizakientzat \u00abbarnekoak\u00bb direla, eta gizabanakoen bitartez baino ezin direla gertatu.\nGizarte gertakariak gizabanakoz kanpokoak izanik, \u201cinguru sozialaren barnean gertatzen diren aldaketen bidez baino ezin dira azaldu, eta ez ordea, kontzientzia indibidualaren egoeretatik abiatuta\u201d. Horrela, ez dira nahastu behar gizarte gertakariak eta subjektuaren psikologiari lotutako beste aldagai batzuk (inguru familiarra, kulturala...). Gizarte-gertakariak sarri modu inkontzientean gertatzen dira, gu haien existentzia eta beren autonomiaz ohartzen ez garela; izan ere, gizabanakorengandik independente izan daiteke, hau da, existitu daitezke haien \u00abadierazpen indibidualetatik berezita\u00bb. Gizarte gertakaria gizabanakoari nahi eta nahi ez inposatzen zaio, eta inolaz ere alderantziz. Gizarte batek bere buruarentzat ezartzen dituen arau sistema da eta oso zaila da aldatzea benetako eraldaketa sozial baten bitartez ez bada. Gizakiak, haren bizitzaren hastapenetik, gizarte-gertakari anitz bereganatzen ditu eta neurri handi batean bizitzan osoan barneratzeko joera erakusten du. Hezkuntza da sozializaziorako erakunde nagusia, eta berari esker, haurra izaki soziala bihurtzen da. Gizarte-gertakariak haurtzaroan bertan esperimentatzen dira, eta horregatik, haien izaera derrigortzailea ez da hain nabarmen antzematen, ohitura soilak bilakatzea errazten delarik: hauxe da sozializazioaren oinarrizko printzipioa.\nGizarte gertakarian antzemateko irizpideetako bat gauza batek aldaketara aurrean erakusten duen erresistentzia da: \u00abHain zuzen ere, nagusiki gauza bat aitortzen da eta borondatezko ekintza baten bitartez alda ezin daitekeela aitortu ere\u00bb. Horrek ez du esan nahi aldatu ezin daitekeenik, horretarako esfortzu handia egin behar dela baizik. Gizarte-gertakarien ezaugarri hau, erakunde sozialetan, formaletan zein ez formaletan, antzeman daitekeen behartze-eragin ezaugarriarekin lotua dago: horien adibide gisa, lapurreta kondenatzen duen kode juridikoa; kaleratua izan nahi ez badu ondo jantzi behar duen negozio gizona, edo bestarik gabe, eguneroko eta ohiko arauetara egokitzen ez den gizabanakoak jaso ditzakeen besteen ziriak eta begirada trufatzaileak...\nGizarte gertakari bat antzemateko beste modu bat estatistiken erabilpena da. Estatistikek gizabanakoen arteko aldagarritasuna neutralizatzen dute, eta finean, batezbesteko datuak aztertzeko aukera ematen dute, gizartean ikusteko errazak ez direnak. Gizarte-gertakariak, beraz, \u00abarima kolektiboaren nolabaiteko egoera bat\u00bb adierazten du.\nDurkheimek gizarte gertakariaren kontzeptua baliatu zuen gizarteak gizabanakoaren pentsamoldean izan dezakeen eragina erakusteko. Nahiz eta bere ibilbidearen hastapenetan gizarte-gertakarien bortxazko izaeran zentratu, eta beraz, haien alde negatiboan, pixkanaka-pixkanaka, gizarte-gertakarien alde positiboagoa, hau da, haien izaera askatzailea, lehenetsiko du bere azken lanetan. Steven Lukes-ek aipatu bezala, bortxazkoak eta koertzitiboak izateaz harago, Durkheimen gizarte-gertakariek erakusten dute ere, erlijioaren inguruko bere lanetan, esaterako, gizakiak pentsatzeko eta sentitzeko modu jakin batetara bideratuak direla; zenbait gauza ezagutzera eta balioestera, eta horren arabera jardutera. Bere heldutasuneko lanetan, bortxa hitza ez du gehiago aipatzen.\nBere lan guztietan zehar, Durkheimek gizarte gertakarien analisi soziologikoa nola egiten den erakusten du. Hala, \"La divisi\u00f3n social du travail\"-en, demografiak eta garraioen eta komunikazioen teknologiek gizarte baten kontzientzia kolektiboa eraldatzeko duten gaitasuna aztertzen du. Suizidioari buruzko ikerketan, Durkheimek erakusten du gizarte-gertakaria, itxuraz gure borondatearen eta jardun-gogoaren menpeko, faktore sozialean arabera gertatzen dela. Bere ikerketa ospetsu horretan Durkheim faktore horien bilaketan murgilduko da. \"Les formes de la vie religieuse\" lanean erlijioa, pentsamendu logikoa eta hizkuntza aztertzen ditu jatorri sozialeko gizarte-gertakari gisa. Era berean, moraltasuna ere ikertu zuen gizarte gertakari gisa hainbat alditan, batez ere \"La D\u00e9termination du fait moral\" (1906) artikuluan.\nGizarte gertakariak aztertzeko metodoa.\nDurkheimek gertakari sozialak \u00abgauzak\u00bb balira bezala aztertzea proposatzen du, hori baita haren ustez metodo soziologikoaren lehen araua eta funtsezkoena. Gertakari horiek behatuak eta egiaztatuak izan daitezke metodo zientifikoaren bitartez, hiru irizpide nagusi finkatuta:\nLanaren gizarte-banaketa.\n\u201c\"De la division du travail social\"\u201d (1893an argitaratuta) izan zen bere lehenengo lan garrantzitsua. Honetan, gizarte modernoa azaltzen saiatzen da, alde batetik, lanaren banaketa eta eskubide errepresiboen bitartez, eta bestetik, horren guztiaren kritika egiten du ezagutza positiboa eta juizio normatiboaren arteko erlazioa finkatuz.\nSolidaritate mekanikoa eta solidaritate organikoa.\nGizarte industrialaren jaiotzaren lekuko izan zen Durkheim, eta gizarte-aldaketa hori dela eta, bere kezka nagusia geroz eta indibidualagoa bilakatzen ari den gizarte horretan gizabanakoen arteko lotura zerk egiten duen aztertzea da. \"De la Division du travail social\" liburuan gizabanakoen arteko solidaritate-loturak honela definitzen ditu: antzinako gizarte tradizionalak \u00absolidaritate mekaniko\u00bb baten gainean oinarritzen ziren, eta horren arabera, jokaera kolektiboak nagusitzen ziren eta ekoizpen jarduera banaketa eskasa gertatzen zen. Gizarte-lotura, beraz, gertutasunean, antzekotasunean eta gizataldeei komuna zitzaien historia eta balio batzuen partekatzean funtsatzen zen.\nSolidaritate mota honek, gizarte modernoak garatu ahala, Durkheimek \u00aborganiko\u00bb bezala izendatuko duen beste solidaritate mota bati leku utzi beharko dio. Solidaritate mota honen ezaugarriak elkarren arteko dependentzian eta osagarritasunean oinarritzen dira. Izatez, gizarte modernoak espezializatutako atalak sortzeko joera izango du eta atal horren funtzionamendu egokia funtsezkoa izango da gizartearentzat. Adibidez: nekazaririk gabe ez legoke ez supermerkaturik ez okinik, eta era berean, supermerkaturik edo okinik gabe, nekazariaren elikagaiak ez lirateke haien beharra duen populaziorengana iritsiko, eta abar. Hau guztia gizartearen lan-banaketari esker gertatzen da, eta banaketaren sorreran bi faktorek parte hartzen dute: dentsitate demografikoren hazkundea eta aurrerapen teknologikoak. Lanaren banaketa lanaren gizarte-banaketarekin batera gertatzen da: gizabanakoek elkarren arteko antzekotasuna galtzen dute, inguru berean bizi ez direlarik eta lan berdina gehiago egiten ez dutelarik. Lanaren gizarte-banaketak, beraz, elkarren arteko menpekotasun edo dependentzia lotura bat sortzen du, gizarte-funtzio bat, gizabanakoen artean. Paradoxikoki, gizartea salbatu egiten da hain zuzen berau arriskuan jartzen duen horrengatik, hots, populazioaren desberdintasunagatik.\nDentsitate dinamikoa.\nLanaren gizarte-banaketa, gizarte-gertakari material bat zen Durkheimentzat, izan ere, elkarrekintzarako oinarrizko euskarri bilakatu baitzen. Hala ere, solidaritate mekanikotik organikorako aldaketan bazen funtsezko faktore bat, hark \"dentsitate dinamikoa\" deituko duena. Dentsitate dinamikoaren kontzeptuaren bitartez gizarte bateko pertsona kopuruaren eta haien arteko elkarrekintza kopuruaren arteko harremana azter daiteke. Pertsonen kopuruaren igoera gehi haien arteko elkarrekintza kopuruaren igoerak, solidaritate mekanikotik organikorako trantsizioa dakar, izan ere, biak batera gertatuz gero, baliabide urrien inguruko lehiakortasuna sortzen dute eta biziraupenaren aldeko borroka laztu egiten da. Lanaren gizarte-banaketari esker, pertsonek eta haiek sortutako gizarte egiturek, elkarren artean gatazkan egon beharrean, lankidetzan aritzeko aukera dute, eta hala, elkarbizitza baketsua izateko aukera eskaintzen zaie. Horrez gain, banaketak honek eraginkortasuna areagotzen du, eta horrek, era berean, baliabideen hazkundea dakar.\nZuzenbidea.\nGizarte mekanikoan zuzenbidea errepresiboa izaten da, izan ere, bertako kideak oso antzekoak izaten baitira beren artean eta elkarren arteko moraltasun batean sakonki sinesten baitute. Elkarren arteko sistema morala urratzen duena gogorki zigortu ohi da. Pertsonak sistema moralean buru belarri parte hartzen dutenez, sistema horren aurka egindako edozein irain zigor gogorra eta bat-batekoa jasaten du.\nAldiz, gizarte organiko batean zuzenbidea berrezartzailea izaten da. Gizarte mota honetako gizabanakoei legea betetzea, eta hala gertatuko ez balitz, egin duten kaltea berrezartzea eskatzen zaie. Berrezarpen zuzenbide hai gizarte modernoei dagokiena da. Ez dago ia elkarren arteko moraltasunik.\nDurkheimen kezka nagusia gizarte modernoetan gertatzen ari zen elkarren arteko moraltasunaren galera zen. Lotura-moralak galtzeko arrisku \u00abpatologikoa\u00bb ikusten zuen, eta uste zuen, mota horretako loturarik gabe, gizakia geroz eta handiagoak eta aseezinagoak izango ziren pasioen esklabo izango zela.\nKontzientzia kolektiboa.\nDurkheimek moraltasunaren gaia aztertzeko hainbat kontzeptu erabili zituen. Horietako bat kontzientzia kolektiboarena izan zen. Lanaren gizarte-banaketa lanean honela definitzen duen kontzientzia kolektiboa:\n\"L\u2019ensemble des croyances et des sentiments communs \u00e0 la moyenne des membres d\u2019une m\u00eame soci\u00e9t\u00e9 forme un syst\u00e8me d\u00e9termin\u00e9 qui a sa vie propre ; on peut l\u2019appeler la conscience collective ou commune... Elle est donc tout autre chose que les consciences particuli\u00e8res, quoiqu\u2019elle ne soit r\u00e9alis\u00e9e que chez des individus\".\nDurkheimen erlijioaren teoria.\nTeoria hau bere familiaren hezkuntza eta tradizio juduetan oinarrituta dago. Gai honetan, oinarrizko kontzeptua erlijiosoaren eta sakratuaren arteko harremana ulertzean datza, baina jainkotasuna eta transzendentzian sakondu gabe. Esperientzia erlijiosoa gizarte bakar batean soilik ez dagoela erakutsi nahi du, hau da, fenomeno unibertsala dela. Erlijioa gizarte-gertakari gisa irakastea beharrezkotzat du, gizarte guztiek sentimendu erlijiosoren bat izan dutelako. Erlijioa esperientzia erreal gisa ikusten du. Zientzia sozialaren betekizuna erlijioari dagokionez, erlijioaren zergatia gizarte-gertakari moduan aztertzea da.\nErlijioaren definizioa.\n\"Les formes \u00e9l\u00e9mentaires de la vie religieuses\" lana da Durkheimek erlijioaren inguruan egin zuen lan nagusia. Erlijioa ere gizarte-gertakari gisa aztertzea proposatzen du. Bere metodoa jarraituz, honela definitzen zuen erlijioa:\nErlijioa sinesmen- eta gauza sakratuekin zerikusia duten praktika-sistema bat da, eta sinesmen eta praktika hauek, banaketa eta debekua tarteko, komunitate moral bakar batean, Eliza deitu ohi den komunitatean, biltzen ditu hartara atxikitzen diren guztiak.\nDurkheimek \"Jainko\" hitza ekiditen du definizio honetan eta nahiago haren ordez objektu sakratu terminoa erabili. Objektu sakratuak erlijio guztien muinean daude baina ez dute zertan naturaz kanpoko indar bati lotuak egon, Jainkoa edo Allah bezala. Adibidez, budisten objektu sakratua \"Lau Egia Zintzoak\" dira. Beste objektu batzuk ere, esaterako, luma batek, bandera batek, gurutze batek, edo harri batek, indar kolektibo horren eragina izan dezakete, eta hala, gizartearen objektu sakratuaren ordezkapen fisiko gisa funtziona dezakete. Modu honetan, objektu fisiko horiek \"sakratu\" bihurtzen dira. Erlijioaren definizioa honetan hainbat kontzeptu aurki daitezke: sakratua, eliza, erritoak eta komunitate morala.\nErlijioaren definizioan gizarteak duen garrantzia kontuan hartzea ere garrantzitsua da. Hala, Durkheimek erlijioaren interpretazioan animisten eta naturisten kontra borrokatuko du. Animistentzat erlijioaren jatorria fenomeno psikologikoetan aurkitzen da, esaterako, Spencer berak defendatzen zuen bezala, ametsetan. Naturalistek uste dute erlijioaren jatorria gertakari naturalak (ekaitzak, lurrikarak...) naturaz gaindiko indarren bitartez azaltzen saiatzean aurkitzen dela. Ideia honen aldekoak Edward Tylor eta James Frazer, eta beranduago Sigmund Freud, izan ziren. Durkheimen iritziz, interpretazio hauek sozialki ikasten dira, eta beraz, dagoeneko ezarrita dagoen erlijio baten emaitzak dira, inolaz ere ez haren eragileak.. Tesi naturalista baztertzeko, Durkheimek aipatzen du erlijio batekiko fedea berdin mantentzen dela erlijioak indar naturalak modu erratu batean azaltzen duenean ere, edo, gertakari naturalekin kontraesanean dagoenean ere. Erlijioaren arrazoia, beraz, harago aurkitu beharko da.\nErlijioaren jatorria eta funtzionamendua.\nDurkheimen arabera, erlijioaren jatorria gizatalde batean beti presente dauden indar sozialetan aurkitzen da. Kontua ez da, beraz, erlijioaren azken jatorria bilatzea (alferrikako kontu metafisikoa, haren ustez), indar sozial horiek erlijio-forma zehatzetan nola mamitzen diren ezagutzea baizik..\nDurkheimen iritziz, indar sozialak momentu jakin batzuetan gorpuztu egiten dira eta momentu horiek \u00abeferbeszentzia kolektibo\u00bb moduan izendatuko du. Momentu horiek gertatzen dira gizabanako guztiak elkarrekin biltzen direnean \u00abpentsamendu bakar batean eta ekintza bakar batean\u00bb komunikatzeko. \u00abGizabanakoak elkarren artean biltzen direlarik, beren gertutasunetik antzeman daiteke halako elektrizitate bat, asaldura ezohiko maila batera bizkor eramaten dituena\u00bb. Durkheimek energia hori \u00abmana\u00bb deituko du. Ondoren, gizarteak mana indarraren kontzientzia hartu ahal izateko, kanpokoa eta materiala izango den objektu batean proiektatu behar da. Berak dioen bezala, \u00abForma erlijiosoa taldeak bere kideei iradokitzen dien sentimendua baino ez da, baina, kontzientziatik kanpo proiektatzen dena, objektibatua dagoena. Objektibatzeko, sakratua bilakatuko den objektu batean pausatzen da\u00bb. Horrela, gizartea bere buruaren kontzientzia hartzen du, bere batasunaren, eta erlijio bat jaiotzen da.\nUlertu behar da ikur erlijiosoak gizartearen indarra hipostasiatu edo ordezkatu baino ez duela egiten, eta gizartearen boterea objektu sakratuaren bitartez bideratzen dela. Indar hori benetakoa dela dio Durkheimek, eta beraz, nahiz eta erlijioaren dogmak edo doktrinak faltsuak izan, erlijioaren esperientzia indar fisiko batean oinarritzen da, halako elektrizitate bat, ilusio soil bat bailitzan baztertu ezin duguna.\nEferbeszentzia momentu horietan askatzen den energia kolektibo hori berrelikatua izan behar da erlijioak bere jarraitzaileen artean indarra mantenduko badu. Horregatik gertatzen da errito erlijioso eta zeremonia ugari egotea, esaterako, errito mimetikoak (naturan gertaerak eragiteko, euria kasu), pekamen erritoak (funerarioak), ospakizunekoak, sakrifizioak, eta abar... Gizartea bere erritoak betetzeko gai ez bada, hilzorian egon daiteke. Durkheimen hitzetean, \u00abgizartearen ideia gizabanakoen izpirituetan itzaltzen denean, sinesmenak, tradizioak, kolektibitatearen jomugak sentituak eta partekatuak izateari uzten diotenean, gizartea hil egiten da\u00bb. Errito horiek, beraz, funtsezkoak dira gizartearentzat.\nGizatalde guztiek dute erlijio bat, eta horregatik, Durkheimek esango du erlijioa gizakiaren berezko ezaugarri bat dela. Beste era batera esanda, gizakia taldean elkartua bizi den unetik bilatuko du erlijio bati forma bat emateko moduren bat.\nJainkoen heriotza.\nDurkheimen ia lan guztietan agertzen den gai bat mendebaldeko gizarteek XIX. eta XX. mendeetan pairatu izan duen ondoeza da. Dagoeneko \u00abLanaren gizarte-banaketan\u00bb aipatzen ditu europar gizarteak mende baten buruan jasan dituen eraldaketa handiak eta bizkorrak. Horrek ez zuek soilik zientzia modernoaren goraldia ekarri, baita industrializazioa, populazioaren hiritartzea, komunikazioaren eta garraioaren eraldaketak (trenbideak, telefonoa, lurrun-makina...) bezalako fenomenoak ere ekarri zituen populazioa geroz eta mugikorragoa eginez. Horrek modernitateari ordura arte ezagutzen ez ziren bizi baldintza arras desberdinak eskaini zizkion. Eraldaketa horiek guztiak, Durkheimen arabera, tradizioen goibelaldia ekarri zuten. Era berean, adierazi zuen, erlijio kristauak dagoeneko mendebaldeko gizartea forman mantentzeko gaitasunik ez zuela eta bizitza modernoak alde handiz gainditzen zuela doktrina kristaua.\nArau, moralitate, eta metafisika kristauak ez dute dagoeneko zentzurik eta ez dute dagoeneko inspiraziorik sortzen. Moraltasunaren krisi larri batez ari da eta horren inguruan ere beste zenbait garaikide arituko dira (Nitzsche, adibidez). Egoera honetan, gizartea, erdigune finkorik gabe, autoritaterik gabe, eta halako bereizketa egoera batean geratzen da. Suizidio tasa handiagoa ematen da, indibidualismoa areagotu egiten da eta anomia edo nihilismo sentimendua handitu egiten da, eta ondorioz, \u00abohiko arauek bere autoritatea galtzen dute\u00bb.\nBanakoaren gurtzea.\nAurreikuspenak ezkorrak izanagatik, Durkheimek jainko zaharren heriotza horretan gizarte modernoa gidatuko zituen erlijio forma berriak antzeman zituen. XVIII. eta XIX. mendeen artean, lanaren banaketa handi bat ezagutuko du mendebaldeko gizarteak, eta hirien hazkuntza, industrializazioa, eta horrek guztiak, populazioaren indibidualizaziorako joera biziki areagotuko du. Hain urrun iritsi da indibidualismoa, ezen denek komunean duten gauza bakarra indibidualismo bera den. Hori dela eta, gizabanakoaren inguruko gurtzea erabat naturala suertatu da; kontzientzia indibidualak oraindik ere batzeko eta biltzeko gai den gauza bakar bilakatu da. Erlijio honek, Durkheimen \u00abbanakoaren gurtzea\u00bb (\"le culte de l'individu\") deituko duena, objektu sakratutzat (haren jainkotzat) gizabanakoa hartzen du.\nGizabanakoaren erlijio honek ere bere moraltasun propioa du. Durkheimek azaltzen duen bezala, \u00abbanakoaren gurtzeak duen lehen dogma arrazoiaren autonomia da, eta lehen erritoa, irizpide askea\u00bb. Erlijio honek gizabanakoen sufrimendua arintzea bilatzen du eta hori bere moraltasunaren zati garrantzitsua izango da. Banakoaren gurtzan ere, zientzia modernoak kristautasunaren metafisika (gure kosmologia) ordezkatzen du eta zientzia izango da, beraz, unibertsoaren irudikapena eskaintzen bakarra. Banakoren gurtzan dagoeneko erlijio baten elementuak aurki daitezke: objektu sakratua, komunitate morala, kosmologia... Elizatzat eta erritotzat, Durkheimek, lehenik, Frantziako Iraultzan pausatuko ditu begiak, izan ere hori izan baitzen erlijio horren eferbeszentzia kolektiboaren lehen kasua, eta bigarrenik, aurreko mugimendu horren oinordeko diren mugimendu sozialistetan.\nErlijio berria hori gaur egungo gizartean ikus daiteke, batez ere Giza Eskubideen Aldarrikapen Unibertsalaz geroztik, eta baita ondoren gertatu diren talde anarkisten, komunisten eta sozialisten diskurtsoetan. Munduan zehar ematen den demokrazia modernoaren hedapenean antzeman daiteke.\nBere lanaren beste zenbait aspektu.\nBere lanen multzoan, oinarrizko beste bost puntu hauek ere aipatu behar dira:\nSoziologiaren finkatzea zientzia autonomo gisa.\nAipatutako topikoan funtsezko obrak \u201c\"Les R\u00e8gles de la m\u00e9thode sociologique\"\u201d (1895) eta \u201c\"Le Suicide\"\u201d (1897) dira.\nLehenengoan, zientzia positibo baten printzipio epistemologikoak definitzen ditu. Bigarrenean, berriz, ikerketa soziologiko bat burutzen du. Honetan, gertakari indibidual bat dirudiena errealitatean gertakari sozial bat besterik ez dela frogatzen du. Hau da, indibiduoak kanpoko eta kolektiboei dagozkien faktoreekiko eraginak ditu, hala nola, erlijioa, ekonomia eta familia.\nHezkuntza eta pedagogia..\nBere artikulua \u201cHezkuntza\u201d haren pentsamendu pedagogikoaren laburpena osatzen du. Halaber, bere unibertsitatean hezkuntza moralari eta pedagogiaren historiari buruzko ikastaroak eman zituen.\nTeoria politikoa eta zuzenbidea..\nSaint-Simonen obraren ikerketan eta XVIII. mendeko filosofia ekonomiko, juridiko eta politikoan oinarritzen da. Ondorio gisa, ikuspegi kritiko bat hartzen du korronte sozialista eta komunistari dagokionez.\n\"Physique des mosurs et du droit\" (1950ean argitaratuta) bere ikastaro didaktikoen bilduma bat da, eta gaia bi ataletan zatitzen da: multzoen solidaritateak (moral profesionala eta moral hiritarra) eta solidaritate unibertsalak (zeinak bizitzari errespetua eta jabetasunaren eskubideari buruz datza).\nMorala.\nMorala askotan jorratu zuen bere lanetan. Zenbait liburu idatzi zituen gai horri buruz: \u201c\"L\u2019Allemangne au-dessus de tout\"\u201d.\nFilosofia.\nSoziologiaren munduan murgildu baino lehen, filosofia ikasketak egin zituen, horregatik filosofia kutsua ematen dio soziologiari. Izaera ontologikoa duen teoria soziologikoa garatzen du."}
{"id": "9510", "revid": "59723", "url": "https://eu.wikipedia.org/wiki?curid=9510", "title": "Okzitania", "text": "Okzitania (\"Occit\u00e0nia\", ahoskatuta: /utsi\u02c8tanj\u0254/, /uksi\u02c8tanj\u0254/, /uk\u0283i\u02c8tanj\u0254/, /uksi\u02c8tanja/) okzitaniera hizkuntza hitz egiten den lurraldeari deritzo.\nFrantziaren \"Midi\"a, Italiako Piemonte eta Kataluniako Arango harana barne biltzen ditu.\nBearnok (eskualde okzitaniarra da) eta Ipar Euskal Herriak batera osatzen dute Frantziako 64. departamendua (Pirinio Atlantikoak). Gainera, zenbait talde okzitaniarzaleren aburuz, Baiona, Biarritz eta Angeluko inguruak ere kontuan izan beharko lirateke Okzitaniaz hitz egitean.\nEtimologia.\nOkzitania literatura latindarrean XIII. mendearen bukaeran sorturiko terminoa da. Bi espresioren kontrakzioz sorturikoa da, \"Okz\" \"lenga d'Oc\"ari erreferentzia eginez, Dantek emandako izena eta, \"itania\" ziurrenik Akitania terminoaren imitaziotik aterata.\nGeografia.\nBanaketa administratiboa.\nOkzitania lau estatutan banatuta dago: Frantzia, Espainia, Italia eta Monako. Azken hiruretan hauexek dira banaketa administratiboak:\nFrantziari dagokionez, eskualde hauetan banatu zituzten bere lurrak:\nEstatu horretako 39 departamenduk Okzitaniako lur eremuak dituzte. 27 bere osotasunean dira okzitaniarrak, bost nagusiki eta beste zazpik lurraldeko erdia baino gutxiago den zatia dute Okzitanian. Departamenduko kodeak lagunduta eta horren arabera ordenatuta, hauexek dira:\n \nHiri nagusiak.\n\"(Oharra:*1999; **2004; ***2005)\"\nOrografia.\nOkzitania zazpi zonalde orografikotan bana daiteke:\nHerrialdeko beste ibai batzuk dira Aturri, Charente, Aude, Arge\u00e7, Var, Eure, Illa, Llui, Midouze Midou eta Sason.\nLaku nagusiak hauek dira: Airolha, Leucata edo Salses, Lacanau, Casau, Sijan, Biscarrosse, Carcanc, Taur, Maugu\u00f2u, Mar de Berra, \u00d2rt , Charpal, Arcachon, Leon eta Sostons.\nKultura.\nHizkuntzak.\nOkzitaniako biztanleek hiru hizkuntza nagusi indartsu erabiltzen dituzte: frantsesa eta italiera batik bat eta, neurri txikiagoan, gaztelania. Baina lurraldeari ezaugarri nagusia ematen dion hizkuntza ere egiten dute, okzitaniera alegia. Eta berarekin batera, baita beste mintzaira gutxitu batzuk ere: katalana esate baterako. Halaber, mugakideak dituzte beste hiztun gutxitu batzuk, mendebaldetik ekialdera euskaldunak, aragoieradunak eta katalanak.\nMusika.\nFolk musika arloan, aipatzekoa da Xarnege taldea, Ipar Euskal Herria eta Gaskoniaren tradizioak uztartzen dituena.\nLiteratura.\nErdi Aroan, trobadore okzitaniarren jarduera nabarmena izan zen. Bestela, idazle klasikoen artean Fr\u00e9d\u00e9ric Mistral azpimarragarria da, eta garaikideen artean bestela Adelina Yzac elebiduna dugu.\nGastronomia.\nOkzitaniar sukaldaritzak Mediterranear sukaldaritza delakoaren barruan koka badaiteke ere, Kataluniako edo Italiakoengandik bereizten dituen elementuak ditu; eta Frantses estatuko iparraldeko sukaldaritzarekin desberdintasun nabariak ditu.\nMediterraneo itsasoaren inguruko beste lur batzuetan erabiltzen diren oinarrizko osagai eta zaporeak konpartitzen ditu (okela, arraina, barazkiak, oliba-olioa); ezaugarri berezia perrexila, erromeroa, ezkaia, oreganoa edo albaka bezalako belar aromatikoen erabilera zabala da. Baina Atlantiko aldera ere hurbiltzen da: kaloria gehiago duten gaztak, pateak, esne-gaina, gurina...Kostaldea-barnealdea banaketa ere pertinentea delarik, azkenean azpieremu gastronomikoak egiteko orduan mugaketak gutxi gorabehera okzitanieraren dialektoenarekin bat egiten du.\nIkurrak.\nEskualdeak izaera politiko uniformerik ez duenez, ikur okzitanoek ofizialtasun maila ezberdinak dauzkate lurraldearen arabera. Erabilienen artean aipa daitezke:\nPolitika.\nOkzitanian aukera politiko nazionalista gutxiengoa da, eta hauteskundeetan ez du inoiz emaitza aipagarririk lortu.\nOkzitaniar nazionalismoak 1959an izan zuen bere lehen adierazpide politikoa, Franc\u00e9s Fontan-ek \"Partit Nacionalista Occit\u00e0\" (gaur egun Partit de la Nacion Occitana) sortu zuenean. Ondoren, hainbat erakunde eta alderdi sortu ziren, Vol\u00e8m Viure al Pa\u00eds aldarrikapen mugimendua horien artean, 1974ean. Halaber, Partit Occitan sortu zen, Frantziako hauteskunde orokorretara eta eskualde hauteskundeetara aurkeztu izan den alderdia. 2003an, alterglobalizazio mugimendutik Gardarem la T\u00e8rra alderdia sortu zuten.\n- Bestelako mugimendu okzitaniarzaleak:\n- Desagertutako erakunde nazionalistak:"}
{"id": "9511", "revid": "360", "url": "https://eu.wikipedia.org/wiki?curid=9511", "title": "Gaius Marius", "text": ""}
{"id": "9512", "revid": "360", "url": "https://eu.wikipedia.org/wiki?curid=9512", "title": "Marcus Antonius", "text": ""}
{"id": "9514", "revid": "360", "url": "https://eu.wikipedia.org/wiki?curid=9514", "title": "Lucius Cornelius Sila", "text": ""}
{"id": "9520", "revid": "96586", "url": "https://eu.wikipedia.org/wiki?curid=9520", "title": "Ipar Irlanda", "text": "Ipar Irlanda (ingelesez, \"Northern Ireland\"; Ulsterko eskozieraz \"Norlin Airlann\"; gaelikoz \"Tuaisceart \u00c9ireann\") Erresuma Batuko lurralde administratiboa da, Irlandako irlaren ipar-ekialdean. Irlandako Ulster eskualde historikoaren zati handiena da. Unionistek \"Ulster\" deitzen diote, baina abertzaleek ez dute izen hori onartzen, beraien ikuspuntuaren arabera, Ulster lurralde zabalagoa delako.\nIrlandaren independentziaren aurretik, 1922an, irla osoa Erresuma Batuaren zati zen. Urte horretan Irlandako 26 konderri independente izatera heldu ziren, baina iparraldeko 6k britainiarren esku segitu zuten eta Ipar Irlanda izena hartu.\nIpar Irlanda geografikoki gehiengo unionista (Erresuma Batuaren zati izaten segitu nahi duen) izan zedin egituratu zen, eta komunitate protestanteari abantailak eman izan zitzaizkion. Apurka, ordea, biztanleria irlandar nazionalista proportzioz bizkorrago hazten ari da, eta protestanteak gero eta gutxiago dira (irlandar familia nazionalistek usadioz familia protestanteek baino haur gehiago izaten baitituzte).\nHistoria.\nXVII. mendean hasi zen Ipar Irlandaren historia gainerako Irlandarenaretik bereizten. Garai hartan britainiar agintariek, irlandarren matxinada baten ondoren, eskoziar eta ingeles jendea ezarri zuten Ulsterko lurrik gehienetan, eta horrek protestanteen nagusitasuna bideratu zuen, Irlandako gainerako lurraldeetan ez bezala.\nBanatzeko asmoak, hala ere, ez ziren piztu, harik eta Ulsterko protestanteen artean \"Home Rule\" delakoaren lehen lege proposamenek (1886) katolikoen nagusitasunaren beldurra piztu zuten arte. Irlandako biztanle gehienek gutxieneko autogobernua (\"Home Rule\") eskatzen zuten. Alderdi Nazionalista Irlandarrak, ideia horri jarraiki, Londresko Komunen Ganberan zuen giltza politikoa izateko aukera erabiltzen zuen helburu hori lortzeko. 1886 eta 1893an autogobernu proiektu bi onartu ziren arren, Lorden Ganberan atzera bota ziren. 1911n Alderdi Liberalak bultzatutako erreforma parlamentarioaren ondorioz, Lorden Ganberak boterea galdu zuen Komunen Ganberaren aurrean. Horrek autogobernurako aukerak areagotzen zituen.\nHala ere, Irlandan autogobernuaren aurka unionista asko oldartu ziren. Ulster eskualdearen izaera britainiarra azpimarratzen zuten. Unionista gehienak Iparraldean zeuden, nahiz eta Dublinen eta hiri garrantzitsuenetan nolabaiteko pisua zuten. XX. mendearen hasieran Belfast Irlanda osoko hiri garrantzitsuena bihurtu zen, bai biztanleriari zegokionez, baita jarduera ekonomikoari zegokionez ere. Bertan katolikoak (orokorrean irlandar abertzale izateko joera gehiago dutenak) mendebaldeko auzoetan kontzentratuta bizi eta gutxiengoa ziren.\n1912an Komunen Ganberak autogobernu proiektua onartu zuen (Hirugarren \"Home Rule\" proiektua), Lorden Ganberak ahal izan zuen beste murriztu arren. 1914an Ulsterreko 4 konderriri baimena eman zitzaien proiektu horretan sartu edo ez erabakitzeko. Gatazka horretako bi bandoek talde armatuak sortu zituzten: Ulster Volunteer Force unionista eta Irish Volunteers nazionalista. Hala ere, Lehenengo Mundu Gerran sektore biek bat egin zuten Britainiar Inperioa babestuz.\n1916an Britainia Handiaren kontrako altxamendua burutu zuten irlandar abertzaleek Dublin eta beste hiri batzuetan. Ordura arte alderdi txikia zen Sinn Fein indarra hartzen joan zen, 1917an altxamenduan parte hartu zutenak bertan sartu zirenean. Irish Volunteers taldeak Irish Republican Army (IRA) sortu zuen.\n1918an egindako hauteskundeetan, Irlanda mailan Sinn Fein izan zen garaile argia, eta ordura arte hegemonia zuen Alderdi Parlamentario Irlandarra lur jota utzi zuen. Ipar Irlandan, hala ere, unionistek 30 eserlekutatik 23 bereganatu zituzten. Bertan abertzaleek gehiago jo zuten Alderdi Nazionalista Irlandarraren alde, Sinn Feinen alde baino.\n1920ko Irlandako Gobernuko Aktan uhartea bi zatitan banatu zen: Ipar Irlanda (ipar-ekialdeko sei konderri) eta \"Hegoaldeko Irlanda\" (beste 26 konderriak). Eskualde bakoitza bertako gehiengoa zen taldeak gobernatzea nahi zen; horrela Iparraldean protestanteak ziren nagusi. Katolikoen egoera asko okertu zen garai hartan, bigarren mailako hiritarrak bihurtu ziren eta. Ipar Irlandako agintariek gutxiengo katolikoaren aurkako diskriminazio politika bultzatu zuten. Besteak beste, nazionalista katoliko gehien bizi ziren guneetako instituzioen kontrola protestante unionisten esku utzi zuten hauteskunde barrutiak aldatuz. Irlandako Estatu Askea sortu zenean populazio mugimendu garrantzitsuak gertatu ziren; Hegoaldeko protestante askok iparraldera jo zuten, eta alderantzizko bidea egin zuten Iparraldeko katoliko askok.\nEgoera ustelduz joan zen, eta Lehen Mundu Gerra sortu zenerako gerra zibila lehertzear zegoen. Irlandako orduko gobernua saiatu zen auzia konpontzen Irlandaren bi zatietako bakoitzarentzat modu berezian ezarriz \"Home Rule\" legea (1920). Irlanda bi partetan banatu zutenetik (1920), Iparraldeko katolikoek gutxiengoa osatu zuten, enplegua eta etxebizitza lortzeko eta politikan parte hartzeko eragozpenekin.\n1968an Eskubide Zibilen Aldeko Mugimendua antolatu zuten, haien aurkako bereizkeria salatzeko. Horrek bortxakeria zekarren sarritan. Protestante moderatuek berrikuntzak egiteko beharra ikusten zuten, baina Alderdi Unionistako agintaritzako kontserbadoreenak berrikuntzen aurka agertzen ziren beti. 1969an Britainia Handiko gobernuak gudarostea bidali zuen Ipar Irlandara, bertako poliziari (Royal Ulster Constabulary, RUC) laguntzeko, eta bertan geratu ziren, britainiar agintaritza bermatzeko.\nHarrezkero IRA organizazio armatuaren ekintzen helburu nagusi bihurtu ziren. 1972an britainiarrek Ipar Irlandako Legebiltzarra deuseztatu zuten eta gobernu zuzena ezarri zuten. 1972ko urtarrilaren 30ean \"Igande odoltsua\" (\"Bloody Sunday\") gertatu zen Derryn. Poliziak manifestaldi baketsu baten aurka tirokatu zuen. 13 hildako eta 14 zauritu egon ziren. 1973an, katoliko askok boikot egin zuten erreferendum batean, Ipar Irlandako hautesleek Britainia Handiarekin bat eginda egotearen alde eta Irlandako Errepublikarekin elkartzearen aurka bozkatu zuten. Hurrengo urteetan bortxakeria handituz joan zen.\nBelfasteko bi emakumek \u2013Mairead Corrigan eta Betty Williams\u2013 Bakearen Nobel saria jaso zuten 1976an, Ipar Irlandan aurrez aurre zeuden bi erkidegoak baketzeko egiten ari ziren ahaleginagatik. Ahaleginak, baina, huts egin zuen. Bien bitartean, Behin-Behineko IRAk (organizazioko talde erradikalena) indarkeriazko ekintzen bidez presioa egiten jarraitzen zuen, eta muturreko protestante batzuek zenbait talde armatu antolatu zituzten. 1979an, IRAk lord Mountbatten (Indiako azken erregeordea) hil zuen, eta egun berean, hemezortzi soldadu britainiar hil zituen segada batean.\nAurrerago, 1981ean, IRAk beste taktika bat erabili zuen herritarren babesa jasotzeko: presoek gose grebari ekin zioten, eta horren ondorioz hiltzen zen kide bakoitzeko indarkeriazko ekintza sail bat egiten zuten. Bien bitartean, Ipar Irlandako bi erkidegoen bereizketak bere horretan irauten zuten, eta ez zen irtenbiderako zirrikiturik ikusten. 1985eko gobernu arteko konferentzia segurtasun, ekonomia, eta gizarte arazoetan elkar laguntza handitzeko eta behin betiko bakea lortzeko bidean aurrerapauso gisa ikusi zuten batzuek, baina unionista protestanteek eta irlandar abertzale batzuek gogor kritikatu zuten orduan izenpetu zen hitzarmena. 1990eko hamarraldiaren hasieran, Britainia Handiko gudarosteak Londonderry eta Belfasteko kaleetan jarraitzen zuen, eta IRAk britainiar zibilen eta militarren aurkako ekintzak egiten.\nBake bide oztopoz betea.\n1994ko abuztuaren 31n, hogeita bost urtez borrokan aritu ondoren, IRAk baldintzarik gabe su-etena iragarri zuen, eta bake elkarrizketetan parte hartzeko borondatea erakutsi zuen. Hala ere, 1996ko otsailaren 9an, su-etena hautsi eta bonba bat leherrarazi zuen Londresen, britainiar gobernuari leporatuz su-etena hautsi izanaren erantzukizuna. Atentatu gehiago izan bazen ere, Britainia Handiko eta Irlandako Errepublikako Lehen Ministro John Major eta John Brutonek, bake prozesua aurrera eramateko borondateak bultzatuta, bake elkarrizketak hasi zituzten Stormonteko gazteluan, Belfastetik gertu, Ipar Irlandako alderdi politiko nagusiak bilduta.\nSinn Fein taldeko ordezkariak ere bertan izan ziren, talde protestanteek IRAren atentatuak salatzen ez zituztenen ondoan ez zirela eseriko adierazi bazuten ere hasieran. 1997ko maiatzeko Britainia Handiko hauteskundeetan garaile izan ziren laboristen borondateari eta IRAk uztailaren 19an iragarri zuen su-etenari esker, bake elkarrizketek aurrera egin zuten. Negoziazioen aurka zeuden katoliko eta protestanteen atentatuek elkarrizketak etenarazi zituzten. Hala, Britainia Handiko Lehen Ministroa, Tony Blair, bi aldiz elkartu zen \u20131997ko abenduan eta 1998ko martxoan, Downing Streeten\u2013 Sinn Feineko ordezkariekin, 1997ko irailean alderdi honek helburu politikoak lortzeko indarkeria erabiltzea arbuiatu zuenez geroztik. 1998ko apirilaren 10ean, Ipar Irlandako alderdi nagusiek eta Britainia Handiko eta Irlandako Errepublikako Lehen Ministroek bake hitzarmen bat izenpetu zuten, indarkeria behin betiko desagerrarazteko eta bake iraunkorra lortzeko borondate ukaezinaren erakusgarri.\n2005eko ekainean IRAk armak utziko zituela eman zuen aditzera, eta handik hiru hilabetera nazioarteko batzorde batek armak uzte hori berretsi zuen. 2007ko maiatzean UVF talde paramilitar unionistak uko egin zion indarkeriari. 2007ko maiatzaren 8an, katolikoen eta protestanteen arteko gobernu bat osatu zen lehen aldiz.\nPolitika.\n\"Ipar Irlandako gatazka\" edo \"The troubles\", ingelesez esaten duten moduan, Ipar Irlandan dagoen arazo politikoa da, funtsean lurraldea Erresuma Batuan jarraitzearen aldekoen eta Irlandarekin batzeko aldekoen artean.\nLehen multzoan, Ipar Irlandako leialistak edo unionistak daude. Politikarien artean, aipatzekoa da Ian Paisley (1926-), DUP alderdikoa. Ideologia bereko ekintzaile biolentoen artean, Michael Stone (1955-) paramilitarra dugu.\nBigarren multzoan (errepublikarrak), IRA (\"Provisional Irish Republican Army\") talde armatuak 1969an ekin zion borroka armatuari edo ekintza terroristei. Taldekideen artean, Bobby Sands (1954-1981) nabarmendu zen gose-greba eginez hil baitzen kartzelan, sinbolo bihurtuz. 2005etik su-etenean dago IRA.\nSinn F\u00e9in alderdi politikoa ere errepublikarra da. Gaur egungo buruzagia Gerry Adams (1948-) da.\nAzkenik, bakea lortzeko ahaleginean oso garrantzitsua izan zen 1998ko apirilaren 10ean lortutako hitzarmena. Bitartekarien artean, azpimarratzekoak dira Alec Reid (1932-) eta Mo Mowlam (1949-2005).\n2007ko hauteskundeen ondoren Ian Paisleyren DUP eta Gerry Adamsen Sinn F\u00e9in indarturik atera ziren eta gobernua elkarrekin egin behar izan zuten autonomia berreskuratzeko. Ian Paisleyk adina zela eta kargua utzi zuenean bere alderdikidea zen Peter Robinsonek hartu zuen Ministro Nagusiaren kargua.\nKirola.\nIrlanda guztian bezala, Ipar Irlandan ere kirol gaelikoek jarraitzaile gehien dituzte: hurlinga eta futbol gaelikoa.\nFutbolari dagokionez, aipatzekoa da taldeak erabat profesionalak ez diren arren, IFA Premiership Liga munduko bigarren zaharrena dela, Ingalaterrako Premier Leagueren ondoren. Belfasteko taldeak izan dira nagusi Ligan zein Kopan, besteak beste; Linfield F.C., Glentoran F.C. eta jadanik desagertuta dagoen Belfast Celtic taldeak."}
{"id": "9521", "revid": "56334", "url": "https://eu.wikipedia.org/wiki?curid=9521", "title": "Takeshi Kitano", "text": " aktore, zinemagile, umorista, idazle, poeta, pintore eta bideo-jokoen diseinatzaile japoniarra da. Oso ezaguna bere herrialdean (non astero telebistan ateratzen da), mundu osoan bere mafiosoei buruzko filmengatik da ezaguna, hainbat sari irabaziz.\nTakeshi's Castle (Espainian \"Humor Amarillo\" deitua) telebistako umorezko saioaren aurkezlea izateagatik ere ezaguna bada."}
{"id": "9522", "revid": "1545", "url": "https://eu.wikipedia.org/wiki?curid=9522", "title": "Mafia", "text": "Mafia edo \"Cosa Nostra\" (italierazko izena; \u00abgure gauza\u00bb esan nahi du) organizazio kriminala da, XIX. mendearen erdialdean Sizilian sortua. Mafiako kideei mafioso deritze (italieraz, \"mafioso\" singularrean, \"mafiosi\" pluralean). Erakunde mafiosoak Mendebaldeko kulturaren zati bihurtu dira, hainbat eta hainbat film, liburu eta telebistako saiotan agertu baitira.\nMafiako kideek ohore araudia jarraitu behar dute: taldeko agintariek esaten dutena egin behar dute beti, elkarri lagundu, eta mendekua hartu erakundearen sekretuak zabaltzen dituenaren kontra (mendekua senide guztiei ezar dakieke).\nHistoria.\nNapoleonen gudarosteak Sizilia inbaditu zuenean, herriko aristokraziaren interesak zaintzeko sortu zen mafia. Ondoren, lur jabe handien esanetara zegoen polizia pribatu gisako zerbait bilakatu eta ezkutuko elkarte moduan antolatu zen.\nFaxismoaren garaian, haren kontra jarri zen. Bigarren Mundu Gerraren ondoren Siziliaren burujabetasuna eskatzen zuen higikundearen alde jarri zen.\nXX. mendearen hasierako mafia Estatu Batuetan zabaldu zen, italiarren immigrazioa zela bide. Lege lehorrari esker, 1920ko hamarkadan, indar handia hartu zuten, 1980ko hamarkada arte galdu ez zutena. Estatu Batuetan duen adarrak, \"Cosa Nostra\" izenekoak, herrialde hartako drogaren, prostituzioaren eta jokoaren zati handi bat kontrolatzen du. Mafiaren interesak bai Italiako eta bai Estatu Batuetako politikari askoren interesekin bat datozenez, askotan ez dute arazo larririk izan justiziarekin.\n1982an Palermon Carlo Alberto della Chiesa, mafiaren kontrako borrokaren buruzagi nagusia hil ondoren, Italiako gobernuak erakundearen kontrako neurri gogorrak hartu zituen. 1993ko urtarrilean Siziliako poliziak Salvatore Riina (dirudienez 1970-1990 bitartean mafiaren buruzagi nagusia izandakoa) atxilotu zuen."}
{"id": "9523", "revid": "119247", "url": "https://eu.wikipedia.org/wiki?curid=9523", "title": "Lege lehor", "text": "Lege lehorra hainbat estatuk alkoholaren fabrikazioa, egitea, inportazioa, esportazioa eta salerosketa debekatzen duen lege polemikoa da. Gehienbat, kontsumo-ordua murrizten duten legeak dira.\nIa beti, alkohola bezalako bizio hedatua debekatzean, galarazpen honek merkatu beltza sustatzen du, alkohola ilegalki sortuz eta prezio altuetan salduz.\nEstatu Batuetako lege lehorra.\nKonstituzioaren hamazortzigarren emendakinari (edo zuzenketari) eman zitzaion izena izan zen. 1919an Estatu Batuetan legea, \"debekua\" izenez ezagunagoa dena, onartu zuten alkoholdun edariak egin, saldu eta hartzea galaraziz. Lege horrek babes handia izan zuen nekazaritza giroko lekuetan eta \"Amerika sakoneko\" hiri txikietan. Hiri handietan, ordea, morala zaindu nahi zuten. Berehala, era guztietako jendea gaizkile bihurtu ziren likore apur bat edateagatik besterik gabe. Debekuaren ondoan, likoreak egin, estraperloan saldu eta saltzeko, irabazi handiak ematen zituen isilpeko negozioa sortu zen, gangsterren eskuetan erori zena.\nHiri handietan, debekua gorabehera, askok edaten jarraitu zuten. Alkohola edateko isilpeko lekuak modan jarri eta ugaritu ziren eta patrikerako botila txikia edo petaka erabiltzea guztiz zabaldu zen. Likorea kontrabandoan heltzen zen ondoko herrietatik edo legez kanpo egiten zuten industri alkoholarekin. Jende askok ardoa edo garagardoa etxean egiten zuen, hori dela eta egoera barregarriak gertatu ziren, hala nola Texas estatuko kongresistaren kasua. Berak debekuaren zuzenketa idatzi eta handik aste batzuetara bera harrapatu zuten bere arrantxoan destilategia jarri zuelako.\nEgile, banatzaile eta erosleak, guztiak, bihurtu ziren lege hausle.\nLikore trafikoa gangster banden esku geratu zen eta tabernetako jabeei estortsioa egiten zieten. Irabazia erakargarria zen, horregatik berehala sortu zen hiri handietako banden arteko borroka auzo jakin batzuk menperatu nahian.\n\"Gangsterismoaren\" erakuslerik onena Al Capone izan zen, Chicagon gaizkileen mundua bere menpe hartu zuena.\n1929ko krisiak eta ondorengo depresioak ekarri zuen hogeiko hamarkadako kontserbadurismo ideologikoaren amaiera. 1933an, debekua kendu zuten eta goraka ospatu zuten.\n1920ko urtarrilaren batean sartu zen indarrean lege hau eta 1933ko abenduaren 5 arte iraun zuen, orduan hogeitabatgarren emendakinak deuseztatu egin zuen aurreko legea.\nLege lehorra Herri musulmanetan.\nGaur egun, herrialde musulman askotan alkohola debekatzen da, Koranean alkoholaren debekua agertzen baita. Hala ere, herrialde eta garaiaren arabera, aldeketa handiak daude leku batetik bestera. Saudi Arabiak, adibidiez, alkoholaren ekoizpena, inportazioa eta kontsumoa debekatzen du, eta debeku hau bortxatzen dutenei zigor gogorrak ezartzen dizkie, hala nola kartzelan asteak edo hilabeteak pasatzea eta baliteke ere zartadak jasotzea.\nKuwaiten ere debekatua dago alkohola kontsumitzea, baina zartadak ez dira jasotzen, bai ordea kartzela zigorrak.\nQatarrek inportazioa debekatzen du, eta mozkortzen direnak gartzelarekin edo erbesteratzearekin zigortzen ditu. Hala ere, zenbait hoteletako taberna eta jatetxeetan alkohola lortu daiteke, eta kanpoko atzerritarrek alkohola eskuratu dezakete baimen-sistema bati esker.\nBeste zenbait herrialde musulmanetan, Egipto, Siria, Jordania eta Turkian bezala, ez dago alkoholarekiko debekurik eta bai kontsumoa baita ekoizpena ere legala da, baldin eta erosi edota kontsumituko duen pertsonak hau egiteko adin legala duen. Turkian adibidez, edari alkoholdunen salmenta 24 orduz debekatua dago hauteskunde orokorretan. Ramadan garaian ere, baraualdian alkoholik ez da kontsumitzen.\nBeste herrialde batzuk.\nAlkoholaren gainean badira ere debeku partzialak dituzten herrialdeak. Txile, Kolonbia, Ekuador, El Salvador, Peru, Uruguay eta Venezuelan debeku hauek estatu mailako hauteskunde garaitan ematen dira, esaterako lehendakaria edo errepublikaren kongresistak, alkateak edo eskualdeko-lehendakariak aukeratu behar direnean. Araua hautaketa baino 48 ordu lehenago aplikatzen da, eta hau pasa eta 24 ordutara mantentzen da. Denbora honetan ezin da leku publikoetan ez alkoholik saldu ezta alkoholik edan ere."}
{"id": "9524", "revid": "336", "url": "https://eu.wikipedia.org/wiki?curid=9524", "title": "Viet Minh", "text": "Viet Minh, Vietnamgo Independentziarako Ligaren laburdura (vietnameraz \"Vi\u1ec7t Nam \u00d0\u1ed9c L\u1eadp \u00d0\u1ed3ng Minh H\u1ed9i\"), 1941ean Vietnamen sortutako askapen nazionalerako mugimendu abertzale komunista zen, Frantziarekiko independentzia eskuratzeko helburua zuena. Liga Ho Chi Minhek zuzendu zuen.\nEkintza militar ugari burutu zuen Frantziako armadaren aurka. 1944an lehenengo guarnizio frantsesa garaitu zuen. Bigarren Mundu Gerraren testuinguruan, Japoniako armada Vietnametik irteterakoan (1945), Viet Minhek herrialdearen kontrola hartu zuen. Hala ere, Frantziaren aurkako borrokek 1954ra arte iraun zuten, vitnamdarrek irabazitako Dien Bien Phuko batailara arte, hain zuzen.\n1960an Viet Minheko kideak Askapenerako Nazio Frontean (FNL) sartu ziren.\nHistoria.\nVietnamgo nazioaren askapenaren gidaritza bere gain hartu zuen erakundea. 1941ean eratu zuen Ho Txi Minhek alderdi abertzale batzuk bildurik, Indotxinako Alderdi Komunista haietan nagusi zela. Lehen helburua herrialdea japoniarren eta frantsesen mendetik askatzea zen eta bere programan kolonizatzaileen eskuetan zeuden lurrak beretu eta nekazari pobreen artean banatzeko neurriak aldarrikatzen ziren.\n1942tik erresistentzia sarea zabaldu zuten herrialde osoan zehar, Vo Nguyen Giap buru zuen gerrilla gerra abiarazten zutela, batez ere Tonkin Garaia eskualdean. Aldi berean japoniarren aurkako sabotaia kanpaina zabalari ekin zioten.\n1945ean aliatuak Japoniari nagusiturik, Vietminhek iparreko eta erdialdeko mendiak eta nekazaritza eremuak bere mende hartu zituen. Abuztuaren 16an matxinada orokorra aldarrikatu zuen; 19an Hanoin sartu ziren eta egun batzuk geroago herrialde osoaz jabetu ziren. Bao-Dai enperadorearen abdikazioa lorturik, 1945eko irailaren 2an Vietnamgo Errepublika Demokratikoa aldarrikatu zuen.\n1946an Vietminhek ahalik eta jende gehiena (katolikoak, budistak) batzeko Fronte Nazional Batua moldatu zuen eta honek hauteskunde orokorrak prestatu zituen (1946ko urtarrila). Frantziak errepublika demokratikoari autonomia ezagutu zion Frantziako Elkartearen barne (1946ko martxoa) eta herrialde osoaren batasuna lortzearren arbitro izateko aitzakiaz iparraldean eta erdialdean oste frantsesak lehorreratu ziren berriro. Alabaina, herrialdea batzeko aurrikusia zen erreferenduma Vietminhek irabazi zezakeelakoan, Frantziak presioa emendatu zuen eta Haiphongen izandako istiluen ondorioz, itsas armada frantsesak 1946ko azaroaren 23an portu hori bonbardatu zuten (6.000 hildako). Indotxinako Lehen Gerraren hasiera izan zen hura. Viet Minheko osteak, lehen aldian garaituak izanik, mendietara erretiratu ziren. Eskualde zabaletan nekazariak aldekoak izanik, Giap jenerala buru zutela, laster nagusitu ziren landa eremuetan. Gudaroste frantseseko buruak De Lattre, Salan, Navarre txandaka saiatu arren, ezin garaitu zitzaizkien.\n1953an Estatu Batuek gerra gastuen % 70 finantzatzen zuten arren frantsesek ezin eutsi zieten etsaiei eta Dien Bien Phuko guduan (1954ko maiatza) guztiz menderaturik geratu ziren. Genevan Frantziak eta Vietnamgo Errepublika Demokratikoak 1954ko uztailean su-etena sinatu zuten: 17. paraleloan bi aldeen arteko banalerroa jarri zen; iparraldea Errepublika Demokratikoaren administraziopean eta hegoaldea Vietnamgo Estatuaren eta Frantziako Elkartearen mende geratzen zelarik. Halaber, 1956ko uztailaren aurretik herrialde osoan hauteskundeak egin behar ziren gobernu bakarra aukeratzeko."}
{"id": "9525", "revid": "336", "url": "https://eu.wikipedia.org/wiki?curid=9525", "title": "Kitinozoo", "text": "Kitinozooak 210 eta 2000 mikrometro arteko tamaina duten palinomorfoak dira. Talde hau Behe Ordoviziarrean sortu zen. Kitinozoak itsastarrak dira eta izan daitezke izaki bakartiak edo kolonialak. Beraien teka botila itxurakoa da eta pareta pseudokitinotsua dute.\nBehe Paleozoiko eta Zenozoikoan oso erabiliak dira bioestratigrafian, batez ere petrolioaren industrian.\nGaur egun Rhyzopodoen barnean sartzen dira, biana ez dago oso argi euren afinitatea."}
{"id": "9528", "revid": "336", "url": "https://eu.wikipedia.org/wiki?curid=9528", "title": "Hirugarren Gerra Punikoa", "text": "Hirugarren Gerra Punikoa Kartagok eta Erromak elkarren aurka K.a. 149tik K.a. 146raino egindako gerra izan zen.\nAurrekariak.\nBigarren Gerra Punikoaren ondoren, Erromak menperatzen zituen lurrak ekialdean zein mendebaldean zabaldu zituen. Ekialdean inperio helenikoak garaitu zituen, eta mendebaldean, Kartagoren kontra laguntza eman zioten Hispaniako tribuek.\nKartagok, ordea, aliaturik eta koloniarik gabe, 200 zilarrezko talentu urtero ordaindu behar izan zuen 50 urtez.\nErromatarrek, hala ere, beldurra zioten Kartagori. Ez zuten indarra berreskuratzeko aukerarik eman nahi. Katon Maior nabarmendu zen Kartagoren kontrako salaketan. Gainera, Kartagoko merkataritza eta ahalmen ekonomikoa berehala suspertu ziren, Erromaren beldurra areagotuz.\nBake hitzarmenaren arabera, Kartagoko muga arazoak Erromak epaitu behar zituen. Armada osatu baino lehen, Erromako baimena ere eskatu behar zion. Hori zela eta, hurrengo 50 urteetan Numidiako erresumarekin izandako muga arazoak, Erromako Senatuari aurkeztu zizkion. Senatuak, kasu gehienetan, Numidiaren alde jokatzen zuen, Erromaren aliatua baitzen.\nGerraren ibilbidea.\nK.a. 151n, Kartagok zorra kitatuta, bake hitzarmena amaitutzat jo zen ikuspuntu helenikotik. Erromak, berriz, uste zuen hitzarmenak Kartagoko behin betiko menpekotasuna adierazten zuela.\nNumidiak Kartagoko mugak eraso zituenean, Kartagok indarrez erantzun zion. Kartagok porrota iraingarria jasoz gero, Numidiak beste 50 urteko zorra ezarri zion. Jarraian, Erromak Kartagoko jokaera gaitseztu zuen, eta erromatarrak baretzeko kalte-ordainak eskatu zizkion.\nKartagok bake negoziazioak proposatutakoan, Senatuak 300 haur nobleak preso Erromara eramatea eskatu zion. Hala egindakoan, armada desegitea eskatu zion Erromak. Geroztik, kostatik 10 milia barrura sartzea eskatu zuen Erromak. Kartagok errefusatzerakoan, gerra piztu zen.\nKartagok hiru urteko setioa jaso zuen, Eszipion Emilianok k. a. 146an hiria hartu arte.\nOndorioak.\nBorrokaz gain, goseak ere kartagotar asko hil zuen. Gerra bukatzena, 50.000 biztanle baino ez ziren bizirik. Guztiak esklabo saldu zituzten .\nHiria 10 egunez erre zuten. Harresiak, eraikinak eta kaia erabat suntsitu zituzten. Aldameneko eremuetan gatza bota zuten, hurrengo urteetako uztak zapuzteko. Azken ekintza hau, halere, ez da gerra liburuetan agertzen, eta gaur egungo historialariek zalantzan jartzen dute.\nGainerako lurrek Erromako Afrika izeneko probintzia osatu zuten Mendebaldeko Inperioa desegin zen arte."}
{"id": "9529", "revid": "336", "url": "https://eu.wikipedia.org/wiki?curid=9529", "title": "Diatomea", "text": "Diatomeak eskeleto silizeoa duten protofitorik garrantzitsuenak dira. Gehienek fotosintesia burutzen dute eta beraz zona fotikoan bizi dira. Ur gazi zein gezatan bizi dira eta planktoniko eta bentonikoak izan daitezke.\nAlga zelulabakar fotosintetikoak dira, eta fitoplanktonaren osagai oso garrantzitsua.\nSailkapena.\nDiatomeoak Baciollariophyta dibisioan sartzen dira eta marroi-urre koloreko alga zelulabakarrak dira. Beraien teka silize opalinoz osaturiko bi piezaz osaturik dago. Teka honi frustula izena ematen zaio eta frustularen bariabilitate eta morfologia erabiltzen da bereizketa egiteko. Frustularen tamaina 1etik 1000 mikra artekoa da.\nMorfologia.\nDinoflagelatuak eta silikoflagelatuak ez bezala, diatomeoek ez dituzte flageloak garatzen, nahiz eta batzuk ernalkuntza sexualeko aldi motz batean garatzen duten. Hau dela eta diatomeo planktoniko guztiak pasiboki sakabanatzen dira itsasoko uretan eta horretarako flotagarritasuna errazten dituzten bereizgarriak garatu behar dituzte. Adibide gisa frustularen forma ezberdinak edo azalera eta bolumenaren arteko erlazioa. Flotagarritasuna handitzeko koloniak eratzen dituzte eta zelularen grabitate espezifikoa igotzen duten gantz metaketak sortzen dituzte.\nKolonietan bizi direnean euren artean gai muzilaginotsu batez elkartzen dira. Bakartiak direnean gai muzilaginotsu hau substratuari heltzeko erabiltzen dute.\nDiatomeoen eskeletoa (\"frustula\") kontutan hartuz, simetriaren araberako bi talde daude:\nFrustulan, gainjartzen diren bi kuxku daude, \"hipokuskua\" eta \"epikuskua\". Biak batzen diren lekua gerrikoa da. Gerrikoa bi zatitan bana daiteke: \"epigerrikoa\" edo \"epizigulua\" eta \"hipogerrikoa\" edo \"hipozigulua\".\nDiatomeo zentral gehienak oso arinak dira, poro edo aureola asko dituztelako. Poro hauen artean ornamentaziorik gabeko guneak egon daitezke, hialinoak. Gune hialino hauek marginalki koka daitezke eraztun marginal hialino gunea eratuz, edo poro eta aureolaren artean. Beste apaingarriak izan dezakete: \"aranteak\" eta \"zetak\" (iletxoak) adibidez.\nForma penaletan, zentralek dituzten ezaugarriez gain, \"saihetsak\" eta \"errateak\" ager daitezke. Erratzak ildo longitudinalak dira eta taxonomian oso garrantzitsuak. Askotan \"pseudoerrateak\" izan ahal dituzte, hauek gune marjinalean jartzen diren ildoak dira.\nEspezieak eta fosilizazioa.\n175 genero fosil ezberdin ezberdintzen dira. Genero guzti horietatik %70 itsastarrak dira, %17a ur gezatakoak eta %13 bietan bizi daitezke eta leku batetik bestera mugitu. Gaur eguneko itsasoetan diatomeoak lehen ekoizle garrantzitsuenak dira eta diatomeoan ugaritasunak itsasoko gune emankorrenak adierazten digu. Ugaritasun handiko uretan fosilizatzen direnean litifikatu eta diatomitak sortzen dira. Diatomita hauek porositate handia dute eta filtro naturalak egiteko erabiltzen dira.\nIzaki fotosintetikoak direnez, gune fotikoan bizi dira, hau da, 100 metroko sakonera baino gutxiagoan eta izan ahal dira plantonikoak edo bentonikoak. Mikrofosil karetsuak ez bezala latitude altuetan aurki daitezke. Tenperatura ez da mugatzailea.\nBiologia.\nIzaki zelulabakar, eukariotak eat diploideak dira. Bakarka edo kolonietan bizi dira. Gorputzeko atal bigunak bi kuxku silizeoen barruan kokatzen dira. Kuxku hauek frustula izendatzen dira. Bi kuxku hauen kanpoaldean gai muzilaginotsua jartzen du. Beraien zelula kuxkuen barnealdean itsatsirik dago, protoplasma, bakuolak... eta beste organuluez gain nukleoa inguratzen duen zitoplasma osatzen dute.\nKlorofila a eta c ditu eta karotenoideak dute, hori delarik kolore marroi-urre hori ematen diona.\nNutrienteak ugariak direnean eta argi baldintzak onuragarriak direnean bloomak gertatzen dira, bloom hauek ernalkuntza asexualarekin ematen dira.\nErnalkuntza.\nDiatomeoek ernalkuntza asexuala daukate. Asexualki bi zatitan banatzen dira eta mitosi edo fisio hau 8 aldiz eman dezakete egun berean. Ernalkuntza asexual honetan, ama bi zatitan banatzen da eta kuskuaren zati bakoitza izango da semearen epikuskua. Epikuskuarekin garatzen dena hipokuskua da eta hipokusku hau amak zuenaren tamaina berekoa izango da. Hipokuskuarekin geratzen dena, hipokuskua epikuskuan bihurtuko da, ondorioz hipokusku berri txikiago bat sortuko du.\nProzesu honetan, belaunaldiz belaunaldi tamaina txikiagotuz dihoaz. Momentu batean frustulan ez da zitoplasma sartuko, orduan ernalkuntza sexualarekin hasiko dira.\nBegetazioa.\nInguruko baldintzak onuragarriak ez direnean (janari faltagatik, argi faltagatik), diatomeo planktonikoek zelula begetatiboak sortzen dituzte, Estratoblasto izenekoak. Hauek dentsitate handia dute eta horregatik itsaso hondoan metatuko dira hurrengo upwellinga eman arte.\nKorrontearekin azaleraino doaz eta estratoblastoetatik irteten dira (baldintza hobeak direnez germinatzen dute) diatomeoak sortuz.\nPaleobiologia.\nFaktore paleomugatzaileak aztertzen dira non bizi diren jakiteko. Lehen aipatutako faktore mugatzialeak erabiltzen dira paleoingurua ezagutzeko, baina prozesu tafonomikoak ere beharrezkoak dira, lurperatze tasa azkarra ez badugu, diatomeoak asko murrizten direlako.\nDiatomeoen artean itsastarrak dira gehien erabiltzen direnak ikerketak egiteko.\nSailkapena.\nDiatomeoak algetatik banatuta daude eta Bacillartophyceae dibisioan sartzen dira. Autore batzuek honen barruan Crysophita klasea sortzen dute eta bertan sartu Diatomeoak. Proposaturiko sailkapena honako hau da:\nBi azpiklase horien barruan 8 ordena ezberdin proposatu dira:\nEboluzio bioestratigrafikoa.\nLehen diatomeoak Behe Kretazeoan agertu ziren eta zentralak ziren. Maastrichtiarrean pennalak agertu ziren. Hasieran forma ugarienak zentralak ziren eta batez ere Miozenotik gaur egunera pennalen proportzioa ugaritzen joan da. Diatomeak talde moduan krisialdi handiena jasan zuten K/T muga eta batez ere Kuaternarioan izotz masen fluktuazioekin aldaketak eman dira.\nUr gezako lehen diatomeoak Behe Eozenoan agertu ziren, Parisko Eozeno arroan. Batzuen ustez, fase erregresiboan, transgresio baten ostean, ur gazia kontinentean geratu ziren harrapatuta eta hauetatik batera ur gazikoak. Gero ur gezara moldatzeko, batzuk eboluzionatu zuten. Garai horretako bulkanismoak garrantzia izan zuen, ingurunera silizea botatzen delako, frustularentzako erabili zutena ur gezako formek.\nEkologia.\nIzaki fotosintetikoak dira, ondorioz argia eta karbono dioxidoa behar dute, dena den, diatomeo batzuk gai dira argirik gabe materia organikoa ateratzen. Argia eta karbono dioxidoaz gain, nitrogenoa, fosforoa eta silizea ere dira faktore mugatzaileak. Faktore hauek urtaroekin erlazioa dutenez, diatomeoen kontzentrazioa ere aldatzen da urtaroekin, upwelling prozesuekin ere.\nUpwelling prozesuak materia jangarria igotzen da azalera, beraz nutrienteen kopurua giotzen da eta diatomeen kontzentrazioa ere handitzen da. Prozesu hauek lakuetan ere ematen dira, adibidez haizea dagoenean, honek olatuak sortzen ditu, nutrienteak azaleratzen dira eta prozesu bera ematen da. Hau urtaroekiko erlatiboa da.\nAzterketarako metodologia.\nNormalean arroka konpaktuetan aurkitu ohi dira fosilduak, ondorioz ateratzeko Azido klorhidrikoa eta Azido fosforikoa erabili behar da. Latitude altuetako arroketan aztertzen dira, bertan ez baitago mikroforaminiferorik. Zailak izan ohi dira ikertzen eta horregatik bakarrik errazen suertatzen direnak aztertzen dira."}
{"id": "9530", "revid": "336", "url": "https://eu.wikipedia.org/wiki?curid=9530", "title": "Diatomeo", "text": ""}
{"id": "9531", "revid": "336", "url": "https://eu.wikipedia.org/wiki?curid=9531", "title": "Silikoflagelatu", "text": "Silikoflagelatuak edo Dictyochales eskeleto silizeoa duten protofitoak dira. Guztiak ur gazi itsastarretan bizi dira eta planktonikoak dira. Diatomeoen antzekoak dira baina flageloak dituzte. Silikoflagelatuak Kretazeoan garatu ziren eta latitude altuetako sedimentuaten erabiltzen dira Paleontologian.\nDiatomeak baino gutxiago erabiltzen dira batez ere uriagoak direlako eta bariabilitate intraespezifiko altuagoa dutelako. Bere faktore mugatzailea eta diatomeoena antzekoa da. Balio paleoekologikoa eta paleogeografikoa antzekoa da.\nBalio ekonomikoa dute diatomeoekin agertzen direlako diatomitatan, eta hauek filtroak egiteko erabiltzen dira.\nMorfologia.\nBeraien oinarria normalki zuzenki erlazionatzen diren silizeozko tutuak osatzen dute; era honetan \"oin eraztuna\" deitzen den egitura eratzen da. Egitura horiek 3tik 8ra tutu osa dezakete, hauetatik luzera ezberdineko oin eta arantza ezberdinak atera daitezke.\nSilikoflagelatu gehienetan oin eraztunaren gainean egitura piramidala gainjartzen zaie, lateralki ikusita, piramide hau alboko tutuengatik osatuta dagoela ikus daiteke. Kasu gehienetan tutu lateral hauek oin tutuen erdialdetik atertzen dira. Albo tutu hauek alde apikalean (goiko aldean) elkartzen dira eta kasu bakoitzean tutu apikala sortaraziko dute eta bestetan eraztun apikala.\nBatzuetan gune apikalean, arantza apikala deritzon egitura. Alboko tutuen artean sortarazten diren guneei \"atariak\" deitzen zaie.\nEboluzioa.\nLehenak Behe Kretazeoan sortu ziren. Ondo ezagutzen diren elkarteak egon ziren Goi Kretazeoan. Ondoren, K/T mugan, krisialdiaren ostean egitura sinpleko silikoflagelatuak agertu ziren.\nEozenotik aurrera lehen foma konplexuak agertu ziren. Garai honetan gune apikalak agertu ziren. Oligozenoan formarik konplexuenak garatu ziren."}
{"id": "9532", "revid": "336", "url": "https://eu.wikipedia.org/wiki?curid=9532", "title": "Ostrakodo", "text": "Ostrakodoak kaltzitazko bi kuskudun krustazeoak dira. Ostrakodo gehienen tamaina 0,5 eta 2 milimetro tartekoa da, baina salbuespen gisa gaur egun bizi den \"Gigantocypris\"a, 2,5 zentimetro neurtzen dituela. Artropodo talde honen hedapen tenporala Kanbriarretik gaur egun artekoa da.\nOstrakodoei buruzko lehen erreferentzia idatzia M\u00fcllerrek egin zuen 1776an, gaur egun bizi diren espezie batzuk deskribatuz. Oskoldun hauek dibertsitate handikoak dira, izan ere gaur 33.000 espezie ezagutzen dira, horietatik 25.000 fosilak eta 8.000 gaur egun bizirik daudenak.\nOstrakodoak ura dagoen edozein lekutan bizi daitezke: itsasoa, lakuak, putzuak, iturriak, kobazuloetako putzuak... honek bere ikerketarako erraztasunak ematen ditu eta erregistro fosilean garrantzi handikoak dira.\nMorfologia.\nMorfologia orokorra.\nOstrakodoak biguna den gorputz bat daukate eta gogorrak diren kuskuak dituzte. Gaur egun bizi direnez oso ondo ezagutzen dira ezaugarri orokor guztiak.\nAnimalia bi kuskuen artean sartuta dago, hau bi ataletan bereizi daiteke: burua eta toraxa. Gorputza eta burutik apendizeak ateratzen dira eta hauen kopurua subordenak sailkatzeko irizpide taxonomikoa da. Apendizeak antena, antenula (igeri egiteko eta sentsore organoak), masaila eta maxilula (elikatze, garraiatze eta murtxikatzeko); toraxean hiru apendize (lokomotoreak) eta \"furka\" dago, zeinen funtzioa lokomotorea izan daiteken.\nBarne organoei dagokionez nahiko sinpleak dira: liseriketa aparatua, arnas-aparatu, zirkulazio sistema eta nerbio sistema dute. Ostrakodo espezie batzuk ere begiak dituzte, baina beste batzuk itsuak dira. Ugalketa organoei dagokionez, dimorfismo sexuala nabaria da, arrek ugaltze organoa oso garatua dute eta helduei tutu seminiferoak ondo ikusten zaie, emeei berriz obiduktuak ikusten zaizkie.\nKuskuari dagokionez bi elementu mota bereizi daitezke: barne elementuak eta kanpo elementuak. Barne elementuen artean gihar aduktoreak utzitako arrastoak daude, gihar arrastoak, gihar aduktoreak kuskuak irekitzeko eta ixteko erabiltzen dira. Beste elementu bat \"txanga\" da. Hiru txanga mota bereizten dira: \"adonta\", \"merodonta\" eta \"anfidonta\".\nKuskuen barnealdean ikusten diren beste elementu aipagarriak alde marginala, poroak, kanalak, bestibuloa eta duplikatura dira.\nKuskuari kanpokaldean berriz apaindurak (saihetsak, erretikulatuak, fosak, arantzak, tuberkuluak eta punteatuak), poroak, lobuluak, karenak, noduluak, ildoak eta hegoak. Osotasunean maskorraren morfologia begiratuz, sailkapen taxonomikoak egin daiteke espezie mailan. Alboz ikusita maskorraren forma luzatua, subeliptikoa, triangeluarra, biribildua edo subzirkularra izan daiteke. Aurrez ikusita maskorraren forma triangeluarra, lentikularra, karratua edo biribildua izan daiteke.\nMorfologia funtzionala.\nEspezieen morfologia bizi diren modura eta ingurunetara adaptatuta daude. Ostrakodo espezie gehienetako emeetan kuskuaren atzealdea puztuta dute, izan ere arrautzak bertan gordetzen dituzte denboraldi batez eta hauek gordetzeko lekua behar dute.\nOskolen formak eta kaltzifikazio maila aldatzen da, kosta lerroan edo korrontea dagoen ingurune batean bizi diren espezieak oskola askoz ere kaltzifikatuagoa duteur geldoetan bizi direnak baino. Kaltzifikatuak direnak ere sendotze egiturak izaten dituzte (saihetsak) eta txangak ere sendoagoak izango dituzte.\nEspezie planktoniko eta bentonikoen artean ere desberdintasunak nabariak dira, espezie planktonikoen oskolak arinak eta globulotsuak izango dira. Ostrakodo bentonikoak sedimentuaren gainetik ibiltzen direnak, substratua limoa bada hegal bentralak izan dezakete sedimentuaren gainean mantentzeko.\nEpibentonikoak, sedimentuaren barnean sartzen direnak, aurretik ikusita forma lentikularra izango dute eta orokorrean igerilariak direnak maskorra globulutsua eta hidrodinamikoa izango dute.\nEspezie igerilarietan igeri egiteko erabiltzen diren apendizeak, antena eta antenula, garatuago egongo dira eta zulatzaileak direnak apendize sendoak izango dituzte, eta zuloetan sedimentuaren barnean bizi direnak ez dute begirik izango ez dituztelako behar.\nOrientazioa.\nOstrakodo espezieen deskribapena egiteko ezinbestekoa da ostrakodoaren kuskuak orientatzen jakitea. Gaur egungo ostrakodoa bada eta apendizeak kontserbatzen direnean oso erraza da oskola orientatzea, baina ostrakodoak fosilak direnean, kontserbatzen diren irizpideak edukiko ditugu soilik. Kasu honetan txanga begiratu behar da orientazioa jakiteko. Txanga beti alde dortsalean egongo da. Aurrealdea eta atzealdea ezberdintzeko gihar markak kontuan eduki behar dira, hauek erdialdetik apur bat aurrerago kokatzen dira eta aurreko zona marginala apur bat zabalagoa da. Beraz kuskua deskribatzerakoan alde hauek deskribatuko ditugu:\nAurreko guztiaz gain hidrodinamismoa ere kontutan hartu behar da. Forma hidrodinamikoa bada erresistentzia gutxien ematen duen aldea aurrealdea izango da.\nBiologia.\nOstrakodoen biologia gaur egun bizi diren espeziei esker ondo ezagutzen da.\nOstrakodoak edozein ingurune urtarrean bizi daitezke, baita soilik urteko garai konkretu batzuetan ura duten inguruneetan, izan ere ostrakodo espezie batzuen arrautzak eta jubenilak desekazio eta izoztea jasan dezakete eta ingurunea ureztatzen denean hazkundea jarraitzen dute. Ostrakodoak muden bidez azten dira, gorputza hazten zaienean oskolak txiki gelditzen zaie, berri bat prezipitatzen dute eta zaharra askatzen dute, berria prezipitatzeko uretik behar duten kaltzita eskuratuz. Ostrakodo baten bizitzan zehar 8 edo 9 gertatzen da prozesu hau eta ontogenia deitzen zaio.\nBeraz ostrakodo nagusi batek bere bizitzan zehar 7 edo 8 kusku pare ekoizten ditu, baina kusku hauek ez dira agertzen sedimentu fosiletan, muda hauek ez baitaude ondo kaltzifikatuta. Hazkunde ontogenikoaren zehar kuskuen forma, apaindurak, eta apendizeak aldatu daitezke, baina oskolaren proportzioa, luzera altuerarekiko, mantendu egiten da.\nUgalketa.\nMorfologiako atalean esan dugun bezala dimorfismo sexuala oso nabaria da espezie batzuen artean, baina espezie guztietan ez dira arrak eta emeak ezagutzen, espezie batzuetako ostrakodo guztiak emeak dira, beraz ez dute ugalketa sexuala, baizik eta partenogenesia, emeek emeak ekoizten dituzte soilik. Ugalketa sexualean, arrak eta emeak daudenean, honen bidez egingo dute eta arrak eta emeak ekoiztuko dituzte. Ugalketa modu hauek orokorrean ezberdinak dira ingurunearen egonkortasunarekin, horrela ingurune egonkor batean, adibidez itsasoan, ugalketa modu nagusia sexuala izango da eta ingurune ezegonkor batean, adibidez kontinental asko, ugalketa partenogenetikoa izango da nagusi.\nOstrakodo espezie berdina ingurune desberdinetan ugalketa partenogenetikoa eta sexuala izan dezake.\nIngurune berrien kolonizazioa.\nUra modu konstantean ez dagoen lekuetan (putzuak adibidez) ezin dira ostrakodoak modu arruntean iritsi. Bertara beste izaki batzuek garraiatu behar dituzte lokatzean. Horrela garraiatzaile nagusi gisa aipatzen dira igelak (metro batzuk), hegaztiak (kilometro batzuk) eta haizea (ehunka kilometro). Garraiatu ondoren ingurune egokia aurkitzen badute eklosionatu eta ingurunea kolonizatuko dute.\nMuga biologiko, fisiko eta kimikoak.\nZenbait baldintza fisiko eta kimikoak ostrakodoen agerpena eta distribuzioa baldintzatzen dute.\nErabilgarritasun paleokologikoa.\nAurretik aipatutako guztiak direla eta, eta Kanbriarretik gaur egunerarte bizi direnez, indikatzaile onak dira paleoekologiari dagokionez. Gaur egungo espezie antzekoak erabili ahal dira iraganeko ekologiaren gaineko ikerketak egiteko.\nGainera kuskuek dituzten isotopoek eta euren ontogenian egon denaren inguruko informazioa jaso dezakegu. Kaltzio, Magnesio, Estrontzio, \u03b418O eta \u03b413C dira informazioa jasoko dugun elementuak.\nSailkapena.\nArthropoda"}
{"id": "9533", "revid": "336", "url": "https://eu.wikipedia.org/wiki?curid=9533", "title": "Ostracoda", "text": ""}
{"id": "9534", "revid": "56334", "url": "https://eu.wikipedia.org/wiki?curid=9534", "title": "Arratia-Nerbioi", "text": "Arratia-Nerbioi Bizkaiko hego-mendebaldeko eskualdea da, Arabarekin muga egiten duena. Eskualdearen izena Arratia eta Nerbioi ibaietatik dator. Mendi nagusiak Gorbeia eta Itxina dira. Hamasei udalerrik osatzen dute eskualdea, Arratia haranekoak barne: Arakaldo, Arantzazu, Areatza, Arrankudiaga, Arteaga, Bedia, Dima, Igorre, Lemoa, Orozko, Otxandio, Ubide, Ugao, Urdu\u00f1a, Zeanuri eta Zeberio.\nGeografia.\nEskualde honek 400 km2ko azalera du 1998ko datuen arabera (Bizkaiaren % 18), eta 21.083 biztanle zituen guztira 1997an (Bizkaiaren % 1,85).\nUgao-Miraballes da eskualdeko udalerririk jendetsuena (4.014 biztanle 2008an), baina azalera handiena Orozkok du, alde handiz gainera. Arakaldo, Ubide eta Arantzazu bezalako udalerri txikiak kenduta, nahiko orekatuta dago biztanleria gainerakoen artean.\nEkonomia.\nAlor ekonomikoan, 1996an 2.590.000 pezetakoa izan zen biztanleko eskualdearen Barne Produktu Gordina (BPG). EAEko indize bateratzeailea 100 eta Bizkaikoa 93 izanik, 113an zegoen Arrati Nerbioi, nahiz eta alde nabarmenak egon udalerrien artean.\nIndustriak osatzen zuen eskualdeko balio erantsiaren zatirik handiena: 1996ko datuen arabera, sektore horrek ekartzen zuen aberastasunaren % 52, Bizkaiko batezbestekoaren gainetik ia 20 puntuz. Kopuru hori % 65etik igotzen zen, esaterako, Arakaldon, Arantzazun edo Igorren (azken honetan % 75).\nZerbitzuek eman zuten urte horretan eskualdean sortu zen balio erantsiaren % 36,9, Bizkaiko batezbestekoaren azpitik, nahiz eta horren gainekoa izan eskualdeko udalerri gehienetan.\nLehen sektoreak egitura ekonomikoan duen presentzia ere Bizkaiko batezbestekoaren gainekoa da askogatik, eta herri batzuetan, Diman, esaterako, balio erantsiaren % 21 hortik zetorren.\nEuskara.\nHizkuntzari dagokionez, euskara da nabarmen nagusi Arrati Nerbioi eskualdean. 1996ko datuen arabera, 11.738 euskaldun, 2.918 ia euskaldun eta 6.134 erdaldun bizi ziren bertan. Erdaldunen kopurua argitzeko, esan beharra dago udalerri gehienetan euskaldunak gehiago direla erdaldunak baino, baina bi herri nahiko jendetsutan, Urdu\u00f1an eta Ugao-Miraballesen, erdaldunek dute gehiengoa."}
{"id": "9535", "revid": "237", "url": "https://eu.wikipedia.org/wiki?curid=9535", "title": "Arantzazu (bizkaia)", "text": ""}
{"id": "9536", "revid": "56334", "url": "https://eu.wikipedia.org/wiki?curid=9536", "title": "Lurrikara", "text": "Lurrikara \u2014orobat seismoa deitua\u2014 lurzoruaren astinaldi edo mugimendu bortitza da, oro har jatorri tektoniko edo bolkanikoa dutenak, Lurraren mugimendua esan nahi du eta seismoa itsasoan gertatzen bada, itsasikara deritzo. Lurrikarak, haien jatorriak eta uhin sismikoak lurrean nola hedatzen diren aztertzen duen zientziari sismologia deritzo. Hau da, lurrikarak, Lurraren mugimenduak dira.\nLurrikara gehienak plaka tektonikoen mugetan kontzentraturiko indarrek lurrazalaren egokitze bat behartzen dutenean gertatzen dira. Ziklo sismiko izeneko ziklo baten amaieran gertatzen dira, noiz lurraren barnean deformazioaren indarra pilatzen da, gero bat-batean askatuz eta lurrikara sortuz. Honen ondoren, deformazioa berriro pilatzen hasten da.\nLurrikara gertatzen den lurrazpiko puntuari \"hipozentro\" deritzo, eta bere bertikalean dagoen lurrazaleko puntuari (eta, noski, kaltetua izango den lehen puntuari) \"epizentro\". Beraz, Lurrikara bat aztertzerakoan, bere osagaiak aztertu beharko ditugu, hau da hipozentroa eta epizentroa, lurrikarak bi puntu hauetaz osaturik daudelako.\nItsaspeko lurrikarek itsasikarak eta tsunamiak sor ditzakete. Adibidez, 2004ko Indiako ozeanoko lurrikarak Eguberrietan Indonesia, Thailandia eta kostako beste hainbat herrialdeetan 200.000 hildakotik gora eragin zituen.\nSorrera.\nLurrikarak, denboraldi luze batez, pilatuta egon den energiaren askatasunean du jatorri (Lurraren barne energiaren erakustaldi nabarienetako bat dira). Lur azalean edo mantuaren azaleko eremuan sortzen dira eta, uhin sismiko elastikoen bidez, norabide guztietan hedatzen diren dardarazko higidura modura agertzen dira. Energiaren pilaketa hau, plaken artean ematen da, izan ere, Lurra hainbat plaka desberdinez osaturik dago eta, plaka hauek, ezaugarri fisiko (lodiera, tamaina...) eta kimiko desberdinez osaturik egongo dira. Lurraren historian zehar, aipatutako plaka hauek, mugitzen joan dira, orain dauden eremuan kokatu arte, hau, plaka tektonikoen teoriaren bidez azaldu daiteke, eta teoria honetan, Wegenerren eta ozeano fosaren eraketaren plaken teoriak hartzen dira. Gaur egungo kontinenteen edo plaken mugimenduak, oso geldoak dira eta hau dela eta, ez ditugu nabaritzen. Batzuetan, bi plakek elkar talka egiten dute (beraien azpian, magma egongo da) eta, ondorioz, bata bestearen gainetik edo azpitik mugitzen hasiko dira, topografia aldaketak sortuz. Baina, beste batzuetan, orain aipatutako mugimendu hauek gertatzea oso zailak direnez, hasiera batean esan bezala energia pilatzen hasiko da. Azaldutakoaren ondorioz, momentu batean, aipatutako tentsio energia askatu egingo da (hau da, plaka bat bortizki mugituko da, bi plakek elkar talka egingo dute, haustura bat emango da eta, energia askatuko da). eta lurrikara emango da, hau, hainbat arrazoiengatik gertatu daiteke, ala nola sedimentuen gehiegizko pilaketaren edo sedimentazioaren ondorioz, ibaiek, errekek... eramaten duten ur kantitatearen aldaketen ondorioz, atmosferako aldaketen ondorioz... Eta sortzen dituzten kalteak, bere intentsitatearen araberakoak izango dira, ala nola; aktibitate bolkanikoa, tsunamiak... Beraz laburbilduz, lurrikara seismoen jatorria material zurrunen zartatzeak eragiten duen bat-bateko energia askatzearekin dago lotuta, eskala handian zein txikian.\nLurrikarak, euria edo haizea bezain fenomeno arruntak dira izadian. Horren adibidea da, urtero gertatzen diren milioitik gora lurrikarak, hau da, lurrikara bat hogeita hamar segundoko batez beste. Horietako gehienak gizakiak sumatu ere ez ditu egiten, izan ere batzuetan, lurrikara bat gertatu baina lehenago adibidez, intentsitate txikiko edo oso txikiko lurrikara bat gertatzen da eta, batzuetan hauen intentsitatea oso txikia direnez, gizakiok ez ditugu sumatzen, baina bai ordea sismografoek edo tresna erregistratzaileek, lurrikara txiki edo intentsitate txikiko lurrikara horiek, orain aipatutako kasuan gertatzen baldin badira, intentsitate handiagoko lurrikara baten eremu berberean gertatzen edo ematen diren lurrikara txikiak direla esan daiteke. Egun, sismografiak tomografia sismikoa bezalako teknika berriak erabiltzen ditu, metodo horiek hiru dimentsiotan ematen baitute lurraren sakoneko geruzen irudia. Seismoak edo lurrikarak sismologiaren azterketa esparru berezia dira geofisikaren barruan. Sismologiaren helburua lurrikarak aurreikusi edo iragartzea da, non eta nola sortuko diren esatea, data finkorik zehaztu ezin badu ere. Adibiderik onena, Ameriketako Estatu Batuetako mendebaleko itsasertzeko San Andres failarena da. Hala ere, azken hamarraldietan sismologian eta tektonikan lorturiko ezagutzak, seismoak gertatzeko dauden aukerak zehaztea lortu da. Horrela, Estatu Batuetan iragarria zen ehuneko hogeita hamarreko probabilitatea zegoela 1988-2010 bitartean, San Frantziskoren hegoaldean 7 magnitudeko edo hori baino magnitude handiagoko lurrikara bat gertatzeko. 1989ko urriaren 18an, 7,1 magnitudeko lurrikara bat gertatu zen hiri haren hegoaldean. Baina, horrez gainera, beste helburu batzuetarako ere erabiltzen ditu sismologiak uhin sismikoen azterketak: petrolio eta meatze prospekzioetarako eta Lurraren barne anatomia aztertzeko, esate baterako.\nSismologia seismoak edo lurrikarak aztertzen dituen geofisikako adarra da. Bi helburu nagusi ditu: batetik, gertaera sismikoen zer nolakoak eta zergatikoak ikertzea, haiek ohi dituzten ondorio suntsitzaileak mugatzeko eta gutxitzeko; eta, bestetik, Lurraren barne egitura ezagutzea, uhin sismikoek lur barnean nolako hedadura duten aztertuz. Zentzu honetan, sismologiak informazio ugari ekarri du goialdeko lur geruzen egiturari eta dinamikari buruz, eta informazio horiek plaken tektonikaren teoria finkatzen lagundu dute.\nGainera sismologiak hobi mineralak eta hidrokarburo hobiak non dauden ezagutzeko erabilera praktikoak ematen ditu, lur azpian hiru bat metro barrura sartutako lehergailu eztandek eragindako seismo artifizialetan sortzen diren uhin sismikoak nola hedatzen diren aztertuz. Era berean, zubiak, urtegiak, eta gisako ingeniaritza obra handiek oinarrian behar dituzten ezaugarri estrukturalei buruzko informazioa ere eman ohi du sismologiak.\nEskualde sismikoetan, lur barneko indar aktiboek, etengabe deformatzen dituzte haitzak. Tenka indar horiek guztiak haustura gertatu arte pilatzen dira; eten hori haitzen hauskortasunaren eraginez gertatzen da. Alderantziz, gerta daiteke deformazio plastikoei esker presioa etengabe askatzea, eta deformazio plastiko horiei esker sakoneko materialek berriro ere oreka posizioa aurkitzea. Haustura puntu batean hasten da, hipozentro esaten zaion seismoaren zentroan, eta norabide guztietan hedatzen da faila planoan barrena. Hausturaren mugek ez dute era jarraitu batean aurrera egiten, astinaldika baino. Haustura gainaldera helduz gero \u2014gainaldeko seismoen kasuan bakarrik gertatzen da hori\u2014 failak aztarna ikuskor bat utziko du gainalde horretan.\nFailaren hausturaren hedadura faila gertatzen den eremuko haitzen gainean zer presio dagoen, halakoa izaten da. Zehatzago esanez, haustura fasea eten egiten da arrakalak haitzak presiorik ez duen eremu batekin topo egiten duenean. Haustura hori gertatzen ari den bitartean, failaren planoa labaindu egiten da eta energia askatzen du, marruskadura gutxitu egiten baita, eta energia horrek eragiten ditu uhin sismikoak.\nLurrikarak normalean, bi plaken arteko mugetan (failetan adibidez) emango edo gertatuko dira, bertan egongo delako adibidez, hasiera batean aipaturiko indarren kontzentrazioa. Oso gutxitan emango edo sortuko da lurrikara bat bi plaken eremutik kanpo (%\u00a010 bakarrik). Esan beharra dago, sumendi baten erupzioaren ondorioz, fenomeno honen (lurrikararen) antzeko fenomenoak eman daitezkeela. Baina, gainera, lurrikarak, kometen inpaktuen, gizakien eraginez... sortu daitezke. Orain esan bezala, gizakiak, lurrikarak sortu ditzakegu; horiek, normalean, intentsitate txikikoak izaten dira eta, adibidez, zundaketaren ondorioz eragiten dira, ala nola ikerketa batean egiten den zundaketa baten ondorioz. Gizakiok sortutako lurrikarei, induzitutako lurrikarak edo sismo induzitua deritze.\nAzaleko lurrikarak dira hondamenik handienak eragiten dituztenak. Horietan askatzen da, hain zuzen, munduko seismoetan askatzen den energiaren ehuneko hirurogeita hamabost inguru. Mota honetakoak dira, adibidez, Kaliforniakoak, San Andres failan gertatzen direnak. Hango azken lurrikara 1989ko urriaren 18an gertatu zen; 7,1 magnitudekoa izan zen, eta zentroa lur azaletik nahiko hurbil izan zuen, 18 kilometroko sakoneran.\nJarduera sismiko handia duten eremuetan beste gorabehera geologiko batzuk gertatzen dira aldi berean: hobi tektonikoak, itsas bizkarrak, kate menditsuak, sumendiak, ozeano hobiak, etab. Horiek guztiek nabarmentzen dituzte eta agerian jartzen litosfera plaken mugak.\nEremu sismikoa.\nEremu sismikoak, denbora periodo batean, ekintza sismikoen intentsitate maximoa antzekoa den puntu guztiek osatzen duten eremu geografikoak dira.\nLau motako eremu sismikoak bereizten dira:\nEzaugarriak.\nHigidura sismikoa sortu den eremuko lur barruko puntuari \"hipozentroa\" edo \"fokua\" esaten zaio, eta lur azalean, hipozentroarekiko bertikalean dagoenari, \"epizentro\".\nLurrikarak hipozentroaren sakoneraren arabera (sismografoen bidez neurtzen da) sailkatzen dira: gainaldekoak, 70 kilometroko sakonera arte; sakonera ertainekoak, 70 eta 300 kilometro artekoak; eta sakonak, 300 eta 700 kilometro artekoak.\nLurrikara bortitzak fenomeno nahiko sarriak dira. Askotan lurrikara edo astinaldi apalagoak gertatzen dira aurretik, \"ikara iragarleak\" esaten zaie horiei, eta ondoren, batzuetan zenbait egunez, gizakiak sumatu ere egiten ez dituen indar gutxiagoko lurrikara batzuk sortzen dira, \"errepika\" esaten zaienak.\nLehenago ikusi den bezala, lurrikara bat sortzen denean, hartan askatzen den energia norabide guztietan hedatzen da, uhin elastiko gisa. Haren eragina izandako zatikiak oso gutxi aldatzen dira lekuz, beren oreka posizioaren inguruan kulunkatzen baitira. Harekin lotuta doan dardara eta energia, aldiz, oso distantzia handietan zehar transmititzen dira zatiki batetik bestera, eta oso bizkor gainera.\nUhin sismikoak.\nBi motatako uhin sismikoak daude, barneko uhinak eta azaleko uhinak:\n1) Barneko uhinak: barnealdetik mugitzen dira uhin hauek. Lurraren barneko egituraren eta dentsitatearen ondorioz, bide kurbatuak egiten dituzte. Uhin hauek, lurrikara baten lehen dardara transmititzen dute. Barne uhinak bi multzotan banatzen dira: uhin primarioak (P) eta uhin sekundarioa k (S).\n2) Azaleko uhinak: P eta S uhinak azaleraino iristen direnean, L-uhinak bihurtzen dira. Azaleko uhinak hedadura handikoak izaten dira, aurrekoak baino geldiagoak dira, eta haiek izaten dira intentsitate handiko lurrikarek sortzen dituzten hondamendien eragile nagusiak. Bi mota bereizten dira azaleko uhinen artean:\nNeurketa.\nLurrikara batek duen suntsitze ahalmenari intentsitatea deitzen zaio. Lehen intentsitate eskala Domenico Pignataro italiarrak egin zuen, 1783\u20131786 bitartean Italian izan ziren lurrikara guztiek eragindako hondamenei buruzko txostenak aztertuz. 1.181 lurrikara gertatu ziren, Calabriako eskualdea hondatu eta hirurogei mila pertsona hil zituzten seiak barne. Pignatarok lau taldetan sailkatu zituen: ahulak, ertainak, gogorrak eta oso gogorrak. Nahiz eta oso oinarrizko sailkapena izan, hura izan zen sailkapen bat osatzeko lehen saioa.\nMercalli eskala.\nAipatzekoa da halaber Giuseppe Mercalli italiarrak 1902an finkatu zuen eskala, 1931n Estatu Batuetako adituek hamabi graduko eskalara aldatu zutena eta gaur egun ere oraindik erabiltzen dena, noizean behin baino ez bada ere. Horregatik, berez subjektiboa izateaz gainera (lurrikara baten intentsitatea sismologo adituek \"in situ\" egindako neurketen arabera finkatzen baita), intentsitate eskala horrek ez du kontuan hartzen oinarrizko gertaera bat, nola den suntsitzeko edo hondatzeko ahalmena ez dela askatutako energiaren araberakoa izaten, jendea bizi den eskualdetik epizentroak duen hurbiltasunaren araberakoa baizik.\nMedv\u00e9dev-Sponheuer-K\u00e1rn\u00edk eskala.\nLurraren mugimenduak ebaluatzeko, gizakien efektu suntsitzaileetan eta terrenoen aldakuntzan oinarritzen den intentsitate makrosisimikoa duen eskala da. Hamabi gradu intentsitate ditu, erromatar zenbakiez adierazita, dezimalak ez erabiltzeko.\n70tan Mercalli eskala modifikatuaren bidez eta 1953ko bertsioko GEOFIAN (Medvedev eskala) intentsitate eskalaren bidez lortutako datuetan oinarrituta dago. Eskala hau oso erabilia izan zen europan eta URRSan 70 eta 80eko modifikazio batzuen bidez. Eskala hau, oraindik Indian, Errusian, Israelen eta Commonwealth-en erabiltzen dira.\nShindo eskala.\nShindo eskala edo Japoniako eskala, Japonian eta Taiwanen lurrikaren intensxitatea zehazteko, Japoniako Metereologia agentziak erabiltzen duen eskala da. Bere neurketa unitatea \"shindoa\" da. Ritcher eskalak ez bezala (honek lurrikararen magnitude osoa neurtzen du, eta lurrikararen tamaina zenbaki bakar batez adierazten du) shindok, lurraren gainazaleko puntu bakar baten mugimendua zehazten du. Eskala honek, shindo 0-tik shindo 7ra neurtzen da. 7-ak kalte handiak adierazten ditu eta 0 kalte txikiak.\nMagnitude eskalak.\nRichter eskala.\nLurrikaren garrantzia neurtzeko baliabide objektiboago bat edukitzeko, Charles Francis Richter fisikariak hamar graduko eskala bat proposatu zuen 1935ean, 0tik 9ra, gradu bakoitza aurrekoa baino handiagoa dela. Richter eskalako graduaren zehaztapenak ez du zerikusirik lurrikarak eragindako hondamenekin. Sismogramaren analisian oinarritzen da eta lur azaleko uhin jakin batzuek izan duten gehieneko anplitudea neurtuz kalkulatzen da.\nIntentsitate eskalekiko nahasketak saihesteko, Richterrek \"magnitude\" edo \"izari\" hitza erabili zuen, astronomian izarren argitasunaren intentsitatea neurtzeko erabiltzen den berbera. Hala ere, eta bere balio handiagatik, Richterren eskalak ez zuen lurrikaran askatutako energiari buruzko informazio zuzenik ematen. Horregatik, munduko sismografo normalizatuen sare bat ezarri zen; 1967an osatu zen sare hori. Informatikaren laguntzaz, datu horiek eta informazio hori guztia prozesatuz lurrikarek askatutako energia kopurua neur daiteke. Horrela, 8 magnitudeko lurrikara batek dakarren energia, Hiroshimakoak halako hamar mila atomo bonbak sortuko luketen energiaren berdina da.\nMomentu magnitude eskala.\nMomentu magnitude eskala (MMS laburtuta eta Mw gisa idazten dena) sismologian erabiltzen den magnitudeetako bat da, lurrikara baten energia neurtzeko. Magnitude hau lurrikararen momentu sismikoan oinarritua dago, eta Lurraren zurruntasuna mugitu den azalera eta failaren mugimenduagatik biderkatzean lortzen da. 1970eko hamarkadan garatu zen, Richter eskalaren ordez erabiltzeko. Formulak ezberdinak badira ere aurreko eskala horren emaitza antzekoak ematen ditu, baina lurrikara handietarako askoz emaitza zehatzagoak eskaintzen ditu. \"United States Geological Survey\" erakundeak erabiltzen duen eskala ofiziala da lurrikara handi guztietan.\nAzaleko uhin magnitudea.\nSismoaren tama\u00f1a neurtzeko erabiltzen den magnitude eskala sismikoa da. Rayleigh azaleko uhinen neurketan dago oinarritua. Txinan erabiltzen da, lurrikarak sailkatzeko estandar nazional bezala.\nGorputz uhinen magnitudea.\nGorputz uhinen magnitudea, lurrikara baten tamaina zehazteko erabiltzen den metodo bat da. Hasierako uhin presioko zabaltasuna erabiltzen da magnitudea kalkulatzeko. P uhina, azaleko uhin mota bat da, zein lurrean zehar 5-8km/o-ko abiadura duen eta sismometrora lehen iristen den uhina da. Beraz, gorputz uhinen magnitudearen kalkulua metodo azkarrena izan daiteke sismometrotik urrun dagoen lurrikararen tamaina neurtzeko.\nKalkuluaren metodoaren mugaketan, gorputz uhinen magnitudea 6-6,5Mb-tan asetzen dela esan nahi du. Hau da, magnitudea berdin mantentzen da naiz eta momentuko magnitudea handiagoa izan.\nLurrikaren efektuak.\nLurrikarek hainbat motatako efektuak sor ditzakete eta hauek hiru multzotan sailkatzen dira:\nItsasikarak.\nLurrikara baten epizentroa itsasaldean kokatuta dagoenean itsasikara deritzogu. Uhinen ondorioz, olatu ikaragarriak sortzen dira, tsunamiak, eta kostaldera iristean bertan galera itzelak eragiten dituzte.\nTsunamiak ozeanoan itsasikarak edo mugimendu geologiko indartsuak gertatzean(sumendiak edo lurren desplazamendua) sortzen dira. Honen ondorioz, lurrazal ozeanikoa igo eta hondoratzen da, uraren mugimendu indartsuak eraginez, olatu oso handiak sortuz. Hala eta guztiz ere, meteoritoak itsasoan erortzean tsunamiak sor ditzakete.Uste da duela 3 miloi urte baino gehiago meteorito bat itsasoarekin talka egin zuela eta mugimendu tektoniko ikaragarriak eragin zituela lurrazal ozeanikoan.\nTsunamiak itsasertzera iristen diren heinean, euren indarra eta abiadura handitzen doaz eta itsasertzera heltzean, orduko 750 kilometrotarainoko (km/h) lastertasuna ere izaten dute batzuetan. Ozeanoaren erdian olatua (\"tsunamia\") metro bat baino txikiagoa da, baina itsasertzera heltzean hirurogei metro eta gehiagoko altuera izaten du. Horrela, 1896ko ekainaren 15ean, Honshun (Japonia), ur azpiko seismo baten eraginez sortu zen 25-35 metro (itsas gorako mailatik neurtuta) inguruko olatu batek herri osoak irentsi zituen eta 25.000 pertsona hil zituen.\nHistorian zehar badira itsasikarek eragindako hondamendien aipamenak. Azken bi mendeetan honelako 300 gertaera izan dira. Frogatuta dago baita ere biztanle asko bizi diren kostalde bat suntsitzen duen itsasikara seismo bortitz gehienak baino suntsikorragoa dela. Urtero tsunami bat gertatzen da, batez beste, munduan, eta gehienetan Ozeano Barean izaten da.\nItsasikara bat detektatzea oso zaila da baina, epizentroa non dagoen jakin daiteke baita zenbat denboran iritsiko den kostaldera. Hala ere, sakonera handiko itsasoetan (mugimendu gehien dutenak) oso zaila da bertako lurzoruaren mugimenduak aurkitzea. Horregatik askotan tsunamien edo itsasikaren alarma faltsuak ematen dira."}
{"id": "9538", "revid": "6950", "url": "https://eu.wikipedia.org/wiki?curid=9538", "title": "Katon Maior", "text": "Marko Portzio Katon () (K.a. 234 - K.a. 149) Erromako politikaria izan zen, \"Censor\", \"Sapiens\", \"Priscus\", edo \"Maior\" goitizenak jaso zituena. Azken hau Katon Minor (bere hereniloba) bereizi ahal izateko.\nHaren familia jatorri plebeiokoa zen, zein kargu publikoetan aritzeagatik noblezia irabazi zuen. Valerio Flakoren babespean, Erromara joan zen eta kuestore (K.a. 204), edil (K.a. 199), pretore (K.a. 198) eta kontsul (K.a. 195) izendatu zuten.\nMoral publikoaren ikuskatzaile zorrotza izan zen. \"Lex Oppia\", zein Bigarren Gerra Punikoan luxua murrizteko abian jarri zen, bertan behera utzi zutenean, Katonek kontra egin zuen. Sardinian eta Hispanian ere bere moral zorrotza erakutsi zuen.\nK.a. 191an, Seleukotar Inperioko Antioko III.a Handiaren kontrako gerran, Termopiletako guduan paper garrantzitsua jokatu zuen Katonek, horregatik ospe militarra eskuratuz. Geroztik buru belarri murgildu zen Erroma barneko kontuetan, batez ere hautagaien jokaera ikuskatzean. Katonek sortutako izpiritu honen ildoan, Eszipion Afrikarra eta Eszipion Asiarra epaitu ziren ustelkeria leporatuta. Eszipion Afrikarra absolbitu zuten Hanibalen kontrako garaipenak gogoraraziz, baina Erromatik kanpo erretiroa hartu behar izan zuen.\nKatoren zeregin nagusia, ordea, Erromara etorri berri zen kultura helenikoari aurre egitea izan zen. Kultura honek erromatarren ohitura sinpleak iraultzeko arriskua ekarri zuen. Zentsore aritu zenean, su eta gar borrokatu zuen inbasio hori. Militarren eta senatarien zerrendak zorrotz baino zorrotzago ikuskatzen zituen, baliozkoak ez direnak bota zaitezen.\nLuxuaren kontrako arautegia zorroztu zuen. Apaindura pertsonalen gaineko zerga martxan jarri zuen, batik bat emakumezkoen kasuetarako. K.a. 181ean, lex Orchia babestu zuen, zeinek ikuskizunetako publikoaren kopurua murrizten baitzuen. K.a. 169an, lex Voconia ere babestu zuen, zeinek emakumeen zilegizko aberastasuna ikuskatzen zuen.\nAldi berean, ubideak eta estoldak eraiki, berritu eta zaindu zituen. Ur publikoaren erabilera pribatua ere zigortu zuen. Bidea oztopatzen zuten etxeak eraitsi zituen.\nZentsore aritu zenetik (K.a. 184tik) ez zuen berriro kargu publikorik hartu. Nolanahi ere, Senatuan ospe handiko hitzaldiengatik nabarmendu zen. Bakoren misterioen aurrean aztoratu zen, ohitura helenistikoen indarra ikusita. Atenasek filosofoak (Karneades, Diogenes eta Kritolao) enbaxadore bidali zituenean, berehala eskatu zuen haien kanporatzea, ikusmolde arriskutsua zutelako salaketapean.\nBere azken eginkizun publikoa Kartagoren kontrako gerra bultzatzea izan zen. Kartagok berreskuratutako ahalmen ekonomikoak txundituta, etsai tradizionalaren erabateko suntsipena behin eta berriro eskatu zuen. Izan ere, esaldi ospetsuaren ustezko egilea da.\nKatonen ikuspuntutik, bizitza diziplinan oinarritzen zen. Senar gogorra, aita zorrotza eta maisu ankerra izan zen. Bizitza publikora bertute berberak eraman zituen, eta erromatarren ikusmoldetik, Katon ohitura zaharretako eredua izan zen beti."}
{"id": "9539", "revid": "119347", "url": "https://eu.wikipedia.org/wiki?curid=9539", "title": "Elur-jausi", "text": "Elur-jausia elur kopuru handi baten maldan beherako desplazamenduari deritzo, harkaitzak eta landareak ere eduki ditzakeena. Dituen abiadura eta masa handiak direla-eta, hondamendi larriak sor ditzake. Euskaraz beste hainbat izen ere erabiltzen dira fenomeno hau izendatzeko, hala nola elauso, elurbizi, elurbildu eta elurrolde.\nEraketa.\nElur-jausi gehienak berez sortzen dira ekaitzen erruz, baina higadurak edo elurteek eragindako zama-areagotzeak ere sor ditzake. Bestalde, elur-jausi naturalen bigarren eragilerik ohikoena elur-geruzetan gertatzen diren aldaketa metamorfikoak dira, adibidez, elur-geruzen urtzea, eguzki-erradiazioaren ondorioz. Euriak, lurrikarek, luiziek eta izotz-jausiek ere eragin ditzakete elur-jausiak. Artifizialki ere sor daitezke elur-jausiak, adibidez, eskiatzaileak, elur-ibilgailuak eta lehergailuak baliatzen dituzten lanak eragile arruntak dira. Gizartean pentsatzen denaren kontrara, garrasiek edo soinu ozenek ezin dituzte elur-jausiak eragin, soinuak egiten duen presioa txikiegia delako elur-jausi bat eragiteko.\nBaliteke elur-jausi baten hasierako puntuan elur oso gutxi mugitzea; hau gertatu ohi da elur bustiko edo egonkortu gabeko elur hezea dagoen eremuetan. Alabaina, elurra geruza ahul baten gainean dagoen toska zurrun batean sinterizatu bada, pitzadurak oso azkar sortu eta hedatu daitezke; honek elur-masa erraldoi bat, milaka metro kubikokoa izan daitekeena, mugiarazi dezake berehala.\nElur-masa bat erorarazteko, zamak geruzaren euste-indarra gainditu behar du. Karga elurraren pisua da ia bere osotasunean. Elur-masaren indarra zehaztea zailagoa da, oso heterogeneoa delako. Hainbat aldagairen menpe dago: elur-aleen ezaugarriak, tamaina, dentsitatea, morfologia, tenperatura, ur-osaera eta aleen arteko loturen ezaugarriak. Kanpo eragileek ere beraien garrantzia dute, izan ere, guneko hezetasunak, ur-lurrunaren fluxuak, tenperaturak eta bero fluxuak ere eragina dute. Kanpoaldeko elur-geruzak kanpotik jasotzen duen erradiazioaren eta guneko aire-fluxuen eragina jasotzen du. Gaur egun, elur-jausien ikerlarien helburua elur-geruzen jarraipen zehatza egitea da konputagailu bidezko programei esker eta bereziki, urtaro batetik bestera elur-geruzek pairatzen dituzten aldaketak gainbegiratuz. Bada ordea aldagai bat ikerlarien lana zailtzen duena, hori klima eta lurraren arteko elkarrekintza da. Aldagai horrek aipagarriak diren denbora- eta espazio-aldakortasunak sortzen ditu sakontasunean, kristalen itxuran eta urtaroko elurren geruzetan.\nElur-jausi aipagarriak.\n1910eko martxoan bi elur-jausi gertatu ziren; martxoaren 1ean, Wellington elur-jausiak 96 pertsona hil zituen Washington Estatuan, Estatu Batuetan. Handik hiru egunera, 62 trenbideko langile hil ziren Rogers Pasabidean, Britainiar Columbian, Kanadan.\nLehen Mundu Gerran zehar 40.000 eta 80.000 lagun artean elur-jausien erruz hil zirela uste da, gehienak Alpeetako mendi-kanpainan, Austriar-Italiar frontean. Halako elur-jausi gehienak artilleria unitateek eraginda sortu ziren. 1916ko abenduan, bi bandoetako hamar mila gizon inguruk galdu zuten bizia elur-jausietan.\n1950\u20131951ko ipar hemisferiko neguan, 649 elur-jausi inguru grabatu ziren hiru hilabeteko denbora-tartean zehar Austriako Alpeetan, Frantzian, Suitzan, Italian eta Alemanian. Elur-jausi hauek 265 pertsona inguru hil zituzten eta negu horri Beldurraren Negua izena jarri zitzaion.\n1990ean Lenin mendian egin zen eskalada lehiaketa, gaurko Kirgizistanen, erabat deuseztatua izan zen lurrikara batek eragindako elur-jausiak lehiaketa egin zen eremu osoa hartu eta estali zuenean. 43 eskalatzaile hil ziren.\n1993an, Bayburt \u00dczengili elur-jausiak 60 pertsona hil zituen Turkiako Bayburt probintzian kokatzen den \u00dczengili herrian.\nSailkapena.\nBi talde orokor daude:\nAskotan gizakiak berak eragiten ditu, nahi gabe edo nahita.\nMotak.\nNormalean puntu batetik abiatzen da eta gero eta elur gehiago eramaten du. Elur-jausi hori elurraren pisua grabitate indarraren mende dagoenean hasten da. Batez ere elurte handien ondoren gertatzen da (25 cm-ko lodieratik aurrera), bereziki oinarri (mantu) lau baten gainean pilatzen denean (euriagatik, antzigarragatik, elurraren fusioagatik). Elur hau, oso arina, airearekin nahasten da, 100 eta 300 km/h arteko abiaduran jaisten den aerosol bat osatuz.\nElur-jausi mota hau da ohikoena. Plaka bat, gainontzeko elur mantutik askatzen den elur trinko bat da, lurraren edo elurrarren gainean irristatzen dena. Plaka hauek handi-handiak izan daitezke eta ondo ikusteko moduko haustura-muga uzten dute.\nElur-jausi mota hori tenperaturak gora egiten duenean gertatzen da, eta udaberrian, berriz, eguzkitan dauden maldetan (elurra urtzen denean). Poliki irristatzen dira (20-60 km/h), eta aire edo haize beroa, eguzkia eta gehiegizko pisua dira aktibatzen duten faktoreak.\nArriskua.\nArriskua sailkatzeko, batetik bostera bitarteko eskala bat dago.\nEuropan, elur-jausiak gertatzeko arriskua azpiko taulak zehazten du, zeina 1993ko apirilean onartu eta martxan jarri zen aurreko herrialdez herrialdeko eskema ez-estandarrak ordezkatuz. Deskribapenak azken aldiz 2003ko maiatzean eguneratu ziren, uniformetasuna indartzeko.\nFrantzian, elur-jausiek eragindako heriotza gehienak 3 eta 4. mailetan gertatzen dira. Suitzan aldiz, 2 eta 3. mailetan gertatzen dira gehienak. Baliteke desberdintasun hori herrialde bakoitzak arrisku-maila interpretatzerakoan dituen ezberdintasunek eragina izatea."}
{"id": "9541", "revid": "1659", "url": "https://eu.wikipedia.org/wiki?curid=9541", "title": "Ezpata", "text": "Ezpata bi ahoko arma zuri bat da, helduleku bat eta xafla ebakitzaile luze bat duena (normalean metro erditik gorakoa). Kronologia eta jatorrizko lekuaren arabera ezpataren ezaugarriak aldatzen dira.\nEzpatak Brontze Aroan sortu ziren, dagatik garatuta. Lehenbiziko aleak K.a. 1600 ingurukoak dira. Burdin Aroko ezpatak labur samarrak eta esku-babesik gabeak ziren oraindik. Erromatar Inperio Berantiarreko armadan sortutako ezpata klasea, \"spatha\" izenekoa, Europako Erdi Aroko ezpataren aurrekaria izan zen. Horrek Erdi Aro Betean zaldunen ezpata ekarri zuen. Aro Modernoan, arinagoa den estoke mehea (\"espada ropera\" gaztelaniaz) sortu zen Espainian. Ezpatak, XVIII. mendean, garrantzia galtzen joan ziren, eta, XIX. mendean, berriz, arma zeremonial gisa edo eskrima modernoaren kirolean baino ez ziren erabiltzen.\nHistoria.\nBrontze Aroa.\nEzpata dagatik garatu zen, xafla luzeak egitea posible izan zenean. K.a. III. milurtekoan lortu zen, Ekialde Hurbilean, hasieran artsenikoa kobreari erantsiz eta zenbait urte geroago, eztainuaren bidez. Baina 60 cm-tik gorako xaflak ez ziren ohikoak edo praktikoak Goi Brontze Arora arte, brontzearen haustura-tentsioa txikia delako, eta, hortaz, xafla luzeak aise tolesten ziren.\nDudarik gabe ezpatatzat har daitezkeen lehenbizikoak zibilizazio minoikokoak dira (K.a. 1700 inguru), metro bateko luzera lortu baitzen. Europako Brontze Aroan, Naue II motako ezpatak nabarmentzen dira (Julius Naue-ren omenez deituak), oso iraupen luzea izan baitzuten. K.a. XIII. mendean sortu ziren, Italiako iparraldean, Kutxa Zelaien Kulturaren testuinguruan, eta Burdin Arora ere ailegatu ziren, zazpi mende geroago. Denbora horretan, brontzetik burdinara pasa zen, baina oinarrizko diseinua ez zen aldatu. Naue II motako ezpatak 85 cm-koak izan zitezkeen, baina gehienak 60 cm-tik 70 cm-ra bitartekoak ziren.\nBurdin Aroa.\nBurdina K.a. XII. mendetik aurrera hasi zen erabiltzen, baina K. a VIII. mendera arte ez zen zabaldu. La Tene kultura hedatu zenerako (K.a. V. mendea), burdinazko ezpatek brontzezkoak ordeztu zituzten Europa osoan.\nBurdina gogortzeko, brontzearekin gertatzen zen bezala, ezpatak mailakatu egiten ziren, eta ez tenplatu. Hortaz, ez ziren brontzezko ezpatak baino askoz gogorragoak, baina, produkzioa errazagoa eta lehengaia dezente ugariagoa izanik, lehenbiziko aldiz armada osoak hornitu ziren metalezko armez (nahiz eta Brontze Aroko Egipton hala gertatu).\nDenborak aurrera egin ahala, arotzek ikasi zuten karbonoa galdaketan erantsiz, aleazio hobea lortzen zela eta, burdina tenplatuz eta iraotuz, ezpatek ia-ia ez zutela kalterik jasotzen. Hala ere, denbora luzea pasa behar izan zen hori guztia zabaltzeko, eta, Erdi Aroan ere, gogortu gabeko ezpatak ohikoak ziren.\nEzpata motak.\nHeldulekuaren arabera.\nHeldulekua eusteko beharrezko esku kopururaren arabera sailkatu daitezke ezpatak:"}
{"id": "9542", "revid": "105290", "url": "https://eu.wikipedia.org/wiki?curid=9542", "title": "Metrailadore", "text": "Metrailadorea edo iskilu bizkorra tiro automatikozko mekanismoari esker, denbora epe labur batean eta etengabe bala asko tirokatu ditzakeen su-arma da. Metrailadorea arma kolektiboa da, hau da, era optimoan erabiltzeko soldadu bat baino gehiago behar da.\nMetrailadorea XIX. mendean zehar garatzen joan zen. Lehenengo patenteetan, Gardner, Gatling edo Nordenfelt armak adibidez, tiroa biradera bati eskuz eraginda ateratzen zen, beraz ez ziren arma automatikoak zentzu osoan. Era berean metrailadore primitiboak kanoi ugarikoak izaten ziren, garaiko metalurgiak ezin zuelako hainbeste tiroen higadura eta beroa jasateko gai izango ziren kanoiak produzitu.\nBenetako lehenengo metrailadorea 1884ean Britainia Handian finkatutako Hiram Maxim mediku estatubatuarrak aurkeztu zuen. Maximen metrailadorea lehenengo kartutxoaren eztanda erabiltzen zuen armaren mekanismoa abian jartzeko. Kartutxoaren bolbora erretzean sortutako gasak alde batetik bala kanoitik behera bultzatzen zuten, eta alderantzizko zentzuan sortutako atzerakada armaren mekanismoa atzerantz bultzatzen zuen.\nHorrela sortutako mugimendua erabilitako balaren zorroa kanporatzen zuen, eta aldi berean malguki bat konprimitzen zuen. Atzerakadaren energia agortu eta gero, malgukia mekanismoa berriro aurrera bidaltzen zuen, mugimendu berri honekin beste kartutxo bat errekamaran sartuz. Kolpekaria sakatuta izanez gero tiroaren zikloa berriro hazten zen, beraz zikloa amaigabea bihurtuz munizioa geratzen zen bitartean. Maximen arma automatikoa zen, beraz, zentzu osoan. Kanoi bakarrekoa zen eta bere funtzionamendu automatikoa martxan jartzeko tiratzaileak egin behar zuen gauza bakarra kartutxo bat errekamaran sartu eta kolpekaria sakatzea zen.\nTiro ugariek kanoian sortutako beroaren arazoa konpontzeko bere armaren kanoia urez bete zitekeen zilindro baten barruan kokatu zuen. Hala ere, erabilera luzeen ondorioz ur hori lurrun bihurtzeraino berotu ahal zuen kanoiak.\nMaximen asmakizuna laster lortu zuen militarren interesa erakartzea. XX. mende hasieran gerra kolonialetan erabiltzen hasi ziren, batez ere Britainia Handiko armadak. Gerrate kolonialetan gizon zuriez osatutako gudarosteak beti izaten baitziren bertakoak baino txikiagoak eta beraz beren borrokarako gaitasuna bidertuko zuen metrailadorea erabilgarri aurkitu zuten oso. Europako herrien arteko gerra baten testuinguruan, alderantziz, bere erabilera taktikoa ez zen hain garbi ikusten nahiz eta Gerra Errusiar-Japoniarrean (1904-1905), Kubako Gerratean (1898) edo Balkanetako Gerrateetan (1911-12 eta 1912-1913), zer egiteko gai zen nahiko garbi azaldu. Lehenengo Mundu Gerra pizterako Europako armada guztiak zeukaten metrailadore modelo bat gutxienez beraien zerbitzura, nahiz eta zertarako eta nola erabiliko zuten teoria ezberdinen arabera antolatu, armada gehienek arma kopuru antzerakoa zeukaten beren unitateetan (6-8 inguru infanteriako erregimentu bakoitzeko).\nMetrailadorea Lehenengo Mundu Gerran lortu zuen ospe zitala. Ordu arte infanteriak gerra egiteko zuen modua betirako aldatuz."}
{"id": "9544", "revid": "237", "url": "https://eu.wikipedia.org/wiki?curid=9544", "title": "Gaixotasun infekziosoak", "text": ""}
{"id": "9545", "revid": "237", "url": "https://eu.wikipedia.org/wiki?curid=9545", "title": "Ametralladora", "text": ""}
{"id": "9546", "revid": "9461479", "url": "https://eu.wikipedia.org/wiki?curid=9546", "title": "Aizkora", "text": "Aizkora bat zurezko heldulekudun eta metalezko ahodun tresna bat da, egurra edo zenbait lekuetan ere harri leunak mozteko erabiltzen dena. Garai batean, ehizarako eta borrokarako ere erabili izan zen.\nOhiko lanabesa izan da euskaldunon artean, harrizkoa garai zaharretan, brontzezkoa gero eta burdinazkoa egun. Herri kiroletan ere ohikoa da aizkora proba edo apustua.\nEtimologia.\nEgungo teoria funtsezkoenaren arabera, \"aizkora\" hitza esanahi berbera duen latineko \"asciola\" hitzetik datorke.\nXX. mendean (aitzineuskarari buruzko azterlanak hasi baino lehenago), euskalariek uste izan zuten \"aizkora\" hitza eta beste batzuk (\"aizto\", \"aitzur\"...) \"haitz\" errotik zetozela, eta antzina tresna horiek harriaz egiten zirela erakusten zigutela hitz horiek.\nSinesmen eta elezaharrak.\nHori dela eta, artzainek eta baserritarrek uste zuten harrizko aizkora zahar horiek indar berezia zutela tximisten aurka babesteko, eta horregatik estimatuak ziren."}
{"id": "9551", "revid": "56334", "url": "https://eu.wikipedia.org/wiki?curid=9551", "title": "Gurpil", "text": "Gurpila (etimologia: gurdi bil\")\" edo txirringa ardatz baten inguruan bira egiten duen pieza mekaniko biribila da. Oinarrizko makina elementu bat da, eta makina sinpleen taldean sailkatu ohi da.\nGizakiaren asmakuntza funtsezkotzat jotzen da, suarekin batera. Garraioa ikaragarri errazteaz gainera, hainbat tresna eta gailutan funtsezko elementua da, errota, tornu eta abarretan, adibidez.\nGurpilaren ezaugarri garrantzitsuena honako hau da: biratu arren gurpilaren puntu bat beti kontaktuan dagoela lurrarekin, eta kontaktu puntu honek ez duela abiadurarik lurrarekiko, hots, ez da irristatzen (edo behintzat hori da helburua). Hori da gurpilaren oinarrizko printzipioa. Irristatzean sortzen den marruskadura indarra ezabatzea lortzen da, eta gurpila mugitzeko egin beharreko lana txikiagoa da.\nHistoria.\nGurpila garai eta kultura ezberdinetan asmatu izana litekeena bada ere, historialarien ustez Mesopotamiakoak dira lehen gurpilak, neolitoaren bukaerakoak, eta piezaren lehen erabilera eltzegile-tornua dela dirudi.\nGerora gurdietan erabiltzen hasi ziren, eta animaliek tiraturiko gurdien erabilerarekin batera Mundu Zaharrean zehar zabaldu zen gurpila.\nAmerikako kulturetan ez zen hedatu, garraiorako baliagarri liratekeen animalia handien faltagatik eta lurraldearen irregulartasunak erabilera mugatuko zukeelako, agian. Ekonomikoki erabilerarik ukan ez bazuen ere, gurpila ezagutzen zuten bertako kultura batzuek behintzat, europarren etorrera baino lehenagoko gurpildun jostailuak topatu baitira."}
{"id": "9553", "revid": "1962", "url": "https://eu.wikipedia.org/wiki?curid=9553", "title": "Euri", "text": "Euria hodeietatik tantaka erortzen den ura da, prezipitazio ohikoena. Euria uraren zikloaren osagai nagusi bat da eta munduko ur geza gehiena hornitzen duena. Baldintza egokiak ezartzen ditu ekosistema mota askotan, eta ura hornitzen du zentral hidroelektrikoetarako eta soroak ureztatzeko.\nEguratseko aire masa beroak gorantz igotzen eta hozten direnean, hodeietako lurrun tanta txikiak kondentsatu egiten dira eta ur tanta bilakatzen dira; hala, aireak ur tantak ezin dituenean eraman, horiek handiegiak eta astunegiak egin direlako, lurrera erortzen dira grabitate indarraren eraginez, eta euria sortzen da era horretan. Euri tanten diametroa 0,5 mm-koa edo hortik gorakoa izan ohi da. Euriaren banaketa oso desberdina da munduan; hala, egiten duen euri kopuruaren arabera sailkatzen dira klimak. Klima lehorretan oso euri gutxi egin ohi du (basamortuetan, esaterako, 250 mm-tik behera urteko), eta klima hezeetan, berriz, euri asko egiten du (tropikoan, adibidez, 2000 mm-tik gora urteko). \"Euritza\" terminoa erabiltzen da kantitatea neurtzeko. Euri-neurgailuak prezipitazio kopurua neurtzeko erabiltzen diren gailuak dira.\nEuria beste planeta batzuetan jazotzen dela susmatzen da, non ura baino, osagai nagusia metanoa, neona, azido sulfurikoa edo are burdina den.\nHitza.\n\"Euri\" da euskara batuan erabili beharrekoa, garai eta euskalki guztietan erabilitakoa, nahiz eta ahozko erabileran antzeko aldaerak ere erabili (adibidez, \"ebi\" erdialdekoan). Beste eguraldi hitzekin bezala, \"ari du\" hartzen du, eta ez \"ari da\": \"euria ari du\". Beste esamolde batzuk ere erabili ohi dira, hala nola \"euria dihardu\", \"euria da\". \"Euria ari izan\" eta \"euria izan\", aspektua puntukaria denean soilik erabiltzen dira (\"euria ari du mendian, euria da mendian\"); \"euria egin\", berriz, aspektua ez puntukaria denean (\"iaz euri asko egin zuen\").\n\"Euri\" pertsona-izena ere bada, epizenoa.\nEraketa.\nEuria hainbat hodei motatan sor daiteke, normalean ninbostratuetan eta kumuloninboetan, baita zelula konbektiboen sistema antolatuetan ere. Euri ugariaren iraunkortasunak hodei-geruzak, behekoenen igoera-mugimendu baten bidez, etengabe berritzea eskatzen du euria egiteko baldintza egokietan kokatzeko. Horrela bakarrik azal daiteke zenbait estazio meteorologikok, hala nola Baguiokoak (Luzon uhartean, Filipinak), 2.239 mm-ko euria jaso izana ondoz ondoko lau egunetan. Altxatzen den aire-bolumen oro luzatu egiten da, eta, ondorioz, hoztu. Aire-masen igoera, hainbat arrazoiri lotuta egon daiteke, eta euri-mota desberdinak eragin dezakete.\nEzaugarriak.\nEuria da prezipitazio mota ohikoena, hainbeste non bi hitzak (euria eta prezipitazioa) askotan sinonimo gisa ere erabiltzen diren. 1-2 mm arteko diametroa duten tanta isurkariek osatzen dute; gehienera, 7 mm izaten dute.\nPrezipitazio mota hau oso uniformea da, tantatxoak oso ugariak eta elkarren hurbil izaten dira, eta hezetasun erlatiboa behar dute hodeiaren azpian, zeren, bestela, tantak lurrera iritsi baino lehen lurruntzen baitira.\nUraren prezipitazioa elurrarekin batera gertatzen baldin bada, elurbustia deritzana sortzen da. Lur azalaren azpikoz goratze termikoa dagoenean izaten da, eta tenperatura 0\u00a0\u00b0C edo hortik beherakoa denean; egoera horretan, goiko geruza epelagoetan eratu diren euri tanta batzuk erori, eta geruza hotzago batetik igarotzean, izoztu egiten dira, eta izotz pikorrak sortzen dituzte.\nTantak.\nTantek ez dute malko itxurarik (biribilak behetik eta zorrotzak goitik), pentsatu ohi den bezala. Tanta txikiak ia esferikoak dira, eta handienak, berriz, zapalak. Bere tamaina 0,5 eta 6,35 mm artekoa da. Tanta handiak tanta txikien koaleszentziak sortuak izaten dira tropiko arteko eremuko hodeietan, eta elurra urtzeak eratzen ditu, berriz, latitude ertainetako eta garaietako hodeietan, elurra geruza epelenetatik igarotzen denean hain zuzen.\nErorketa abiadura 8 eta 32 km/h artekoa den bitartean, bere intentsitate eta bolumenaren arabera.\nSorrera.\nHodeiaren barnean dabiltzan haize lasterrek ura eta izotza nahasten dituzte. Nahasketa horren ondorioz, hodeiak egonkortasuna galtzen du, eta ondoren ur lurrunezko molekulak sortzen dira.\nMolekula horiek, kristalen gainean kondentsatu ondoren, oso laster hazten dira; aldi berean, airea \u201clehortzen\u201d dute, eta ur tantak lurruntzera behartzen. Neurri aldaketak eraginda, prezipitazioa erortzen hasten da; horrekin batera, erortzen hasitako tantek beste ur tantak, superhoztuak, edota izotzezko kristalak jotzen dituzte, eta, bat eginda, are gehiago hazten dira. Airean eusten zituen indarra gaindituta, tantak orain lurreraino hel daitezke.\nHortaz, prezipitazioaren azken emaitzan zerikusia izango dute, hodei barneko eragileez gainera, hodeiaren azpialdearen eta lurraren artean dagoen aire geruzaren hezetasunak eta tenperaturak; alde batetik, egitura termikoak finkatuko du lurrera iritsiko den prezipitazioa gotorra edo isurkaria izango den; eta, bestalde, geruza horren hezetasunak baldintzatuko du prezipitazioaren zatikiak, behera egiterakoan, zenbatez lurrinduko diren, eta, hortaz, baita prezipitazioaren azken tamaina ere.\nEuri motak.\nEuskaraz hainbat hitz eta esamolde dago euri mota desberdinak izendatzeko:\nLohi-euria.\nEuriarekin batera, zenbaitetan, fenomeno berezi bat gertatzen da, oso ondorio deigarriak izaten dituena, adibidez, haize laster gogorrek lehendik gorantz eramandako gauzakiak erortzea; lohi-euria da sarrien gertatzen dena, kolore marroixka edo gorrixka duena, hori da, alegia, tradizio zaharretan aipatzen den odol-euria. Eguratsean suspentsioan dauden lurrezko edo hautsezko zatiki finak ekartzen dituen euriari esaten zaio lohizkoa. Hala, Afrika iparraldetik datorrela, Mediterraneoa gurutzatzen duen aireak, itsaso horretako ura epela denez, ur lurrun asko hartzen du, eta joera handia izaten du konbekziozko egonkortasun ezaren aldera; horrez gainera, basamortuko hautsa ere eramaten du batzuetan, eta azkenean lohizko euri gisa erortzen da hauts hori. Prezipitazioa elurrezkoa baldin bada, hautsarekin nahasturik lurreratzen da, eta elur koloreztatuak edo zikinak eratzen ditu, mendialdeetan gehiago ikusten direnak.\nVirga.\nZenbait baldintzatan, euria hodeietatik erortzean lurra ukitu baino lehen lurrundu edo sublimatzen da. Euri mota honi virga deritzo eta maizago ikusten da klima bero eta lehorretan.\nEuri azidoa.\nEuri azidoa, zenbait azidok (azido sulfurikoak edota azido nitrikoak bereziki) kutsatutako edozein prezipitazio azidori (euri, elur, elur busti) deritzo, kutsadurak eragindakoa. Euri azidoak kalteak eragiten ditu mundu osoko hainbat aintzira, ibai eta ur-lasterretan, arrainak eta gainerako izaki biziak hiltzen baititu. Orobat kaltetzen ditu eraikinak, zubiak edota monumentuak. Euri azidoko kontzentrazio handiek basoak eta lurra ere honda dezakete. Aireko ur lurrunak zenbait konposatu kimikorekin erreakzionatzen duenean sortzen da euri azidoa. Konposatu horiek (besteak beste, sufre dioxidoa eta nitrogeno oxidoak), ikatza, gasolina nahiz petrolioa erretzean sortzen dira gehienbat. Automobil, lantegi eta zentral elektrikoek erregai horiek erabiltzen dituzte energia lortzeko. Euri azidoak jota daude Ipar Ameriketako ekialdeko eremu handiak, Eskandinavia eta Europako erdialdea eta Asiako parte batzuk. 1950eko hamarralditik aurrera, arazoa larriagotu egin da landaldeetan; izan ere, tximinia altuagoen erabilera dela-eta, haizeak gai kutsagarriak beren sorburuetatik urrutiago garraiatzen ditu. Zientzialariek eta ingeniariek euriaren azidotasuna gutxiagotzeko bitartekoak prestatu dituzte. Esaterako, badira zenbait tresna erregaien edo industria igorpenen sulfuro edo nitrogeno konposatuak, eguratsera iritsi baino lehen, ezabatzen dituztenak. Aintzira eta ibaiei karea eransten bazaie, eta orobat haiek drainatzen dituzten eremuei, aldi batez neutralizatu egiten da azidotasuna. Neutralizazio horrek, ordea, bestelako ondorio kaltegarriak eragin ditzake. 1990. urtean, Estatu Batuetako legebiltzarrak 1970. urteko Aire Garbiaren Akta zuzendu zuen, Estatu Batuetan eta Kanadan euri azidoa gutxiagotzeko helburuaz. Zuzenketen arabera, igorpenen baldintzak zorroztu ziren, errekuntza garbiagoa duten erregaiak erabiltzen hasi ziren, eta zentral elektrikoei sufre dioxidoko igorpenak murritz zitzaten eskatu zitzaien.\nBasoak.\nEuria eta basoak elkar lotuta daude, bai eta orokorrean landareekin ere. Gauzak horrela, modu naturalean zerutik etorritako urak ahalbidetzen du landare eta zuhaitzak bizitzea eta Lurraren oreka mantenduz, oxigenoaren zikloari dagokionez. Halaber, kontuan hartu behar da lurralde nagusiki hezeetan klima mota horren jatorrizko zuhaitzen garrantzia, euriaren zikloak ahalbidetzen dutenak. Horren adibide argia oihan tropikaletan topatzen dugu. Baina nabarmena da baita baso epel hezeetan ere, Euskal Herriko jatorrizkoak esate baterako. Aurkakoa gertatzen da klima lehorretako zuhaitzak klima hezetako lurraldeetan neurri esanguratsuetan landatuz gero.\nAitzitik, basogabetzeak eta deforestazioak eragin kaltegarriak ditu euri prezipitazioak gutxituz eta laino edo lanbroa sortzea murriztuz, naturaren zikloetan ondorio negatiboak ekarriz. Eta hau hala da ez bakarrik animalia eta landareen bizitzetan, baizik eta gizakion osasunean ere. Bestela, deforestazioa sortzeko arrazoien artean euri azidoa dago, beste batzuen artean.\nEsaerak.\nEsaera ugari dago euria adierazgarri duena, esaterako, hauek:"}
{"id": "9554", "revid": "448", "url": "https://eu.wikipedia.org/wiki?curid=9554", "title": "Elurrauso", "text": ""}
