{"id": "39819", "revid": "512", "url": "https://eu.wikipedia.org/wiki?curid=39819", "title": "Gasteizko gaztetxea", "text": "Gasteizko gaztetxea Gasteizko (Araba) Alde Zaharrean kokaturik dagoen gaztetxea da. \"Gazte Asanblada\"k kudeatzen du.\n1988an sortu zen eta harrezkero leku berean jarraitzen du. Hala ere, Gasteizko alkatea den Alfonso Alonsok PERI deituriko proiektua abiarazi nahi du eta horrek Gasteizko Gaztetxearen eraistea ekarriko luke.\nHistoria.\nSarrera.\n1986 aldera \"Asociaci\u00f3n Cultural de la Zapa\" sortu zen Gasteizko Zapateria kalea inguruan, talde hau kontzertuak, protesta ekitaldiak, erakusketak... antolatzen jardun zen. 1987ko uda errepresibo gogorraren ostean, urrian hain zuzen ere, gazte autonomo-libertario talde txiki bat biltzen hasi zen\nGasteizko gazteriaren egoeraren inguruko hausnarketa sakon bat egiteko asmoarekin, baita egin ere. Errepresioaren eta gazteriaren analisi honetatik bi ondorio eta motibazio atera zituzten:\nGasteizko gazte asanblada.\nIdeia hauek lehenbizi gertuko jendearengan zabaltzen hasi ziren, baina beranduxeago batzar irekien bitartez, interesa zuen edonoren partaidetza bultzatu zuten. Horrela ba, afixen bidez abisatu eta gero, larunbatero 18:00etan, Zaramagan zegoen Langabetuen Batzar aretoan (gaur egungo \"Zaramazulo\") bilerak burutzen hasi ziren. Hau da Gasteizko Gazte Asanbladaren sorrera.\nAsteek aurrera egin ahala, kezka hauekin bat egin zuen jende mordoa hasi zen parte hartzen bileretan, batik bat, etxebizitzaren arazoa eta gazteriarentzako lokal faltak arduratuta. Bertara hurbildutako jendearen jatorria oso ezberdina bazen ere azpimarratzekoa da \"ENAM\" (\"Euskal Nazio Askapenerako Mugimendua\") inguruko jende falta, garai honetan KAS alternatibaren inguruan buru belarri lanean ari zirenez esperientzia honetatik kanpo geratu ziren. Gazte hauek jarduera publikoak jarri zituzten martxan, horretarako informazioa jaso, zabaldu eta salaketa publikoak gauzatuz:\nAlde Zaharreko Errehabilitazio Plana zen erakusle argi bat eta honetan Landatxo eta San Antonio lokal ez autogestionatuak kritikatu zituzten, batez ere, eduki eta ordutegi murrizpenak zirela eta.\nHauen guztien inguruan antzeko ikuspegia zeukaten beste talde batzuekin lehendabiziko koordinazio lanak hasi zituzten, hala nola, \"Hordago taldea\" antzerki taldearen lokaletan (Barnekale Berrian) batzarrak eta ekintzaren bat burutu zituztelarik.\n\"Pre-okupazio\" jarduerak.\nBerehala, aldarrikapen hauek kalera ateratzeko beharra ikusi zen eta hiriko hedabide guztietan informazio esfortzu jarraitu eta indartsu bat egin zuten.\n1988ko otsailetik maiatzera arte Gasteizko Gazte Asanbladak gauzatutako jarduera eta salaketak etengabe agertu ziren tokiko hedabideetan eta Gasteizko bizilagunak kontzientziatzen hastea, beraien salaketa eta aldarrikapenak kaleratzen hastea eta makina bat talderen laguntza eta partaidetzaz beraien aldeko sentimendu bat sortzen hastea lortuz joan ziren.\nLan honen guztiaren ondorioz salaketa eta kontzientziaziorako ekintzak planteatzen hasi ziren, ad:\nGasteizko Gaztetxearen jaiotza.\nAzkenik, 1988ko apirilaren 28an, Arabako patroia den San Prudentzio egunean, 13:00a aldera, karteltxo batzuk deituta 250 bat lagun atera ziren manifestazioan Fari\u00f1asetik eta gaur egun Gasteizko Gaztetxea dena okupatu zuten.\nEgun horretan 300 bat lagun elkartu ziren apezpikuaren jabegoko \"\"Lorazainaren etxean\" batzarra burutzeko eta garbiketa, prentsa eta obretako taldeak sortu zituzten baita lanari ekiteko hainbat lan talde sortu ere: informatiboak, ekintzak prestatzekoak, lantegienak, etab. Eraikin barnean zeuden ehunka kilo zabor atera ziren eta erresistentzia sistema antolatu. Lehenengo hiru asteetako gauetan 20 bat pertsona lo egitera gelditu ziren bertan, arrisku handiko egunak baitziren. Lehen hilabetean batzarrak egunero egiten ziren. Apezpikuak sinaturiko kanporatze mehatxuarekin etorritako pertsona batek berehala alde egin zuen hainbeste jende ikusita, harriturik. Poliziaren bisita ere egunero izaten zen baina ez ziren ezer egitera ausartu taldearen sendotasunaren aurrean. Auzokideen laguntza ere izan zuten, erratzak eta garbitzeko tresnak eraman zizkietelarik. Cuerda alkateak gertakizun hauek \"kezkagarri eta guztiz tamalgarri\"tzat jo zituen eta Udaletxeak ekintza \"egoki eta proportzionatu\"\"ekin erantzungo zuela adierazi. Erresistentzia garaia hasi zen, hiritargoa beren aldarrikapenen partaide egiteko garaia, mehatxu eta kanporaketena, etab.\nLau etapa.\nLehena.\nLehenbiziko urte eta erdian ekimen ugari burutu ziren, egunero jardueraren bat eman zelarik: kontzertuak, erakusketak, hitzaldiak, etab... Hauetaz gain beste era bateko ekintzak ere egin ziren, adibidez: 88.eko abuztuan, Gaztexean, 1. Jai Alternatiboak antolatu ziren arrakasta izugarriarekin; \"anti-gabonak\" egin ziren; Gaztetxearen \"aste ateo\"ak partaidetza handia izan zuen; material mordoa atera zen; Herrera-ra martxarako autobus bat antolatu zen Gaztetxeko jendearekin...\nBaina bolada txarrak ere izan ziren hasierako urte haietan. Gasteizko Alde Zaharrean (E.H. osoan bezalaxe) larria zen heroinaren arazoa, batez ere gazteariaren artean:\nGaztetxeko asanbladetan hainbat eztabaidatu ostean heroinaren trafikoa eta kontsumoa arazo pertsonala ez ezik, gizartean gero eta mingarriagoa zen arazoa zela ondorioztatu zuten, haatik, arazo honen aurrean zerbait egitea erabaki zuten auzo elkartearekin batera, Alde Zaharreko Drogen Trafikoaren Aurkako Koordinakundean. Lan nekezaren ondoren eta trafikanteengandik makina bat mehatxu jasota, egoerak hoberantz egitea lortu zen, auzokide askok begi onez begiratu zutelarik Gaztetxea orduan, bertako kideak ekintza hauen bultzatzaile bakarrenetarikoak izan baitziren.\nBigarrena.\nHau izan da gutxi gorabehera Gaztetxeak bizitako lau etapetatik lehenenbizikoa. Lehen etapa aberats honetan jendearen arteko erlazioa oso ona izan bazen, denborak aurrera egin ahala okerrera jo zuen: hasierako asanbladak nahiko konfliktiboak izan ziren, aurreko prozesuan parte hartu ez zuen hainbat pertsona bildu baitzen Gaztetxean eta ikuspegi askoz kaotiko eta indibidualistagoa baitzeukaten. Gaztetxeari buruzko ikuspegi ezberdinak azaleratu ziren orduan: etxe okupatua ala kolektiboentzako lokala (Gaztetxea bitartekotzat ala helburu) atxikimendu politikoaren araberako \"familia\"-k, lan intelektuala eta eskulanaren aldekoen arteko tirabirak. Hala ere, giza arloan, kulturalean nahiz politikoan egin zen lana etengabekoa izan zen. Azkenean, kideen arteko zatiketa gero eta nabarmenagoa izaki apurketa bat eman zen, hogeitahamar pertsona edo, Gaztetxetik joan zirelarik.\nHirugarrena.\nEra honetan, egoera lasaitu zenerarte bi urte pasa ziren eta orduan hirugarren etapa hasi, trantsiziozkoa: Bi urte lehenago alde egindako zenbait pertsona bueltatu ziren eta jende berriarekin lan eta esfortzu handia egin zuten, jende zaharrenak gazteenari Gaztetxearen antolamenduaren eta beste hainbat konturen berri eman behar zion, eta hori egunez egun egin beharreko lana zen.\nGarai honetan (7. Urtemuga bete baino lehenago), Udaletxearekin zenbait kontaktu eta bilera egon ziren, Udaletxeak zeuzkan asmoei buruz hitz egiteko.\nGaztetxea dagoen tokian aparkaleku bat eraiki nahi zuten eta honetarako etxea bota. Gaztetxea kokatzeko beste toki bat eskeini zuten, Korreria kalean eta Gazte Asanbladak barne eztabaida luzeak izan zituen, bi jarrera nabarmenduz: batetik, muinoan azken muturreraino eusteko prest zegoen jendearena, eta bestetik, Udaletxeak handik botatzeko medio guztiak eskura zituela eta nahi izanez gero botako zituztela pentsatzen zutenena. Azken ideia hau izan zen nagusi eta beste lokal bat lortzeko akordio horretara ailegatu ziren Udaletxearekin, baina akordioa adosturik zirudienean inguru hartako auzokideen kexak eta oposaketak hasi ziren. Interes politikoak ere tartekatzen omen ziren, Unidad Alavesa-rekin erlazionaturiko jendea izan omen baitzen oztopo gehien jarri zuena. Hau dela eta Jose \u00c1ngel Cuerda alkateak, Alde Zaharrean beste toki bat bilatuko zuela adierazi zuen, baina gauzak bere horretan geratu ziren. Dena dela, Udaletxearekin izandako kontaktu hauei esker, Gaztetxea sortu zenetik izandako lehenengoetako aldarrikapen bati erantzunez ura jarri zuten (ordurarte, ondoko plazako iturritik mangera baten laguntzaz kupel handi bat betetzen zuten).\nLaugarrena.\nLaugarren etapa etorri zen gero, 1994. urte inguruan, belaunaldi berri baten sarrerarekin. Udaletxearekin pixka bat ahazturik eta eguneroko dinamikak alde batera utzi gabe (kontzertuak, erakusketak, jaialdiak, antzerkiak, \u2026) beste arlo batzuk jorratzeari ekin zioten kementsu. Presoen borrokak garrantzi handia hartu zuen garai honetan zenbait asteburutan hiriaren erdialdera jaitsi zirelarik presoz mozorrotuta, Gasteizko zein Arabako presoen argazkiak gorputzean pegaturik zituztela, batzuk kalean geldi-geldirik, besteak presoen egoeraren berri ematen zuten panfletoak banatzen. Beste batzuetan, kate handi batez loturik eta aurretik azaldutako mozorroekin jantzita, hirian zehar ibili ziren, harridura aurpegiak sortaraziz.\n1995ko abenduan, herri ekimenak, euskal presoak euskal herriratzeko Euskal Herrian zehar antolaturiko gose greba ibiltariaren barnean, 1997ko irailaren 13tik 20ra Gazte Asanbladako hamaika lagunek 92. txanda osatu zuten. Egun hauetan zehar antzerkia, malabareak, piano kontzertua, gizarte etxe ezberdinen zein Udaletxearen aurrean kontzentrazioak, filmak, preso ohiekin zein senideekin hitzaldiak, Hala Bedi irratian elkarrizketak eta irratsaio berezi bat,\u2026 ere egin zituzten. Aste hartako leloa \"Euskal Presoak Euskal Gaztetxeetara\" izan zen.\nPresoen aldarrikapenei jarraipena emateko \"Euskal Gaztetxeak Preso Politikoengana\" deituriko ekimena ere eraman zuten aurrera, Gaztetxeak espetxeetara \"sartzea\" helburu zutelarik (funtzionamendua, filosofia, historia, lan ildoak, \u2026). Lan arduratsua eginda Gasteizko Gaztetxearen berri ematen zuen txosten bat bidali zitzaion Euskal Herriko Preso Politiko bakoitzari, elkartasun osoa azalduz. Presoen aldeko hainbat eta hainbat ekimenen garaia izan zen hau.\n1997-98tik aurrera, batik bat gazteria eta honen inguruko arazoetan zentratu zen Gazte Asanbladaren lana. Gaztetxearen konponketari begira ere lan handiak egin ziren garai hauetan (teilatu guztia bota eta berria egin edota hainbat gelaren egokitzea.\nAzken urte hauetan lana bi arlo nagusitan banatu dute: batetik, etxearen mantenu lana eta bestetik, lan sozio-politiko eta kulturala. Mantenuari dagokionez, bai bere ekimenei, bai kanpotik etor daitezkenei erantzuteko etxea egokitzea izan da helburu garrantzitsuenetako bat. Urteen joan etorriaren poderioz asko eta asko izan dira egin behar izan dituzten lanak: teilatu berria jarri, gela guztiak konpondu eta berrantolatu, taberna eta liburutegia (aspaldiko proiektua) egokitu, tximinia, eszenatokia, \u2026\nHau guztia, daukaten espazioa ahalik eta ondoen aprobetxatzeko. Lan sozio-politiko eta kulturalean, berriz, etxebizitza duina eta okupazioaren aldeko hainbat ekimen (kale antzerkiak, okupazio sinbolikoak, jaialdiak, salaketak), ideologi ikastaroak (komunismoa, kapitalismoa, mugimendu autonomoa, faxismoa, feminismoa eta anarkismoa), \"errokodromo txikia\", Arabako Gazte Asanbladen kordinadorari bultzada, ... Hau guztia eta gehiago astero astero eskaintzen dituzten kontzertu, antzerki eta antzekoez gain.\nUrte batzuetatik hona gaztetxea dagoen eraikinaren jabego ofiziala Udalarena da. Garai batean elkarrekin bilera batzuk izan zituzten, Udalak hala eskatuta, jabegoa uztea ere planteatu zietelarik, baina jartzen zizkieten baldintzak ez zituzten onartu eta bere horretan jarraitzen du. Gaur egun, ez dute inolako harremanik mantentzen gobernuan dagoen taldearekin.\n\"Gasteizko Gaztetxea, probatu ez duenak ez daki zer den hau!\" dokumentala.\n2015ean \"Gasteizko Gaztetxea, probatu ez duenak ez daki zer den hau!\" izeneko dokumentala aurkeztu zuten. Dokumentalak 54 minutuko iraupena du eta bertan gaztetxearen 30 urteko historiari errepaso zabal bat egiten zaio."}
{"id": "39824", "revid": "119347", "url": "https://eu.wikipedia.org/wiki?curid=39824", "title": "Garapen iraunkor", "text": "Garapen iraunkorra, jasangarria edo sostengagarria garapen mota bat da (ekonomiarena, hiriena, gizartearena eta abarrena), ondorengo belaunaldien garapena eragozten ez duena, baliabide naturalen eta ondarearen kalitatea eta kantitatea gordetzen baititu.\nHelburua, hiru \"zutabe\" hauek bateratzea da:\nBateratze hori hiru \"zutabeen\" edo kontzeptuen arteko harremanean datza. Harreman hori \"3 B\" kontzeptuak dira:\n\"3 B\" horiek betetzen badira, garapena iraunkorra izango da.\nIzenaren inguruan.\nKontzeptu hau izendatzeko Euskaltzaindiak \"garapen iraunkor\" terminoa hobetsi du 2004ko urtarrilaren 30ean, frantsesaren bidetik: \"dev\u00e9loppement durable\" (hala ere, Frantzian eztabaida handia piztu da termino egokiena zein den, eta askok \"dev\u00e9loppement soutenable\" darabilte). Izan ere, terminoa ingelesez sortu zen, eta hizkuntza hartan \"sustainable development\" du izena kontzeptu honek. Gaztelaniak bide horri jarraitu dio: \"desarrollo sostenible\". Eta euskaraz ere bada bide horretatik sortutako termino bat: \"garapen sostengagarri\".\nEuskaraz, hala ere, hainbat adituk eta hiztegigilek \"garapen jasangarri\" terminoa darabilte; eta zenbait adituk nahiago dute \"kudeaketa jasangarri\" terminoa, haien ustez dena ez baita \"garapena\".\nHoriez gain, bada kontzeptu hori izendatzeko erabili den beste aukerarik, hala nola \"garapen eutsigarri, garapen iraungarri, iraunbidezko garapen\" eta abar.\nArloak.\nGarapen iraunkorraren edo jasangarriaren hiru arloko banaketa 1979. urtean proposatu zuen Ren\u00e9 Passet ekonomialariak. Eztabaida ugari egon da antolaketa honi dagokionez, bai arloak zeintzuk izan behar diren erabakitzeko orduan zein laugarren zutabea ezartzerakoan\nIngurumena.\nGizakiaren oinarrizko beharrak \u2014airearen, uraren, janariaren eta aterpearen kalitatea eta eskuragarritasuna\u2014 garapen iraunkorraren oinarri ekologikoak dira. Giza garapena, beraz, gizakiaren eta hurbileko ingurune naturalaren, sozialaren eta eraikitako ingurunearen arteko harremanaren parte da.\nGarapen iraunkorra ingurune natural, aberats eta oparoa bermatzeaz arduratzen da. Ingurunetik eskuratzen diren baliabideen urritasuna kezkagarria den momentutik, gizarteak baliabide-iturriak zainduta, baliabide horiek eskuratzeko plan jasangarri bat prestatu behar du. Hori lortzeko, hainbat modu daude, hala nola, Energia berriztagarrien erabilera eta uraren kontsumo kontrolatua.\nArazoa ondasun naturalaren ustiapena hornikuntza naturala baino azkarragoa denean dator. Hau da, eskaria asetzeko, baliabide naturalak horiek modu naturalean berriz agertzeko behar duten denbora baino azkarrago hartzean. Egoera horren ondorioa, gizartearen heriotza-tasa handitzea litzateke. Biztanleriak behera egingo luke, ingurumen degradatuak jasan dezakeen egoerara arte. Eta, egoera horrek aurrera jarraituko balu, giza arrazaren desagertzea eragingo luke.\nGarapen iraunkorra sustatzeko zenbait proiektu jarri dira martxan, adibidez, Europako ingurumen ikerketa eta berrikuntza politika. Horren helburua da agenda eraldatzaile bat definitzea eta inplementatzea ekonomia eta gizarte ekologikoak egiteko. Horizon 2020 programak bultzatuta, mundu osora dago zabalik, sistema malgu eta itzulgarriak lortu nahian.\nEkonomia.\n70eko hamarkadan jada, \"jasangarritasun\" kontzeptua, funtsezko ekologia-sistemarekiko orekan zegoen ekonomia deskribatzeko erabiltzen zen. Arlo askotako zientzialariek \"The Limits to Growth\" nabarmendu dute, eta ekonomialariek alternatibak aurkeztu dituzte; adibidez, egoera egonkorreko ekonomia, planetan zehar gizarteak duen hedapenaren kezkaz aritzeko. 1978. urtean, Edward Barbier ekonomialariak \"The Concept of Sustainable Economic Development\" ikerlana argitaratu zuen. Lan horretan adierazi zuen ingurumenaren kontserbazioaren eta ekonomiaren garapenaren helburuak ez direla elkarren kontrakoak eta elkarren indargarri izan daitezkeela.\nIkerketa ugarik adierazi dute energia berriztagarriekiko eta kutsadurarekiko politika eraginkorrek gizartearen ongizatean eragin zuzena eta positiboa dutela. \n\"Interpreting Sustainability in Economic Terms\" ikerlanak hiru oinarri bereizi zituen arren, Gilbert Ristek horren aurka egin zuen. Honela idatzi zuen: \"\u00abFrom this angle, 'sustainable development' looks like a cover-up operation. [...] The thing that is meant to be sustained is really development\u00bb\". Laburbilduz, \"garapen iraunkorra\" kontzeptua aitzakia dela dio, eta ekonomiaren garapenari berari iraunarazi nahi zaiola nola edo hala, ekosistemaren edo gizadiaren onurari begiratu gabe. Hala ere, Munduko Bankuak dio posible dela ekonomiaren hazkundearentzat eta egonkortasun ekologikoarentzat, bientzat onuragarriak omen diren aukerak bultzatzea, eta horretan jarraituko duela.\nHazkunde jarraitua eta hazkunde iraunkorra kontzeptuak erabili izan dira ekonomia munduan, ezarri behar diren helburuei buruz hitz egiteko, baina horrekin kritiko agertu direnek defendatu egiten dute ezinezkoa dela hazkunde iraunkorra mugatua den planeta batean, baliabide ekonomiko mugatuekin. Baikorragoek diote giza adimena nolabait infinitua dela eta hazkunde ekonomikoari eutsi egin behar zaiola, kalitatea etengabe hobetuz, produktibitatea handituz, etab.\nEnergia.\nEkonomiaren barne-atala da energiarena. Energia- jasangarria da denbora luzean erabil daitekeena eta garbia dena. Erregai fosilak dira munduan gehien erabiltzen direnak, baina indarra hartzen doazen Energia hidraulikoak, eguzki energiak eta eolikoak gutxiago kutsatzen dute. Energia berriztagarriak gero eta erabiliagoak dira, baina oraingoz ez dituzte energia iturri fosilak ordezkatzen, baizik eta haien osagarri izaten ari dira. Energia berriztagarrietara aldatzea onuragarria litzateke, adibidez, ekonomiaren jasangarritasuna eta komunitatearen horniduren segurtasuna indartzeko.Kalkuluen arabera energia berriztagarriek, etorkizunean, nekez ordezkatuko dute energia ez-berriztagarriek eskaini izan duten energia kopurua.\nKultura.\nGarapen iraunkorraren oinarrizko hiru kontzeptuen banaketa ez da nahikoa gaur egungo gizarte konplexua definitzeko. Hori horrela, zenbait erakundek laugarren zutabe bat bultzatu dute, kultura, \"Culture: Fourth Pillar of Sustainable Development\" adierazpenarekin. Dokumentu horrek kulturaren eta garapen jasangarriaren arteko erlazioarekiko hainbat ikuspuntu aurkezten ditu.\nHistoria.\n1968: Erromako Kluba sortu zuten Aurelio Peccei Fiat enpresako administrazio kontseiluko kideak, Alexander King eskoziar zientzialariak eta beste hainbatek, munduaren garapen eta eboluzioa ikertzeko helburuarekin, batez ere hazkunde globalaren mugak aztertu nahian.\n1972: Erromako Klubak txosten bat plazaratu zuen, \"Hazkundea gelditu?\" edo \"Hazkunderako mugak\" izenekoa (\"The limits to growth\"), klubaren enkarguz Massachusetts Institute of Technology erakundeko ikerlariek idatzia. Txosten honek gizadiaren eboluzioaren simulazio informatikoak ematen ditu, baliabide naturalen ustiapenaren arabera, 2100 urtea arte. Txostenak dioenez, orduko hazkunde ekonomikoak jarraituz gero XXI. mendean zehar munduko biztanleria neurrigabeki gutxituko zen, batez ere kutsaduraren handitzea, landa lurren antzutzea eta energia fosilen urritzea dela-eta.\n1972: Giza ingurumenari buruzko Nazio Batuen batzarra Stockholmen. \"Eko-garapena\" kontzeptua agertu zen, hau da, garapen ekonomikoa ezin dela kontuan hartu horrekin batera gizarte garapenik eta naturaren babesik ez badago. Lehen Lurraren Goi Bilera izan zen. 1970eko hamarkadan, ingurumena munduko ondaretzat hartzen hasi zen, hurrengo belaunaldiei pasarazteko oinarrizko ondarea. Hans Jonas filosofoak ardura hau adierazi zuen \"Erantzukizun printzipioa\" liburuan (1979).\n1973: Ernst Friedrich Schumacher ekonomialariak \"Small is beautiful\" liburu eraginkorra plazaratu zuen, non lehen aldiz kapital naturalaren kontzeptua agertu zen. Horrenbestez, gizateriaren kapital osoa hiru kapital ezberdinen batuketa gisa ulertuko zen, alegia, kapital naturala, kapital soziala eta kapital artifiziala. Gaur egun onartua dago garapen iraunkorrak ezin duela kapital naturala inondik ere murriztu.\n1980: Naturaren Kontserbaziorako Nazioarteko Batasuna erakundeak txosten bat plazaratu zuen, \"Kontserbaziorako estrategia globala\". Bertan agertu zen lehen aldiz \"garapen iraunkorra\" kontzeptua, ingelesezko \"sustainable development\" hitzekin.\n1987: Brundtland txostena. \"Garapen iraunkorra garapen mota bat da, oraingo beharrei erantzuten diena baina ez dituena ondorengo belaunaldienak eragozten. Honi bi kontzeptu atxiki zaizkio: \"beharren kontzeptua\", batez ere probreenen oinarrizko beharrei lehentasuna ematea, eta gure teknikak eta gizarte organizazioaren \"mugek\" duten eragina ingurumenaren gaitasunean oraingo eta geroko beharrei erantzuteko.\"\n1992: Rio de Janeiroko Goi Bilera (ekainaren 3tik 14ra). Garapen Iraunkorra kontzeptuaren garrantzia eta hau ezagutarazteko/mediatizatzeko ahalegina. Agenda 21 delakoen sorrera. Brundtland txosteneko definizioa, ingurumenaren babesa eta baliabide naturalen arrazoizko kontsumoa ardatz zuena, aldatu egin zen. Horrela, hiru \"zutabe\" edo kontzeptuak agertu ziren, garapen iraunkorraren arabera lortu beharrekoak, beti ere garapen ekonomikoa, gizarte justizia eta ingurumenaren babesa elkarrekin batuz.\n2000: Johannesburgoko Goi Bilera (abuztuaren 26tik irailaren 4ra). Estatuburuek, gobernu ordezkariek eta Gobernuz Kanpoko Erakundeek itun bat hitzartu zuten, baliabide naturalen eta bioaniztasunaren babesa bultzatzeko.\n2005: Kiotoko protokoloa. Berotegi efektua sortzen duten gas isuriak murrizteko ituna.\n2007: Baliko goi-bilera, Kiotoko protokoloa eguneratzeko. AEBek eta Txinak ez zuten itunik sinatu nahi izan.\nProtokoloak protokolo, atmosferako CO2aren kontzentrazioa handitzen segitu du, erregai fosilen erabilpena, murriztu beharrean, planetako leku batzuetatik beste batzuetara mugitu delako. Petrolioaren gailurra eta ikatzaren gailurra gainditu badira, erregai fosilen erabilpenari eutsi zaio, erregai fosilak ez dira ordezkatu."}
{"id": "39826", "revid": "6327", "url": "https://eu.wikipedia.org/wiki?curid=39826", "title": "Garapen jasangarria", "text": ""}
{"id": "39827", "revid": "6327", "url": "https://eu.wikipedia.org/wiki?curid=39827", "title": "Garapen jasangarri", "text": ""}
{"id": "39829", "revid": "336", "url": "https://eu.wikipedia.org/wiki?curid=39829", "title": "Ali Khamenei", "text": "Ali Khamenei Aiatola Handia ( \"\u0100yatoll\u0101h Sayyid `Al\u012b \u1e24oseyn\u012b Kh\u0101mene'\u012b\", (Maxhad, Iran, 1939ko uztailaren 17a - ) Irango Agintari Gorena da. Irango presidente izan zen 1981tik 1989a.\nBiografia.\nFamilia islamiar xiita batean jaio zen, eta ikasketa politiko eta erlijiosoak egin zituen; Ruhola Khomeini izan zuen, besteren artean, irakasle. 1963an Mugimendu Islamiar Xiitaren kide egin zen. 1968-1978 bitartean, Mohammad Reza Pahlaviren diktadura erorarazteko lan egin izanagatik askotan atxilotu eta torturatu zuten. Alderdi Errepublikano Islamiarraren sortzaileetako bat izan zen (1978). 1977an \"hayatoleslam\" maila iritsirik bere ikasketa erlijiosoak amaitu zituen, eta Khomeinik Iraultza Batzordearen kide izateko aukeratu zuen. Batzorde horrek zuzendu zuen monarkia desagertu eta iraultzaren ondoren sortu zen erregimenera bitarteko prozesua. Teherango Unibertsitateko iman gisa ostiraletako otoitza zuzenduz egin zen ospetsu, eta populismo islamiar xiitaren teorialari nagusia izan da.\nKhameneiren ikasle eta jarraitzaileek hartu zuten 1979an Estatu Batuetako enbaxada Teheranen eta esku-hartze zuzena izan zuen Abolhassan Banisadr lehen presidente errepublikanoa bere kargutik eraisteko. 1981eko hauteskundeetan Irango Errepublika Islamiarraren lehendakari aukeratu zuten, eta 1989an, Ruhola Khomeini hil eta ordu gutxitara haren kargu politiko-erlijiosoa betetzeko izendatu zuten, Irango iraultza islamiarraren gidaritzapean."}
{"id": "39830", "revid": "105290", "url": "https://eu.wikipedia.org/wiki?curid=39830", "title": "Aiatola", "text": "Aiatola (persieratik \u0622\u06cc\u062a\u200c\u0627\u0644\u0644\u0647, \"ayatollah\" eta hori arabieratik \u0622\u064a\u0629 \u0627\u0644\u0644\u0647, \"\u0101yatu l-l\u0101h\", \"Allahren Seinalea\", hots, \"Jainkoaren Seinalea\") xiismoko titulurik gorena da. Aiatolak zientzia islamikoen artean adituak direla esaten da eta legegintza, mistizismoa, filosofia eta etikaren inguruan ezagutzak dituzte."}
{"id": "39831", "revid": "512", "url": "https://eu.wikipedia.org/wiki?curid=39831", "title": "Libera (argipena)", "text": "Libera hitzak hainbat adiera ditu:"}
{"id": "39834", "revid": "431", "url": "https://eu.wikipedia.org/wiki?curid=39834", "title": "Berlingo horma", "text": ""}
{"id": "39835", "revid": "512", "url": "https://eu.wikipedia.org/wiki?curid=39835", "title": "I\u00f1aki Aurrekoetxea Aurre", "text": "Jon I\u00f1aki Aurrekoetxea Aurre (Zamudio, Bizkaia, 1953ko uztailaren 30a) arkitektoa da.\nBiografia.\nZamudion jaio arren, txikia zela bere gurasoak Bilbora joan ziren bizitzen. Aita eraikuntzaren sektorearekin zerikusia zuelako edo, Aurrekoetxeak arkitekturako ikasketei heldu zien. Hasieran Madrilen ikasten hasi bazen ere, ondoren 1977. urtean, beste 27 ikaslerekin batera, Donostian Bartzelonako unibertsitatearen menpe zegoen gela berezi bat sortu zuen (ondoren EHUko arkitektura eskola izango zenaren aurrekaria).\nKarrera 1979an bukatu zuen eta handik bi urtera Eusko Jaurlaritzako etxebizitza tekniko moduan hasi zen lanean, 1988an lana utzi eta bere estudio propioa zabaldu zuen arte. 1995ean Eusko Jaurlaritzara bueltatu zen, Arkitektura eta Etxegintzako zuzendari moduan. Baina hurrengo urtean kargua utzi zuen bere arkitektura estudioa zuzentzen zuen anaia hil eta gero.\nI\u00f1aki Aurrekotxeak Bilboko Pedro Eguillor plazan dauka bere estudioa gaur egun, bertatik Bilbo berriaren proiektu askotan parte hartu du, esaterako Isozaki Atean."}
{"id": "39836", "revid": "336", "url": "https://eu.wikipedia.org/wiki?curid=39836", "title": "Mohammad Mossadegh", "text": "Mohammed Mossadegh (; Teheran, 1882ko ekainaren 16a - Ahmadabad-e Mossaddeq, 1967ko martxoaren 5a) 1951tik 1953ra bitarte Irango lehen ministro demokratikoa izan zen. Bi aldiz aukeratu zuen lan horretarako Mohammed Reza Pahlavi shahk eta parlamentuaren oniritzia izan zuen. Geroago CIAk eginiko kolpen batean boteretik kendu zuten.\nKolpea CIAko agentea zen Kermit Roosevelt, Jr.ek egin zuen, Theodore Roosevelten iloba eta \"28 Mordad 1332\" izena izan zuen operazioak."}
{"id": "39838", "revid": "201", "url": "https://eu.wikipedia.org/wiki?curid=39838", "title": "Rio", "text": ""}
{"id": "39839", "revid": "119347", "url": "https://eu.wikipedia.org/wiki?curid=39839", "title": "Blair Peach", "text": "Clement Blair Peach (1946ko martxoaren 25a - 1979ko apirilaren 23a) Zeelanda Berrian jaio zen hezkuntza bereziko irakaslea zen Londresko eskola batean.\nEzkertiarra eta Socialist Workers Partyko kide zen. Londresko manifestaldi batean zegoenean, polizia batzuei aurre egin zien eta hil zuten. Harrezkero, garai hartako gobernuaren kontrako erresistentziaren ikurtzat hartu zuten.\nUltraeskuindar eta neonazien aurkako ekintzailea zen. Anti-Nazi Leaguek British National Fronten aurka antolatu zuen manifestaldira joan zen, baina Metropolitan Policeko polizia batzuekin izan zuen liskarraren ondorioz hil zen. Konorterik gabe utzi arte jipoitu baitzuten, eta horren ondorioz, egun bat geroago zendu zen ospitalean.\n1980ko maiatzean, epaimahaiak Peachen heriotza istripu bat izan zela deliberatu zuen. Celia Stubbsek, Peachen neska-lagunak, oraindik ezin izan du bere mutil-lagunaren hilketa argitu eta zor zaiona aitor diezaiotela nahi du.\nElkartasun adierazpenak.\nPeachen heriotzaz geroztik, elkartasun adierazpen ugari egon da. Southalleko lehen hezkuntzako eskola batek Blair Peach izena darama bere oroipenean.\nLinton Kwesi Johnsonen \"Reggae Fi Peach\" izena duen abestiak Blair Peachen heriotza kontatzen du Dub Poetryaz baliatuz. 1996an, Negu Gorriak abesti honen bertsio bat egin zuen euskaraz, \"Reggae Peachentzat\"."}
{"id": "39840", "revid": "259848", "url": "https://eu.wikipedia.org/wiki?curid=39840", "title": "Clement Blair Peach", "text": ""}
{"id": "39842", "revid": "448", "url": "https://eu.wikipedia.org/wiki?curid=39842", "title": "Mallorcako Palma", "text": ""}
{"id": "39843", "revid": "141258", "url": "https://eu.wikipedia.org/wiki?curid=39843", "title": "Artxandako funikularra", "text": "Artxandako funikularra Bilbo udalerrian dagoen funikularra da. Gazteleku auzoko Campo Volantin pasealekua eta Artxanda mendia lotzen ditu, beheko geltokia Funikularreko plazan eta goikoa Artxandako begiratokiaren ondoan daudela.\nFunikularra Bilboko Udalaren menpe dagoen Artxandako Funikularra, A.B. - Funicular de Artxanda, S.A. enpresak kudeatzen du. Enpresa honek, funikularra kudeatu eta mantentzeaz gain, Bilboko igogailu publikoak ere eraiki, kudeatu eta mantentzen ditu.\nHistoria.\nXIX. mendearen amaieran eta XX. mendearen hasierako urteetan Artxanda mendia bilbotarren aisialdirako gune nagusia bihurtu zen, inguruan kasinoa, jolas-parkeak eta jatetxe eta txakolindegiak garatu zirela, Europa osoan hedatutako joerari jarraituz. Hala, 1901etik 1912ra Bilbo hirigunea eta mendia lotzeko proiektua aurkeztu zuen Bernardo Jim\u00e9nez ekintzaileak, kremailera-tren baten bitartez. Dena dela, proiektuak ez zuen finantziaketarik lortu eta baztertu zen.\nAurrerago, 1915ean, Evaristo San Mart\u00edn y Garaz enpresari donostiarraren proiektua onartu zen. Uztailaren 19an gutun bidez funikularra eraikitzeko baldintza batzuk ezarri ziren, hala nola larrialdi kasuetarako bazterbidea eraikitzea, ordezko hirugarren bagoi bat izatea, gehienezko abiadura 8 km/h-koa izatea, bagoien geltokiratzeak suabeak izatea, mozkorrei eta usain txarreko paketeak zein armak zeramatzaten pertsonei bidaia debekatzea, bidaiariek hala eskatutakoan funikularreko langileek pertsonak kanpora botatzea baldin eta errespetu faltaz aritzekotan, eserlekuen dimentsio minimoak 0,45 x 0,65 x 1,45m izatea, bagoiak programatutako ordu aurretik ez irtetzea eta kanpaia joz iragartzea, eta gainontzekoetarako Igeldoko funikularrarentzako arau berdinak ezartzea.\nHala, funikularra eraikitzeari ekin zion \"L. Von Roll\" enpresa suitzarrak, eraikitze-kostua 488.407,30 pezetakoa izanik.\n1915eko urriaren 7an funikularra inauguratu zen, enpresa pribatu batek kudeatuta.\nEspainiako Gerra Zibilean trenbidea eta goiko geltokia bonbardatu zituzten, zerbitzua 1938ko uztailaren 18a arte etenarazi zela. \n1939an, enpresa pribatuaren porrotaren ondoren, Bilboko Udalak hartu zuen funikularraren kudeaketa. \n1976ko ekainaren 25ean zerbitzua berriro ere denbora luzez etenarazi zen, istripu baten ondorioz. Mantenu-lanak egiten ari zituztela, kablea aldatzerakoan balaztek huts egin eta bagoi bat beheko geltokira zuzendu zen, funikularreko bost langiletik bi zaurituz.\nZazpi urtez zerbitzua eten egon zela, 1983an instalazio guztiak berreraiki ziren, bai geltokiak, trenbidea zein bagoiak ere, eta apirilaren 30ean zerbitzua berrinauguratu zen. Urte bereko uholdeen ondoren berriro ere zerbitzua bertan behera utzi behar izan zen, beheko geltokia lokatz eta arrokaz beteta geratu baitzen. Azaroaren 4an zerbitzua berrezarri zen.\nGaur egun Bilboko Udalak funikularra eta udalerriko igogailu publikoak kudeatzen ditu Artxandako funikularra S.A. enpresaren bitartez.\nFuntzionamendua eta zerbitzuak.\nBarik txartela.\nBarik txartela Bizkaiko Garraio Partzuergoak jaulkitako kontakturik gabeko txartel bakarra da, eta txartelari esker abonu-titulu bereziak erabil daitezke, hobaridun prezioekin bidaiatu ahal izateko. Txartelak 3\u20acko kostua dauka, eta hiru motatakoa izan daiteke:\nBarik txartel pertsonalizatuak Bizkaiko Garraio Partzuergoaren Bezeroen Arretarako Bulego integraletan eska daitezke, hurrengo tokietan kokatuta:\nBidaia-txartelak eta tarifak.\nEzarritako sistemaren arabera, bidaia-txartela bidaia hasterakoan besterik ez da balioztatu behar, geltokira sartzerakoan tornuak gurutzatzeko txartela balioztatu behar dela.\nHona hemen txartelak eta prezioak 2018. urterako:\nOrdutegia.\nFunikular zerbitzua goizeko 7:15etatik gaueko 22:00ak arte ibiltzen da.\nUda sasoian, ekainaren 2tik irailaren 30era, ostiral, larunbat eta jai-bezperetan ordubete gehiago luzatzen da zerbitzua, hau da, goizeko 7:15etatik gaueko 23:00ak arte; eta igande eta jaiegunetan, aldiz, ordubete geroago hasten da zerbitzua, hots, goizeko 08:15etatik gaueko 22:00ak arte.\nBilboko Aste Nagusian ordutegia goizeko 7:15etatik gaueko 24:00ak arte luzatzen da.\nMaiztasuna 15 minutukoa da zerbitzu osoan zehar. Hala ere, kasu berezietan maiztasuna handitzen da, eskariari aurre egiteko."}
{"id": "39844", "revid": "336", "url": "https://eu.wikipedia.org/wiki?curid=39844", "title": "Changchun", "text": "Changchun (txinera sinplifikatuaz, \u957f\u6625, txinera tradizionalaz, \u9577\u6625; pinyineraz: Ch\u00e1ngch\u016bn), Jilingo probintziako hiria da. Guztira, 6.830.000 biztanle inguru ditu, horietatik 2.780.000 inguru erdigunean. 20.571 kilometro koadroko azalera du.\nInguru naturala eta kokapena.\nChangchung azpiprobintzia hiriaren mugakideak honakoak dira: Heilongjiang probintzia iparraldean, Songyuan ipar-mendebalde eta mendebaldean, Siping mendebalde eta hegoaldean, eta Jilin ekialdean.\nBanaketa administratiboa.\nHiriak sei barruti, konderri mailako hiru hiri eta konderri batean agintzen du. Prefektura mailako hiriko zazpi milioi biztanleetatik hirigunean bizi direnak 3.581.000 dira, eta hirigunea osatzen duten barrutiak honakoak dira:\nErdigunearen inguruko barruti eta konderriak honakoak dira:"}
{"id": "39845", "revid": "105290", "url": "https://eu.wikipedia.org/wiki?curid=39845", "title": "Jinan", "text": "Jinan (txinera sinplifikatuz: \u6d4e\u5357, txinera tradizionalez: \u6fdf\u5357; pinyineraz: J\u01d0n\u00e1n), Shandongeko probintzian kokatua. Guztira, 5.900.000 biztanle inguru dauzka horietatik 2.540.000 inguru erdigunean bizi direlarik. Jinanek 8.177 kilometro karratuko azalera dauka.\nInguru naturala eta kokapena.\nJinan hiriaren mugakideak honakoak dira: Dezhou ipar-mendebaldean, Liaocheng hego-mendebaldean, Tai'an hegoaldean, Laiwu hego-ekialdean, Zibo ekialdean, eta Binzhou ipar-ekialdean."}
{"id": "39846", "revid": "512", "url": "https://eu.wikipedia.org/wiki?curid=39846", "title": "Hangzhou", "text": "Hangzhou (txinera sinplifikatuz: \u676d\u5dde, pinyineraz: H\u00e1ngzh\u014du), Zhejiangeko probintzian kokatua. Guztira, 6.400.000 biztanle inguru dauzka horietatik 1.750.000 inguru erdigunean bizi direlarik. Hangzhouk 16.847 kilometro karratuko azalera dauka.\nInguru naturala eta kokapena.\nHangzhouren mugakideak honakoak dira: Huzhou iparraldean, Jiaxing ipar-ekialdean, Taizhou ekialdean, Jinhua eta Quzhou hegoaldean, eta Jiangxi probintziarekin mendebaldean.\nBanaketa administratiboa.\nHirigunearen inguruak eta nezakal guneak:\nAzpiegiturak.\nAireportua.\nAireportua 2000ko abenduaren 30ean zabaldu zen hiru urte eta erdiko eraikuntza lanen ondoren."}
{"id": "39847", "revid": "56334", "url": "https://eu.wikipedia.org/wiki?curid=39847", "title": "Shijiazhuang", "text": "Shijiazhuang (txinera sinplifikatuz: \u77f3\u5bb6\u5e84, txinera tradizionalez: \u77f3\u5bb6\u838a; pinyineraz: Sh\u00edji\u0101zhu\u0101ng), Hebeiko probintzian kokatua. Guztira, 9 miloi biztanle inguru dauzka horietatik 2,6 milioi inguru erdigunean bizi direlarik.\nInguru naturala eta kokapena.\nPrefektura mailako Shijiazhuang hiriaren mugakideak honakoak dira: Baoding iparraldean, Hengshui ekialdean, Xingtai hegoaldean, eta Shanxi probintzia mendebaldean.\nAzpiegiturak.\nHiriaren erdigunetik hogei bat kilometrora dago, eta bertan zazpi airelineek eskaintzen dituzte hegaldiak. Gehienak, Txinako Herri Errepublika barneko hegaldiak."}
{"id": "39848", "revid": "1830", "url": "https://eu.wikipedia.org/wiki?curid=39848", "title": "Ibarrako gaztetxea", "text": "Ibarrako gaztetxea Ibarran (Gipuzkoa) kokaturik dagoen gaztetxea da. \"Gazte Asanblada\"k kudeatzen du.\nHistoria.\nGaztetxea dagoen lokala, hasiera batean ikastola izan zen. Ondoren, erabilpen anitzeko lokala, hauteskunde garaian bozketa gela zen, baina orokorrean edonork erabili zezan, haien artean: dantza taldeak, aisialdi taldeak eta Gazte Asanblada.\n1993az geroztik gaztetxea da. 1995ean, gaztetxeko arduradunek udaletxearekin hika-mikak izan zituzten. Gazte Asanbladak udaletxeak gaztetxea itxi ez zezan itxialdiak antolatu zituen. Azkenean, alde biak akordio batera iritsi ziren. Handik aurrera, gaztetxeak lokal berdinean jarraitzen du, eta herriko gazteentzako aisialdi eta kultur eskeintzan erreferentea da."}
{"id": "39849", "revid": "105290", "url": "https://eu.wikipedia.org/wiki?curid=39849", "title": "Changzhou", "text": "Changzhou (txinera sinplifikatuz: \u5e38\u5dde, pinyineraz: Ch\u00e1ngzh\u014du), Jiangsuko probintzian kokatua. Guztira, 3.489.000 biztanle inguru dauzka. Changzhouk 4.375 kilometro karratuko azalera dauka.\nInguru naturala eta kokapena.\nHiriaren mugakideak honakoak dira: probintziako hiriburua den Nanjing ipar-mendebaldean, Wuxi ekialdean, eta Zhejiang probintzia hegoaldean.\nHiria, Yangtze ibaiaren deltako ibaiadar baten ertzean dago.\nBanaketa administratiboa.\nPrefektura mailako Changzhou hiriak bost barruti eta konderri mailako bi hirietan agintzen du:"}
{"id": "39854", "revid": "6", "url": "https://eu.wikipedia.org/wiki?curid=39854", "title": "Xian", "text": "Xian edo Xi'an esanahi desberdineko hainbat gauza izan daiteke:"}
{"id": "39857", "revid": "119347", "url": "https://eu.wikipedia.org/wiki?curid=39857", "title": "Anhui", "text": "Anhui (\u5b89\u5fbd txinera sinplifikatuan), Txinako Herri Errepublikako probintzia baten izena da. 139.400 kilometro koadroko azalera dauka eta 2004ko erroldaren arabera 64.610.000 biztanle bizi ziren bertan.\nInguru naturala eta kokapena.\nGeografikoki nahiko aldakorra da Anhui, iparraldea Ipar Txinako lautadaren zati den bitartean, probintziaren erdialdea Huai He ibaiak zeharkatzen du. Aipaturiko bi gune hauek nahiko lauak dira eta biztanleri dentsitatea oso altua. Hegoaldean bien bitartean, eraikitzeko lur lauak urriagoak dira, erliebe malkartsu eta menditsuaren eraginez. Probintziako mendirik altuena Lotus mendia da (1.873 metro). Probintzia zeharkatzen duten ibairik garrantzitsuenak Huai He ibaia iparraldean eta Yangtze ibaia hegoaldean dira. Lakurik handiena Chaohu lakua da, 800 kilometro koadroko azalerakoa.\nProbintziaren mugakideak honakoak dira: Shandong iparraldean, Jiangsu ipar-ekialde eta ekialdean, Zhejiang hego-ekialdean, Jiangxi hegoaldean, Hubei hego-mendebaldean, eta Henan mendebalde eta ipar-mendebaldean.\nAnhui probintziako hiriburua Hefei da.\nKlima.\nKlima aldakorra da probintziako toki batetik bestera. Iparraldean klima hotzagoa eta lehorragoa da, hori dela eta, Huai He ibaiaren iparraldean urtarrileko tenperatura -1 eta 2 gradu artekoa da, eta ibai honen hegoaldeko lurretan 0 eta 3 gradu artekoa. Uztaileko batez-bestekoa 20 gradutik gorakoa da eta 30 gradutik gorako egun sargoriak maiz izaten dira.\nEkaina eta Uztailean uholdeak eragiten dituzten eurite gogorrak ohikoak dira.\nPolitika.\nAnhui probintziako gobernadorea Wang Sanyun da. Txinako Alderdi Komunistak probintzian duen ordezkaria Wang Jinshan da."}
{"id": "39858", "revid": "119347", "url": "https://eu.wikipedia.org/wiki?curid=39858", "title": "Fujian", "text": "Fujian (\u798f\u5efa txinera sinplifikatuz), Txinako Herri Errepublikako probintzia baten izena da. Herriak, 121.400 kilometro koadroko azalera eta 2004ko erroldaren arabera 35.110.000 biztanle zituen.\nInguru naturala eta kokapena.\nFujian Txinako Herri Errepublikako hego-ekialdeko probintzietako bat da, iparraldean Zhejiang probintziarekin, mendebaldean Jiangxi probintziarekin, eta hegoaldean Guangdong probintziarekin egiten du muga. Fujian ekialdean Taiwan dago, Taiwan itsasarteak banaturik. Txinako Herri Errepublika eta Taiwan bitartean dauden uharteetako batzuk Taiwanen eskuetan geratu ziren 1949an. Taiwanek administraturiko Kinmen uharteetan eta Lienchiang uharteetan 71.000 pertsona bizi ziren 2001eko erroldaren arabera.\nProbintzia nahiko menditsua da, eta bertako esaera zahar batek dioenez \"Hamar zati eginda, zortzi mendiak, bat ura eta bestea nekazaritza lurrak dira\" (\u516b\u5c71\u4e00\u6c34\u4e00\u5206\u7530). Ipar-mendebaldea menditsuagoa da, eta bertan daude Wuyi mendiak Fujian eta Jiangxi probintzien arteko mugan. Probintziako punturik altuena Huanggang mendia da, itsasoaren mailatik 2.157 metrora.\nKlima.\nProbintziak, Txina hegoaldeko klima azpitropikala dauka, neguak nahiko epelak dira, eta udak euritsuak eta hezetasun handikoak. Asia hegoaldeko montzoi eta tifoiek eragin nabarmena daukate Fujianen ekainetik irailera bitartean, eta egun euritsuak jarraiak ez diren arren, ekaitz gogorrek maiz astintzen dute probintzia. Urteko batez-besteko prezipitazioak 1.400 eta 2.000mm bitartekoak dira, betiere ipar-mendebaldeko Wuyi mendietan ugariago.\nBanaketa administratiboa.\nFujian probintzia Azpiprobintzia hiri batek eta prefektura mailako zortzi hirik osatzen dute:\nPolitika.\nProbintziako gobernadorea Huang Xiaojing da eta Txinako Alderdi Komunistako ordezkaria Fujianen Lu Zhangong."}
{"id": "39859", "revid": "119347", "url": "https://eu.wikipedia.org/wiki?curid=39859", "title": "Gansu", "text": "Gansu (), Txinako Herri Errepublikako probintzia baten izena da. Probintziak 454.000 kilometro koadroko azalera dauka eta 2004ko erroldaren arabera 26.190.000 biztanle bizi ziren bertan. Garai bateko Hexi korridorearen eremua hartzen du.\nInguru naturala eta kokapena.\nGansu Txinako ipar-mendebaldean dagoen probintzia da, mugakide Qinghai, Barne Mongolia eta Huangtu goi-lautada ditu. Horrez gain, iparraldean Mongoliarekin eta mendebaldean Xinjiang probintziarekin egiten du muga. Ibai Horiak probintziaren hegoaldea zeharkatzen du.\nProbintziak 454.000 kilometro koadroko azalera dauka, eta luralde gehiena itsasoaren mailatik 1.000 baino gehiagora dago, Tibeteko goi-lautada, Barne Mongolia, eta Loess goi-lautadaren artean. Gansun, Txinako erdigune geografikoa dago, eta puntu hori markatzeko monumentu bat dago, 35\u00b050\u203240.9\u2033I 103\u00b027\u20327.5\u2033E\ufeff puntuan. Gobi, Tengger eta Badain Jaran basamortuen zati bat Gansu probintzian daude. Probintziako erliebea oso menditsua da, hegoaldean eta iparraldean dena den, mendiak leundu egiten dira, eta gunerik lauenak kokatzen dira.\nHegoaldeko mendiak, Qilian mendien zati dira, eta 5.547 metroko altuerarekin, Qilian Shan mendia, Gansuko punturik garaiena da.\nKlima.\nGansuk klima lehor kontinentala dauka, uda beroak dira eta neguak oso hotzak. Prezipitazio gehienak uda garaian jausten dira Txina guztian gertatu bezala, eta urtean zehar nekez jausten da 500mm euri baino gehiago. Gansuko gunerik lehorrenetan, Gobi basamortuan esaterako, kopuru hori are baxuagoa da, eta 200mm baino gutxiago jausten dira urtean zehar.\nPolitika.\nGansu probintziako gobernadorea Xu Shousheng da. Txinako Alderdi Komunistak probintzian duen ordezkaria Lu Hao da."}
{"id": "39860", "revid": "105290", "url": "https://eu.wikipedia.org/wiki?curid=39860", "title": "Guangdong", "text": "Guangdong (\u5e7f\u4e1c\u7701 txinera sinplifikatuz), Txinako Herri Errepublikako probintzia baten izena da. Probintziak 177.900 kilometro koadroko azalera dauka eta 2004ko erroldaren arabera 95.440.000 biztanle bizi ziren bertan. 2005eko urtarriletik biztanle gehien dituen Txinako probintzia da, Henan eta Sichuan gainditu ostean.\nInguru naturala eta kokapena.\nTxina hegoaldeko probintzia honek, 4.300 kilometroko kostaldea dauka. Leizhou penintsula hego-mendebaldean dago, eta bertan antzinako sumendi batzuk daude. Perla ibaiaren delta, munduko dentsitate gehien duen guneetariko bat da, Shenzhen, edo Guangzhou bezalako hiriak bertan daudelarik.\nHorrez gain, deltan, Ekialdeko ibaia, Iparraldeko ibaia eta Mendebaldeko ibaiak bat egiten dute.\nPerla ibaiaren delta.\nGuangdong probintziaren hegoaldean dagoen gunea da. Perla ibaiaren itsasadarrak Txina Hegoaldeko itsasoarekin bat egiten du bertan.\nEkonomia 1970eko hamarkadan liberalizatu zenetik, Txinako gune ekonomikorik garrantsitsuenetakoa da Shanghairekin batear. Txinako gobernuak Shenzhengo arrantza portua hiri ekonomiko berezi izendatu zuenetik guneak izandako hazkundea izugarria izan da.\nPolitika.\nGuangdong probintziako gobernadorea Huang Huahua da. Txinako Alderdi Komunistak probintzian duen ordezkaria Wang Yang da."}
{"id": "39861", "revid": "119347", "url": "https://eu.wikipedia.org/wiki?curid=39861", "title": "Guizhou", "text": "Guizhou (\u8d35\u5dde txinera sinplifikatuz), Txinako Herri Errepublikako probintzia baten izena da. Probintziak 176.100 kilometro koadroko azalera dauka eta 2004ko erroldaren arabera 39.040.000 biztanle bizi ziren bertan. probintziako hiriburua Guiyang da.\nInguru naturala eta kokapena.\nGuizhouk Sichuan probintzia eta Chongqingeko udaltasunarekin egiten du muga iparraldean, Yunnan probintziarekin mendebaldean, Guangxi probintziarekin hegoaldean, eta Hunan probintziarekin ekialdean.\nProbintzia menditsua da, baina ekialde eta hegoaldeko guneak nahiko lauak dira. Probintziarekin mendebaldeko zatia Yunnan-Guizhou lautadaren zati da. Probintziako hiririk garrantzitsuenak Anshun, Kaili, Zunyi, Duyun, Liupanshui eta Qingzhen dira. XX. mendearen amaieran, probintziaren erliebe zaila dela eta, herri askok ez zuten errepiderik oraindik.\nErliebe menditsua izateaz gain, kobazulo ugari aurki daitezke probintziaren mendebaldean, Longgong kobazulo sarea esaterako probintziako garrantzitsuenetakoa da.\nKlima.\nGuizhou Txinako Herri Errepublikako probintziarik euritsuenetakoa da, urteroko egun euritsuak gunerik menditsuenetan 270 baino gehiago dira. Batez-besteko tenperatura 10 eta 20 gradu bitartekoa da urtarrilean, eta 17 eta 28 gradu artekoa uztailean.\nEuria urte osoan zehar jausten den arren (2.000mm inguru), prezipitazioen erdia baino gehiago ekaina eta iraila bitartean jausten da, Asia hegoaldeko montzoiarekin batera.\nPolitika.\nGuizhou probintziako gobernadorea Lin Shusen da. Txinako Alderdi Komunistak probintzian duen ordezkaria Shi Zongyuan da."}
{"id": "39862", "revid": "336", "url": "https://eu.wikipedia.org/wiki?curid=39862", "title": "Hainan", "text": "Hainan (\u6d77\u5357 txinera sinplifikatuz), Txinako Herri Errepublikako probintzia baten izena da. Probintziak 139.400 kilometro koadroko azalera dauka eta 2004ko erroldaren arabera 64.610.000 biztanle bizi ziren bertan.\nHiriburua Haikou da\nInguru naturala eta kokapena.\nHainan, uhartea den probintzia bakarra da, eta Txina hegoaldean dago Guangdongeko probintziatik (Leizhou penintsula) itsarte estu batek banatzen duelarik. Txinako probintziarik txikiena da, eta Deng Xiaopingek 1980ko hamarkadan izendatutako Gune Ekonomiko Berezietatik handiena.\nHainan uharteak Belgikaren antzeko azalera dauka, eta Txinako Herri Errepublikako uharterik handiena da, Taiwan probintzia kontutan hartzen ez bada. Hainan mendebaldean Tonkingo golkoa dago, eta probintziako punturik altuena Wuzhi mendia da, itsasoaren mailatik 1.876 metrora. Hainan uharte nagusitik hegoaldera beste berrehun bat uharte daude, eta Txinako Herri Errepublika eta Malasiak gatazka dute uharte horien gaineko kontrola bereganatu nahi dutelako.\nKlima.\nHainan probintziak klima azpitropikal hezea dauka, tenperatura epela da urte osoan zehar, baita neguan ere, eta prezipitazioak ugariak (2.000mm inguru jausten dira batez beste). Hainan probintzian Txinako Herri Errepublikako hondartzarik ezagunenetakoak daude, eta horien artean handiena Sanyako hondartza. Milaka turista txinatarren oporretarako lekua da Sanya.\nHistoria.\n1980ko hamarkadan Gune Ekonomiko Berezi izendatu zutenetik, probintziak garapen handia izan duen arren, egitasmoen emaitzak ez ziren Txinako Herri Errepublikako gobernuak uste izan zituenak, eta Shenzhen bezalako hiriek lortutako garapen eta hazkundetik urruti geratu da Hainan.\nBanaketa administratiboa.\nTxinako probintzia gehienak ez bezala, Hainanek beste administratzio sistema bat darabil konderri eta barrutiak sailkatzeko eta horregatik prefektura mailako bi hiri, hamar konderri eta sei udalerrik osatzen dute.\nPolitika.\nHainan probintziako gobernadorea Luo Baoming da. Txinako Alderdi Komunistak probintzian duen ordezkaria Wei Liucheng da."}
{"id": "39863", "revid": "119347", "url": "https://eu.wikipedia.org/wiki?curid=39863", "title": "Hebei", "text": "Hebei (\u6cb3\u5317 txinera sinplifikatuz), Txinako Herri Errepublikako probintzia baten izena da. Probintziak 187.700 kilometro koadroko azalera dauka eta 2004ko erroldaren arabera 70.000.000 biztanle bizi ziren bertan.\nInguru naturala eta kokapena.\nErdialdeko eta hegoaldeko Hebei probintzia, Ipar Txinako lautadaren parte da. Mendebaldean Taihang mendiak, eta iparraldean Yan mendiak daude. Txinako Harresi Handiak, probintziaren iparraldea zeharkatzen du, ekialdetik mendebaldera. Mendirik altuena, Hebei ipar-mendebaldean dagoen Xiaowutai mendia da (2.882 metro). Yan mendiak probintziaren iparraldean zehar hedatzen dira, Barne Mongoliako mugatik gertu.\nTxinako Harresi Handia probintzia iparraldetik igarotzen da ekialdetik mendebaldera, Beijing udaltasuna zeharkatu aurretik. Ekialdean Bohai Itsasoarekin egiten du muga, Barne Mongolia iparraldean, Liaoning ipar-ekialdean, Shanxi mendebaldean, Henan hegoaldean, eta Shandong hego-ekialdean. Horrez gain, Hebei probintziak Tianjin eta Beijing udalerriak erabat inguratzen ditu.\nKlima.\nHebeik montzoiak baldintzatutako klima kontinentala dauka, tokiaren eta altueraren arabera aldatzen den arren, urtarrileko batez besteko tenperatura -16 eta -3 gradu artekoa da eta uztaileko tenperatura 20 eta 27 gradu artekoa. Barne Mongoliako basamortu guneetatik hurbil dagoenez, are ekaitzak maiz gertatzen dira udaberri eta udazkenean eta zerua erabat estaltzen dute.\nPrezipitazioak nahiko urriak dira, 400 eta 800mm bitartean, eta orokorrean uda garaian jausten dira.\nPolitika.\nHebei probintziako gobernadorea Hu Chunhua (\u80e1\u6625\u534e) da. Txinako Alderdi Komunistak probintzian duen ordezkaria Zhang Yunchuan (\u5f20\u4e91\u5ddd) da."}
{"id": "39864", "revid": "1545", "url": "https://eu.wikipedia.org/wiki?curid=39864", "title": "Heilongjiang", "text": "Heilongjiang (\u9ed1\u9f99\u6c5f\u7701 txinera sinplifikatuz), Sahaliyan ula ( mantxurieraz), Txinako Herri Errepublikako probintzia baten izena da. Probintziak 460.000 kilometro koadroko azalera dauka eta 2004ko erroldaren arabera 38.170.000 biztanle bizi ziren bertan.\nInguru naturala eta kokapena.\nAmur ibaiak, Txinako Herri Errepublika eta Errusia arteko muga zehazten du Heilongjiangeko probintziaren iparraldean, herrialdeko punturik iparrekoena probintzia honetan dago Mohe Konderrian Amur ibaiaren ertzean. Txinan ekialderago dagoen puntua ere probintzia honetan dago, Amur eta Ussuri ibaiek bat egiten duten tokian. Mugakideak honakoak dira: Iparraldean Errusia, mendebaldean Barne Mongolia probintzia, ekialdean itsasoa, eta hegoaldean Jilin probintzia.\nHeilongjiang probintziak topografia aldakorra dauka. Probintzia gehienean altuera ertaineko mendizerrak daude, Khingan Handia, Khingan Txikia, Zhangguangcai mendiak, Laoye mendiak eta Wanda mendiak. Probintziako mendirik altuena Datudingzi mendia da, itsasoaren mailatik 1.690 metrora eta Jilin probintziako mugan kokatua. Khingan Handia mendizerran, Txinako basorik handienetakoa dago.\nProbintziaren barrualdea, nahiko laua da eta bertan Muling, Naoli, Songhua, Nen, eta Mudan ibaiak hedatzen dira, guztiak Amurren ibaiadarrak dira. Iparraldean Xingjkai lakua dago, Errusiako mugaren ondoan.\nKlima.\nHeilongjiango klima azpi-artikoa da, neguak luzeak eta oso hotzak dira, urtarrileko tenperatura -31 eta -15 gradu artekoa da eta udak laburrak eta freskoak izaten dira, uztaileko tenperaturak 18 eta 23 gradu artekoak izaten dira. Prezipitazioak urriak dira urte osoan zehar eta uda garaian ematen dira batez ere (500 eta 600mm baino ez).\nIzozte egunak, tenperatura 0 gradutik behera jaisten diren egunak, ohikoak izaten dira udazkenaren hasieratik udaberrira arte.\nPolitika.\nHeilongjiang probintziako gobernadorea Li Zhanshu (\u6817\u6218\u4e66) da. Txinako Alderdi Komunistak probintzian duen ordezkaria Ji Bingxuan (\u5409\u70b3\u8f69) da."}
{"id": "39865", "revid": "105290", "url": "https://eu.wikipedia.org/wiki?curid=39865", "title": "Henan", "text": "Henan edo Honan (\u6cb3\u5357 txinera sinplifikatuz; euskaraz: \u00abibaiaren hegoaldea\u00bb) Txinako Herri Errepublikako probintzia da. 167.000 kilometro koadroko azalera dauka eta 2004ko erroldaren arabera 98.690.000 biztanle bizi ziren bertan (Txinako eskualderik jendetsuena da).\nZhengzhou du hiriburu.\nInguru naturala eta kokapena.\nIa 100 milioi biztanlerekin, Henan, Txinako Herri Errepublikako probintziarik jendetsuenetakoa da Guangdongekin batera. Erroldatu gabeko biztanleria kontutan hartuta, Guangdongek biztanle gehiago dauzka, izan ere, Perla ibaiaren deltan nekazal guneetatik etorritako ehundaka mila langile bizi dira, nahiz eta erroldaturik ez dauden.\nProbintziaren mugakideak honakoak dira: Hebei probintzia iparraldean, Shandong probintzia ipar-ekialdean, Anhui probintzia hego-ekialdean, Hubei hegoaldean, Shaanxi mendebaldean, eta Shanxi ipar-mendebaldean.\nGeografia.\nYangzi eta Ibai Horiaren ibai arroen arteko pasabidea da.\nHenan probintzia laua da ekialdean, eta menditsua mendebalde eta hegoaldeko muturrean. Ekialde eta erdialdea Txina Iparreko lautadaren zati dira. Ipar-mendebaldean Taihang mendilerroaren zati bat probintzian barneratzen da. Mendebaldean, Qinling mendiak daude iparraldetik hegoalderako norabidean probintzia zerhakatuz, eta hegoaldean Dabie mendiek Henan eta Hubei probintzien arteko muga markatzen dute.\nIbai Horia iparraldetik igarotzen da, probintzian Sanmenxia babesgunetik barneratu, eta Luoyang zeharkatu ondoren, gizakiak egindako ubide sarean hedatzen da.\nKlima.\nHenan probintziak klima kontinentala dauka, eta prezipitazio gehienak uda garaian ematen dira. Urtarrileko batez-besteko tenperatura 0 gradukoa da eta uztailekoa 27 eta 28 gradu artekoa.\nMendebala, bereziki, ez da hotza.\nBanaketa administratiboa.\nHenan probintzia hamazazpi prefektura mailako hirik eta zuzenean kontrolaturiko azpiprefekturako hiria Jiyuan (\u6d4e\u6e90\u5e02 J\u01d0yu\u00e1n Sh\u00ec) izenekoa.\nProbintzia osatzen duten prefektura hiriak honakoak dira:\nPolitika.\nHenan probintziako gobernadorea Guo Gengmao (\u90ed\u5e9a\u8302) da. Txinako Alderdi Komunistak probintzian duen ordezkaria Xu Guangchun (\u5f90\u5149\u6625) da.\nEkonomia.\nEkialdea ondo ureztatua eta emankorra da (neguko garia, kotoia, kakahuetea, soja, tabakoa, kaolina).\nHorrez gain, Henanek arroza, zeta eta sesamoa ere ematen ditu.\nMeak: ikatza eta burdina. Industriagune nagusiak: Luoyang (kimika, makinaria, nekazaritzatik eratorritako produktuak); Zhengzhou (oihalgintza, mekanika).\nGarraioa.\nOntziz ibiltzeko ubide ugari ditu, eta Zhengzhoun gurutzagunea duten bi burdinbide daude."}
{"id": "39866", "revid": "119347", "url": "https://eu.wikipedia.org/wiki?curid=39866", "title": "Hubei", "text": "Hubei (\u6e56\u5317 txinera sinplifikatuz), Txinako Herri Errepublikako probintzia baten izena da. Probintziak 185.900 kilometro koadroko azalera dauka eta 2004ko erroldaren arabera 60.160.000 biztanle bizi ziren bertan.\nInguru naturala eta kokapena.\nHubeik Henan probintziarekin egiten du muga iparraldean, Anhui probintziarekin ekialdean, Jiangxi probintziarekin hego-ekialdean, Henan probintziarekin hegoaldean, Chongqingeko udaltasunarekin mendebaldean, eta Shaanxi probintziarekin ipar-mendebaldean.\nHiru Arroiletako urtegia Hubei probintziako Yichangen dago. 1993an presa eraikitzen hasi zirenetik, ehunka milaka biztanlerentzako etxebizitza berriak eraiki behar izan ziren, urtegiak hainbat herri urez bete zituelako.\nErliebea nahiko gorabeheratsua da, mendi malkartsuak probintziaren mendebaldean (3.105 metroko Shennongding esaterako) eta haran zabalak. Klimak, Asiako montzoiak baldintzaturiko klima azpitropikalaren ezaugarriak dauzka. Eta uda garaian 35 gradutik gorako tenperaturako izaten dira.\nKlima.\nHubei probintziak klima azpitropikala dauka, urtaro desberdinetik. Neguko batez-besteko tenperatura gradu bakarrekoa da gunerik menditsuenetan, eta sei gradukoa gainontzeko eremuetan. Uda garaian tenperatura 24 eta 30 gradu artekoa izaten da, nahiz eta Wuhan hiriburuan termometroa 40 gradura hurbiltzera hel daitekeen.\nPrezipitazio gehienak maiatzetik irailera bitartean ematen dira, Asia hego-ekialdeko montzoiarekin batera.\nBanaketa administratiboa.\nHubei probintzia, prefektura mailako hamabi hirik, Prefektura autonomo bat, azpiprefektura mailako hiru hiri, eta konderri mailako baso gune batek osatzen dute.\nPrefektura mailako hiriez gain, Hubei probintzia ondoko azpiprefekturako hiriak;\nEta konderri mailako ondoko baso gunea:\nDemografia eta biztanleria.\nProbintziako etniarik ugariena Han etnia da, probintzian bizi den biztanleriaren %95a baino gehiago. Probintzian bizi diren etnia nagusiak honakoak dira:\nEkonomia.\nHubeiko ekonomiaren ardatza nekazaritza eta industria dira. Nekazaritzan arroza eta arraina nagusitzen dira, tea, algodoia eta gariarekin batera.\nIndustrian, metalurgia, automobilgintza eta oihalgintza lantegiak daude, eta burdina, fosforoa, kuprea, urrea eta manganesoa ateratzen dira.\nPolitika.\nHubei probintziako gobernadorea Li Hongzhong da. Txinako Alderdi Komunistak probintzian duen ordezkaria Luo Qingquan da."}
{"id": "39867", "revid": "119347", "url": "https://eu.wikipedia.org/wiki?curid=39867", "title": "Hunan", "text": "Hunan (\u6e56\u5357 txinera sinplifikatuz), Txinako Herri Errepublikako probintzia baten izena da. Probintziak 211.800 kilometro koadroko azalera dauka eta 2004ko erroldaren arabera 66.980.000 biztanle bizi ziren bertan.\nProbintziako hiriburua Changsha da.\nInguru naturala eta kokapena.\nHunan probintziak Hubei probintziarekin egiten du muga iparraldean, Jiangxi probintziarekin ekialdean, Guangdong hegoaldean, Guangxirekin hego-mendebaldean, Guizhou probintziarekin mendebaldean, eta Chongqing udaltasunarekin ipar-mendebaldean.\nProbintzia Yangtze ibaiaren hegoaldeko aldean (Changjiang, \u957f\u6c5f) dago, ibaiaren ibilbidearen erdira aldera. Shanghai 1000 kilometrora, Beijing 1200 kilometrora eta Guangzhou 500 kilometrora daude. Probintziaren ekialde, hegoalde eta mendebaldea, mendi eta haranez inguratuta daude, honen adibide Wuling Mendiak ipar-mendebaldean, Xuefeng Mendiak mednebaldean, Nanling Mendiak hegoaldean, eta Luoxiao Mendiak ekialdean. Probintziaren erliebe malkartsuaren adierazgarri, haranak probintziaren azaleraren %20 baino ez dira.\nXiangjiang, Zijiang eta Lishui ibaiek Yangtze ibaiarekin bat egiten dute probintziaren iparraldean, Dongting aintziran. Dongting probintziako aintzirarik handiena da, eta Txinako handienetan bigarrena. Mendeetan nekazaritzaren hedapenak aintzira zatitu eta azalera gutxitu duen arren, azken urteetan aintziraren jatorrizko itxura berreskuratzeko ekimenak izan dira.\nKlima.\nHunan probintziak klima azpitropikala dauka, neguak euritsuak eta epelak dira eta udak sargoriak eta are euritsuagoak. Urtarrileko batez besteko tenperatura 3 eta 8 gradu artekoa eta uztailekoa 27 eta 30 gradu bitartekoa da.\nUrteko batez besteko prezipitazioak 1.200 eta 1.700mm bitartekoak dira, eta batez ere maiatzetik urrira bitartean ematen dira.\nPolitika.\nHunan probintziako gobernadorea Zhou Qiang da. Txinako Alderdi Komunistak probintzian duen ordezkaria Zhang Chunxian da."}
{"id": "39868", "revid": "105290", "url": "https://eu.wikipedia.org/wiki?curid=39868", "title": "Jiangsu", "text": "Jiangsu (\u6c5f\u82cf txinera sinplifikatuz), Txinako Herri Errepublikako probintzia baten izena da. Probintziak 102.600 kilometro koadroko azalera dauka eta 2004ko erroldaren arabera 75.495.000 biztanle bizi ziren bertan.\nInguru naturala eta kokapena.\nJiangsu probintziaren mugakideak honakoak dira: Shandong probintzia iparraldean, Anhui probintzia mendebaldean, Zhejiang probintzia eta Shanghaiko udaltasuna hegoaldean, eta Itsaso Horiarekin ekialdean.\nJiangsuk mila kilometro baino gehiagoko kostaldea dauka Itsaso Horia eta Yangtze ibaiaren ertzean. Haran eta lautadak probintziaren azaleraren %68 dira, eta probintziaren batez besteko altuera 50 metro ingurukoa da. Suzhou hirian hainbeste ubide eraiki dira ibaien ibilbidean zehar, \"Hegoaldeko Venezia\" deitzen dutela askok. Yangtze ibaiak hegoaldetik zeharkatzen du Jiangsu probintzia eta mendirik altuena 625 metroko Yuntai mendia da, Lianyungang hiritik gertu.\nProbintziako lakurik handiena Taihu lakua da, eta honekin batera Hongze lakua, Gaoyou lakua eta Yancheng lakua daude.\nKlima.\nJiangsu probintziak montzoiak baldintzaturiko klima azpitropikala dauka. Urtarrileko batez besteko tenperatura -2 eta 4 gradu artekoa da, eta uztailekoa 26 eta 30 gradu artekoa. Maiatzetik aurrera prezipitazio handiak izaten dira (batez ere uda garaian), eta tifoiek maiz jotzen dute Jiangsuko kostaldean. Urteko batez besteko prezipitazioak 800 eta 1200mm bitartekoak dira.\nPolitika.\nJiangsu probintziako gobernadorea Luo Zhijun (\u7f57\u5fd7\u519b) da. Txinako Alderdi Komunistak probintzian duen ordezkaria Liang Baohua (\u6881\u4fdd\u534e) da."}
{"id": "39869", "revid": "119347", "url": "https://eu.wikipedia.org/wiki?curid=39869", "title": "Jiangxi", "text": "Jiangxi (\u6c5f\u897f txinera sinplifikatuz), Txinako Herri Errepublikako probintzia baten izena da. Probintziak 166.900 kilometro koadroko azalera dauka eta 2004ko erroldaren arabera 42.840.000 biztanle bizi ziren bertan.\nInguru naturala eta kokapena.\nJiangxi probintziaren mugakideak honakoak dira: Anhui probintziarekin iparraldean, Zhejiang probintziarekin ipar-ekialdean, Fujian probintziarekin ekialdean, Guangdong probintziarekin hegoaldean, Hunan probintziarekin mendebaldean, eta Hubei probintziarekin ipar-mendebaldean.\nYangtze ibaiak probintzia zeharkatzen du.\nGeografia.\nJiangxi probintzia Mufu, Jiuling eta Luoxiao mendiek inguratzen dute mendebaldean, Huaiyu eta Wuyi mendiek ekialdean, eta Jiulian eta Dayu mendiek hegoaldean. Probintziaren hegoaldea, altuera ertaineko mendixkek osatzen dute, eta Jiangxiko punturik garaiena Wuyi mendietako Huanggang mendia da, Fujian probintziako mugatik gertu, itsasoaren mailatik 2.157 metrora.\nGan ibaiak probintziako ibairik garrantzitsuena da, Jiangxi hegoaldetik iparraldera zeharkatuz. Poyang lakuan sartzen da Jiangxin, probintziaren iparraldean.\nKlima.\nJiangxik klima azpitropikala dauka, urtarrileko batez besteko tenperatura 3 eta 9 gradu artekoa eta uztailekoa 27 eta 31 gradu bitartekoa da. Urteroko prezipitazioak, ugariagoak maiatzetik urrira bitartean, 1.200mm eta 1.900mm bitartean egon ohi dira.\nPolitika.\nJiangxi probintziako gobernadorea Wu Xinxiong da. Txinako Alderdi Komunistak probintzian duen ordezkaria Su Rong da."}
{"id": "39870", "revid": "105290", "url": "https://eu.wikipedia.org/wiki?curid=39870", "title": "Jilin", "text": "Jilin (\u5409\u6797 txinera sinplifikatuz), Txinako Herri Errepublikako probintzia baten izena da. Probintziak 187.400 kilometro koadroko azalera dauka eta 2004ko erroldaren arabera 27.090.000 biztanle bizi ziren bertan.\nInguru naturala eta kokapena.\nJilin probintziaren mugakideak honakoak dira: Ipar Korea eta Errusia ekialdean, Heilongjiang probintziarekin hegoaldean, Liaoning probintziarekin hegoaldean, eta Barne Mongoliarekin mendebaldean.\nProbintziako hiriburua Changchun da.\nGeografia.\nJilin probintziak, mota desberdineko lehengai eta mineralak dauzka (guztira 136 mota desberdin). Horietako gehienak ustiatzen hasi ziren XX. mendearen bigarren erditik aurrera, eta gaur egun Txinako gune industrial nagusienetako bat da, ehundaka meategirekin. Horrez gain, Jilinen Txinako medikuntza tradizionalerako 27.000 landare eta 9.000 belar lortzen dira.\nProbintziako punturik garaiena hego-ekialdean dago 2.691 metroko Baiyun mendian, Changbai mendietan. Mendilerro honek Jilin probintzia hego-ekialde osoa zeharkatzen du. Probintziako bestelako mendizerrak, Jilinhada, Zhang Guangcai eta Longgang mendiak dira.\nIbairik garrantzitsuenak Yalu eta Tumen ibaiak dira, probintziako hego-mendebaldeko muturrean, Ipar Korea eta Txinako Herri Errepublikako mugan. Bi ibai hauek Liao ibaiaren ibaiadarrak dira.\nKlima.\nJilin probintziak, montzoiak baldintzaturiko klima kontinentala dauka, negu oso hotz eta uda labur eta beroekin. Urtarrileko batez besteko tenperaturak -20 eta -14\u00a0\u00b0C bitartekoak dira, nahiz eta noizbehinka termometroa -40\u00a0\u00b0C jaitsi daitekeen. Urteko batez besteko prezipitazioak 350 eta 1.000mm artean egon ohi dira dira.\nPolitika.\nJilin probintziako gobernadorea Han Changfu da. Txinako Alderdi Komunistak probintzian duen ordezkaria Wang Min da."}
{"id": "39871", "revid": "512", "url": "https://eu.wikipedia.org/wiki?curid=39871", "title": "Liaoning", "text": "Liaoning (\u8fbd\u5b81 txinera sinplifikatuan), Txinako Herri Errepublikako probintzia baten izena da. Probintziak 145.900 kilometro koadroko azalera dauka eta 2004ko erroldaren arabera 42.170.000 biztanle bizi ziren bertan.\nInguru naturala eta kokapena.\nLiaoning probintzia, Txina ipar-ekialdean dago, Ipar Koreako mugatik gertu. Mugakideak honakoak dira: Ibai Horia eta Bohai golkoa hegoaldean, Ipar Korea hego-ekialdean, Jilin probintzia ipar-ekialdean, Hebei probintzia mendebaldean, eta Barne Mongolia probintzia ipar-mendebaldean.\nProbintziako hiriburua Shenyang da.\nGeografia.\nLiaoning probintzia hiru zatitan banatu daiteke, mendebaldeko mendiak, erdialdeko lautadak eta ekialdeko mendixken gunea. Mendebaldean, Nulu'erhu mendiak daude, Liaoning eta Barne Mongoliako eskualde autonomoaren arteko mugan. Probintziaren erdialdean, Liao, Dalio ibaiek sortutako gune laua dago. Probintziako punturik garaiena Huabozi mendia da, itsasoaren mailatik 1.336 metrora.\nLiaoning probintziak, montzoiak baldintzaturiko klima kontinentala dauka, negu hotz eta uda beroekin. Zenbat eta Bohai itsasotik hurbilago, epelagoak izaten dira tenperaturak. Dena den, negu hotzenetan, itsasoan izotz geruza ager daiteke.\nUrteroko batez besteko prezipitazioak 440 eta 1.130mm bitartekoa da. Zenbat eta iparralderago, urriagoak izaten dira prezipitazioak eta orokorrean uda garaian ematen dira.\nLiaoning erdiguneko hiria.\nLiaoning probintziako arduradunek, hiri handi bat sortu nahi dute probintziaren erdialdean, Shenyang erdigune harturik. Hiri honen inguruan (150 kilometroko erradioan), tamaina ertaineko beste sei hiri daude, Anshan, Fushun, Yingkou, Benxi, Liaoyang eta Tieling, zazpi milioi pertsona baino gehiagoko gune metropolitar erraldoia eratuz.\nPolitika.\nLiaoning probintziako gobernadorea Chen Zhenggao (\u9648\u653f\u9ad8) da. Txinako Alderdi Komunistak probintzian duen ordezkaria Zhang Wenyue da."}
{"id": "39872", "revid": "12788", "url": "https://eu.wikipedia.org/wiki?curid=39872", "title": "Qinghai", "text": "Qinghai (\u9752\u6d77 txinera sinplifikatuz), Txinako Herri Errepublikako probintzia da. 721.000 kilometro koadroko azalera dauka eta 2004ko erroldaren arabera 5.390.000 biztanle bizi ziren bertan.\nInguru naturala eta kokapena.\nQuinghai probintziaren mugakideak honakoak dira: Gansu probintzia ipar-ekialdean, Xinjiangko lurralde autonomoa ipar-mendebaldean, Sichuan probintzia hego-ekialdean, eta Tibeteko lurralde autonomoa hego-mendebaldean.\nProbintziaren izena Qinghai lakutik eratorria da.\nGeografia.\nQinghai, Goi-ordoki tibetarraren ipar-ekialdean dago. Txinako ibai garrantzitsu guztiek Qinghai probintzian dute iturburua, Ibai Horiak probintziaren erdialdean, eta Yangtze eta Mekong ibaiek hego-mendebaldean. Erliebea, altuerak baldintzatzen du, eta batez-beste 3.000 metrotik gora daude probintziako hiri guztiak. Qinghaiko mendilerro garrantzitsuenen artean, Tanggula eta Kunlun mendiak daude.\nEskualde autonomo ez den probintziarik handiena da eta probintzian Txinako Herri Errepublikako lakurik handiena dago, Qinghai lakua. Qaidam arroa probintziaren ipar-mendebaldean dago, eta lehengai ugari aurki daitezkeen 2.600 eta 3.300 metro arteko gune oso lehorra da.\nSanjiangyuan Natura Erreserba eta Hiru Ibaien Natura erreserba, gobernuak Qinghain sortutako bi gune babestuak dira. Hiru Ibaien erreserban, Txinako hiru ibai garrantzitsuenen iturburua dagoelarik.\nKlima.\nKlima, altuera handiak baldintzatzen du, eta urteko batez besteko tenperatura -5 eta 8 gradu artekoa da kokagunearen arabera. Urtarrilean termometroak -18 eta -7 bitartean eta uztailean 5 eta 21 gradu artean egon ohi dira.\nPrezipitazioak urriak dira urte osoan zehar, baita uda garaiko montzoia denean. Horrez gain, otsailetik apirilera hare ekaitzak ugariak izaten dira.\nPolitika.\nQinghai probintziako gobernadorea Song Xiuyan da. Txinako Alderdi Komunistak probintzian duen ordezkaria Qiang Wei da."}
{"id": "39873", "revid": "105290", "url": "https://eu.wikipedia.org/wiki?curid=39873", "title": "Shaanxi", "text": "Shaanxi (\u9655\u897f txinera sinplifikatuz), Txinako Herri Errepublikako probintzia baten izena da. Probintziak 205.800 kilometro koadroko azalera dauka eta 2004ko erroldaren arabera 37.050.000 biztanle bizi ziren bertan.\nInguru naturala eta kokapena.\nShaanxi probintziaren mugakideak honakoak dira: Barne Mongolia lurralde autonomoa iparraldean, Shanxi probintzia ekialdean, Henan probintzia hego-ekialdean, Chongqing udaltasuna, Hubei probintzia eta Sichuan probintzia hegoaldean, eta Gansu probintzia mendebaldean.\nProbintziako hiriburua Xi'an hiria da.\nGeografia.\nShaanxik duen iparraldetik hegoalderako hedadura handiak, klima ezberdinen agertzea posible egiten du. Iparraldean, Barne Mongoliako mugan, basamortua dago, erdialdean Loess goi-lautada, hegoaldean eta ekialdetik mendebalderako norabidean Qin mendiak, eta Qin mendietatikhegoaldera klima azpitropikaleko basoak.\nProbintziako iparraldean hotz handia egiten du neguan eta beroa neguan, neguak eta udaberriak nahiko lehorrak izaten dira. Zenbat eta hegoalderago, ugariagoak izaten dira prezipitazioak, Asia hego-ekialdeko montzoiarekin batera maiatzetik urrira bitartean. Urteko batez-besteko tenperatura 9 eta 16 gradu artekoa da, -11 eta 3,5 gradu artean urtarrilean, eta 21 eta 28 gradu artean uztailean.\nShaanxi probintziako gunerik jendetsuena hegoaldean dago, probintziako hiriburu den Xi'an hiriaren inguruan. Iparraldeko klima hotzagoak baldintzatu egiten du bertako biztanleen bizimodua eta hori dela eta, hiri handiak urriak dira bertan.\nEtniak.\nShaanxiko biztanleri gehiena Han etniakoa da. Hui etniako kideak, probintziaren ipar-mendebaldean bizi dira Ningxiatik gertu.\nPolitika.\nShaanxi probintziako gobernadorea Yuan Chunqing da. Txinako Alderdi Komunistak probintzian duen ordezkaria Zhao Leji da."}
{"id": "39874", "revid": "105290", "url": "https://eu.wikipedia.org/wiki?curid=39874", "title": "Shandong", "text": "Shandong (\u5c71\u4e1c txinera sinplifikatuz), Txinako Herri Errepublikako probintzia baten izena da. Probintziak 156.700 kilometro koadroko azalera dauka eta 2004ko erroldaren arabera 94.000.000 biztanle bizi ziren bertan.\nInguru naturala eta kokapena.\nShandong probintziaren mugakideak honakoak dira: Bohai itsasoa iparraldean, Hebei probintzia ipar-mendebaldean, Henan mendebaldean, Jiangsu probintzia eta Anhui probintziarekin hegoaldean, Itsaso horia hego-ekialdean, eta\nProbintziako hiriburua Jinan da.\nGeografia.\nShandong probintzia nahiko laua da ingurukoekin alderatuta. Shandongeko ipar-mendebalde, mendebalde eta hego-mendebaldea Ipar Txinako lautadaren zati dira. Probintziaren erdialdea menditsuagoa da, bertan Taishan, Lushan eta Mengshan mendiak daudelarik. Ekialdean, mendixka ugari dituen Shandong penintsula dago, Bohai itsasoa Itsaso Horitik banaduz. Shandongeko punturik garaiena Taishan inguruan dago, Jade Enperadorearen mendian, itsasoaren mailatik 1.545 metrora.\nIbai Horia probintziaren mendebaldetik igarotzen da eta Txinako Ubide Handia probintzia ipar-mendebaldetik hego-mendebaldera zeharkatzen du. Shandongeko lakurik handiena Weishan lakua da. 3.000 kilometro baino gehiagoko kostaldea dauka, uharte, itsas-labar eta erliebe malkartsukoa. Bohai itsasoko hiru badietako bat, Laizhou badia hegoalderago dago. Miaodao uharteak iparraldean daude.\nKlima.\nShandongek klima epela dauka, uda ekaiztsu eta lehorrekin eta negu hotzekin. Nahiz eta klima iparralderago dauden probintzietan baino epelagoa izan, azarotik aurrera elurteak ohikoak dira. Urtarrileko batez-besteko tenperatura -5\u00ba eta 1\u00a0\u00b0C bitartean egoten eta uztailekoa 24 eta 28 gradu artean.\nPrezipitazioak 550 eta 950mm artean, eta ia osorik maiatzetik urrira bitarteko euriteetan jausten dira.\nPolitika.\nShandongeko probintziako gobernadorea Jiang Daming (\u59dc\u5927\u660e) da. Txinako Alderdi Komunistak probintzian duen ordezkaria Jiang Yikang (\u59dc\u5f02\u5eb7) da."}
{"id": "39875", "revid": "1659", "url": "https://eu.wikipedia.org/wiki?curid=39875", "title": "Shanxi", "text": "Shanxi (\u5c71\u897f txinera sinplifikatuz), Txinako Herri Errepublikako probintzia baten izena da. Probintziak 156.800 kilometro koadroko azalera dauka eta 2004ko erroldaren arabera 33.350.000 biztanle bizi ziren bertan.\nInguru naturala eta kokapena.\nShanxi probintziaren mugakideak honakoak dira: Barne Mongolia iparraldean, Hebei probintzia ekialdean, Shaanxi probintzia mendebaldean, eta Henan probintzia hegoaldean.\nProbintziako hiriburu eta hiririk handiena Taiyuan da.\nGeografia.\nShanxi probintzia gehiena, altuera desberdinean kokatutako ordoki batean kokatua dago. Ekialdean Taihang mendiak, eta mendebaldean L\u00fcliang mendiak daude, eta erdialdean Fen ibaiak egindako haran amaigabeak daude. Probintziako mendirik garaiena Wutai mendia da (Wutai Shan), Shanxi ipar-ekialdean dago eta 3058 metro dauzka. Shanxiko iparraldeko mugaren zati handi bat, Txinako Harresi Handiarekin bat doa, Barne Mongoliatik gertu.\nIbai Horia edo Huang He delakoak, Shaanxi probintziarekiko mendebaldeko muga markatzen du, Fen eta Qin ibaiak (Ibai Horiaren ibaiadarrak), probintzia iparraldetik hegoaldera zeharkatzen dute. Iparraldean Hai ibaiaren ibaiadarrak kokatzen dira, Sanggan eta Hutuou ibaia besteak beste. Probintziako lakurik handiena Xiechi aintzira da, Shanxi hego-mendebaldean Yunchengetik gertu.\nKlima.\nShanxik montzoiak baldintzaturiko klima kontinental lehorra dauka. Urtarrileko batez besteko tenperatura 0 gradotik beherakoa da eta uztailekoa 21 eta 26 grado artekoa. Neguak luzeak, lehorrak eta hotzak izaten dira, eta udak, Txina gehienean bezalako nahiko hezeak. Udaberrietan are ekaitzak maiz ematen dira eta Txinako lekurik eguzkitsuenetakoa da, uda hasieran bero boladak maiz gertatzen direlarik.\nUrteko batez besteko prezipitazioak 350 eta 700mm bitartekoak dira, gune menditsuenetan ugariagoak eta ekainetik abuztura bitartean.\nPolitika.\nShanxi probintziako gobernadorea Wang Jun (\u738b\u541b) da. Txinako Alderdi Komunistak probintzian duen ordezkaria Zhang Baoshun (\u5f20\u5b9d\u987a) da."}
{"id": "39876", "revid": "119347", "url": "https://eu.wikipedia.org/wiki?curid=39876", "title": "Sichuan", "text": "Sichuan (\u56db\u5ddd txinera sinplifikatuz), Txinako Herri Errepublikako probintzia baten izena da. Probintziak 485.000 kilometro koadroko azalera dauka eta 2004ko erroldaren arabera 87.250.000 biztanle bizi ziren bertan.\nInguru naturala eta kokapena.\nSichuan probintziaren mugakideak honakoak dira: Qinghai probintzia ipar-mendebaldean, Gansu probintzia iparraldean, Shaanxi probintzia ipar-ekialdean, Chongqing udaltasuna ekialdean, Guizhou probintzia hego-ekialdean, Yunnan probintzia hegoldean, eta Tibeteko lurralde autonomoa mendebaldean.\nProbintziako hiriburua eta hiririk handiena Chengdu da.\nGeografia eta klima.\nSichuan probintzia gehiena izen bereko arroan dago, mendebaldean Himalaia dago, Qingling mendiak oparraldean, eta Yunnango gune menditsuak hegoaldean. Yangtze ibaiak probintzia erditik zeharkatzen du, bidean gune menditsuan haran sakonak zizelkatuz. Mugimendu tektonikoek Txinako failarik handiena sortu zuten Sichuanen Longmen Shan faila. Faila honetan 2008ko lurrikararen epizentroa kokatu zen.\nKlima nahiko aldakorra da. Sichuango arroak (Chengdu barne), probintziaren ekialdean, montzoiak baldintzaturiko klima azpitropikala dauka. Udak luzeak eta epel eta maiz sargoriak izaten dira. Neguak beste aldetik hodeitsuak eta hotzak izaten dira, nahiz eta urtaro hontan prezipitazioak oso urriak diren.\nProbintziaren mendebaldeko klimak, mendialdeko klimaren ezaugarriak ditu, negu oso hotz eta uda epelekin. Hegoaldean, Panzhihua barne, uda eguzkitsu, eta klima azpitropikala nagusi da, neguan gutxitan egiten du elurra botatzeko beste hotz.\nHistoria.\n2008ko maiatzaren 12an, 8,0 graduko lurrikara batek, probintzia osoan kalte handiak eragin zituen, eta 70.000 pertsona inguruk bizia galdu zuten.\nPolitika.\nSichuan probintziako gobernadorea Jiang Jufeng da. Txinako Alderdi Komunistak probintzian duen ordezkaria Liu Qibao da."}
{"id": "39877", "revid": "105290", "url": "https://eu.wikipedia.org/wiki?curid=39877", "title": "Yunnan", "text": "Yunnan (\u4e91\u5357 txinera sinplifikatuz), Txinako Herri Errepublikako probintzia baten izena da. Probintziak 394.100 kilometro koadroko azalera dauka eta 2004ko erroldaren arabera 44.830.000 biztanle bizi ziren bertan.\nInguru naturala eta kokapena.\nYunnan probintziaren mugakideak honakoak dira: Myanmar ekialdean, Laos eta Vietnam hegoaldean, Guangxi lurralde autonomia hego-ekialdean, Guizhou probintzia ekialdean, Sichuan probintzia iparraldean, eta Tibeteko lurralde autonomia ipar-mendebaldean.\nProbintziako hiriburu eta hiririk handiena Kunming da.\nGeografia.\nYunnan, Txinan hegoalderago dagoen probintzia da, eta Kantzerko Tropikoa probintziaren hegoaldea zeharkatzen du. Guztira 394.000 kilometro koadro dauzka, Txinaren azalera guztiaren %4,1. Probintziaren iparraldea Yunnan-Guizhou goi-ordokiaren zati da eta Myanmarrekin 4.060 kilometro luze den muga dauka. Nahiko menditsua da, batez ere, iparralde eta mendebaldean, 4.000 metrotik gorako hainbat mendikate daude eta mendebaldean, ibaiek egindako kanoi sakonak daude.\nProbintziaren batez besteko altuera 1.980 metrokoa da eta mendirik altuenak iparraldean daude. Mendirik garaiena 6.740 metroko Kawagebo mendia da, Diqing arroko Deqin konderrian. Yunnango puntirik baxuena bestalde Ibai Gorriaren haranean dago, itsasoaren mailatik 76,4 metrora. Hegoaldeko mendiak, mendebaldekoek baino altuera gutxiago dute, eta ez dira 3.000 metrotik gora altxatzen.\nKlima.\nYunnanek klima epela eta nahiko tenperatura egonkorra dauka urte osoan zehar. Tropikoetatik gertu egoteak, eragin handia dauka probintziako kliman, eta Asia hego-ekialdeko montzoiak baldintzatu egiten du klima udaberritik aurrera, Txinako beste edozein probintzietan baino askoz gehiago. Urteko prezipitazioak 600mm eta 2.300mm bitartekoak dira eta batez ere, maiatzetik urrira ematen dira.\nUrtarrileko batez besteko tenperatura 8 eta 17 gradu artekoa eta uztailekoa 21 eta 27 gradu bitartekoa da. Probintziaren mendebaldea nahiko bero eta hezea da, nahiz eta mendien tontorretan mendialdeko klima nagusi izan.\nPolitika.\nYunnan probintziako gobernadorea Qin Guangrong da. Txinako Alderdi Komunistak probintzian duen ordezkaria Bai Enpei da."}
{"id": "39878", "revid": "119347", "url": "https://eu.wikipedia.org/wiki?curid=39878", "title": "Zhejiang", "text": "Zhejiang (\u6d59\u6c5f txinera sinplifikatuz), Txinako Herri Errepublikako probintzia baten izena da. Probintziak 101.800 kilometro koadroko azalera dauka eta 2004ko erroldaren arabera 47.200.000 biztanle bizi ziren bertan.\nInguru naturala eta kokapena.\nZhejiang probintziaren mugakideak honakoak dira: Itsaso Horia ekialdean, Shanghai udaltasuna eta Jiangsu probintzia iparraldean, Anhui probintzia ipar-mendebaldean, Jiangxi probintzia mendebaldean, eta Fujian probintzia hegoaldean.\nProbintzia honetan aurkitzen dira artifizialki landatuak izan ez diren ginkgo zuhaitz taldeak, Tian Mu Shan naturgunean.\nProbintziako hiriburu eta hiririk handiena Hangzhou da.\nGeografia.\nZhejiang gehiena altuera txikiko lautada eta mendixkek osatzen dute (probintziako azaleraren %70 inguru). Batez-besteko garaiera altuagoa da zenbat eta hegoaldera eta mendebalderago joan, eta probintziako mendirik garaiena 1.921 metroko Huangyajian mendia da. Zhejiango mendikate garrantzitsuenak, Yandang mendiak, Tianmu mendiak, Tiantai mendiak eta Mogan mendiak dira. Mendikate guzti hauetako mendi gehienak 200 eta 1000 metro arteko mendiak dauzkate.\nGunerik lauenak kostaldean eta ibaien ondoan daude. Zhejiang iparraldea esaterako Yangtze ibaiaren iraganbidea denez, historikoki probintziako gunerik oparoena izan da. Bertan daude Hangzhou, Jiaxing eta Huzhou bezalako hiriak, eta bertatik igarotzen da Txinako Ubide Handia. Beste gune lau nagusi bat Qujiang ibaiak zeharkaturiko lurrek osaturikoa da Quzhou eta Jinhua hirietan. Zhejiango ibai nagusienak honakoak dira: Qiantang ibaia eta Qujiang ibaia. Kostaldean hiru mila uhartetik gora daude, handiena Zhousan uhartea da, Hainan eta Chongming uhartearen atzetik, Txinako hirugarren uharterik handiena.\nHangzhou badia Zhejiang ipar-ekialdean, Shanghai udaltasunarekiko mugan dago eta 2007an Hangzhou eta Shanghai elkartzeko Hangzhou badiako zubia eraiki zen bertan.\nKlima.\nZhejiangek klima azpitropikal hezea dauka lau urtaro desberdinekin. Udaberria martxoan hasten da eta eguraldi aldakor eta euritsua egon ohi da. Uda, ekainetik irailera bitartean luzea, beroa eta hezea izaten da. Udazken lehor eta epel baten ondoren, neguan hotz egiten du (zenbat eta hegoalderago dena den, klima epelduz joaten da). Urtarrileko batez besteko tenperatura 2 eta 8 gradu artekoa, eta uztailekoa 27 eta 30 gradu bitartekoa izaten da.\nPrezipitazioak ugariak izaten dira (batez ere maiatzetik aurrera), eta urtero 1.000 eta 1.900 litro jausi daitezke. Zhejiang probintzia Ozeano Barean sortutako tifoien mehatxupean dago.\nPolitika.\nZhejiang probintziako gobernadorea Lu Zushan da. Txinako Alderdi Komunistak probintzian duen ordezkaria Zhao Hongzhu da."}
{"id": "39879", "revid": "119347", "url": "https://eu.wikipedia.org/wiki?curid=39879", "title": "Guangxi", "text": "Guangxi edo Guangxi Zhuang Eskualde Autonomoa (\u5e7f\u897f txinera sinplifikatuz), Txinako Herri Errepublikako eskualde autonomo baten izena da. Probintziak 236.700 kilometro koadroko azalera dauka, eta 2004ko erroldaren arabera 48.890.000 biztanle bizi ziren bertan. Kare-muino multzo batek Si-kiang ibaiaren haranak sortzen ditu. Eskualde honen mendebalean zhuang, yao, miao eta tung etniak bizi dira, nekazaritzari emanak. Ekialdean txinatarrak bizi dira; arroza, azukre-kanabera eta tea lantzen dute.\nInguru naturala eta kokapena.\nGuangxi lurralde autonomoaren mugakideak honakoak dira: Yunnan probintzia ipar-ekialdean, Vietnam hego-ekialdean, Guangdong probintzia mendebalde eta hego-mendebaldean, Hunan probintzia ipar-ekialdean, eta Guizhou probintzia iparraldean.\nLurralde autonomoko hiriburu eta hiririk handiena Nanning da.\nPolitika.\nGuangxi lurralde autonomoko zuzendaria Ma Biao (\u9a6c\u98da) da. Txinako Alderdi Komunistak probintzian duen ordezkaria Guo Shengkun da."}
{"id": "39880", "revid": "105290", "url": "https://eu.wikipedia.org/wiki?curid=39880", "title": "Barne Mongolia", "text": "Barne Mongolia edo Barne Mongoliako Eskualde Autonomoa (, txinera sinplifikatuaz: \u5185\u8499\u53e4\u81ea\u6cbb\u533a; pinyinez: \"N\u00e8i M\u011bngg\u01d4 Z\u00eczh\u00ecq\u016b\") Txinako Herri Errepublikako eskualde autonomo baten izena da. Probintziak 1.183.000 kilometro koadroko azalera dauka eta 2004ko erroldaren arabera, 23.840.000 biztanle bizi ziren bertan.\nInguru naturala eta kokapena.\nBarne Mongolia Txinako iparraldean dago, Mongolia eta Errusiako mugatik gertu. Herrialdeko hirugarren probintziarik handiena eta luzeena da. Mugakide hauek ditu: Errusia eta Mongolia, iparraldean; Gansu probintzia, ekialdean; Ningxia lurralde autonomoa, hego-ekialdean; Shaanxi, Shanxi, Hebei eta Liaoning probintziak, hegoaldean; eta Heilongjiang eta Jilin probintziak, mendebaldean.\nLurralde autonomoko hiriburu eta hiririk handiena Hohhot da: prefektura mailako hiri horrek bi milioi eta erdi biztanle zituen 2004ko erroldaren arabera.\nPolitika.\nBarne Mongolia lurralde autonomoko zuzendaria Bagatur (\u5df4\u7279\u5c14) da. Txinako Alderdi Komunistak probintzian duen ordezkaria Chu Bo (\u50a8\u6ce2) da."}
{"id": "39881", "revid": "119347", "url": "https://eu.wikipedia.org/wiki?curid=39881", "title": "Ningxia Hui Eskualde Autonomoa", "text": "Ningxia Hui Eskualde Autonomoa (\u5b81\u590f txinera sinplifikatuz), Txinako Herri Errepublikako eskualde autonomo baten izena da. Lurraldearen erdialdean kokaturik, Ibai Horiak lurralde autonomoa zeharkatzen du. Ningxia Hui Eskualde Autonomoak Gansu eta Shaanxiko probintziekin egiten du muga, eta Barne Mongoliako gune autonomoarekin. Lurraldeak 66.000 kilometro karratuko azalera dauka eta 5.880.000 biztanle.\nGeografia eta klima.\nNingxia Hui Eskualde Autonomoko probintzia, bost hiritan banatzen da:\nNingxia Hui Eskualde Autonomoko klima nahiko idorra da, lurraldearen barnealdean kokatua egoteagatik, euriak nahiko urriak dira urtean zehar.\nPolitika.\nNingxia Hui Eskualde Autonomoko zuzendaria Wang Zhengwei da. Txinako Alderdi Komunistak probintzian duen ordezkaria Chen Jianguo da."}
{"id": "39882", "revid": "336", "url": "https://eu.wikipedia.org/wiki?curid=39882", "title": "Xinjiang", "text": "Xinjiang edo Xinjiangeko Uigur Eskualde Autonomoa (txinera sinplifikatuz: \u65b0\u7586; uigureraz: \u0634\u0649\u0646\u062c\u0627\u06ad \u0626\u06c7\u064a\u063a\u06c7\u0631 \u0626\u0627\u067e\u062a\u0648\u0646\u0648\u0645 \u0631\u0627\u064a\u0648\u0646\u0649) Txinako Herri Errepublikako eskualde autonomo baten izena da. Biztanleria gutxiko probintzia da, baina hala ere lurraldearen seiren bat hartzen du.\nXinjiang Turkestan eskualde historikoan kokatzen da. Halaber, Xinjiangen uigur etnia bizi da, eta hauetako askok lurraldeari Ekialdeko Turkestan deritzote.\nInguru naturala eta kokapena.\nXinjiang probintziak Tibet eta Kaxmirrekin egiten du muga hegoaldean, Qinghai eta Gansu probintziekin ekialdean, Mongoliarekin ipar-ekialdean, Errusiarekin iparraldean, eta Kazakhstan, Kirgizistan, Tajikistan, eta Afganistanekin mendebaldean.\nXinjiangek \"muga berria esan nahi du\" txineraz. Historikoki Xinjiangi \"Ekialdeko Turkestan\" edo \"Txinatar Turkestan\" izenaz ere ezagutu da. Herrialdeko probintziarik handiena da eta Txinaren azaleraren seiren bat da. Tian Shan mendiak bitan banatzen du probintzia, iparraldean Dzungariako lautada eta hegoaldean Tarim arroa daudela. Probintziako punturik baxuena Turfango sakonunean dago itsasoaren mailatik 155 metrora eta altuena K2 mendia da, itsasoaren mailatik 8.611 metrora (Kaxmirreko mugatik gertu).\nHistoria.\nHan dinastiaren hasieran, kristo aurreko 206. eta kristo ondorengo 220. urtearen artean, gaur egungo Xinjiang probintziaren gehiena Xiongnu herri nomadaren eskuetan egon zen (mende batzuk geroago Mongolian ezarriko ziren). II. mendean Han dinastiak Zhang Qian bidali zuen Xinjiangera eta pixkanaka Xiongnutarrekin gatazkak areagotuz joan ziren. Azkenik Handarrek probintzia konkistatzea lortu zuten.\nDemografia.\nXinjiang Txinako eskualde autonomoetako bat da, eta bertan hainbat talde etniko ezberdin bizi dira, Han etniako biztanleriaz gain. kazakhstandarrak eta uigurtarrak erlijio musulmanekoak dira, eta hauekin batera, huidar, kirgizistandar, mongoliar eta abarreko jendea bizi da bertan, biztanleriaren %60 dira. Arraza eta etnien aniztasuna Xinjiang probintziak historian zehar izandako inbasio eta armaden joan-etorrien ondorio da. 1949. urtean Han etniako biztanleria %6 baino ez zen arren, urtez urte haziz doa, eta azken erroldaren arabera, (2000. urtean), biztanleriaren %40 baino gehiago ziren.\nBiztanleriaren banaketa ezberdina da prefekturaz prefektura, adibidez, Urumqin Han etnia nagusi da,baina probintzia gehienean uigurtarrak biztanleriaren %70 baino gehiago dira. Nagusigo hori ageriagoa da nekazaritza guneetan, bai eta gunerik menditsuenetan ere.\nPolitika.\nXinjiang lurralde autonomoko zuzendaria Nur Bekri (\u52aa\u5c14\u00b7\u767d\u514b\u529b) da. Txinako Alderdi Komunistak probintzian duen ordezkaria Wang Lequan da. Urumqiko istilu etnikoetan Han etniako kideen segurtasuna bermatzeko gai izan ez zela eta, dimisioa aurkeztu zuen 2009ko irailean."}
{"id": "39884", "revid": "58701", "url": "https://eu.wikipedia.org/wiki?curid=39884", "title": "M\u00e9ridako gudua", "text": "M\u00e9ridako gudua Espainiako Gerra Zibileko lehengoetako gudua izan zen, milizia errepublikanoak Afrikatik zetorren armada gelditzen saiatu zirenean M\u00e9ridako hiri historikotik gertu, nahiz eta azkenean ez lortu.\nMatxinoak errepublikanoak hiritik kanpora bota zituzten 1936ko abuztuaren 10ean eta bertako kontrola finkatu zuten hurrengo egunean. Honek, Yag\u00fce jeneralari lagundu zion Badajoz hiria beregan hartzeko egun batzuk geroago.\nAfrikako armadaren aurrera pausoak.\nArmada Nazionala, Asensio koronela buru zuela, Sevillan elkartu zen italiar eta alemaniar laguntzarekin, iparralderantz jotzeko abuztuaren 2an Queipo de Llano jeneralak emandako kamioiekin. Castej\u00f3n komandanteak jarraitu zituen beste soldadu talde batekin abuztuaren 3an.\nAsensiok iparralderantz jo zuen, eraso errepublikanoei aurre egiten abuztuaren 6an. Hurrengo egunean, Afrikako Armadak Errepublikaren miliziak Almendralejoko hiritik bota zituen, gudu gogor eta odoltsu baten ondoren. Miliziak iparrera joan ziren Meridara iritsi arte. Bitartean, odolez betetako matxinoak ez zuten aurrera jo, Castej\u00f3nen zain egon ziren eta.\nGudua.\nErrepublikanoek lubakiak eraiki zituzten Guadianan, Meridatik zenbait kilometro hegoaldera, abuztuaren 10ean. Asensiok gogor eraso zituen, zubian zeuden miliziak gainditu zituen, erreka kontrolpean eduki eta hiria beregan hartu zuen. Errepublikanoak atzera joan ziren bilduta geratzera arriskatu baino lehen.\nGero, Yag\u00fceren soldaduak ekialderantz joan ziren Badajozetik gertura iritsi arte Asensio eta Castej\u00f3nekin. Destakamendu bat bidali zuen Tella teniente koronela buru zuela M\u00e9ridako hiria gorde zezan. Abuztuaren 11n, milizia errepublikanoek Madriletik iritsitako Guardia Zibil eta Asalto Guardia kontingente batek indartu zituen abuztuaren 11ean. Merida eraso zuten baina Tella legionario profesionalek gainditu zituzten gudu hartan.\nBitartean Yag\u00fceren indarrek Badajoz hartu zuten bertako biztanleak beldurrez beteta utzirik."}
{"id": "39886", "revid": "260052", "url": "https://eu.wikipedia.org/wiki?curid=39886", "title": "Fenerbahce", "text": ""}
{"id": "39888", "revid": "31982", "url": "https://eu.wikipedia.org/wiki?curid=39888", "title": "Balzers", "text": "Balzers Liechtesteingo udalerria da. 2005eko erroldaren arabera 4.420 biztanle zituen."}
{"id": "39889", "revid": "336", "url": "https://eu.wikipedia.org/wiki?curid=39889", "title": "Hefesto", "text": "Hefesto (grezieraz \u1f2d\u03c6\u03b1\u03b9\u03c3\u03c4\u03bf\u03c2 \"H\u00eaphaistos\", agian \u03c6\u03b1\u03af\u03bd\u03c9 \"phain\u00f4\" \u201cdistira egin\u201d aditzetik) suaren, sutegiaren eta teknologiaren jainkoa da greziar mitologian; eta, hortaz, errementarien, artisauen, eskultoreen, metalen eta metalurgiaren jainkoa. Greziako gune industrial eta manufaktura guztietan gurtzen zuten, gehienbat Atenasen.\nVulkano izena du erromatar mitologian.\nHefestoren itxura artsenikosia duen gizon batena da. Hau brontzea gogortzeko erabiltzen zen artsenikoak eragindako gaixotasuna da, herrena eta azaleko minbizia sortzen dituena. Hefesto zantar eta herren gisa deskribatua izan da. Bere herrenagatik, makil baten laguntzaz ibiltzen zen, eta pitxer batzuetan bere oinak alderantziz marraztuta ageri dira. Artean, herren azaltzen da, izerdituta, bizarra moztu gabe eta bularra agerian, ingude baten gainean, gehienetan bere sutegian lan egiten duela.\nFamilia.\nHefesto Heraren semea zen, Zeusen laguntzarekin edo gabe. Bere jaiotzari buruzko bi bertsio daude, guztiz kontrajarriak. Hesiodoren Teogoniaren arabera, Herak, Zeus Ateneaz bere kasa \"erditu\" zelako jeloskor, berdin egitea erabakitzen du. Bertsio hori da zabalduena. Illiadaren arabera, berriz, Hefesto Hera eta Zeusen semea da.\nBi bertsioen arteko tentsioa aldea handia da. Hala ere, biak bat datoz Zeusek Atenea bakarrik sortu zuela: aurrekoan esaten zen Hefestok aitaren burua ireki zuela bere arrebari ateratzen laguntzeko; bestean, berriz, esaten da Prometeok egin zuela.\nHala ere, Greziako pentsamenduan Atenea patuaren, jakinduriaren eta gerraren jainkosa izanik, Hefesto (sutegiko jainkoa) gerrarako armak sortzen zituelako lotzen zuten harekin. Hefestok Atenearen koraza asko sortu zituen.\nJoan-etorria Olinpora.\nHera, semea hain itsusiaz lotsa, Olinpo menditik bota zuen. Hefesto bederatzi egunez erortzen egon zen itsasora iriti arte. Iliadan kontatzen duen bezala, Tetis Nereidak (Akilesen amak) eta Eurinome ozeanideak hartu eta Lemnoseko uhartean zaindu egin zuten. Han hazi eta benetako artisaua bihurtu zen .\nBeste bertsio batek kontatzen du, Zeusek, bere aitak bota zuela menditik konspirazio antzekoa zelakotan, Iliadan bere ama askatu zuelako hori gertatu zitzaiola kontatzen da, urrezko kateekin lotuta zegoela zerua eta lurraren artean Zeusekin edukitako borroka baten ondoren. Horregatik Hefesto Lemnoseko uhartean erori eta elbarritua eta herrena gelditu zen.\nZeusentzako eta beste jainkoentzako urrezko tronu batzuk egin zituenean, Herarekiko mendekua hartzeko abagunea hartu zuen: adamantezko tronu magiko egin eta oparitu zion. Hera eseri zenean ezin izan zen gehiago altxatu. Beste jainkoek guztiak Olinpora itzuli eta Hera askatzeko erregutu zioten baina Hefestok ezetz esan zuen, oraindik haserre baitzegoen bere amarekin. Orduan Dionisok Hefesto mozkortu zuen eta Olinpora eraman zuen asto baten gainean. Hefestok bi baldintza jarri zituen Hera tronutik askatzeko: Olinpikoen kontseiluan sartzea eta Afrodita jainkosarekin ezkontzea.\nHefesto eta Afrodita.\nPanteoi olinpikoan, Hefesto Afroditarekin zegoen, eta inork ezin zituen banatu. Hefesto oso pozik zegoen edertasunaren jainkosarekin ezkonduaz, eta bitxi asko egin zizkion, gizonen aurrean are erakargarriago egingo zuen gerriko bat barne. Hala ere, Odisean kontatzen denez, Afrodita Aresekin, gerraren jainkoarekin, oheratzen zen. Hefestok, Heliosen eskutik hau jakin zuenean, zilarrezko saredun ohe bat egin zuen eta bere emazteari oparitu. Aresekin oheratzean, maitaleak sarean harrapatuta geratu ziren. Hefesto jainko guztiei dei egin zien, maitaleen kontura barre egin zezaten. Hermesek orduan esan zuen berari ez litzaiokeela ardura horrelako egoera baten egoteak. Hefesto maitaleak askatu zituen euren harremana buka zezatenaren baldintzapean, baina maitaleek laster ikusi zuten berriro elkar.\nZoritxar hau dela eta, Hefesto Atenea bortxatzen saiatu zen, baina ez zuen lortu. Bere hazia lurrera erori zen eta hortik Eriktonio jaio zen\nPandora.\nPrometeok gizakiak jainkoen antzeko sortu zituen, baina horrenbeste denbora igaro zuen berau sortzen, non ez zitzaion babes zitezen emateko ezer geratu. Gizakiez gupidatu zen eta Olinpotik sua lapurtu eta gizakiei eman zien, berotu zitezen.\nZeusen haserrea lasaitzeko, gizakiek gauzak erre ondoren jainkoei eskaintzea proposatu zion. Prometeok behi baten haragia eta azala bereizi eta Zeusi zei atal nahiago zuen galdetu zion. Zeus-ek hezurrak aukeratu zituen, eta haragia gizakientzat izan zen. Mendekatzeko, Zeusek Pandora, lehen emakumea, sortzeko eskatu zion Hefestori. Zeusek bizitza eman eta Prometeori bidali zion, munduko zoritxar guztiak barnean zituen kutxa batekin batera. Prometeok, mesfidati, ez zuen Pandorarekin zerikusirik eduki nahi izan, eta Epimeteorengana bidali zuen berarekin ezkon zedin. Pandorak kutxa irekitzen bukatu zuen, bere senarraren ohartarazpenei entzungor eginez.\nZeus haserretu zen Prometeo Pandoraz libratu zela ikusita, Hefestori Prometeo kaukasora eraman eta bertan kata\u00a1eatzeko agindu zion. Azken mendeku gisa, arrano bat bidali zuen Prometeoren gibela jateko. Gauero, gibela birsortu egiten zen, eta hurrengo egunean arranoa jatera bueltatzen zen, Akilesek Prometeo askatu zuen arte.\nHefestoren sutegia.\nIliadaren arabera Hefetoren sutegia Olinpo mendian kokatuta zegoen, baina normalena Lemnoseko uharteko sumendi azpian kokatzen da. Erromatarrek, berriz, Etna sumendian kokatzen dute.\nHefestok jainkoen tresna asko sortu zituen, eta mitologia grekoaren objektu mitologiko gehienak berak sortuak direla esaten da: Hermesen sandalia eta kasko hegodunak, Zeusen egida edo babesa, Afroditaren gerrikoa, Akilesen armadura, Heraklesen brontzezko kriskitinak, Heliosen gurdia, Peloperen sorbalda, Erosen arku eta geziak, eta Hadesen ikustezin egiteko kaskoa. Hermioneri oparitu zion lepokoa Agamemnonen aginte-makila ere sortu zituen.\nLaguntzaileak.\nHefestok ondorengo laguntzaileak ditue:\nEzkontza eta ondoregoak.\nNahiz eta Afroditarekin ezkonduta egon ez zuen semerik eduki, Virgilioren esanetan Eros Hefestoren semea da eta ez Aresena.\nAglaia.\nHomeroren arabera, Aglaia Hefestoren emaztea zen, eta lau alaba izan zituzten:\nBeste ondoregoak.\nHilkorrak.\nHefesto hilkor hauen aita izan zen:\nHiginiok, bere alegietan, Filotus eta Spinter izendatzen ditu Hefestoren seme bezala, baino xehetasun askorik eman gabe."}
{"id": "39890", "revid": "31982", "url": "https://eu.wikipedia.org/wiki?curid=39890", "title": "Eschen", "text": "Eschen Liechtesteingo udalerria da. 2005eko erroldaren arabera 4.012 biztanle zituen."}
{"id": "39891", "revid": "31982", "url": "https://eu.wikipedia.org/wiki?curid=39891", "title": "Gamprin", "text": "Gamprin Liechtesteingo udalerria da. 2001eko erroldaren arabera 1.356 biztanle zituen."}
{"id": "39892", "revid": "31982", "url": "https://eu.wikipedia.org/wiki?curid=39892", "title": "Mauren", "text": "Mauren Liechtesteingo udalerria da. 2001eko erroldaren arabera 3.457 biztanle zituen."}
{"id": "39893", "revid": "31982", "url": "https://eu.wikipedia.org/wiki?curid=39893", "title": "Planken", "text": "Planken Liechtesteingo udalerria da. 2005eko abenduaren 31ko erroldaren arabera 366 biztanle zituen."}
{"id": "39894", "revid": "31982", "url": "https://eu.wikipedia.org/wiki?curid=39894", "title": "Ruggell", "text": "Ruggell Liechtesteingo udalerria da. 2001eko erroldaren arabera 1.870 biztanle zituen."}
{"id": "39895", "revid": "31982", "url": "https://eu.wikipedia.org/wiki?curid=39895", "title": "Schaan", "text": "Schaan Liechtesteingo udalerria da. 2005eko erroldaren arabera 5.806 biztanle zituen."}
{"id": "39896", "revid": "31982", "url": "https://eu.wikipedia.org/wiki?curid=39896", "title": "Schellenberg", "text": "Schellenberg Liechtesteingo udalerria da. 2005eko erroldaren arabera 952 biztanle zituen."}
{"id": "39897", "revid": "31982", "url": "https://eu.wikipedia.org/wiki?curid=39897", "title": "Triesen", "text": "Triesen Liechtesteingo udalerria da. 2004ko erroldaren arabera 4.509 biztanle zituen."}
{"id": "39898", "revid": "31982", "url": "https://eu.wikipedia.org/wiki?curid=39898", "title": "Triesenberg", "text": "Triesenberg Liechtesteingo udalerria da. 2004ko erroldaren arabera 2.596 biztanle zituen."}
{"id": "39899", "revid": "448", "url": "https://eu.wikipedia.org/wiki?curid=39899", "title": "Europako mendiak", "text": "Europako mendiak (gaztelaniaz: \"Picos de Europa\"; asturieraz: \"Picos d'Europa\") Kantabria, Leon eta Asturias bitarteko mendilerroa da. Kare harri karboniferoz osatuta, Iberiar penintsulak Afrikarekin egindako talkaren ondorioz altxatu zen duela milaka urte. Europako mendietako parke naturala mendilerroaren barnean dago.\nEuropar mendikateak Iberiar Penintsularen iparraldean aurkitzen den mendikate bat da, Kantauri mendikatearen erdialdean kokatzen da, hain zuzen ere. Ez oso zabala izan arren, itsasotik gertu egoteagatik interes handia sortzen du bere lurren gorabeherengatik. Gaur egun, bisitari kopuruari erreparatuta, Espainiako parke nazionalen artean bigarrena da, Teide Parke Nazionalaren atzetik.\nKareharriz eratutako mendikatea, Kantabria, Asturias eta Leonetik hedatzen dira. Bertan, gailurren altuera nagusitzen da, geihenetan 2.500 metroak gainditzen ditu. kantauri itsasotik gertu kokatuta dago. Geografikoki, Europar mendikatea, Kantabriar Mendikatearen lerro berberan kokaturik dago. 67.500 hektareako azalera hartzen du, hiru probintzien artean banandurik.\nEuropako mendikateak hiru gune nagusitan banandurik daude; mendebaldeko gunea edota Corni\u00f3n, gune zentrala edo Urrieles eta ekialdekoa, Andara.\nGailurrik altuenak Urrielesen aurkitzen dira, bertan 14 gailur daude eta itsas malatik 2.600 metroak gainditzen dituzte: esate baterako Torre Cerredo, 2.650 metrokoa. Iberiar Penintsulako gailurrik altuena da, Sierra Nevada eta Pirinioen atzetik.\nNaranjo de Bulnes eta Picu Urriellu, garrantzi handia dute Espainiako alpinismoaren historian.\nCornion, horrela deitzen da mendebaldetik ikusita adar forma hartzen duelako.\nBertan, Pe\u00f1a Santa nagusi da 2.596 metrorekin.\nGeografia.\nEuropako mendikatea, Kantabriar mendikatea hartzen du, mendebaldetik ekialderaa. 20 kilometro inguru hartzen ditu, gutxi gorabehera,angeluzuzen bat osatzen, 35 km iparraldetik hegoaldera eta mendebaldetik ekialdera, eta horrek 550 km karratu inguru hartuz.\n2.600 metrotik gorako 14 gailur ditu, 40 gailur 2.500 metro gorakoak eta ia 200 itsas mailatik 2.000 metrotara daudenak.\nSella eta Dobra ibaiak mendebaldetik, eta ekialdean Deva mugatzen du Europako gailurrak.\nMendi horiek hiru eskualde ezberdin artean daude, Asturias, Kantabria eta Leongo probintzietan.\nEuropako mendiak hiru mendigunetan banatzen dira:\nKlima.\nMendiko klima, 1.000 metrotik gehiagora aurkitzen da. Prezipitazioak ugariak dira, eta batez besteko tenperatura ez da 10 C-tik igotzen. neguak hotzak eta hezeak izaten dira, 0 gradutik beherako tenperaturak nagusiak dira.\nFlora.\nEuropar mendikateak kostaldetik 30 kilometrora inguru egotean, aukera ematen du Atlantiko eta Mediterraneo landarea espezieak garatzea. Landaretza altueraren arabera banatu daiteke. Haritza , pago eta arte nagusiak dira.\nRoquedo-area handiak, landarediz ia biluzik, paisaiaren zati handia hartzen dute, 1.500 metroko altitudearen gainetik batez ere.\nBehe altitudeetan, sastrakak aurkitzen dira.\nBaso-eremuan, pagadiak, hariztiak, baso mistoak eta artadiak.\nArroken pitzaduretan Sedum eta Saxifraga espezieak daude.\nAltuera txikian, zenbait espezie landare aurkitzen ditugu, hala nola: lizarra, ipuruak, urkiak, kareak. Baita lore-espezie batzuen presentzia.\nFauna.\nGoi eremuan, rebeco kantabriarra aurkitzen da, eremu eskuraezinetan.\nEremu eskuragarrietan, zenbait espezie aurki dezakegu, hala nola, orkatzak, oreinak, basurdeak, azeriak, hartzak edo otsoak.\nIbaietan, igarabak, ur-zozoak, martin arrantzaleak, izokinak eta amuarrainak ere.\nEta batez ere, basoilarra bereziaren presentzia. Nahiz eta Kantauri Mendietan gehiago egon arren, hemen ere ikus daitezke, baita bere kantua entzun. Basoetan bizi da, okil beltza (Dryocopus martius), eperra, basakatua, muxarra, urtxintxa eta katajineta batekin.\n100 baino hegazti-espezie gehiago aurki daiteke parke naturalean, batez ere hegazti harrapari handiak; hala nola, arrano beltza, arrano sugezalea, sai zuria, sai eta ugatza bezala.\nAlpino mokogorria, txolarrea, txirta, alpetar txolarrea eta belea egan egiten ikus dezakegu.\nKultura.\nTopografia eta klima bertako biztanleen ezaugarri zehatzak definitu dituzte denboran zehar. Abeltzaintza eta artzaintza, mendiko bazka ekoizpena eta neguko biltegiratzeak jarduera tipikoak dira. Era berean, konderri ezberdinetan egindako gazta ezberdinak, Picon, Cabrales, Gamonedo, Liebana eta Valde\u00f3n."}
{"id": "39900", "revid": "96586", "url": "https://eu.wikipedia.org/wiki?curid=39900", "title": "Henri Matisse", "text": "Henri Matisse (Le Cateau-Cambr\u00e9sis, Nord-Pas-de-Calais, 1869ko abenduaren 31 - Niza, 1954ko azaroaren 3a) frantziar margolari, inprimatzaile eta delineatzailea izan zen.\nXX. mendeko artisten artean, aztarna sakonena utzi eta eragin guztiz ere emankorra izan duten hiruzpalauetako bat da, bai bizirik zela, eta bai hil ondoren. 1905 inguruan hasi zen ospetsu izaten, fauvismoaren aitzindari gisa, baina, berritzailea izan baitzen ororen gainetik, ezin da Matisse joera, higikunde edo dotrina baten baitara mugatu, bai bilakaera sakonean ari izan zelako beti, bai era askotako teknikak erabili zituelako: pintura, eskultura, grabatua, tapizgintza, antzerkirako dekoratuak, beira leihoak, paper ebakiak ... Artean tirabira, bilaketa sutsua eta kezka nagusi ziren garaian, Matisseren obra, aldiz, eder-ederra zen eta soseguz betea, formaren aldetik betegina eta dotorea bezain zehatza. Fauvismoaren ordezkari nagusia zen.\nBiografia.\nHenri Matisse 1869an jaio zen Le Cateau-Cambr\u00e9sisen Frantzian. 1887an zuzenbide ikasketak hasi zituen Parisen. Apendizitis krisialdi bat izan zuenean hasi zen margozten lehen aldiz, eta bere hitzetan \"paradisu mota bat\" ezagutu zuen. 1891an Parisera bueltatu zen \"Acad\u00e9mie Julianen\" ikasteko William-Adolphe Bouguereau eta Gustave Moreau irakasleen ikasle izan zelarik.\nJaponiako artea eta post-inpresionismoaren egileen eragina jaso zuen, hala nola, Paul C\u00e9zanne, Gauguin, Van Gogh eta Paul Signac. Matissen garai honetako margoek Signacen puntillismoaren estiloari jarraiki egin zituen. 1901ean bere lehen erakusketa egin zuen, eta hiru urte beranduago bakarkako lehen erakusketa. Ondoren 1905ean Frantziako Rivierara joan zen Andr\u00e9 Derainekin batera lan egiteko. Garai honetako margolanetan forma lauak eta linea kontrolatuak dira nagusi, espresaera xehetasunaren gainetik dagoelarik.\nMatisseren margolanik bikaienak 1906 eta 1917 urteen artean egin ziren, nahiz eta fauvismoa beherakadan zegoen. Garai honetan Picassoren lagun bilakatu zen, lagun eta arerio izan ziren aldi berean, nahiz eta Matissek naturari gehiago erreparatzen zion inspirazioa lortzeko, Picassok irudimenari erreparatzen zion bitartean.\n1917an Niza ondoko Cimiez herrian kokatu zen, eta han bizi izan zen bere heriotza arte. Hala ere, 1930ean Tahitin hartu zuen bizilekua bolada baterako. 1933an bukatu zuen Filadelfian bere koadro ospetsuenetako bat: \"Dantza\". Teknikaren aldetik, ez zen pinturara mugatu: eskultura eta grabatua gero eta gehiago landu zituen. Orobat hasi zen kolorezko paper handiak mozten eta itsasten.\n1948tik 1951ra Venceko Arrosarioaren kapera izan zen bere lan nagusia. Oso lan gogokoa izan zuen hura, eta zeregin hari zegozkion alderdi guztiak hartu zituen bere gain: arkitektura, apaindura eta altzari guztiak, meza jantzietarako ereduak. Baina, gauza bitxia, horiek guztiak egiteko, teknika asko erabili zuen, pintura izan ezik: beira leihoak eta meza jantziak dira koloretako elementu bakarrak. Matisseren maisulan horrek arteari buruz zuen kezka nagusia bildu zuen: oreka eta sosegua.\n1941ean minbizia diagnostikatu eta ebakuntza baten ondoren gurpildun aulki batean geratu zen. Hala ere, zorigaitz hark ez zuen margotzetik alboratu. Zeuzkan laguntzaileei esker margotzen jarraitu ahal izan zuen. Garai honetakoak dira \"gouaches d\u00e9coup\u00e9s\" izenez ezagutzen diren kolageak. Nizan hil zen 1954an.\nMatissek 1910ean saldu zuen bere lehen margoa. Gaur egun, bere margoak 17 milioi dolarretan saldu daitezke. 2002an egilearen eskultura bat 9 milioi dolar ingurutan saldu zen enkante batean.\nEstiloa eta margogaiak.\nMatisseren obrak batasun handia izan zuen. Haren artean ezin dira margoa eta marrazkia berezi, marrazkilari handia baitzen margolari bikaina bezainbat. Artista gutxi izan ziren Matissek bezain iaioak bere lanbidean. Iaiotasun horren beraren eraginez, mesfidantza handia zuen bere buruarekiko, eta haren lanak ziurtasunaren sentipena adierazten badu ere, Matisse galdeketan eta bilaketan ari izan zen etengabe, zirriborro eta saio ugari egin zuen, eta teknikarik zailenak erabili zituen. Izadi hilak eta paisaiak margotu bazituen ere, giza irudia landu zuen gehienbat, baina ez beti hain zuzen erretratua, nahiz egin zuen erretraturik, giza irudi berezko ezaugarri berezirik gabeak baizik.\nMatissek berebiziko eragina izan du artean. 1905etik aurrera herrialde askotako pintoreak izan zituen miresle, haren erakusketak gero eta gehiago maiztu baitziren Europan eta Estatu Batuetan, orobat haren lanen argazkiak eta haiei buruzko argitalpenak. 1908an Matissek \"La Grande Revue\" aldizkarian argitaratu zuen \"Pintore baten oharrak\", arrakasta eta zabalkunde handia izan zuen. 1914rako abangoardiako maisutzat aitortu zuten aho batez mundu osoan. Picasso, L\u00e9ger, Juan Gris, Delaunay, Kirchner, Kandinski, Mondrian zordun izan zitzaizkion zein bere karreraren uneren batean edo bestean."}
{"id": "39901", "revid": "1545", "url": "https://eu.wikipedia.org/wiki?curid=39901", "title": "Irango bandera", "text": "Irango bandera 1980ko uztailaren 29an erabaki zen Irango Iraultzaren ondorio gisa. Kolore berde, txuri eta gorria XVIII. mendetik erabili dira eta 1906tik aurrera kolore horiek erabili dira banderatan.\nRuhollah Khomeinik egindako Iraultzaren ostean banderatik lehoia eta eguzkia kendu ziren eta horren truke lau ilargi erdi jarri ziren ezpata baten inguruan. Gainera zuriak gorria eta berdea ukitzen duen lekuetan zuriz \"Allahu Akbar\" (Allah handia da) esaldia jarri zen 22 aldiz, 11 kolore bakoitzaren gainean, Bahmanaren (11. hilabetea) 22an ihes egin baitzuen xaak herrialdetik."}
{"id": "39903", "revid": "201", "url": "https://eu.wikipedia.org/wiki?curid=39903", "title": "Qu\u00e9bec Hiria", "text": ""}
{"id": "39908", "revid": "105290", "url": "https://eu.wikipedia.org/wiki?curid=39908", "title": "Malaysiako bandera", "text": "Malaysiako bandera 1963ko irailaren 16an erabakitakoa da. Ameriketako Estatu Batuetako banderaren antzeko diseinua dauka. Azken honek bezalaxe, neurri bereko errenkada gorri eta zuriz osatuta dago, goi-ezkerraldeko ertzean koadro urdin bat duelarik. Koadroaren barruan Malaysiako monarkia adierazten duen kolore horiz, ilargi eta 14 puntadun izar bana ditu. 1997ko abuztuaren 31n Mahathir bin Mohammad lehen ministroak banderarentzako izen berri bat onartu zuen: \"Jalur Gemilang\"."}
{"id": "39912", "revid": "512", "url": "https://eu.wikipedia.org/wiki?curid=39912", "title": "Txotx (argipena)", "text": "Txotx hitzak zenbait esanahi ditu"}
{"id": "39914", "revid": "431", "url": "https://eu.wikipedia.org/wiki?curid=39914", "title": "Jos\u00e9 Figueres Ferrer", "text": ""}
{"id": "39915", "revid": "431", "url": "https://eu.wikipedia.org/wiki?curid=39915", "title": "Jos\u00e9 Mar\u00eda Hip\u00f3lito Figueres Ferrer", "text": ""}
{"id": "39917", "revid": "1545", "url": "https://eu.wikipedia.org/wiki?curid=39917", "title": "Zagros mendiak", "text": "Zagros mendiak (, , lorieraz: \u06a9\u0648 \u06cc\u0647 \u0644\u06cc \u0632\u0627\u06af\u0631\u0648\u0633, ) Mendebaldeko Asiako mendikatea da, Iran, Irakeko Kurdistan eta Turkiaren hego-ekialdea zeharkatzen dituena. Ipar mendebaldetik hego-ekialdera 1.500 kilometro luze da eta Zard Kuh mendian du gailurra (4.548 m). Herri kurduaren bizileku garrantzitsuena da.\nGeografia.\nHiru parte bereizten dira, orografiari dagokionez: ipar-mendebaldea, failek eta beste higidura tektonikoek sortutako sumendi konoez osatua; erdialdea, elkarren ondoan eratutako mendikateek sortutako ibar sakonek osatua, eta hego-ekialdea, lurralde elkorrena, harkaitzez eta hareazko muinoez osatua.\nEurasiar eta Arabiar plaken arteko talkaz sortu zen mendikatea, aurretik zeuden arroka sedimentarioen tolesduraz. Higadurak arroka bigunenak kendu zituen, kareharria eta dolomita utziz. Gatz domoak eta gatz glaziarrrak ohikoak dira, eta hauen azpian petrolioa izan ohi da."}
{"id": "39919", "revid": "131303", "url": "https://eu.wikipedia.org/wiki?curid=39919", "title": "Industrializazioa Euskal Herrian", "text": "Industrializazioa Euskal Herrian XIX. mendean abiatu zen, aurretik metalurgiari lotutako burdinola asko bazeuden ere. Industrializazioa bereziki Bizkaia eta Gipuzkoan hasi zen, jada zituzten portuak, burdina eta azpiegiturak baliatuz, XIX. mendearen bigarren erditik aurrera, batez ere Bigarren Karlistaldiaren ondoren. Bizkaian bereziki, meatzaritzari eta portuari lotutako industriak aldaketa sakonak eragin zituen demografian eta politikan. Siderurgian oinarritutako industria Bizkaian gehien garatu zen; Gipuzkoan, aldiz, papergintza eta ehungintza izan ziren.\nXX. mendean Araba, Nafarroa Garaia eta Lapurdi ere industrializatu ziren, baina Nafarroa Beherea eta Zuberoan apenas izan zen industrializaziorik. Industrializazio horren ondorioz, gaur egun ere bigarren sektoreak garrantzi handia du.\nLangile-mugimenduaren sorrera, lehenengo mugimendu sozialista eta komunistekin eta prozesu horri lotutako euskal nazionalismoaren hastapenak hurrengo mende osoan eragin zuen.\nAurrekariak eta testuingurua.\nAntzinako Erregimenaren gainbehera.\nAntzinako Erregimena nekazaritzan oinarritutako sistema-ekonomikoa izan zen. XVII. mendeko krisiaren eraginez, politika ekonomikoa zeharo aldatu zen Europan. Sistema horretan ogiaren beharra zegoen, eta garia edo irina funtsezko elikagaiak ziren biztanleriaren gehiengoarentzat. Familia normal bati gastuaren % 60 eta % 75 artean joaten zitzaion elikaduran, eta diru sarreren herenaren eta erdiaren artean garia erosteko erabiltzen zen. Bi eredu ekonomiko ezberdin zeuden lehian Antzinako Erregimenaren amaiera fase horretan. Alde batetik ekonomia morala deitutakoa zegoen. Haren oinarria da morala eta ekonomia loturik daudela, eta ez dela bidezkoa soberakinak dituen ekoizle batek berauek kanpoan saltzea garestiago sal dezakeelako, haren inguruan norbaitek beharra badu.\nAntzinako Erregimenean ekonomia-jarduera nagusia, biztanleria ia osoa hartzen zuena, nekazaritza zen. Gutxi batzuek, bereziki herri handietan, artisautza egiten zuten, hainbat produktu ekoitziz. Hala ere, nekazariek euren arropak eta lanabesak ere egin ohi zituzten. Hirietan gremioak zeuden, produkzioa kontrolatzen zutenak, ikasketa-prozesua eta produktuen kalitatea bermatuz eta haiei prezioa ezartzen. Prezio horietatik kanpo edo kalitate horren azpitik ekoiztea ez zuten, modu orokorrean, baimentzen. Euskal Herrian foruek merkataritza ondo arautzen zuten, itsasoz haraindiko salerosketa erraztuz, eta muga barnealdean ezarriz.\nXVIII. mendean aristokraziaren boterea gutxitzen joan zen, sortzen ari zen burgesia berri baten aurrean. Hauek liberalismo ekonomikoa defendatzen zuten, euren negozioak egiteko, eta ez zuten lurraren errenten gaineko interes ekonomiko handirik, aristokratek, kleroak eta monarkiak zuen bezala. Horregatik, merkatuak irekitzeko pausoak ematen joan ziren XVIII. mendean eta, bereziki, XIX. mendean zehar. Irekitasun honek merkataritza areagotu zuen, eta berarekin batera \"putting-out\" sistemako etxe-produkzioa. Laster, mekanizazioak, indar hidraulikoak, lurrun-makinak eta trenbideak aukera zabaldu zuten produkzio industriala egiteko.\nEuskal Herrian aldaketa hori graduala izan zen, baina XIX. mendean zehar nabarmena izan zen, bereziki karlistaldi bakoitzaren ondotik. Mugen aldaketak, fiskalitate aldaketa eta zerga-sistemaren aldaketak hasiera batean Bilbon zentralizatu zen industrializazioa piztu zuen Bigarren Karlistaldiaren ondotik, foruen amaiera Hego Euskal Herrian gertatu eta gero.\nBurdinolak eta meatzaritza.\nEuskal Herria, eta bereziki Bizkaia eta Gipuzkoa burdinola ugari zituen eremua zen. Burdin mea aberatseko guneak dira euskal mendiak, antzinatik ustiatu den minerala. Eremu horretan garrantzi berezia zuten Trianoko mendiek. 1826ko aduana zergak erraztu egin zuen Hego Euskal Herriko burdin produktuak Espainiako lurralde komunera ateratzea, Espainian atzerriko produktuei ezarritako zerga larriak nabarmen garestitzen baitzituen produktu horiek.\nMeatzeak lur komunaletan zeuden, eta edonork zuen aukera ustiatzeko, baina erregimen aldaketekin eta desamortizazioekin lur horiek jabetza pribatura igaro ziren. Aldi berean, Bizkaiko Batzar Nagusien 1827ko Uztaileko Legeak, Meatzeei buruzkoak, mea-hornitzaile handien kontzentrazioa babesten zuen, eta ustiatzaile txikiak uxatzen, lehiakideen kopurua gutxituz.\nUrte horretan, Probintzia Baskongadoetako hornitzaile nagusiak, lau handiak (Nicol\u00e1s Maria Llano, Jose Txabarri, Jose Antonio Mier, Jose Antonio Ybarra), konpainia batean elkartu ziren: Ybarra, Mier y Compa\u00f1\u00eda, monopolio bat \"de facto\". Gainera, lege horren ondorioz, meatzariak pasa ziren autonomo izatetik soldatapeko izatera.\nBurdinolak ikatz eta mea garestiak bultzatuta zorpetzen hasi ziren hornitzaileekin. Lehen Karlistaldiaren amaierarako, burdinola askorenak egin zuen; beste burdinola batzuek, berriz, asko jaitsi zuten ustiapena. Burdinoletako jabeek burdinola eta ondasun higiezinak uzten zieten zorretan mea-hornitzaile hartzekodunei. Ybarra, Mier y Compa\u00f1\u00edak utzi egin zion diru sarrerak nagusiki burdinoletatik izateari, eta negozioa dibertsifikatzen hasi zen, erregai eta mea esportazioetako itzulerako bidaietan (Baionatik, adibidez) kanpoko produktuak (irina eta garia ere tartean) Hego Euskal Herrira eta, bereziki, Bilbora eramanez, eta horien salmentaz irabazi gehiago lortuz. Burdinolek, historian zehar, obra hidrauliko garrantzitsuak egin zituzten; obra hidrauliko horiek garrantzi berezia izango dute industrializazio prozesuan, gero ikusiko dugunez.\nIndustria Iraultza Erresuma Batuan.\nIndustria Iraultza XVIII. mendearen bukaeran eta XIX. mendearen hasieran Britainia Handian sortu eta mundu osora zabaldu zen aldaketa teknologiko, sozioekonomiko eta kulturala izan zen. Horren ondorioz, industrian eta makinerian oinarritutako ekonomiak eskulan tradizionalaren lekua hartu zuen. Oihalgintzan zein altzairua ekoizteko tekniketan hasita, kanalen nahiz errepideen (eta, geroago, burdinbideen) sorkuntzak eta hobekuntzak produktu berrien salerosketa erraza eta azkarra ahalbidetu zuten. Hasiera batean ikatzez hornitutako lurrun makinek zein oihal industriako mekanizazioak ekoizpen ahalmena handitu zuten. Metal hutsezko makineriak eta lanabesek beste industriak mekanizatzeko prozesua erraztu zuten XIX. mendeko lehen bi hamarkadetan.\nEuskal Herrira prozesu hau askoz beranduago iritsi zen. Ipar Euskal Herriaren kasuan, Frantziako Iraultza eta ondorengo denboran euskal lurraldeak ez zirelako garatu; Hego Euskal Herrian, foruen desagerpena eman arte gizarte-egitura ez zelako industrializaziorako onena, eta Espainiak ez zuelako errepide eta garraio sare egokirik industria garatu ahal izateko. Hala ere, metalurgiaren beharrek jada Bilbon existitzen zen negozio bati bultzada eman zion; Bessemer prozesuaren garapenarekin batera, industrializazioa izugarri azkartu zen.\nIndustrializazioa herrialdeka.\nBizkaia.\nBizkaiko burdinak garrantzi berezia izan zuen industrializazio prozesuan. Lehen aipatu diren burdinolek, eta Somorrostrotik ateratzen zen kalitate handiko metalak merkatu ona zuten Europako Atlantikoan. Gainera, Bilboko portua leku estrategikoa zen nazioarteko merkataritza hori egiteko: produkzio lekutik gertu, Gaztelako artilearen portu naturala zen, Europan asko kontsumitzen zen produktua. Barkuek artile hori garraiatzen zuten, eta burdina pisua emateko erabiltzen zuten, bereziki Ingalaterrara, baina baita Amerikara ere. Burdina zeramatzaten itsasontziek bueltako bidean beste produktu batzuk ekartzen zituzten, eta bide horretan garrantzia hartu zuen Bilbo-Cardiff bideak: Galesera burdina eramaten zen eta bueltan ikatza ekarri, Asturiasen produzitzen zena baino kalitate hobea zuena. 1856an egoera guztiz aldatu zen: Henry Bessemerrek bere izena daraman prozesua patentatu zuen. Bizkaiko burdinak askoz emaitza hobeak ematen zituen, fosforo gutxi zuelako; Erresuma Batura egindako esportazioak biderkatu ziren. 1863tik aurrera burdinaren salmenta erraztu zen, fiskalitatea aldatzearen ondorio.\nMeatzaritza: industrializazioaren oinarria.\nEgoera horretan, Bizkaiko meatzaritzak gorakada handia izan izateko aukera guztiak zituen. Ingalaterrak minerala eros zezan azpiegitura antolatu zen lehenengo: burdina meatzetatik itsasontzietara eraman behar zen, eta horretarako idien bidez gurdietan eramateko sistema hobetu behar zen. Meatzaritza enpresei, garraio enpresak eta mearen salerosketa enpresak gehitu zitzaizkien. Sistemaren antolaketan bost maila zeuden: meatzeen jabeak, burdina erauzten zuten enpresak, meatzetik portura minerala zeramaten enpresak, esportazio enpresak eta ontzigileak. Maila guzti horietan atzerriko eta Bizkaiko enpresen kapitala nahastu zen, baina denborarekin atzerritarren kapitala handituz joan zen.\n1873an The Orconera Iron Ore Cp. Limited sortu zen Londresen eta 1876an Cie Franco-Belge des Mines de Somorrostro, biak Ybarra familiaren eta nazioarteko kapitalarekin. Orconeraren kasuan Dowlais eta Consett britainiarrak eta Krupp alemaniarra zeuden akzionisten artean, %25 Ybarra familiarena zen bitartean. 1886an The Luchana Mining Co eta The Parcocha Iron Ore and Railway Co. Ltd. sortu ziren, biak kapital ingelesarekin. Enpresa horietako bakoitzak bere trenbide eta kargalekuak eraiki zituen, baita aire bidezko tranbiak ere. Lehen trenbideak 1865tik aurrera eraiki ziren: Foru Aldundiaren esku zegoen Trianoko trenbidea izan zen lehenbizikoa. Horrela deskribatzen du egoera Gonz\u00e1lez Portillak:\nAldundiaren trenbideaz gain, beste batzuk hasi ziren proiektatzen eta sortzen: Galdamesera zihoan 20 kilometroko Bilbao River &amp; Cantabrian Railway Co. Ltd. izan zen garrantzitsuena, Bigarren karlistaldiarekin batera amaitu zena. Tren hori zen bakarra Galdamesko minerala har zezakeena, eta Sestaoraino eramaten zuen, garaian hondartza deitzen zen guneraino. Pablo Alzolak \"The Orconera Iron Ore Cp. Limited\" enpresarako beste trenbide bat diseinatu zuen, eta Errekatxora zihoana 1872an amaitu zen. Parte hartu zuten enpresa gehienek bazekiten trenbidearen eraikuntza atalik garestiena zela eta, horregatik, \"holding\" moduan elkartu ziren, arriskuak eta irabaziak partekatzeko.\nMineralaren ustiaketa 73 jabek egiten zuten XIX. mendearen amaieran, baina gehiena familia gutxi batzuek egiten zuten: mineralaren erdia Ybarra, Mart\u00ednez Rivas eta Ch\u00e1varri familiena zen. Hala ere, gauza bat da jabetza, eta bestea ustiaketa egiten zuen enpresa zein zen. Enpresarik garrantzitsuena \"Orconera Iron Ore Co. Ltd.\" zen, eta ondoren Franco-Belge des mines de Somorrostro. Ondoren zetozen Mart\u00ednez Rivas, Ch\u00e1varri Hermanos, Jos\u00e9 Mc Lennan, Compa\u00f1\u00eda Explotadora Somorrostro, Echevarrieta y Larr\u00ednaga, Dar\u00edo P. Arana, Otto Kreizner eta Pedro P. Gandarias. Eta behin portuetara iritsita, enpresa banaka batzuek ere garraiatzen zuten metal hori. Mineralaren hiru laurdena hamaika enpresok garraiatzen zuten: Orconera, Mart\u00ednez Rivas, Otto Kreizner, Seebold, Griffiths Tate, Macleod, V. Jacquemin, Dyers Martin, J.B. Rochelt, Larrucea y L\u00f3pez eta Mac Lennan etxeek.\nNegozio horretan familia gutxik ziharduten; hala ere, izen batzuk han hemenka errepikatzen dira. Meatzaritza antolatzeko hiru elkarte sortu ziren Bizkaian: C\u00edrculo Minero de Bilbao, Asociaci\u00f3n de Patronos Mineros de Vizcaya eta C\u00e1mara Oficial Minera de Vizcaya. Entitate ezberdinak baziren ere, hiruek zituzten patroi berberak.\nMetalgintza eta burdingintza.\nBizkaiko lehen enpresa siderurgikoa Santa Ana de Bolueta izan zen, 1841ean Bego\u00f1ako Bolueta auzoan ireki zena, aduanak kostaldera eraman ziren urte berean. Burdin lingoteen bigarren fusioa egiten hasi zen 1843tik aurrera, Ingalaterratik ekarritako mearekin, Asturiastik ekartzen zen ikatz begetala erabiliz berotzeko, Ibaizabalen egindako presaren indar hidraulikoarekin. Prozesua garestia zela eta, lehen fusioa egiten hasi ziren ere 1848an eraikitako labe garaiarekin. 1860an lehen 200 langile zituen, hiru labe garai eta langileentzat eraikitako lehenengo etxea. Bertan eraiki zen, adibidez, 1847ko Areatzako zubia.\nLehen aipatu bezala, Bilbo-Cardiff garraioak burdina eramaten zuen eta kalitate handiko ikatza ekarri. Hori baliatuz, Barakaldo eta Sestao inguruan industria berria sortzeko aukera zegoen. 1880ko hamarkadarako itsasadarraren ertzean Nuestra Se\u00f1ora del Carmen Barakaldon (1854an sortua) eta San Francisco del Desierto (1886tik aurrera Altos Hornos San Francisco), \"La Mudela\" izenez ere ezaguna, Sestaon (1880an sortua) zeuden.. 1882an \"La Vizcaya\" (Sociedad An\u00f3nima de Metalurgia y Construcciones Vizcaya) martxan jarri zuten hainbat inbertsorek Sestaon, eta urte berean \"La Basconia\" sortu zen Basaurin. \"La Vizcaya\"ren ondoan eraiki zuten Sociedad An\u00f3nima Iberia, \"La Iberia\", 1890ean. Industria honek guztiak ez zuen ikatz nahikorik, eta horretarako 1894an La Robla trenbidea sortu zen, Le\u00f3n eta Palentziako probintziatik ikatz merkeagoa ekartzeko. 1895 iritsi zenean 14 siderurgia fabrika garrantzitsu ziren Bizkaian, eta laster hasi zen elkartze prozesu bat, Bizkaiko Labe Garaiak sortzeko bidean.\nLehen pausoa \"Nuestra Se\u00f1ora del Carmen\" modernizatzea izan zen, eta izena aldatzea: 1882tik aurrera Altos Hornos de Bilbao izatera pasa zen, Bessemer eta Martin-Siemens prozesuak aurrera eraman zitzakeen enpresa zen. Enpresa hau Ybarra familiarena zen, kanpoko kapital askorekin. Pedro Pascual Gandariasen \"La Vizcaya\" enpresak 1888tik aurrera produktu elaboratua egiteari ekin zion, Cockerill enpresaren teknologia sartuz, Robert konbertidoreekin eta Siemens labeekin. Francisco Goitia Ostolaza enpresari gipuzkoarrak, Beasainen zuen enpresan 1882an latorria lantzen hasi zenak, siderurgiaren negozioak Ezkerraldean gorakada zuela ikusita, 1888an, Beasaindik ekarritako teknikarien laguntzaz, bere Goitia y Compa\u00f1\u00eda enpresaren fabrika bat sortu zuen Sestaon, 1890tik aurrera Compa\u00f1\u00eda An\u00f3nima La Iberia izena hartu zuena. Enpresa honek \"La Vizcaya\"ri erosten zion materiala, eta bere soberakinak berriro berari saltzen zizkion. 1892tik aurrera enpresa hauek elkartzeko saiakera egin zen. Jos\u00e9 Villalonga Gipul\u00f3 eta Luis Zubiria Ybarrak Victor Txabarri eta Pedro Pascual Gandariasekin negoziazioa ireki zuten ahalik eta 1901ean fusionatzea erabaki zuten arte. \"La Iberiak\" enpresa horiekin batzea eskatu zuen. 1902ko apirilaren 29an sortu zen, ofizialki, Bizkaiko Labe Garaiak. Ybarra-Zubiria-Vilallongak, Txabarrik eta Gandarias-Dura\u00f1ona familiek zituzten akzio gehienak. Enpresa berria Euskal Herriko handiena izan zen, 200 bulegoko langile, 14 ingeniari, 65 kontramaestre, 5.420 langile eta 230 meatzarirekin.\nXX. mendearen hasieran metal horiek guztiak berrerabiltzen zituzten hainbat enpresa sortu ziren Bilbo Handian, krisi ekonomikoa nabarmena bazen ere, emaitza onekin: Talleres de Deusto, Sociedad de Tubos Forjados, Talleres de Construcci\u00f3n de Zorroza, Talleres Chavarri, Petrement y C\u00eda, Alambres del Cadagua, Santa \u00c1gueda, Franco-espa\u00f1ola de Trefiler\u00eda, Sociedad de Tubos y Metales de Lejona, Talleres de Construcci\u00f3n de Vagones de don Mariano Corral...\n1918an Babcock &amp; Wilcox enpresak Galindon fabrika bat ireki zuen, Sestao eta Trapagaran artean. Enpresa honek Bizkaiko Labe Garaiei materiala erosten zion zuzenean, eta horrekin kalderak, elektrizitaterako tresnak, eraikuntza metalikoko produktuak eta lokomotoreak egiten zituzten. Laster hasi ziren ere metalezko tutuak egiten. 1929an, Trapagan, Babcock &amp; Wilcoxen lehiakide izan zen General El\u00e9ctrica Espa\u00f1ola sortu zen, General Electric eta Alstomen patenteak garatzen zituen enpresa.\nOntziolak.\nBilbok ontziolei lotutako negozio asko izan ditu historian zehar. Hasiera batean, barkuak Areatzan bertan konpontzen ziren; Estufa zeharkaleak horrixe zor dio izena, bikea berotzeko lekua baitzegoen. Bilbo osoan zehar, eta Abraraino, ontziola ugari zeuden, baina aro aurreindustrialean famatuena Real Astillero de Zorroza izan zen; hala ere, horrek ateak itxi zituen industrializazioa hasi baino lehen. XIX. mendearen hasieran ontziolak hedatzen joan ziren itsasadarrean zehar, La Salve, La Vega, Deustuko Unzueta, Aranatarrena Erripan edo Kortabitarte familiarena Uribitarten. 1841etik 1874ra bitarte, 1.000 itsasontzi handi egin ziren bertan, baina denak zur eta belazkoak. Baporeak egiten hasteko asmoz, 1868an \"Sociedad Empresa Diques Secos\" sortu zen.\nBurdinaren negozioak eragindako pizkundeak itsasontzi gehiago izatea eskatzen zuen. 1891ean \"Astilleros del Nervi\u00f3n\" sortu zen Sestaon, armadarako barkuak egiteko asmoarekin. Negozioa ez zen ondo atera eta Armadak hartu zuen, 1900era arte, ontziolaren ardura. 1908an, Espainiako gobernuak \"Sociedad Espa\u00f1ola de Construcci\u00f3n Naval\" delako elkartea sortu zuen, Espainiar armadarentzako gerraontziak eraikitzeko asmoarekin. 1915ean ontziolak bestelako ontzien eraikuntzari ekin zion, Lehen Mundu Gerrak eragin zuen egoeraz baliatuta. Urte berean, Sestaoko ontziola berria eraiki zen, gaur egun La Naval ontziola gisa ezagutzen duguna. 1920an Alfontso XIII.a erregeak, ontziola berriak egindako lehen ontzia inauguratu zuen, erregearen izena zeraman Alfonso XIII 1.809 bidaiarirentzako transatlantikoa (gero Errepublika garaiean Habana bezala berrizendatuko zena. 1924ean La Naval ontziolak Nerbioiko Ontziola erosi zion Bizkaiko Labe Garaiei, ontziolaren alokairua urte pare batez ordaintzen ibili eta gero. Euskal Herriko ontziolarik handiena izan zen geroztik.\n1900ean \"Diques Secos\" enpresak Olabeagan zuen lekua probestuz, Compa\u00f1\u00eda Euskalduna de Construcci\u00f3n y Reparaci\u00f3n de Buques sortu zuten Eduardo Aznar Tutorrek eta Ramon de la Sotak. 1902an hasi zen jarduera eta 1904an lehen itsasontzia atera zen bertatik, \"Memroden\" izenekoa. Batez ere Sota y Aznar itsas-merkataritza enpresaren eskariak asetzen zituzten. Lehen Mundu Gerrarekin batera negozioa asko handitu zen, eta bereziki de la Sotak dirutza handia egin zuen.\nPapergintza.\nGipuzkoan bezala, XVIII. mendean zehar itxitako burdinola batzuk papergintza tailer bilakatu ziren. Irekitzen lehenengoa Berrizkoa izan zen, 1779an; ondoren etorri ziren Zallakoa (1782), Etxebarrikoa (1830) eta Basaurikoa (1848). 1892an Arrigorriaga eta Zallan bi enpresa sortu ziren: Sociedad Papelera Vizca\u00edna eta Papelera del Cadagua. 1900ean enpresa askoren batasun prozesua eman zen, 1901ean Papelera Espa\u00f1ola sortuz; enpresa horren baitan zeuden aipatutako bi papergintza enpresa hauek.\nEhungintza.\nEhungintzak ez zuen izan Gipuzkoan izandako garrantzia, baina izan ziren enpresa garrantzitsu batzuk ere. 1892an Boinas La Encartada ireki zen Balmasedan. Bere produktu nagusia txapelak izan ziren, baina artilezko beste produktu batzuk ere egin zituzten. Marcos Arena Bermejillo indianoak sortu zuen, Ameriketak egin eta gero. Santos L\u00f3pez de Letona eta Domingo Otaola bilbotarrek, Mart\u00edn Mendia eta Bautista Hernandez balmasedarren kapitalarekin batera ireki zen. Bere unerik gorenean, fabrika horrek 130 langile zituen , eta artilearen prozesu osoa egiten zuen.\nSantos L\u00f3pez de Letonak beste enpresa bat ireki zuen Galdakaon: La Josefina, gaur egungo Bridgestone dena. Enpresa horren eta L\u00f3pez de Letonan Indautxun zuen etxearen artean instalatu zen Euskal Herriko lehenengo telefono linea pribatua.\nBeste industria batzuk.\nBizkaiko lehen enpresa kimikoa Galdakaon sortu zen Sociedad An\u00f3nima Espa\u00f1ola de la P\u00f3lvora Dinamita izan zen, 1872an, Alfred Nobelen baimenarekin eta Bizkaiko meatzaritzari lotuta. Industria kimikoa ez zen, hala ere, gehiegi garatu lehen urteetan, baina \"La Dinamitak\" bere negozioak hedatzen jakin izan zuen. 1885ean Pirot\u00e9cnica Astondoa sortu zen, bolbora egiteko helburuarekin. 1903an Sociedad General de Industria y Comercio sortu zen Bilbon, amonio sulfatoaren ekoizleentzat, horixe baitzen Espainiako nekazariek eskatzen zuten ongarriaren osagai nagusia. 1913an L'\u00c8glise et Cie. sortu zen, beranduago \"Maderas y Alquitranes\" deituko zena, bikea eta galipota egiten zuena Bizkaiko Labe Garaietatik zetorren lehengaiarekin. 1950eko hamarkadara arte ez zen finkatu Bizkaian Dow Chemical enpresa garrantzitsua, azido sulfurikoa piritatik lortzen zuen fabrika. Bere soberakinak burdinan aberatsa zen minerala zen, Labe Garaiek erosten zutena. 1940ean Sefanitro ireki zen Lutxanan, hau ere Labe Garaien eta Bizkaiko burgesiaren babesarekin.\nElikagai industrian Artiach sortu zen Bilbon 1907an. 1920an erre zen eta ondoren Deustun izan zuen egoitza. 1902an Iralan Harino Panadera sortu zuen Juan Jose Iralak, ogia modu industrialean egiteko; 1.000 langile zituen hiriari ogia emateko lanean. 1920an Grandes Molinos Vascos sortu zen Zorrotzan, lehenago ontziolak egondako lekuan. 1923tik aurrera itsasadarretik iristen zen zereala jaso eta modu industrialean irina egiteari ekin zioten.\n1913ko otsailaren 7an Astra enpresa armagilearen lehenengo harria jarri zen Gernikan (hasiera batean \"Esperanza y Unceta\" izenarekin). Eibartar ugarik egin zuten lan enpresa hartan, baita greba antolatu ere urte horretako udazkenean.\nGipuzkoa.\nBigarren Karlistaldiaren bukaerarekin bat, fiskalitatea aldatu zen Gipuzkoan. Dirua zutenek egoera probestu zuten sozietate anonimoak eta industrialak sortzeko. 1886 eta 1890 artean 102 sozietate merkantil osatu ziren Gipuzkoan, baina 1914 baino lehen 986 ziren jada. Elkarte horiek guztiak sortuta, XIX. mende bukaeran, Gipuzkoako industria prozesua etengabea izan zen. Gipuzkoako industrializazioak, trinkoa eta sendoa izanik ere, ez zituen enplegatu asko, halere. 1915ean, hiru enpresak bakarrik (\"Construcciones Met\u00e1licas\", \"Uni\u00f3n Cerrajera\" eta \"La Papelera Espa\u00f1ola\" Tolosan) zituzten bostehun langileetatik gora. Gainera, Bizkaian ez bezala, hiriburua ez zen bereziki industrializatu, eta bere ekonomia turismoan oinarritu zuen.\nPapergintza.\nAurrekari industrial batzuk izan ziren Bigarren Karlistaldia baino lehenago. Papergintzak, askotan, lehenagoko burdinolen azpiegiturak erabiltzen zituen, bereziki hidraulikari dagokionez. Lehenago ere ireki ziren beste paper-enpresa batzuk, baina gehienek eskuz egiten zuten lan. XIX. mendearen hasieran ireki ziren Alegr\u00eda de Oria eta Nemesio Uranga paper-enpresak Tolosan, edo burdinolaren azpiegitura-hidraulikoa erabiltzen zuena Legazpin. 1841ean aduanak kostaldera eraman ziren, eta horrek merkatu eta inbertsore berriei ateak ireki zizkion. 1842an La Esperanza fabrika ireki zen, paper jarraitua egiten zuen lehenengo lantegietako bat, Brunet, Guardamino eta Tantonat enpresarien diruarekin. Hortik aurrera papergintza enpresa berriak ireki ziren, bereziki Oria ibaiaren arroan. Alegia eta Tolosaz gain, Iruran Echezarreta, Larion y Aristi (1844) enpresa ireki zen. Donostian Rousson eta Mayorrek paper-margotu enpresa ireki zuten 1846an.\nHala ere, enpresa hauek ez ziren oso eraginkorrak, izan ere burdinolen mailu-sistema erabiltzen zuten, Europan pila holandarra erabiltzen zen bitartean. Azken honek 8-10 ordutan egiten zuen lanak 24-30 ordu artean behar zituen mailu bidezko sisteman.\n1860ko hamarkadan euskal lurraldeetako papergintza indartsua zen, estatuko hirugarrena. Bigarren Karlistaldiaren ondotik trapuen ordez zura erabiltzen hasi ziren papera egiteko. Egur-orea Europatik inportatzen zen, eta beraz Kantauritik gertu eta trenbidetik gertu zeuden enpresek onura jasan zuten, tartean Tolosakoak. 1909an, Papelera Espa\u00f1ola sortu zen zenbait fabrika batuz; horien artean Errenteriako Papelera Vasco-Belga, eta La Guipuzcoana eta Laurak-Bat, biak Tolosakoak, baina baita ere Gipuzkoatik kanpoko enpresa asko. 1919an, paper \"kluster\" bat osatu zen zenbait enpresa gipuzkoarren artean (bederatzi hamabostetik, Hernanin, Villabonan, Tolosan eta Iruran fabrikak zituztenak), eta pisu nabarmena irabazi zuten merkatuan. 1927tik aurrera papergintza enpresen kontzentrazioa areagotu zen, etekin gutxien ematen zutenak itxi ziren eta berria ireki zen Errenterian, Papelera del Oarso (1931). Errenteriak \"Manchester txikia\" izengoitia zuen, bere industria zela eta.\nEhungintza.\nEhungintzako fabrikek ere garrantzi berezia izan zuten. 1840tik, Kataluniaren mailara iritsi gabe ere, enpresa garrantzitsuak ezarri ziren bertan, hala nola \"La Guipuzcoana\" Andoainen eta \"San Antonio\" Bergaran.\n1770 F\u00e1brica de Lienzos de Manuel Iturralde sortu zen Donostian, margo-oihalak egiten zituen lehena. 1840tik aurrera katalan enpresarien dirua sartu zen, eta kotoia lantzen hasi zen. 1830ko hamarkadan 1.100 langile zeuden jada sektore horretan Gipuzkoan, gehienak Bergaran. Ondoren sortu ziren enpresarik garrantzitsuenak Subijana y Compa\u00f1\u00eda (Villabona, 1866), La Algodonera Guipuzcoana (Andoain, 1900), Brunet (Lasarte-Oria, 1846) eta Algodonera San Antonio (Bergara, 1850). Azken hau oihalgintzako enpresa oso garrantzitsua izan zen. 1860an 500 langile zituen: 109 harigintzan, 189 oihalgintzan, eta 203 zuriketa, tindaketa eta estanpazioan. Txinako Nanjing hirian asmatutako prozesu baten bidez gaur egun mahoi izenarekin ezagutzen dugun oihala egiten hasi ziren, kolore urdinean. Hain famatu egin zen, ezen koloreari berari \"Bergarako Urdina\" () deitzen zitzaion. Eskaria hain zen handia Espainiako Gerra Zibila pasa eta gero estatu osoan ekoizten zen lanerako mahoizko arroparen % 90 Bergaran egiten zela.\nLihoaren industria ere sortu zen garai berdinean. 1845ean Sociedad de Tejidos de Lino sortu zen Errenterian, 45 gizonezko eta 221 emakume zituen enpresa, eta geroago La Fabril Lanera ere ireki zen.\nTxapelen fabrikazioak ere garrantzi handia izan zuen, artiletik abiatuta, bereziki Azkoitian (Hijos de Hurtado Mendoza) eta Tolosan. Antonio Elosegi Lizargaratek 1859an Boinas Elosegui sortu zuen. Enpresa horretan emakumeek lan egiten zuten, batez ere, hasieran eskuz egunero pare bat txapela egiten, eta 1878tik aurrera makina zirkularrak instalatu ziren, egunero 15 eta 20 txapela egitea baimentzen zuena. 1883an makina-zuzen bat jarri zuten, eta egunero 200 txapela egin zitzaketen.\nEspartinen industriak ere izan zuen ordezkaritza Gipuzkoan. Jutearekin egiten ziren espartin horiek. Bere zentroa Azkoitian izan zen, lau fabrikekin. 1910ean 600 langile zeuden, baina 1930ean 1.200 ziren esparru horretan lanean herrian. Esteban Alberdi (1890), Epelde, Larra\u00f1aga y Compa\u00f1\u00eda (1894) eta Sucesores de J. F. Arteche (1845) ziren garrantzitsuenak. Errenterian Manufacturas de Yute enpresa zegoen. Azkoitiko enpresek euren jute propioa iruten zuten, 1.000 langilek egunero 30.000 kilo sortzen zituzten, Euskal Herriko enpresarik garrantzitsuena. Enpresa hauei lotuta berriak ireki ziren Azpeitian 1921ean eta Zumarragan.\nMetalurgia.\nGipuzkoan burdinolen garapen handia izan zen, eta horietako batzuk XVIII. mendean zehar eraldatzen edo desagertzen joan ziren. Eraldaketa interesgarrienetako bat Iraetako fanderia izan zen; 1774an Filipinetako Konpainiarekin kontratu bat lortu zuen Sevillara burdinazko ontziak bidaltzeko, hortik Almad\u00e9ngo merkurioarekin betetzen ziren, Ameriketan zilarra egiteko. 1834an kontratua amaitu zen, eta hamar urteren buruan Jos\u00e9 Arambarri y C\u00eda konpainia sortu zen bertan, latorria sortzeko modu mekanizatuan. 1855ean F\u00e1brica de Hierro de Vera-Iraeta izena hartu zuen, Berako meatzeak ustiatzen zituena.\nBizkaiko garapena lortu gabe ere, siderurgiako lantegiak ezarri ziren XIX. mendean zehar: San Martin burdin fabrika Beasainen, esate baterako. Gipuzkoak ez zuen erraztasunik burdina eta ikatza lortzeko, eta horregatik jarduera nagusia sektore horretan Bizkaitik iristen ziren lingoteen eraldaketa zen, fundizioen jabeak ziren beste enpresa batzuen lehengai gisa: Bergarako Labe Garaiak Uni\u00f3n Cerrajerarenak ziren, eta Eibarko Aurrera sortu zen, Eibarko armagintza hornitzeko. Elgoibarren San Pedro enpresak bi labe garai zituen, eta Beasaingo Fundici\u00f3n y Hierro Batido enpresak metodo modernoak ezarri zituen 1861ean. Legazpin Patrizio Etxeberriak Segura, Echeverr\u00eda y C\u00eda enpresa sortu zuen, eskuko erremintak egiteko. Laster hartu zuen fama bere izen komertziala zen \"Bellota\"k. Aipatu beharra dago, Beasaingo Urbietako San Martin Burdin Fabrika, 1882an latorria lantzen hasi zela, material horrekin lana egiten zuen Espainiar Estatuko lehen enpresa bihurtuz. Gertakizun hau erabakigarria izan zen 1883an fabrika Goitia familiaren esku gera zedin, eta 1884an enpresak \"Goitia y Compa\u00f1\u00eda\" izena hartu zuen (geroago hainbat aldiz aldatu zuen eskuz, 1918an CAF enpresaren esku geratu arte).\nLehen Mundu Gerran metalurgiaren eskaria asko igo zen, eta Gipuzkoan metalaren eraldaketa industria sortu zen: giltzak, motorrak, kontserbak, nekazaritzarako-makinaria...\nArmagintza.\nDeba ibar osoan zehar armagintzak garapen handia izan zuen.\nEibarko armagintzako azpisektoreak 1915ean 69 arma fabrikatzaile zituen; bi eta hogeita hamar langile artean zituen lantegi bakoitzean. Enpresari bakar batzuek lortu zuten, Bilboko kapitalari esker, tamaina handiagoko enpresak sortzea, hala nola Orbea Hermanos, G\u00e1rate, An\u00edtua y C\u00eda edo V\u00edctor Sarasqueta, besteak beste. 1887an 130.000 arma ekoitzi ziren Eibarren, baina 1908an, 484.000 ziren. Soraluzen (\"Placencia de las Armas\") egondako jarduera ere azpimarragarria da.\nOntzigintza.\nOntzigintza garrantzitsua izan bada ere, ez zen Bigarren Karlistaldia arte eguneratu. Zurez egindako itsasontzien aurrean, burdinaren garraio azkarrak metalezko ontziak eskatzen zituen. Lasarteko Fossey enpresak bere lehen itsasontzirako motorra 1886an egin zuen. Hala ere, XX. mendean sartu arte, ez zen aposturik egin barku horien alde. Gipuzkoan arrantzaleentzako bapore txikiak egiten zituzten Pasaiako Astilleros Andonaeguik, Zumaiako Astilleros Urolak, Orioko Miguel Antonio Mutiozabalek eta Hondarribiako Sen\u00e9n Aseguinolazak. Lehen Mundu Gerran, konpetentzia eza baliatuz, berrikuntza ugari egon ziren sektorean. Francisco de Querejeta e Hijos Zumaian (1915) edo Astilleros de Pasajes de San Juan Pasaian (1916) izan ziren horren adibide.\nBeste industria batzuk.\nLehen Mundu Gerraren hasierarekin batera Guillermo Niessen enpresari alemanak Frantzia utzi eta Errenterian F\u00e1brica Electrot\u00e9cnica Guillermo Niessen elektronika enpresa sortu zuen. 1920tik aurrera bakelita izeneko plastiko sintetikoaren esklusiba lortu zuen, puntako enpresa batean bilakatuz. Eibarren 1920ko hamarkadatik aurrera bizikletak eta piezak egiten hasi ziren, bertan armagintzako piezekin zegoen eskarmentua baliatuz. Arrasaten Monterrongo kontearen zen Olazarra burdinola erosi zioten Resustak eta Bergarajauregik 1869an, sarraila-lantegi bat jarriz. 1980ean Aretxabaletako Hijos de Echevarr\u00eda y C\u00eda erosi zuten eta 1901ean lehen aipatutako labe-garaia ireki zuten Bergaran. Urte horretan bertan La Cerrajera Guipuzcoana enpresa sortu zuten eta 1906ean lantegi guztiak Uni\u00f3n Cerrajera enpresan batu zituzten.\nErrenterian ere gaileta enpresa garrantzitsua zegoen, 1886an ireki zen La Ib\u00e9rica de Galletas Olivet (edo \"Gran Manufactura Espa\u00f1ola de Bizcochos de Lujo y Galletas\"). Frantziako kapitalarekin 1881ean Limousin anaiek txikoria, txokolatea eta kafea ekoizten hasi ziren Tolosan, eta laster beste enpresa antzekoak sortu ziren, adibidez La Privilegiada Ormaiztegin eta Larra\u00f1aga y C\u00eda Zegaman. Louit eta Suchard txokolate ekoizleak XX. mendearen hasieran kokatu ziren Donostian, eta Elgorriaga txokolate-fabrika Irunen.\nEibar eta inguruetan sortutako armagintza sektorearen espezializazioari esker, beste enpresa batzuk ere sortu ziren 1920-1930eko hamarkadetan: bizikletak egiten zituzten Orbea eta G.A.C., josteko-makinak egiten zituen Alfa, etxetresna elektrikoak egiten zituen Solac edo makina-erremintako hainbat enpresa txiki, gerora garrantzi handia izango zutenak.\nA\u00f1organ Rezola zementu lantegia eraiki zen 1901ean, aurretik zegoen harria txikitzeko errota baten ordez.\nAraba.\nArabak ez zuen industrializazio nabarmenik izan XX. mendearen erdialdera arte. Industria gehiena Gasteizen zentratu zen, foku batzuekin Agurainen eta bereziki Aiaraldean. Erregimen Zaharrean aduanak Araban zeuden, eta horrek ekonomiari mesede handia egiten zion; muga-zerga horiek itsasora eraman eta gero Arabako egoerak okerrera egin zuen. 1868an Gasteizen Naipes Heraclio Fournier karta-enpresa sortu zen. 1900ean 10,5 milioi pezeta inbertitu ziren Araban enpresatan. Horrela sortu ziren, besteak beste, Azucarera Alavesa, iutezko ehunen eta zakuen lantegia, larru onduen fabrika edo uhaltegiak. 1907tik aurrera enpresa nagusiak sortzen hasi ziren: Porvenir Industrial, Metal\u00fargica de Alava, Industrial Alavesa, Maquinista, Sierras Alavesas, Sociedad Darracq, Carmelo, Banco de Vitoria, Ancora de Abechuco, Panificadora Vitoriana, Sociedad Cooperativa de Electricidad, Asfaltos de Maeztu-Leorza, edo Balneario de Zuazo. Enpresa gehienek, hala ere, porrot egin zuten, kapital berriak lortzeko ezintasunagatik zein langile aditurik ez egoteagatik. 1920an Gasteizen 3.440 langile ari ziren industrian, gehienak ehungintzan (855; 584 emakume), zurgintzan eta altzarigintzan (854), metalurgian (819), eta ondoren, eraikuntzan (438) eta janari industrian (352). 1930eko hamarkadaren ondotik enpresa handienetako bat Ajuria lantegia zen, Araian. Enpresa honek eraiki zuen 1906an altzairua egiteko lehen labe elektrikoa Espainia osoan. 1929an burdina gozoa ekoizten zuen enpresa bakarra zen, eta 1933tik aurrera ikatz-lingotea egiten zuen bakarra. Espainiako Bigarren Errepublikan hainbat enpresa sortu ziren Aiaraldean, tartean Mariano Corral, burdinbideetarako material ekoizlea eta Vidrieras Llodio.\nNafarroa.\nNafarroan nekazaritza izan zen nagusi XX. mendearen hasieran, 1931ean lurraldearen % 34 hartzen zuen, eta langile-industrialak % 20 baino gutxiago ziren. XVIII. mendean industriatzat har daitekeen gauza gutxi zegoen herrialdean. Burdinola batzuk oraindik sakabanatuta, Lehen Karlistaldiaren ostean eraberritu eta indartu zirenak eta nekazaritzari eta abeltzaintzari lotutako enpresa ugari: oliogintza, alkohola, larrugintza edo oihalak baziren. 1896 eta 1903artean filoxerak mahasti gehienak suntsitu zituen; Etxauriko fokotik abiatuta Nafarroan zehar hedatu zen. Nekazari askok ogibidea aldatu behar izan zuten, industriarako esku gehiago sortuz.\nLehenengo industria Ebro ibarrean garatu zen, nekazaritzari lotua ere. Kubako Independentzia Gerraren ostean azukrea metropolian egiten hasi behar izan zuten, eta Nafarroan ere ekoizten hasi zen. Honela sortu ziren azukreari lotutako Azucarera de Marcilla 1903an, Raperie eta Azucarera del Ebro 1910eko hamarkadan edo Agr\u00edcola Industrial Navarra Tuteran, alkohola eta erregaliza egiten zituenak; Compa\u00f1ia Navarra de Abonos Qu\u00edmicos (Iru\u00f1ea, 1908) edo Sociedad Navarra Industria (Lodosa, 1916) ongarri enpresak ziren. Lodosan ere 1908an fekula enpresa garrantiztsua ireki zen. Altsasun eta Beran metalurgia garatu zen, lehenengoan trenbidearen eraginez: Fundiciones de Vera eta Fundiciones de Alsasua enpresek garapen handia izan zuten; Altsasun bainuontziak egiten zituen fundizioa zegoen, zerbait berritzailea. Zurari lotutako industria ere garatu zen: Iratiko zerrategia, Agoitzetik hurbil, Hijos de Victoriano Echavarri, Olaztin, trenbideetako trabesak egiten adituak. Larrugintzan eta zapatagintzan ere ireki ziren enpresak, azienda ugaria baitzen. Eraikuntzari lotua Cementos Portland ireki zen Olaztin 1905ean; papergintzari lotua Onena Atarrabian eta Sociedad Papelera Espa\u00f1ola eta Art\u00edstica Navarra Iru\u00f1ean. Hainbat herritan teilak egiten zituzten enpresa mekanizatuak ireki ziren XIX. mendearen amaieratik aurrera, garrantzitsuena Iru\u00f1eko Gran Tejer\u00eda Mec\u00e1nica Pamplonesa.\n1930eko hamarkadaren ondotik Compa\u00f1\u00eda de Sales Pot\u00e1sicas de Navarra (1930), M\u00fagica, Arellano y Cia. metalurgia lantegia Iru\u00f1ean (1935), eta Cerrajera San Antonio ireki ziren Lakuntzan (1935). Bankari dagokionez aipagarriak izan ziren: Cr\u00e9dito Navarro (1863), Vasconia (1901), Caja de Ahorros de Navarra (1923), Caja Municipal de Pamplona (1872) eta Federaci\u00f3n Cat\u00f3lico-Social Navarra (1910).\n1950ean egoera oraindik ez zen gehiegi aldatu: biztanleen %6,8 bakarrik zegoen industrian enplegatua. Iru\u00f1ean gutxinaka enpresa berriak sortu baziren ere, nekazal-giroa zen nagusi. 1964an Nafarroako Diputazioak industria-sustapen planaegin zuen, kanpoko inbertsioa erakarriz. Lehendik zegoen industriari kotxegintza eta metalen lanketak hartu zuen pisua. Garai honetako enpresak dira Imenasa, Perfrisa, Torfinasa, Authi edo Super Ser. Irurtzunen Inasa enpresak aluminioaren transformazioa egiten zuen, Piher eta Sanyok elektronika enpresak ireki zituzten Tuteran, eta Lesakan Laminaciones de Lesaca enpresa ireki zen. Papergintzak ere gorakada izan zuen, Zangoza, Cordovilla, Atarrabia, Leitza, Allon eta Lizarran.\nIpar Euskal Herria.\nBaionako eskualdea.\nIpar Euskal Herrian industrializazioa txikia izan zen, eta bakarrik Lapurdiko kostaldean. Lehen enpresak XIX. mendearen amaieran ezarri ziren, Baionatik gertu, baina ez zen egon benetako industrializaziorik XX. mendea sartu arte. Lehen industria horiek burdinbideen eraikuntzari lotuta sortu ziren, Bizkaitik zetorren metala lortzea erraza baitzen Baionan. 1882an, Forges de l'Adour sortu zen Bokalen, 2.000 langilerekin. 1899an, Saint-Gobainen zegoen industria kimikoa Baionara mugitu zuten, azido sulfurikoa, azido nitrikoa eta superfosfatoak egiten zituen industria; Baionako portura iristen ziren Tunisia eta Floridatik fosfatoak.\n1910an eraiki zuten bolbora egiten duen faktoria bat, Angeluko Blancpignon auzoan. Faktoria horrek frantses gudarostea hornitu zuen, batez ere Gerla Handian (Lehen Mundu Gerran). Jada 1921an, Baionako portura Zumaiatik zementua iristen zen, faktoria batean prozesatzeko. 1924an, Fonderies de Mousserolles sortu zen Baionako beste auzo batean (1840eko beste galdategi baten kokapenean), eta gehienaz 1.000 langile baino gehiago ukan zituen. \nBaionako portuaren lehen esportazioa zura eta egurra zen, meategiko zutabeak eta trenbideko trabesak bereziki, portuan industrialki ekoizturik, Landetako oihanetik heldu zen baliabidea erabiliz. Portuan bertan, destilategi handi bat agertu zen 1912an. Hendaian 1906an Joseph Grattauk sortu zuen Izarra likorea ekoizteko. \nBaionako portutik hurbil ere bai, gatzaren industria sortu zen Ipar Euskal Herrian, eta 1881ean eraiki zituzten gatzagak Ahurtin. Besteak beste, Mugerren eta Beskoitzen ere gatza ekoizten zen. Geroago etorri zen aeronautika, adibidez Lat\u00e9co\u00e8re 1937an Angelun. Faktoria horrek ur-hegazkinak ekoizten zituen, eta 1.500 langile zituen; gero, 1939an, Br\u00e9guet faktoria bilakatu zen, eta gaur egun Dassault Aviation da.\nHalere, turismo bai eta ingurumena babesteko (batez ere ura, eta beraz arrantza), industria batzuen etortzea ez zen onartu. Adibidez Pe\u00f1arroyak Blancpignonen bolbora faktoria erosi nahi zuen, zinkeko galdategi bat eraikitzeko 1920 urteetan. Horrez gain, beste industria batzuen etortzeak edo mantentzeak huts egin dute. 1929an, moda berriko faktoria elektriko baten proiektua heldu zen Miarritzera, uhainen indarra baliatzen zuena, baina hori ere abandonatua izan zen, 1929ko kraxagatik.\nBatzuetan, industria tradizionalak mantendu eta mekanizatu egin dira Barnealdean, baina Baionako industria tradizionalik nagusiena, ontzigintza, desagertu zen. Arsenal militarra itxi zen 1834an, baina beste ontziola pribatu batzuk segitu ziren lanean. 1850 eta 1856 urteen artean bere azken aro ona bizi izan zuen ontzigintzak Baionan, eta garai horretan 500 langile baziren, ontziola zenbaitetan. Horren ondotik, ontziola pribatuek gainbehera egin zuten berriz, desagertu arte XX. mendearen hastapenean. \nKostaldea eta Barnealdea.\nDonibane Lohizunen eta Ziburun, ontzigintza geratu da, arrantzarentzako itsas-ontzi ttipiak eginez. Ahurtin ere izan da ontzigintza, baina desagertu zen Aturriko ibai-merkataritzarekin, trenbideak merkataritza hori ordeztu zuenean. Beste industria tradizional batzuk lihoa eta armagintza dira. Lihoa tradizionalki lantzen zen lurralde osoan, baina ahulki jada 1850ean, eta nagusiki baserrian, etxeko tailer ttipietan. Armagintza tradizionala izan zen bereziki Baionan. Sektore hauen industrializazioaren sinboloa Manufacture d'armes de Bayonne izan zen, 1920an agertuta. Hego Lapurdin ere agertu zen armagintzako manufaktura bat, 1923an: Manufacture d'armes des Pyr\u00e9n\u00e9es fran\u00e7aises, lehen Pausun eta 1928tik goiti Hendaian.\nTxokolatearen fabrikazioa ere ahuldu zen, goraldi baten ondotik eta beste txokolatea fabrikatzen duten lurraldeekin (Suitza bezala) konparatuz. Hortako industriako lehen tailerrak Baionan agertu ziren XVII. mendearen hastapenean. Geroago, txokolatea ekoizten zen Iparralde osoan, eta 1870ean 130 artisau baziren Baionan, Suitzan baino gehiago. Fagalde fabrikatzailea lehena izan zen industrializatzen, Kanbon, eta Napoleon III.aren sukaldea hornitzen zuen 1855etik goiti. Haatik, gero, industria hori kasik galdua izan zen beste lurraldeen txokolate industriaren aurkako konkurrentziagatik. Artisau gehienak ez ziren oso industrializatu, eta faktoria eta artisau guttiek aurrera egin zuten, horien artean Fagalde 1938 arte. Izan ere, 1945ean 15 enpresa geratzen ziren Baionan, 250 bat langile enplegatuz.\nItsasoko produktuen kontserbagintza Donibane Lohizune eta Ziburura etorri zan. Hau hasi zen XX. mendearen hastapenean, aspaldiko arrain gatzunetan jartzeko industria ordeztean, bainan bere denbora onena geroago izan da eta, 1956an 23 kontserbategi baziren Ziburun bakarrik; 1976an 1.200 langile baziren geratzen diren 6 kontserbategietan. Langile horietarik hainbat Bretainiatik heldu ziren, eta sasoilariak ziren. Gaur egun kontserbategi handi horrek desagertu dira, eta bakarrik artisau batzuk geratzen dira.\nHazparnen zapatagintza industria garatu zen. Abiatu zen XVIII. mendean, noiz zurrategi anitzek jadanik lan egiten ari ziren Hazparnen. 1852 eta 1898 artean artisau negozio bat zena industrializatu zen, mekanizazioaren bidez. Hori gertatu zen energia hidrauliko eta erreka anitzen presentziari esker. XX. mende hasieran 3.000 langile zeuden jada zapatak egiten Hazparnen zentratuta.\nZuberoan, zehazki Maulen, espartinen industria izan zen handiena. 1868tik aurrera Argentina zegoen euskal diaspora Euskal Herrian erabiltzen zituzten espartinen zolak eskatzen hasi ziren; Maulen espartinak egiten zituztenek Baionatik porturatuz itsasoz-haraindiko negozio honi ekin zioten. Jutea Dunkerquen erosten zuten, batzuetan jada trentzatutakoa. 1882an Oloroe-Donamarian jutea lantzeko fabrika jarri zen, metodo tradizionala gutxika alboratuz, ahalik eta 1896an makina bidez trentzatutakoa nagusi izan arte. 1883an Mauleko tailer batzuk mekanizatu ziren, eta 1903 inguruan indar hidraulikoaz baliatzen hasi ziren. 1915ean Mauleko espartinen industriak 1.350 langile zituen, horietatik erdia Nafarroa Beheretik etorriak.\nZuberoan ere beste industririk bazen, Atharratzeko Lombardi Morello zerrategiarekin. Harentzat ekoizten zuten Pirinioetako egurra, eta horrengatik eraiki behar zuten Holtzarteko zubia 1920an. Mendiben beste zerrategia zuten, eta 1927an 200 langile lan egiten ziren faktoria hortan, eta gehitu ahal dira basoako 150 langileak eta platoako 50 langileak. 19 kilometroko Iratiko teleferikoa ere eraiki behar zuten egurra garraiatzeko. Egur hau erabiltzen zuten trenbideak eraikitzeko.\nAkamarrera altzarigintza etorri zen, eta bereziki kadiren fabrikazioa. Jadanik Erdi Aroan agoteak egurra lantzen ari ziren herri ttipi hortan, eta XX. mendearen hastapenean 40 bat kadira fabrikatzeko tailer baziren.\nMeategi ttipi batzuk izan dira Ipar Euskal Herrian, nagusiki burdin meategiak, eta meategi nagusia Larlakoa zen. Hauk bere ekoizpena gelditu du 1914an. Nafarroa Beherean, aipatu behar da Bankako kobre meategi eta galdategia, 1747an eraikia. Horiek 400 langile ukan dituzte, bainan XVIII. mendearen bukaeran galdategia desagertu da. 1825an, bere tokian burdinola bat sortu zen, Larlako burdina erabiliz. Beste burdinola ttipiak izan dira beste meategi ttipi batzuen ondoan, Larrainen (gehienaz 150 langileekin) eta Mendiben (300 langile). Bi adibide horiek desagertu dira industria handiarekiko konpetentziagatik (Bizkaiko burdina eta Lorrenako \"minette\" delakoa, kalitate onezko meak eta konexio geografiko onenekin merkatuekin).\nFinantziazioa.\nLehen aipatu den bezala, industrializazio honen atzean nazioarteko inbertsio handia egon zen, baina izan ziren ere bertako finantziariak, euren banku sistema sortzeko aukera izan zutenak, irabaziak biderkatuz. 1856ko urtarrilean, Igorpen Bankuen Legea onartu zen Espainian, eta bankuak sortzeko bide berriak ireki. Hori ikusita, Credit Mobilier Bilbon banku bat sortzeko asmotan zebilen, Juan Ibarra enpresaburua alde zuela. Aldiz, frantsesen kontrako giroa zebilen hirian, eta bertako hainbat handikik akziodunen bilera bat egin zuten urte horretako apirilean, zortzi milioi euroko kapital ekarpena eginez. Aldi berean, Mirandatik Bilborainoko burdinbide tartea onartu zen Madrilen, frantses enpresaburuei bizkarra emanez. 1857ko maiatzaren 8an, Espainiako Ministro Kontseiluak onartu egin zuen titularitate horretako bankuaren sorrera, Epaltza aberatsa buru zuela. Banco de Bilbao sortu zen, Euskal Herriko lehen bankua. Beste akziodun nabarmen batzuk ondorengoak izan ziren: Ibarra familia, Epaltza familia, Arellano familia, Urig\u00fcen, Zab\u00e1lburu, Orbegozo, Ingunza, Mac Mah\u00f3n, Uhag\u00f3n, Aguirre, Yohn, Lund eta Mendiguren. Bankuko lehen buruak Juan Ibarra eta Pablo Epaltza izan ziren. Igorpen Bankuen Legea jarraituz banku berriak sortu ziren laster: 1862an Donostian, 1864an Iru\u00f1ean eta 1864an Gasteizen. Banco de Pamplonak 1.125.000 pezetako kapitala zuen, eta beste biek milioi bat pezetakoa.\nTarte txikian bi kreditu-elkarte sortu ziren: Cr\u00e9dito Vasco, 1861ean eta Bilba\u00edna de Cr\u00e9dito, 1862an. Hala ere, 1866ko krisialdiak eragin larria izan zuen azken hauetan, eta biek itxi behar izan zuten: Bilba\u00edna de Cr\u00e9ditok 1868ko martxoaren 6an eta Cr\u00e9dito Vascok 1869ko urtarrilaren 4an.. 1874an Espainiako Bankuak Bilboko bankua izan ezik beste hirurak bereganatu zituen.\nIru\u00f1ean 1864an Cr\u00e9dito Navarro sortu; 1896an La Agr\u00edcola sortu zen, lehenengo aseguru etxe gisa; era berean sortu zen, 1901ean Banco de Vasconia, hasiera batean \"La Vasconia Seguros y Reaseguros S.A\" izenarekin, suteen aurkako eskaintzeko emateko asmoarekin; 1922an Banco Vascok bulegoa ireki zuen Iru\u00f1ean, baina 1925eko irailean porrot egin zuen.\n1898ko krisialdiaren ostean banku berrien sorrera piztu zen: alde batetik meatzaritza bere gorenean zegoen eta siderurgiaren espantsio osoa eman zen, bestetik Kuba eta Filipinetan sortutako kapitalak itzuli ziren. 1899an Bizkaia eta Gipuzkoako kapitalistek Banco Guipuzcoano sortu zuten, 1900ean Banco de Vitoria, 1901ean Cr\u00e9dito de la Uni\u00f3n Minera eta Banco de Vizcaya. 1909an Banco de San Sebast\u00edan abian jarri zen eta 1911an Banco de Tolosa. 1918an Madrilen Banco Urquijo sortu zen, euskal kapitalarekin. Lehen Mundu Gerrak loraldi handia ekarri zuen Bilboko finantzetan, salmenten handitzea zela eta, eta espainiar kapitalismo tradizionalean agertzen diren familia gehienen finkapenean lagundu zuen:\nAzpiegiturak.\nTrenbideak.\nTrena, eta zehazkiago, lokomotora industrializazioarekin lotuta dagoen azpiegitura da. 1845ean Bilboko aberatsek Madril eta Irun Bilbotik igaroz lotuko zituen tren baten proiektua eskatzen hasi ziren. Ez zen mugimendurik egon ahalik eta 1856an Pereire anaiek Norteko Konpainia osatu eta Miranda de Ebrotik Irunera doan trenbidea diseinatzen hasi ziren arte. Lau urte lehenago, Pereiretarrek Bordele-La Teste burdinbide-tartea berritzeko esleipena jaso zuten, Espainiako mugarainoko lehen zatia izango zena. Hurrengo hilabeteetan, Baiona eta Perpiny\u00e0rainoko zein Narbonarainoko lineak eskuratu zituzten eta, berehala, Midiko Konpainia sortu zuten azaroaren 5ean. 1855ean, Bordele-Baiona linea ireki zen, Erresuma Batutik fabrikatu eta ekarritako materialaz eta britainiar konpainia batek eraikita. Aldi berean, hegoaldean, Altsasu eta Beasain arteko tarte konplexua amaituta, 1864ko abuztuan ireki zen bide osoa., 1863ko irailaren 1ean Beasain-Donostia zatia ireki eta gero. Bide honen zubirik interesgarriena Ormaiztegiko bidezubia da. Bilbotik igaroko ez zela ikusita, 1863an Castej\u00f3n-Bilbo burdinbidea eraikitzen hasi ziren, diru galera handiekin. Norteko trenbidea Altsasutik pasatzen zela ikusita, Irun eta Bartzelona puntu honetan batzeari ekin zion \"Compa\u00f1\u00eda del Ferrocarril de Zaragoza a Pamplona\" enpresak. 1860an Iru\u00f1etik Caparrosorako zatia eraiki zen, hurrengo urtean Caparroso-Tutera eta Tutera-Casetas zatiak; 1864an Iru\u00f1ea-Irurtzun zatia eta, azkenik, 1865ean Irurtzun-Altsasu zatia. 1917an Construcciones y Auxiliar de Ferrocarriles sortu zen, trenbideen eta trenen eraikuntza-arloan lan egiteko asmoz, eta 1918an Beasaingo bagoi-fabrika bere egin zuen, 1860tik aurrera ireki ziren hainbat enpresa xurgatuz Beasainen egindako lehen bagoia 1905ean egin zen, fabrika hori Sociedad Espa\u00f1ola de Construcciones Met\u00e1licas izeneko enpresaren jabetzakoa zenean. Trenbideen materiala, aitzitik, XIX mende bukaeratik egiten zen Beasainen, Maquinista Guipuzcoana enpresaren izenpean.\nBitartean, lehen ikusi ditugun meatzeetarako trenbideak sortu ziren Bizkaian, mineralen esportazio masiboa baimenduko zuena. Lehenengo trena, lehen ikusi dugunez, Diputazioarena izan zen, baina laster sortu zituzten euren trenbideak enpresa pribatu ezberdinek (Ikus, atala artikulu honetan)\nBaina Euskal Herriko orografia zaila denez, trenbide askok bide estua aukeratu zuten, eraikitzen merkeago. 1882ko ekainaren 1ean Bizkaiko Trenbide Nagusia ireki zen, Bilbo eta Durango artean. 1885ean Durango eta Zumarraga batzeko konpainia eratu zen, modu horretan Bilbo eta Irungo muga artean tren aldaketa bakarra lortzeko asmoz. Aldi berean Maltzagarainoko trenbidea eraikitzen hasi zen. 1887an ireki zen trafikoa Eibarreraino eta 1889ko abuztuaren 26an Bergara eta Zumarraga arteko trenbidea ireki zen, Debako trenaren parte. 1891ean Manuel Mart\u00edk Elgoibar eta Donostia batzeko trena diseinatzen hasi zen, merkantzien aldaketa ekiditeko asmoz 1893ko abuztuaren 3an Zarautz-Donostia zatia ireki zen; baina Itziar eta Meaga zati zailak ziren, eta 1901eko urtarrilaren 1.a arte ez zen lortu Bilbo-Donostia trenbidea irekitzea, kostu ekonomiko altuarekin. Bizkaian, bitartean, Bizkaiko Trenbide Nagusiaren arrakasta ikusita hainbat trenbide ireki ziren: Bilbo-Areeta trenbidea 1887ko uztailaren 1ean, Zornotza-Gernika trenbidea 1888ko abuztuaren 13an, Cadaguako trenbidea (Bilbo eta Balmaseda artean) 1890eko abenduaren 5ean, Lutxana-Mungia trenbidea 1894ko uztailaren 9an, La Robla trenbidearen Balmasedako zatia 1894ko irailaren 4an, Bilbo-Lezama trenbidea 1895eko maiatzaren 30ean eta Zalla-Santander zatia 1896eko ekainaren 20an. Sare zabal hau egin eta gero, adar txikiak eraiki ziren: Durango-Elorrio (1905) eta Matiko-Azbarren (1918), adibidez. Azken honek Santander, Donostia eta Plentzia batzeko aukera ematen zuen. Tarte honetan eraiki zen trenbide zabal bakarra Bilbo-Portugalete trenbidea izan zen (1888ko irailaren 24a).\nNapoleon III.aren garaian, Pereire anaien Midiko Konpainiak Frantzia hego-mendebaldean trenbide sarea eraikitzeari ekin zion. 1879tik bigarren mailako trenbideak egiten hasi ziren. Baionatik Donibane Garazirako lanak 1883an hasi zituzten Baionako Glain eta Mousserolles arteko zelaian; 1891ko urtarrilaren 19an Baiona-Kanbo zatia zabaldu zen, 1892ko abuztuaren 20an Kanbo eta Arrosa-Ortzaize artekoa eta 1898ko abenduaren 11n Nafarroa Behereko hiriburura heldu zen.\nBehin Bizkaia trenez lotuta, Gipuzkoa eta Arabara mugitu ziren inbertsioak. Topoa Donostia eta Hendaia artean 1913ko uztailaren 13an ireki zen, Plazaolako trena Lasarte eta Iru\u00f1ea artean 1914ko urtarrilaren 20an eta Bidasoko trena Irun eta Elizondo artean 1916ko maiatzaren 28an. 1882an Herran anaiek Anglo-Vasco-Navarro trenbidea eraikitzeko Ingalaterrako dirua jaso zuten. Helburua Lizarra eta Bergara batzea zen, pixkanaka lortu zuten helburua: 1927ko irailaren 23an ireki zen guztiz. Behin trenbide hau eginda, Gipuzkoako bailara guztiek Urolak ezik zuten trenbidea; horregatik, Gipuzkoako Foru Aldundiak Urolako trena eraiki zuen 1926an. Nafarroan, 1911an El Irati ireki zen, Iru\u00f1ea eta Zangoza batzen zituena.\nPortuak.\nHiru izan dira industrializazioarekin harremana izan duten portuak: Bilboko portua, Pasaiako portua eta Baionako portua\nBilboko portua laster geratu zen txiki industrializazio handiarekin eta, horrela, portuaren lurraldea itsasorantz zabaldu zen, Bilbo ondoko udalerrietara zabalduz. Gauzak horrela, 1872. urtean Bilboko portu eta itsasadarraren Obren Junta sortu zen (gaur egungo Bilboko Portuaren Agintaritza). 1887an Portugaleteko Burdinazko moilaren eraikuntza inauguratu zen. 1902an Kanpoaldeko portua eraiki zen, Evaristo Txurruka ingeniariak gidaturiko lanetan. Ordurako portuak 18 kilometro kai eta hiru gune desberdinez osaturik zegoen. Itsasadarrean barrurago zegoen gunean, portu komertziala zegoen. Erdialdeko gunean portu industriala. Eta kanpoaldeko portuan, itsasontzi handientzako kaiak aurkitzen ziren. Luzero puntako eta Galea puntako kaiak eraiki ziren, portuaren kanpoaldeko gunea zein zen argi ezarriz. Galea puntako kaia amaitu gabe geratu zen, Getxoko familia burgesek, portua eskuinaldera zabaltzearen aurka agertu eta gero. Gaur egun kaia oraindik ere amaitzeke dago. Portuaren hazkundea etengabekoa izan zen 1970eko hamarkadako krisialdira arte. Bilboko portua, Espainia mailako porturik garrantzitsuena zen, edukiontzi eta merkantzia gehien mugitzen zituena.\nPasaiako portua Gipuzkoako portu industrialik garrantzitsuena zen. Trenbidetik gertu, Donostiak erabilitako portu historikoa ere bazen, baina Nafarroa, Aragoiko parte bat eta maila batean Akitaniako hegoaldea ere Pasaiatik zerbitzatzen zen. Pasaiako udalak mantendu ezin zuela eta, Foru Aldundiaren esku geratu zen 1870ean. 1871-1883 tartean \"Sociedad de Fomento del Puerto de Pasajes\"en esku egon zen, eta 1884tik 1926ra arte frantziar kapitala zuen \"Sociedad General del Puerto de Pasajes\"en kudeaketaren esku . Pasaiako portuak eta Baionako portuak historian zehar elkarlan zein etsaitasun harremanak izan zituzten. 1871ean Antxoko moila eraiki zen eta 1905ean Herrerakoa, baina portuak ez zuen benetako indarra hartu Espainiako estatuaren esku geratu zen arte, 1927an.\nBaionako portu industrialak hiru aurrekari garrantzitsu zituen: trenaren iritsiera 1855ean, \"Forges de l'Adour\" enpresaren sorrera 1882an eta Sait-Gobainen zegoen industria kimikoa Baionara eraman izana, zeinak fosfatoak eta piritak behar zituen. Lehen ikusi dugun bezala Lapurdi ez zen bereziki industriala, horregatik portuaren eskuduntza Baionako Merkataritza Ganbararen esku utzi zuen estatuak. Portuaren itzalean hainbat enpresa sortu ziren, hasieran Bokalen, gerora Baionatik itsasora doan eremuan. 1912an 7.580 metro moila zituen Baionak, eta portuak merkantzia ugari jasotzen zituen.\nElektrizitatea.\nElektrizitatea eta energia ere guztiz lotuta joan izan dira industrializazioarekin. Euskal Herrian Bilbo izan zen prozesu honen aitzindaria, gas zein elektrizitate-sorrera eta banaketa egin zuten lehen enpresekin. Aurreko kasuetan ikusi dugun bezala, industrial eta finantzari familiek bultzatu zuten prozesu hau ere, tartean Aznar edo Ybarra familiek. Gerora Iberdrola izango zenaren lehen ernamuina kapital hauetan dago. Euskal Herriko lehen zentral elektrikoa Evaristo Txurrukak sortu zuen 1883an, Bilboko kanpo portua argitzeko. 1890ko hamarkadaren lehen urteetan hainbat enpresa sortu ziren ur-saltoak erabiliz elektrizitatea sortzeko helburuarekin, edo ikatza errez energia termikoa erabili nahi zutenak. Bizkaian Electra del Nervi\u00f3n, Compa\u00f1\u00eda General de Electriciad, Electra Ibaizabal eta Electra de Bedia sortu ziren lehenengo. Compa\u00f1ia Vizca\u00edna de Electricidad enpresa elektrizitatearen garraioan espezializatu zen, baina enpresa siderurgiko handiek euren sorgailu propioak zituzten: \"Santa Ana de Bolueta\" enpresak, adibidez, elektrizitate propioa sortzen zuen, eta Bilboko hainbat etxetan saltzen zuen soberakina. Bilboko udalak ere bere elektrizitatea sortzen zuen, hasieran gasarekin, baina 1897tik aurrera sorgailuen bidez.\nGipuzkoan herriz herri zeuden baliabide hidraulikoak erabili ziren elektrizitatea sortzeko, 1880ko hamarkadatik aurrera, eta ez zen sortu enpresa handirik hurrengo hamarkadara arte. Araban eskaria txikia zen, eta 1892ra arte ez zen eratu El\u00e9ctrica Vitoriana enpresa. Iru\u00f1ean 1888an hasi ziren elektrifikazio lanekin. 1902an Iru\u00f1ean ere sortu zen bonbilla fabrika bat, Argui Ona izenekoa. Hala ere, Hego Euskal Herriko elektrizitate produkzioaren zatirik handiena ondoren ikusiko dugun \"Hidroib\u00e9rica\"ren eskutik etorri zen.\n1901ean Bilbon Sociedad Hidroel\u00e9ctrica Ib\u00e9rica (Hidroib\u00e9rica) sortu zen, Bizkaiko Bankuaren babespean. Bi eremutan zentratu zuen elektrizitatearen sorrera: Leitzaranen eta Ebro ibaian. Produkzioa, hasiera batean, Bizkaian salduko zuen, enpresa hau babesten zuten industrialek ondo ezagutzen zutelako merkatua eta beharrak. 1908an \"Hidroel\u00e9ctrica Ib\u00e9rica\"k Uni\u00f3n El\u00e9ctrica Vizca\u00edna sortu zuen, aurreko paragrafoan aipatu diren hainbat elkarterekin fusionatuz, elektrizitatearen salmentarako. 1903an Cooperativa El\u00e9ctrica de Bilbao sortu zen, bazkide-sistema kooperatibo batekin, 1914an desegin zena. Aldi berean Soci\u00e9t\u00e9 des Tramways et de l\u2019Electricit\u00e9 de Bilbao (Tramelec) tranbia enpresak elektrizitatea ere sortzen zuen, eta 1906an Compa\u00f1\u00eda de Tranv\u00edas Urbanos de Bilbao eta Compa\u00f1\u00eda Vizca\u00edna de Electricidad xurgatu zituen. Hortik aurrera, \"Tramelec\" eta \"Hidroib\u00e9rica\" enpresen arteko negoziazioak hasi ziren, euren arteko negozioak osatu eta elkarrekin produkzioa banatzeko helburuarekin. 1910etik aurrera \"Tramelec\" xurgatu zuen \"Hidroib\u00e9rica\"k eta Bizkaian errotutako enpresa honek Espainiako iparraldea elektrifikatzeko bideari ekin zion.\nLangile-mugimenduaren sorrera.\nLangile-mugimenduaren sorrera eta industrializazioa elkarrekin garatu diren bi prozesu historiko dira. Lehen ikusi dugun bezala, Euskal Herriko lurraldeetan industrializazioaren hasiera, bilakaera edo ezaugarriak desberdinak izan ziren eta, beraz, euskal langileria eta langile- mugimendua ere une eta modu desberdinetan sortu eta bilakatu zen. Bizkaian emandako industrializazio sakon eta azkarraren ondorioz mugimendu sozialak ere azkar garatu ziren. Eremu geografiko zehatz batean -Bilbo eta Nerbioi ibaiaren ezkerraldean- burdinazko meatze-enpresa eta lantegi handiak kokatu ziren, milaka eta milaka behargin erakarriz. Bertan sortu zen lehen euskal langile-mugimendua XIX. mendearen azken hamarkadan, sozialistek gidatua. \n1872an lehen langile-elkarteak sortu ziren, Anselmo Lorenzok bultzatuta, aisialdiari begira. Facundo Perezaguak lehen elkarte sozialistak sortu zituen; 1886ko udan lehen irakurketa marxistak egiten zituen elkartea sortu zen, baita elkarteak ere 1887an Ortuellan eta 1888an Zugaztietan.. Lehen greba garrantzitsua 1890eko Bizkaiko greba orokorra, meatzarien bizi-baldintzetan zentratu zena, baina 10 orduko lanaldia, enpresako ekonomatotik kanpo erosketak egiteko eskubidea eta lan-baldintzen hobekuntza ere aldarrikatu zituena. Urte horretan bertan ospatu zen, lehen aldiz, Langileen Nazioarteko Eguna, maiatzaren 4an (igandea). \n1920tik aurrera hainbat eszisio izan ziren PSOEren baitan, horiek PSOEk III Internazionalarekin bat egin behar ot zuenaren gaineko eztabaida izan zuten testuingurutzat: 1920an Tom\u00e1s Meabek sortutako Espainiako Gazte Sozialistetatik ateratako gazte batzuek Espainiako Alderdi Komunista sortu zuten. 1921an, Facundo Perezaguak, beste batzuen artean, Espainiako Langileen Alderdi Komunista sortu zuen. \"Gazteen\" lehen zatiketa harek ez bezala, bigarren zatiketa honek bai izan zuela eraginik Bizkaian. 1921eko azaroan, III Internazionalak butzatuta, bi alderdiek bat egin zuten Espainiako Alderdi Komunista (PCE) sortzeko. PSOEren euskal elkarteen baitan III Internazionalarekin biltzeko aldeko asko zegoenez, Euskal Herria eta batez ere Bizkaia PCEren hastapen-nukleo nagusietako bat izan zen: PCEk hasieran zituen 6.500 kideetatik 500 Bilbon soilik zituen. Alderdiaren hasierako liderrak Bizkaian, aipatutako Facundo Perezaguaz gain, Dolores Ibarruri, Oscar Perez Solis eta Leandro Carro izan ziren. Aipatzekoa da alderdi berriak meatzarien artean izan zuen babesa, Bizkaiko Meatzarien Sindikatuaren kontrola lortzeraino: 1921ko ekainean Sindikatu honen idazkaritza nagusia Jose Bullejos komunistak lortu zuen, 1925tik aurrera PCEren Idazkari Nagusi izan zenak.\n1911ko uztailaren 23an, Euzko Alderdi Jeltzaleko jarraitzaile batzuek langile sindikatu bat eratzea erabaki zuten, edo SOV izenarekin. Lehen batzarrak Bilboko Posta kaleko 17an izan ziren. Horrela, Sabin Aranaren nahi bat bete zen, argi ikusten baitzuen honek euskal langileak antolatzea zela, bai burgesen \"zapalketa despotikoari\" eta baita langile etorkinen eta erakunde sozialisten \"zapalketa maketoari\" aurre egiteko. Hasiera batean langileak ildo \"baskista\" bultzatu zuen, sakonki kristaua.\nGipuzkoan ingurune zabalagoan barreiaturik eta astiroago hedatu zen industria. Hazkunde demografikoa eta etorkinen kopurua Bizkaian baino askoz txikiagoak izan ziren. Lantegi txikiak eta erdiko tamainakoak ziren industriaren oinarri nagusia. Ondorioz, Gipuzkoako langile-klasearen eraketa edo kontzientzia hartze-prozesua ere astiroago garatu zen eta XX. mendearen hasierara arte ez ziren lehenengo langile-elkarteak finkatu. Lehen elkarte sozialista finkoak Tolosa eta Donostian sortu ziren 1891ean eta Eibarren 1897an. 1911n Enrique de Francisco lider sozialistak langile elkarte bat sortu zuen Tolosan. Eibarren, bestalde, sozialismoa errotu egin zen eta hiribildua bihurtu zen horren gotorleku. Sindikalismo sozialistak aurrerapenak egiten zituen bitartean, sindikalismo katolikoak ere bere urratsak egin zituen: lehenengoak Tolosan 1913an, (1912ko greba sozialistek irabazi ondoren); bost sekzio izan zituen. \nGizarte aldetik, urte gatazkatsuenetan eta, bereziki 1919tik, sindikalismo katolikoa azkarrago garatu zen, batez ere, Donostian, non Nazaret emakumeen sindikatu katolikoak laurehun bazkide izan zituen. 1911n, Irungo Junkaleko Andre Maria fabrikan, poxpologileen sindikatu feminista sortu zen, \"matchgirls\" britainiarren moldera. Bestalde, azpimarratu behar da 1911tik azaltzen hasi zirela (erakunde sozialisten indarra arintzeko) Euskal Langileen Elkartasuneko sekzioak, elizaren doktrina soziala onartu eta ezaugarri euskalduna zuen sindikatuaren barnean. Gipuzkoako lehen elkarte komunistak Donostian eta Pasaian sortu ziren, bereziki Luis Zapirainek, honen anai Sebastian Zapirainek, Juan Astigarribiak eta batez ere, Rafael Marinek bultzatuta. Anarkismoa 1917tik presente zegoen Donostian, Tolosan eta Eibarren, besteak beste. Anarkismoak eragin dezentea izan zuen Tolosako papergintzako langileen, eta hiriburuko eraikuntzako eta Pasaiako portuko hainbat langileren artean.\nAraban eta Nafarroan, berriz, industrializazioa prozesu berantiarra izan zen. 1950 edo 1960eko hamarraldietara arte ez zen benetan garatu. Hiru industrializazio eredu izateak hiru langileria mota ekarri zituen. Horren ondorioz Euskal Herriko langileek bide desberdinetatik jo zuten beren elkarteak eta borrokak antolatzerakoan.\nIpar Euskal Herrian, lehen eta hirugarren sektorea nagusi izanda, langile-mugimendua apala izan zen. Enpresak sortu ziren guneetan, bereziki Hazparne eta Bokale inguruan, izan ziren langileen antolaketa batzuk. Baionan 1890 inguruan Jules Guesde aritu zen sindikatuak sortzen saiatzen, baina erantzuna txikia izan zen. Bokaleko \"Forges de l'Adour\" izan zen langile antolakuntzako gune nagusia, eta ia bakarra Landetan. 1896an \"Union m\u00e9tallurgiste\" osrtu zuten Jean Cazadek eta Maxime eta Joanny Perrinek. 1900ean \"Herriko etxea\" eta kontsumo-kooperatiba bat sortu zituzten. Cazade Bokaleko zinegotzi izan zen 1912an.\nEmakumearen rola.\nEmakumeek toki garrantzitsua izan zuten industrializazio prozesuan, batzuetan langile gisa, beste askotan zerbitzu ekoizle gisa. Meatzaritzan ohikoagoa zen gizonezkoek lan egitea, baina emakumeek mineral garbitokietan lan egin zuten. Gehien bat 14 urtetik gorako emakume ezkongabeak ziren, baina baziren ere ezkonduak edo alargunak. Lehergailuak egiten, bereziki eskuz egin behar ziren kartutxoak, aritu ziren emakume asko La Magdalena de Explosivos Modernos S.A. edo Galdakaon zegoen Sociedad An\u00f3nima Espa\u00f1ola de la P\u00f3lvora Dinamita Alfred Nobelen enpresan. Emakumeek beste lan xehe batzuk ere egiten zituzten, bereziki eskuzko produkzioa behar zutenak. Gailetak, zigarroak, txapelak, oihalak, poxpoloak edo elektronikari lotutako produktuak askotan emakumeen lanari esker egin ziren.\nOfizialki, siderurgia eta meatzaritzari lotutako lanetan gizonezkoak ziren nagusi; baina meatzari herrietan emakumeen gehiengoak lan egiten zuen; etxean euren lanari esker ez balitz, pobrezia askoz handiagoa izango litzateke. Europa osoan bezala, \"putting-out\" sistema emakumeen eta umeen eremua izan zen. XX. mendearen hasieran emakumeek zerbitzuen eremuan ere lan egiten zuten, batez ere hirietan, baina eremu hau gutxitzen joan zen mendearen hasieran zehar. Hala ere, 1895ean egindako zentsoan, adibidez, Bilboko negozioen %10 emakumeen esku zeudela ikus zitekeen. Era berean, ikerketa batzuek demostratu dute emakumeen lana ez zela langiletzat hartzen hainbat estatistika egiterakoan eta, beraz, egindako lan horietako asko ezkutuan geratu direla. Adibidez, asmatu berria zen \"Singer\" josteko makina epeka erosita, emakume asko jostun aritzen ziren etxean.\nIzan ziren ere langile mobilizazioak emakumeek bultzatuta. 1889an Bilboko emakume zigarrogileak euren lan-baldintza izugarriak salatzeko (egunero egiten zituzten 13-14 orduko lanaldiak) greba egin zuten, martxoaren 8 batean, euren lan baldintzak hobetuz. 1917an, orduko greba orokorraren barnean, bost paketatzailek \u2014guztiak emakumezkoak\u2014 greba egin zuten Artiachen, soldata txikiengatik eta nagusiak emandako tratu txarrengatik protestan. Aurki jaso zuten lankide gehiagoren babesa, eta zuzendaritzak lantegia itxi behar izan zuen grebak iraun artean. Azkenean, greba hasi zuten neskak kaleratu zituzten. Nolanahi ere, protestak izan zuen eraginik inguruan: Bilboko bi zopa enpresak bat-batean soldatak igo zizkieten euren beharginei. Emakume iraultzaileen artean ezagunena Dolores Ibarruri izan zen, Gallartatik mugimendu komunista indartu zuena.\nOndorioak.\nDemografikoak.\nEuskal Herriak aldaketa demografiko nabarmenak izan zituen prozesu honen ondorioz. Landa-guneetatik hirira zein Euskal Herritik kanpoko familia osoan migrazioa eman zen, askotan modu masiboan. Migrazio masibo hori Bizkaian ikusten da oso ondo. 1811tik aurrera populazio-hazkunde prozesua hasi zen, Antzinako Erregimena deuseztatzen joan ahala desamortizazioak eman eta landa-eremu asko ereiteko aukera baitzegoen. 1841ean prozesua azkartu zen, % 0,5 eta % 1 arteko hazkuntza-tasak lortuz. 1877tik aurrera Bigarren Karlistaldia bukatuta, leherketa demografikoa hasi zen. Meatzaritzaren hazkundeak eta industrializazioak hazkuntza-tasa urteko %2ra eraman zuen, momentu horretara arte inoiz egondako handiena. Hazkuntza hau azaltzeko barne faktoreak begiratu behar dira, alde batetik, eta inmigrazioak izandako papera, bestetik. Jaiotza-tasa %33tik % 35era igo zen 1800-1877 tartean heriotza-tasa \u2030 28tik (1787) \u2030 23ra (1877) jaitsi zen bitartean. Beherakada hori nabarmena izan zen haurren artean: 1800ean jaiotako 1.000 umetik 350 bederatzi urte bete aurretik hiltzen ziren, eta 1877an 250 ziren.\nMigrazio masiboak 1877ra arte egondako tendentzia guztiz hautsi zuen. Langileen iritsiera masiboarekin batera, jaiotza tasa inoizko altuena izan zen, %40 arte 1890 eta 1895 artean. Emakumeen ezkontza adina jaitsi zen, 21 eta 23 urte artera eta ezkontzak ere ugaritzen dira. Familiak osatzea garrantzitsua zen, lan-baldintza gogorren eta etxebizitzen osasun-kondizio eskasen ondorioz heriotza-tasa handitu baitzen (\u203023tik \u203030,18ra). 1896tik aurrera egoera hobetzen joan zen, baina migrazio olatu bakoitzarekin heriotza-tasa ere handitzen zen. Jaiotza-tasa ere gutxitzen joan zen, haurren heriotza kontrolpean zegoelako eta babes soziala lortzen joan zen heinean familia handia izateak garrantzi txikiago zuelako..\nEkologikoak.\nIndustrializazioarekin batera poluzioa izugarri handitu zen, bereziki ibaien inguruan. Baina ez zen hori izan arazo ekologiko bakarra: airearen kutsadura, mendietan egindako mugimenduak, metal astunen kontzentrazioa edo bertako basoen mozketa pinuak landatzeko eragin handia izan zuen XX. mende osoan zehar.\nIbaien kutsadura sakonki aztertu da Bilboko itsasadarrean eta Abrako golkoan.. Industrializazioaren aurretik Bilboko itsasadarra zen Kantauri osoan zegoen estuariorik handiena. Estuario hori ixten joan zen, ahalik eta kanal nabigagarri bat izan arte, atalak zuzenduz, uharte artifizialak sortuz, eta itsasorako irteera zuzenduz. Gobela ibaiaren ibilbidea ere aldatu zen, Asuaraino eramanez. Industrializazioaren hasierarekin batera, eta ia 150 urtez, kontrol handirik gabe isuri ziren ibaira hondakinak, industrialak zein gizakienak. Ondorioz, ibaiaren parte askotan bizitza guztiz desagertu zen, eta metal astunen kontzentrazioa onartutako gehienezkotik gora kokatu zen, bereziki Asuatik Portugaletera doan eremuan. Berun, kadmio, zink, kobre, artseniko eta merkurio kontzentrazioak arriskutsuak izan dira denbora luzez. Metal hauek Gipuzkoako beste ibai batzuetan ere aurkitu dira, nabarmen Oiartzun eta Urolan, eta oso kontzentrazio altuak Deba eta Urumean. Oro har, Gipuzkoako ibaiek euren itsasoratzean duten ur-kalitatea hobetu bada ere, historikoki kutsadura nahiko izan dute ere.\nBeste industria-hondakin batzuk, baita dagoeneko erabili ezin daitezkeen industria-produktuak, lurperatu dira lurralde osoan zehar. Lindanoaren kasua da, bereziki Bizkaiko hainbat gunetan lurperatu zena, kontrolik gabe. Belaunaldiak beharko dira bere efektuak pasatzeko. Gaur egun egoera hobetu bada ere, airera bidalitako partikulek ere eragin nabarmena izan zuten osasunean XX. mendean zehar. Bilbo inguruko airearen kalitatea txarra zen, kutsadura handiarekin, bereziki Barakaldon.\nPapergintzak eskatuta, basogintzan ere aldaketa nabarmena eman zen XX. mendean. Erabilera pribatuko mendietan intsinis pinua eta eukaliptoa landatu ziren, bertako basoen kaltetan. Gaur egun Euskal Autonomia Erkidegoko lurrazalaren %54 basoa da, eta baso horietatik %30 intsinis pinua da. Lehen aleak 1871ean landatu ziren, proba gisa, eta 1897an landatu ziren lehen baso eremu handiak, Bedian eta Galdakaon. Emaitza ona zela ikusita Bizkaia eta Gipuzkoako diputazioek 1917tik aurrera landaketa masiboa bultzatu zuten; baserritarrek azkar ikusi zuten egur horrek dirua ematen zuela eta basogintzaren industria piztu zuen. Gainera, mendi asko jada soilduta zeuden garai horretan, gehiegizko egur ustiapena zela eta.\nKulturalak.\nIndustrializazioak aldaketa kultural handia ekarri zuen Euskal Herrira. Pertsona, usadio eta bizimodu berriek eragina izan zuten eguneroko bizitzan.\nKirolean, mende bukaeran, Athletic sortu zuten Bilbon zeuden Britainia Handiko langile eta hainbat ikaslek. Orain arte, klubak berak barne, 1898 urtea eman izan dute fundazio data ofizialtzat, baina zenbait ikerketek data horren aurretik \"Athletic\" izeneko klub baten existentziaren eta honek jokatutako zenbait futbol partiden testigantza ematen dute. Alta, Bilbon jokatu zen lehen futbol partida, 1889an, ekainaren 29an jokatu zen, Barmston Rangers eta hainbat barkutako marinelen artean. Garai hartan Lamiakoko hipodromoan jolasten zituzten partidak.\nEskusoinu txikia eta trikiti musika ere industrializazioaren ondorio dira. 1889an lehenengo aipamen idatzia dugu, Urkiolako erromeria batekoa, akordeoi guztiz berri bati buruzkoa (\"nov\u00edsimo acorde\u00f3n\"). Nondik etorri eta zabaldu ote zen berriz, ez dago argi. Bi teoria nagusi daude honen inguruan. Batzuen arabera, trenbidea egitera etorri ziren Alpeetako langileek, frantsesek nahiz italiarrek ekarri zuten. 1860. urtearen inguruan, eta bada Altsasun soinu txikia azaltzen den argazki bat.. Beste teoria batzuen arabera, zabalkundea Bilbotik Gipuzkoara izan zen: Bilbotik Arratiara, Zornotzara, Gernikara, Lea-Artibaira eta ondoren Gipuzkoa mendebaldera. Zengotita denda zegoen Bilbon, seguruenik Honner markakoak ziren lehen soinuak saltzen zituena. Trikitiak berehala hartu zuen leku garrantzitsu bat herri musikako errepertorioa jotzen zuten instrumentuen artean. Arina zen, txikia, edozein lekutara erraz eramateko modukoa. Baxuek erritmo bat eramateko aukera ematen zuten; orkestra txiki bat zeukaten soinu tresna bakarrean.\nJacques Valdour soziologo frantsesa langile gisa aritu zen Euskal Herrian 1913an, \"L\u2019Ouvrier espagnol. Observationes v\u00e9cues\" liburua idazteko. Infiltratu moduan, Eibarren aritu zen lanean, armagintzan. Eibarko langileak sakonki sozialistak eta antiklerikalak zirela aipatu zuen, eta kanpotik etorritako batzuk anarkistak, baina Herriko Etxean eta beste gune batzuetan eztabaida biziak entzuteko gai zirela aipatu zuen. Kontrara, Donostian burgesiak eta aristokraziak \"Belle \u00c9poque\"az disfrutatzen zuen, talka geroz eta handiagoarekin. Egoera horretan, baserria eta mundu tradizionala lehengo egoerara bueltatzeko modu gisa ikusten zuten karlista izandako askok, horietako batzuk elitekoak; Euskal nazionalismoaren hastapenak izan ziren, askotan Euskal Lore Jokoak eta antzeko ekimenekin lotuta.\nIndustria-ondarea.\nIndustria-ondare zabala dago gaur egun Euskal Herrian, nahiz eta lehen industrializazio hartako elementu gehienak jada bota diren. Kasu batzuetan museoak sortu dira eraikin zaharretan, beste batzuetan bulegoak, eta badira elementu batzuk arkitektura urbanoaren baitan geratu direnak. Industria-ondarearen baitan paisaian egondako aldaketak ere kontuan hartzen dira. Azken honen adibide dira Somorrostroko meatze-gunea, Zugaztietako interpretazio zentroa edo Bilboko itsasadarraren historia ezagutzeko egiten diren ibilbideak. Artean, margolan, literaturan edo kale apainketan ondare honek izandako papera garrantzitsua da, baina zaila da babesa ematea. Kasu batzuetan, industriarekin lotutako paisaia eta bizimodua bera museo bilakatu dira, Legazpin kasu.\nIndustria ondarea sailkatzea ere lan korapilotsua da, askotan egoera txarrean dagoelako, edo ez delako bere balioa onartzen. Industri Ondare eta Herri Laneko Euskal Elkarteak (IOHLEE) Araba, Bizkaia eta Gipuzkoan ondare hori sailkatu eta aztertzeko lana egin du 1980ko hamarkadatik aurrera, eta hainbat eraikin ofizialki babestuak izatea lortu du. Euren katalogoan 3.000 eraikin eta objektu badaude ere, horietako gutxi dira gaur egun babes mailarik altuena dutenak. Nafarroan katalogazio lan bat ere egin da, baina Nabarralde bezalako taldeak izan dira ondare honen inguruko lanak egin dituztenak.\nBizkaia.\nIOHLEEk egindako sailkapenean arabera, eraikin sailkatuak, inbentariatuak eta inongo babes mailarik ez dutenak daude. Lehen taldearen baitan hainbat eraiki daude Bizkaian, euren sailkapenaren eta Eusko Jaurlaritzaren arabera:\nAbanto-Zierbenan Bodavalleko ebakitzea; Areatzako hiltegia; Balmasedan Boinas La Encartada museoa eta bere inguruak, eta Balmasedako hiltegia; Barakaldon Alzolako zubia Kadagua ibaiaren gainean, FESA pabiloia, Altos Hornos de Vizcayako etxeak, azoka eta udal hiltegia; Bilbon Alondegia, Arabella kooperatiba, Arraiz Mendiko instalazioen multzoa, Atxuriko geltokia, Erriberako Merkatua, Gurutze auzoa, Kordeldegi zaharra, Mallona galtzadetako geltokia, Marzana Kaiko Kargategia eta Meatzea, Molinos Vascos, Primitiva meatzea, eta Udalaren Desinfekzioetarako Zentroa; Gernikan tailerrak eta geltokia; Getxon Neguriko geltokia; Mendexako ontziola; Gue\u00f1esen La Conchita kooperatiba eta La Uni\u00f3n; Lekeitioko Lazunarri malekoia, Lea ibaiko ontziolak (Isuntza, Egiguren Atxurra eta Mendieta) eta izotz-fabrika; Markina-Xemeinen Esperanca y C\u00eda; Mendexan Fundici\u00f3n Guerediaga, Iturriza y C\u00eda; Muskizen La Demas\u00edatik Complementora, Orconera Iron Ore Company Limited eta Josefa meatzea; Ondarroan Alfontso XIII.aren zaldain birakaria; Portugaleten Burdinezko kaia, La Canillako geltokia eta Bizkaia zubia; Plentzian hiltegi zaharra eta Kristo-Eskilara enparantzako 8-12 etxeak; Sestaon Kooperatiba Berria, Bizkaiko Labe Garaiak (Bizkaiko Labe Garaietako 1. Labe Garaia bereziki), La Aurora kooperatiba, La Galana, La Humanitaria kooperatiba, La Protectora; Trapagaranen Amalia Vizcaina Esparrua, Larreinetako funikularra eta Zugaztieta.\nGainera, inbentariatuta daude Bilboko El Pont\u00f3n errota eta okindegia, Harino Panadera, Indautxu garajea, La Ceres eta Zorrozako tailerrak; Foruan Tener\u00eda Vascongada; Karrantzako Dolomitas del Norte; Ortuellako Apold-Fleisner labea; eta Portugaleteko El Progreso kooperatiba, Kontsumo-Kooperatiba eta Villa Nueva Kooperatiba.\nBabesik gabeko eraikinak asko dira, eta horietako batzuk egoera oso txarrean daude. IOHLEEk honakoak aipatzen ditu: Barakaldon Illgner pabilioia, La Felicidad etxe merkeak, Errekatxoko presa eta PROFUSA enpresako coke bateria eta Orconerako kargalekua; Basaurik La Basconia; Bermeon Matxitxakoko itsasargia eta Conservas Ormaza; Berrizen Patalako zentral hidroelektrikoa; Bilbon Artiach fabrika, Abandoko Indalecio Prieto geltokia, Euskalduna ontziolaren inguruak (dikea, Karola...), udaletxeko zubia, Deustuko zubia, Tigrearen eraikina, Bilbao-Concordia geltokia,Gaztelondoko Alondegi Berria eta Elorrietako punpatze gunea; Galdakaon Explosivos R\u00edo Tintoren kolonia; Leioan FAES eta Udondoko zubia; Mungian Electro Mec\u00e1nica Arteche Hnos EAHSA; Muskizen Pobe\u00f1a-Cobar\u00f3n meatzaritza eremua; Sestaon La Naval ontziolaren 1. dikea eta Babcock &amp; Wilcox herria; Trapagaranen General El\u00e9ctrica Espa\u00f1ola eta Zeanurin Barazarko zentral hidroelektrikoa.\nGipuzkoa.\nGipuzkoan sailkatutako ondarean aurki daitezkeen erakinak honakoak dira: Andoaingo Braher , geltokiko biaduktua, Krafft, Laborde Anaiak eraikina eta ZIAKO; Azkoitiko azoka eta hiltegia; Beasaingo azoka eta Manufacturas Olaran; Debako Azpiestazio elektrikoa, tren-geltokia eta udal-azoka; Donostiako Igeldoko funikularra, gasometroa, udal gas fabrika eta udal zentral elektrikoa; Eibarko Zamakola tailer-etxea; Irungo Euskotrenen mugako zubia eta Santiago zubia; O\u00f1atiko tren-geltokia; Ordiziako azoka; Orioko Cer\u00e1mica de Orio; Ormaiztegiko bidezubia; Pasaiako Jaizkibel draga, Platako itsasargia, Santa Ana arkua eta Senekozuluako itsasargia; Tolosako Araxes paper-fabrika, azoka, Berdura plaza, hiltegia, Papelera Olarrain S. A. eta zerkausia; Villabonako SACEM; Zarauzko azoka eta Mollarri; Zeraingo Aizpeako meategiak; eta Zumaiako hiriko geltokia, oinezkoentzako burdinazko zubia eta Uriarte zementuen biltegia.\nInbentariatuen artean honako eraikinak daude: Andoaingo SAPA; Arrasateko Uni\u00f3n Cerrajera eta bere sarrera eraikina; Beasaingo Manufacturas Olaran; Eskoriatzako Zubiate Buztindegiko labea; Orioko Mutiozabal ontziola;Soraluzeko S. A. Placencia de las Armas; Legazpiko Azpikoetxea paper-errota; Zegamako Altzibar teileria; eta Zeraingo Larraondoko zerrategia.\nBabesik gabeko ondare industrialaren zerrenda luzea da. Arrasaten ELMA S. A. eta Fagorren eraikin nagusia; Azkoitian San Francisco fabrika eta San Martin auzoko etxe merkeak; Beasaingo CAF; Begarako Labegaraieta; Donostiako Coca-Colaren fabrika, Norteko geltokia, Tabakalera, Rezola zementu lantegia eta Maria Kristina zubia; Eibarko Alfa Microfusi\u00f3n, Industrias Pampo eta Lambretta; Errenteriako hiltegia; Getariako Elkano arrantzale kofradia; Hernaniko Urumeako zentral hidroelektrikoak; Irungo Irugurutzetako meatzeak eta Lapitze eta Anakako etxe merkeak; Legazpiko Patricio Echeverria eta San Inazio auzoa; Olaberriako Ihurreko gasolindegia; Ormaiztegiko Mutiloa meatzaritza gunea; O\u00f1atiko Fagor Mueble eta Olateko zentral hidroelektrikoa; Pasaiako Luzuriaga ontziola eta Pasaiako portuko eraikina; eta Zestoako Iraetako fanderia eta Cemetos Uriarte, Zubimendi y C\u00eda.\nAraba.\nAraban ondare industriala txikiagoa da, eta babesa dutenak gutxi dira. A\u00f1anako Gatz Harana eta bere baitako eraikin batzuk eta Gasteizko ur-biltegia baina ez daude babestuak gaur egun. Sailkatutako ondarean Gasteizko Azucarera Alavesa, Bonilla tailer etxea eta Goya gasolindegia daude; Iru\u00f1a-Okako kiskaltze-labea eta Legutioko Olleriasko labea dira beste eraikinak.\nSailkatu gabekoen artean zerrenda bat eskaintzen du IOHLEEk: Araba osoan zehar hedatutako Telegrafia optikoaren dorreak; Aguraingo zereal biltegiak; Amurrioko Acha eta D\u00e1maso Arberas y C\u00eda; Arraia-Maeztuko Arana-Abreu tailerra eta geltokia; Asparrenako Ajuria y Urigoitia; Eltziegoko Marqu\u00e9s de Riscal; Gasteizko ECN, CEGASA, tren-geltokia, KAS; Kanpezuko Anto\u00f1anako zentral hidroelektrikoa; Lantarongo Fontechako zentral hidroelektrikoa;Lantziegoko Trujal de Lantziego; Laudioko geltokia, JEZ Sistemas Ferroviarios, La Cer\u00e1mica de Llodio eta Villosa-Guardian; eta Legutioko Zadorrako urtegiak.\nNafarroa.\nNafarroan ez dago ondare industrialaren katalogo berezirik, baina Espainiako \"Industria Ondarearen Plan Nazionala\"k eraikin batzuk aipatzen ditu: Cabanillasko La Marquesa trujala; Iru\u00f1eko Industrial Urbana, IWER eta MATESA; Olaztiko Cementos Portland Valderrivas; Orbaitzetako ola; Oroz-Beteluko zentral hidroelektrikoak eta Tuterako Piher eta Nacesa.\nNafarroako ondare industrialak ahaztura duela salatu dute elkarte historikoek, adibidez Nabarraldek. Zutik dauden eraikinetako batzuk, Castej\u00f3ngo La Harinera de Castej\u00f3n edo Eugiko Olaberri munizio fabrika dira."}
{"id": "39927", "revid": "336", "url": "https://eu.wikipedia.org/wiki?curid=39927", "title": "Ceres", "text": "Ceres izenak hurrengo adiera hauek ditu:"}
{"id": "39930", "revid": "119347", "url": "https://eu.wikipedia.org/wiki?curid=39930", "title": "Taipei 101", "text": "Taipei 101 (), Taiwaneko Taipei hirian dagoen etxe orratz bat da. Guztira 101 solairu dauzka eta 508 metroko altuera, 2004ean munduko eraikinik garaienaren titulua kendu zion Kuala Lumpurreko Petronas Dorreei.\nEzaugarriak.\nC.Y. Lee &amp; Partners arkitekto estudioak diseinatua, KTRT Joint Venture eraikuntza enpresak eraiki zuen. Eraikinak 700.000 tonako pisua dauka eta munduan dauden igogailurik azkarrenak, Toshiba enpresak hornituak. Segundoko 16,83 metroko (63\u00a0km/o) abiaduran heltzen dira lehen solairutik 88. solairura. 91. solairuan behatoki publiko bat dago eta Taipeiko hiriaren ikuspegi ikusgarria ikus daiteke bertatik."}
{"id": "39931", "revid": "336", "url": "https://eu.wikipedia.org/wiki?curid=39931", "title": "Petronas dorreak", "text": "Petronas dorreak edo Petronas Dorre Bikiak Malaysiako hiriburu den Kuala Lumpur hiriko bi etxe orratz dira. 1998 eta 2004 urteetan zehar munduko etxe orratzik garaienak izan ziren. 2004an Taipei 101 dorreak Petronas dorreak gainditu eta eraikin altuenaren titulua kendu zien. Dorreek 88 solairu ditu eta 452 metroko garaiera.\nEzaugarriak.\nCesar Pelli arkitektoak diseinatua, dorreek arte islamiarraren ezaugarriak jarraituta eraikita daude. Dorreak Petronas petrolio enpresaren egoitza ezartzeko eraiki ziren, izan ere, enpresa horrek lehen dorre guztia betetzen du bere bulegoekin.\nDorreen datu garrantzitsu eta bitxienen artean honako hauek daude:\n\u2022 78 igogailu(39 dorre bakoitzeko)\n\u2022 Azalera osoa: 395 000 m2 (bi dorreak kontuan hartuta)\n\u2022 88 etxebizitza\nHistoria.\nC\u00e9sar Pelli arkitekto argentinarrak diseinatu zituen eta 1998an bukatu zituen. Batez ere hormigoia, altzairua, aluminioa eta beira (fatxada)erabilita. Baseak, hasieran forma zuten (zortzi puntako izarra). Pellik, diseinu geometriko islamiar bat erabili zuen bere oinplanoan bi karratu elkartzen zituenean. Goialdean tamaina gero eta txikiagoa zuen, eta oso ohikoa den motibo batean oinarrituta dago: zortzi puntei erreforzatzeko, lobulu irten batzuk gehitu zizkien, eta, teknika horrekin, zortzi puntako izar bat lortzen da. 1992an hasi ziren dorreak eraikitzen.\n41. eta 42. solairuetan (170 m garai) \"zeruzubi\" bat dago, bi solairukoa eta 58 m luze dena.\nBitxikeriak.\n2005eko azaroaren 4an, arratsaldean, su bat lehertu zen Suria KLCC zinemagunean, Petronas dorreen azpiko merkataritzagunean, eta panikoa sortu zuen. Ez ziren zauriturik izan. Eraikinak ia hutsik zeuden, Suria KLCC merkataritzagunea izan ezik, gaueko ordu beranduak baitziren; zinemako ikusleei eta jatetxeetan afaltzen ari ziren mahaikide batzuei bakarrik eragin zien.\n2009ko irailaren 1eko goizean, Alain \"El Trepador\" Robert hiri-igokari frantsesak, eskuak eta oinak bakarrik erabiliz eta segurtasun-gailurik gabe, bigarren dorrearen gailurrera igo zen, aurreko bi saiakerak gelditu ondoren. 1997ko martxoaren 20an, poliziak 60. solairuan gelditu zuen. Bigarren saiakera bat egin zuen 2007ko martxoaren 20an, hamar urte geroago, eta berriz ere solairu berean atxilotu zuten, baina beste dorrearen gainean."}
{"id": "39932", "revid": "1545", "url": "https://eu.wikipedia.org/wiki?curid=39932", "title": "Sardes", "text": "Sardes (; joniar aldaeraz: \u03a3\u03ac\u03c1\u03b4\u03b9\u03b5\u03c2; lidieraz: \"Sfard\"; ) Asia Txikiko hiria da, gaur egun Turkian dagoena, Tmolos mendiaren maldan kokatuta (gaur egungo Boz Dag mendia), erdi ibai den harana Paktolo (gaur egungo Gediz), Egeon itsasoratzen dena. Lidiako hiriburua izan zen.\nHistoria.\nK.a. VIII. mendean Lidia ezkutuan gelditu zen, Frigia bere bizilagunak boterea hartu zuelako Mermnadako leinua (K.a. 687) zabalkuntzaren aroa hasten da, orduan Sardes hazten hasten da. K.a. 644. urte inguruan Sardesko behe hiria lapurtu egin zuten. Nahiz eta horrelako gertaerak egon, Lidiako hiriburua izaten jarraitu zuen, persiar konkista iritsi zen arte, K.a. 547. urtean. Persiarrei Sardesko izena satrapia (\"Strapa\" pertsieraz) osoari eman zioten. Sardesen hasten zen Susara eramaten zuen bidea.\nMazedoniako konkista ondoren K.a. IV. mendean, erreinu seleuzida izan zen. Magnesiako batailaren ondoren, Pergamoko erreinu helenistikoaren zati bat izatera pasa zen, Erromako aliatua. Atalo III.a erregea hiltzerakoan, bere erreinua Errepublika erromatarrari eman zion (K.a. 133), eta horrela Asiako hiriburu bihurtu zen K.a. 129. urtean.\n15. urtean Sardes suntsitu zen lurrikara baten ondorioz, Tiberio zegoenean, baina berriz eraiki zuten. Probintzia baten hiriburu ere izan zen Inperioko azken urteetan eta baita Bizantziar Inperioaren hasieran ere."}
{"id": "39933", "revid": "6327", "url": "https://eu.wikipedia.org/wiki?curid=39933", "title": "Petronas Dorre Bikiak", "text": ""}
{"id": "39934", "revid": "448", "url": "https://eu.wikipedia.org/wiki?curid=39934", "title": "Atletismo", "text": "Atletismoa lasterketa, jauzi, jaurtiketa eta ibilketa proba jakin batzuk egitea dakarren kirol bat da. Modu antolatuan antzinako olinpiar jokoetatik egin izan du gizakiak, K.a. 776. urtetik alegia. Munduan atletismoa arautzen duen erakunde nagusia World Athletics (2019a arte Atletismo Federazioen Nazioarteko Elkartea, IAAF) da, 1912an sortua.\nPista.\nAire librea.\nLasterketak.\nPista ofizialetan lehenengo kaleak (barnealdean) 400m-ko luzera dute. Bi zuzenguneen luzera 84 m ingurukoa izan ohi da eta bi kurben erradioa 36,5mkoa. Pista bi ardatzekiko simetrikoa izaten jarraitzen, aurreko neurriak aldatu daitezke.\nKorrikalariak erlojuen kontrako aldera egiten dute korri. Zuzengunearen hasieran 3 metroko eta bukaeran 17 metroko tartea egon beharko luke korrikalariak balaztatzerakoan segurtasun handiagoa izan dezaten.\nLehenengo kalearen barnealdean 5cm-ko altuera eta zabalera duen metalezko zintarria dago. Hala ere eremua mugatzen duen marra zuri bat pintatu behar da zintarriren azpian, lasterketa jakin batzuk direla eta, kono edo banderez (20cm-ko altuera, gutxienez) pistaren jatorriko ibilbidea markatuz, bata bestearen artean 4 metroko distantzia edukiz gehienez.\nKaleen neurriak kanpoko lerrotik zenbatzen dira. Kale bakoitzak 1,22m-ko zabalera du (\u00b11cm) eta alde bakoitzean 5 zentimetroko zabalera duen marrak ditu. Maldari dagokionez, ezin da gainditu 1:100 (barnealdera) eta 1:1000 (lasterketaren norabidera). Segurtasun eremuak metro 1 baino gehiagokoak dira barnealdean eta metro 1-ekoak kanpoaldean, gainera, ezin da ez materialik, ez oztoporik egon bertan. Pistaren drainatze sistema ere pistaren maila berdinean egon behar da.\nOztopoen lasterketa egiteko behar den putzua bigarren kurbaren barnealdean edo kanpoaldean egon behar da eta eduki behar dituen neurriak hauek dira: 3,66m x 3,66m x 0,70m.\nZuzengunea hasi aurretik, kale bakoitzaren zenbakia egon behar da margotuta, metro erdiko luzeraz eta lasterketaren noranzkoan irakurgarria izanez. Lasterketa batean korrikalaria bere kaletik hasi eta lasterketaren zehar kalez aldatzen denean (800m-ko lasterketa), prisma edo konoak jartzen dira kale bakoitzaren eskuinean, kale aldaketa hori non egin daitekeen zehazteko.\nIgarobide bat ere egon behar da, pistaren kanpoan hasten diren probak (maratoia, maratoi erdia, ibilketa atletikoa) eta barruan amaitzen diren probak lotzeko.\nPistaren neurriak.\nZuzenguneak: 84,39m (zuzengune bakoitzak) x 2 = 168,78m (2 zuzenguneak)\nKurbak:\nGuztira: 168,78m (2 zuzenguneak) + 231,22m (2 kurbak) = 400m\nJauziak.\nLuzera: Luzera jauziko kaleak 40 metro inguruko luzera du eta lasterketa kaleen azabalera berdina edukitzen du (1,22m). Jauzi egiteko taularen neurriak (0,20 m \u00b1 0,02) x (0,10 m \u00b10,01) dira. Erorketa eremua hareaz beteta egon behar da, 2,75m-ko zabalera eduki behar du gehienez eta jauzi egiteko taulatik 10 m baino gutxiagora egon behar du.\nHirukoitza: Jauzi hirukoitza luzera jauziaren eremu berdinean egiten da, aldaketa batekin. Nazioarteko lehiaketetan jauzia egiteko taula 11 metrotara egon behar da emakumezko proban eta 13 metrotara gizonezkoan.\nAltuera: Altuera jauzia igarobide erdizirkular batean egiten da, gutxienez 20 m-ko erradioa eta 3 x 5 m-ko koltxoneta batean. Listoia zurez, metalez edo beirazko zuntzez egina dago eta bi muturretan euskarri lauak ditu egonkortasun handiagoa edukitzeko. Gainera, 2kg-ko pisua eta 4m-ko luzera eduki dezake gehienez.\nPertika: Pertika jauzia egiteko kalea luzera eta hirukoitza egiteko kaleak duen neurri berberak ditu (40m-ko luzera eta 1,22m-ko zabalera). Atletak pertikarekin jauzi egiteko, pertika oldar-kutxa batean sartu behar du eta horretarako koltxonetaren aurrean oldar-kutxa bat dago kokatuta. Listoiaren ezaugarriak altuera jauziaren antzerakoak izan ohi dira eta listoia eusteko bi zutoin kokatzen dira listoiaren mutur bakoitzean. Horrez gain, koltxoneta 6,5m x 5m-koa da.\nJaurtiketak.\nPisua: Pisu jaurtiketa 2,135m-ko zirkulu batean egiten da, (1,22m \u00b10,01) x 0,122m x (0,10m \u00b10,02) neurriko eremu batean. Erorketa eremuak 25 metroko erradioa eta 17,10-eko korda du.\nDiskoa: Disko jaurtiketa 2,5m-ko zirkulu batean egiten da. Gainera, kaiola deritzon egitura bat du eta erorketa eremuak 85 metroko erradioa eta 54,72ko korda du.\nMailua: Mailu jaurtiketa egiteko zirkuluak 2,135m-ko diametroa du. Gainera beste jaurtiketetan baina erradio handiagoko erorketa eremua du, 90 metroko erradioa eta 61,56-ko korda edukiz.\nXabalina: Xabalina jaurtiketa egiteko eremua 30 eta 36 metroko igarobide bat da, eta 4 m-ko zabalera eta 8 m-ko erradioa duen arkua du. Erorketa eremuari dagokionez, 100 metroko erradioa eta 50 metroko korda du.\nPista estalia.\nPista estaliak aire libreko pistarekin hainbat diferentzi ditu. Izenak dioen bezela goikaldean sabaia du eta horren erruz ezin dira jaurtiketen probak egin pisu jaurtiketa ezik. Altueraren arazoari erorketa eremuaren arazoa ere gehitzen zaio, hau da, pista estaliak eremu txikiagoak ditu proba bakoitza egiteko eta ez dago belarrik xabalina, mailua edo diskoa jaurti ahal izateko.\nLasterketen pistaren luzera aire librearen erdia izan ohi da, hau da, 200 metroko luzera du bira bakoitzak lehenengo kaleko barnealdetik. Gainera, 6 kaleko pistak izaten dira normalean eta bi kurbetan peraltea egoten da. Beraz, eraztunaren barnealdean, belarra egon ordez 60 metroko luzera duen zuzengunea egoten da 60 m eta 60 m hesi egin ahal izateko. Honez gain, atletak helmugara iritsi eta gero, metro batzuetako eremua dago frenatu ahal izateko.\nPistaz kanpo.\nPistaz kanpo ere txapelketa eta proba ezberdinak egiten dira. Horien artean mendi-krosak daude, izenak dioen bezela, mendian edo zelaiean egiten diren lasterketak dira. Ibilketa atletikoa ere pistatik kanpo egin daitezkeen probak dira, bide edo errepideetan eta maratoi edo maratoi erdiak ere errepideetan egin ohi dira.\nEkipamendu eta materiala.\nAtletismoko probaren arabera ekipamendu askotarikoa behar da. Abiadurako probei dagokienez, irteera takoak beharrezkoak dira. Hesi eta oztopo lasterketetarako hesiak eta oztopoak erabiltzen dira proba garatu ahal izateko eta lasterketei hasiera eman ahal izateko, pistola erabiltzen da.\nJauziei dagokienez, luzera jauzia eta jauzi hirukoitza egiteko egurrezko taula behar da, ertz batean plastilina edukiz. Gainera, erorketa eremua hondarrez beterik egon behar da eta hondar hori leuna uzteko materiala ere beharrezkoa da. Txapelketetan, erorketa eremuaren alde batean kartel batzuk jartzen dira jauzien distantzia begi bistaz ikusi ahal izateko. Epaileek hondarra leuntzeaz gain, jauzia balezkoa edo ez dela jakinarazteko banderatxoak dituzte (txuri balezkoa eta gorria baliogabekoa). Balezko jauzia izaten bada, epaileek jauzi neurtzeko metroa erabiltzen dute, eta azken urteetan modu elektronikoz neurtzen duen gailu bat erabiltzen da. Bestalde, altuera eta pertika jauzietarako, koltxoneta bat behar da jauzilariak erortzerakoan min hartu ez dezaten. Jauziak neurtzeko listoia erabiltzen da eta mutur bakoitza euskarri banaz dago finkatuta. Gainera, pertika jauzia egiteko pertikak erabiltzen dira koltxoneta aurretik dagoen kaxetinean sartuta. Honetaz aparte, luzera jauzian, jauzi hirukoitzan eta abiadura probetan anemometroa erabiltzen da haizearen intentsitatea neurtzeko (&gt;2.0m/s bada markak baligabetzen dira)\nJaurtiketa probak egin ahal izateko ere material anitz erabili behar dira. Xabalina jaurtiketa egin ahal izateko, xabalinak behar dira. Pisu jaurtiketa egiteko, normalean magnesioa erabiltzen da bolak jaurtitzerakoan irrist ez egiteko. Disko eta mailu jaurtiketak egiteko, babes kaiola behar da jaurtiketa zirkuluaren inguruan eta jaurtiketa bakoitza egiteko, diskoak eta mailuak behar dira. Kategoria eta sexuaren araberako artefaktuak izaten dira.\nArroparen aldetik, gorako partean kamiseta edo \u00abtop\u00bb deritzon arropa eta beheko aldean galtza motzak, elastikoak edo kuleroak erabiltzen dira. Gainera, gorputz osoko jantziak, \u00abbody-ak\u00bb, ere erabiltzen dira txapelketetan. Oinetakoei dagokienez, tartanean egiten diren probetan hiltzezko zapatilak erabiltzen dira. Zapatila hauek azken hamarkadetan berrikuntza handiak izan dituzte. Karbonozko zola edukitzen dute abiadurazko probetarako eta pisu gutxiko zapatilak izaten dira. Iltzeei dagokienez, zapatilaren aurreko aldean izaten dira, altuera jauzi eta xabalina jaurtiketetan izan ezik. Azken hauetan iltzeak zola guztian zehar jartzen dira, hau da, aurrean eta atzean. Luzerari dagokionez, probaren arabera aldatzen dira ere, 6mm eta 9mm-ko iltzeak izaten dira normalean erabiltzen direnak. Jaurtiketa zirkuluan egiten diren probak burutu ahal izateko ordea, hiltzerik gabeko zapatilak erabiltzen dira. Baina ez dira zapatila arruntak. Irrist ez egiteko bereziak dira zapatila hauek, zorua material ez-irristakor batez eginik dutelako.\nErakundeak.\n1912an atletismoko nazioarteko gobernu organoa osatzen hasi zen, Atletismo Federazioen Nazioarteko Elkartea, IAAF. 1970ko hamarkadaren amaieran amateur mailatik profesionaltasunerantz egindako kirolaren mugimendua aitortzen hasi zen. Horregatik, 2001ean erakundearen izenetik kendu zen amateur hitza eta \u00abInternational Association of Athletics Federations\u00bb izena izatera pasa zen. Azkenik, 2019an World Athletics izena hartu zuen.\nWorld Athletics-ek 215 nazio eta lurralde kide ditu sei kontinenteetan (edo eremu elkarteetan). Sei eremu elkarteak Afrika, Asia, Europa, Hego Amerika, Ipar Amerika eta Ozeania dira.\nKategoriak.\nAtletismoan pertsona ezberdinen ezberdintasun anitzen ondorioz, kategoria asko sortu behar izan dira. Sailkapen hau, lehiakide bakoitzak gaitasun antzekoa duten arerioak edukitzeko egiten da. Kategoria jakin baterako kirolarien hautatzea eztabaida iturri izan ohi da, lehiakideen, erakundeen eta ikusleen artean. Eztabaida hauek, batzuetan kategorizatze zaila izan daitekeelako gertatzen da.\nGizon eta emakume sailak.\nKategoria banaketarik garrantzitsuena generoaren araberako sailkapena da. Gizonezkoen sailaren aldean, emakumezkoaren sailaren garapenak gatazka ezberdinak eragin ditu hautagarritasunari dagokionez.\nEmakume intersexualen eztabaida da handiena. XX. mendearen hasieran emakume intersexual hainbatek arrakasta izan zuten, adibidez, Stanis\u0142awa Walasiewicz eta Mary Weston (gero Mark). Horregatik IAAF erakundeak sexu egiaztapen testak egitea behartu zituen atletak osori. Foekje Dillema esprinter herbeheretarrak uko egin zien test horiei eta horren erruz deskalifikatua izan zen 1950. urtean. Ewa K\u0142obukowska Olinpiar txapelduna izan zen 1967an testaren bitartez, publikoki, pertsonaren sexuan kontraesana baieztatu zuen lehen atleta eta iragarkiaren ondorioz jasandako umiliazioak sexu probak isilpeko prozesua bihurtu ziren ordutik aurrera. 1985. urtean Maria Jos\u00e9 Mart\u00ednez-Pati\u00f1o hesilariari berdina gertatu zitzaion eta deskalifikatua izan zen. Hala ere, publikoki debekuaren aurka borrokatu zuen epaitegietan eta 1988an berriro hasi zen lehiatzen. 1991ean IAAFek ikuspuntu etiko eta zientifikoengatik aldaketak egin zituen eta kromatina probak, mediku azterketa orokorrengatik aldatu zituzten.\nGaur egun, Caster Semenya atleta hegoafrikarra da kirolari intersexual ospetsuena eta azken urteetan arazo asko izan ditu lehiaketetan parte hartu ahal izateko. 2018. urtean IAAF erakundeak irizpideak aldatu zituen eta testosterona altua zuten emakumeei lehiaztea debekatu zien, hiperandrogenismoaren arauengatik. Gainera lehiaketetan parte hartu nahiko balute, 5 nanomol-etatik behera jeitsi beharko lukete beraien testosterona maila litro bakoitzeko, gutxienez 6 hilabetez. Irizpide aldaketa honen ondorioz, gizonekin parte hartu dezakete emakume hauek eta ez emakumeekin. Caster Semenya, Francine Niyonsaba eta Margaret Wambui dira ospetsuenetarikoak.\nAdina.\nAtletismoan adina lehiatzeko gaitasunaren zehaztapen esanguratsua da, kirol hau egiteko gaitasuna, orokorrean, haurtzaroan eta nerabezaroan areagotu doa. Beraz, heldutasunera iritsi arte ez dira gaitasun guztia izaten eta 30-35 urte ingurutik aurrera, normalean, gaitasuna galtzen joaten dira, batez ere indar eta abiadurazko probetan. Iraupen luzeko probetan aldiz, 30-35 urte ingururekin gaitasunak areagotu daitezke.\nOndorioz, adin kategoria ezberdinak sortu ziren kirolari gazteagoak eta helduagoak lehiaketetan parte hartzeko. Nazioarte mailan 3 kategoria nagusi daude atleta gazteentzat: 18 urte azpikoak (jubenil maila), 20 urte azpikoak (junior maila) eta 23 urte azpikoak (promesa maila). Gainera, Euskal Herriko eta Espainiako arautegiak deritzon moduan, 16 urte azpikoak (kadete maila) eta 14 urte azpikoak (infantil maila) ere existitzen dira. Adin txikiagokoak ere badaude, hasi berri edo kimu eta benjamin mailakoak. Bestalde, 23 urte eta 35 urte bitartekoak kategoria absolutuan parte hartzen dute. Azkenik, 35 urtetik gora master maila hasten da. Master maila azpikategoria ezberdinetan dago banatua 5 urteko tarteekin, hau da, 35-39, 40-44, 45-49... urte tarteetan banatzen dira eta Espainiako, Europako eta munduko txapelketak azpikategoriaka lehiatzen dira. Atleta helduetariko bat Stanis\u0142aw Kowalski da. 1910 urtean jaiotako poloniarrak munduko errekor andana ditu, bere azpikategorietan atleta gutxi (edo beste inor) egoten dira eta.\nKirolarien adina eta ondorioz parte hartu dezakeen kategoria, dokumentazio ofizialaren bitartez zehazten da, herrialde bakoitzeko nortasun-agiria edo pasaportea erabiliz. Herrialde batzuetan honek dakarren arazo ezberdinen ondorioz hainbat iruzur egon dira historia guztian zehar adinaren ondorioz, batez ere Afrika eta Asia Hegoaldean. Gertakari nabarmenetako bat Thomas Longosiwa olinpiar dominaduna izan zen, pasaporte faltsua eman baitzuen 2006an Atletismoko Munduko Junior Txapelketan (20 urte azpikoentzat) 24 urte zituela. Indian adibidez, ezagunak egin dira Dharampal Singh Gudha eta Fauja Singh iraupen luzeko korrikalariak. Biek 100 urte baino gehiago zituztela esaten dute, baina ezin da ziurtatu beraien adin zehatza, ez dagoelako erregistrorik.\nElbarritasuna duten atletak.\n1952az geroztik, elbarritasuna duten kirolariek nazioarteko ekitaldi ezberdinetan parte hartu dute. Nazioarteko Paralinpiar Batzordeak zuzentzen ditu atletismoko lehiaketak, eta 1960az geroztik Paralinpiar Jokoak antolatzen ditu. Elite mailako txapelketetako lehiakideak elbarritasunaren arabera sailkatzen dira, antzeko desgaitasuna duten atletak proba berean antolatzeko. Adibidez, T12 mailakoak ikusmen urritasuna duten pistako atletak dira.\nMugimendu paralinpikotik aparte, atleta gorrek beraien lehiaketa internazional propioa izan dute 1924. urtetik aurrera (Gor-Olinpiadak). Atleta gorrek atletismo nagusian sartzeko duten eragozpen nagusiak kirolaren soinuan oinarritutako elementuak dira, hala nola irteerako pistolaren soinua. Hori desabantaila izan daiteke kirol paralinpikoan ere. Adibidez, 2012ko Paralinpikoan garun paralisiaren klaseko lasterketa batean, irteera faltsua entzutean huts egin zuen Olivia Breenenek.\nGurpil-aulkien lasterketetan atletak lasterketako aulki arinetan lehiatzen dira eta paralinpikoen artean txapelketa eta lasterketa gehien egiten dituen azpikategoria da. Maratoi garrantzitsu gehienek gurpil-aulkien sailak dituzte, adibidez.\nElbarritasun gabeko atletak eta gurpil-aulkian parte hartzen duten atletak batera lehiatzeak eztabaida ugari sortu ditu. Batzuek arriskutsua dela diote eta beste batzuek gizarte integrazioa bultzatu behar delako babesten dute denek batera lehiatzeko aukera. 2013ko Londresko maratoian Josh Cassidy (gurpil-aulkiko atleta) eta Tiki Gelanaren (emakumezkoen maratoiaren liderra) arteko talkak eztabaida areagotu zuen.\nBatzuetan, elbarritasuna duten kirolariek elbarritasun gabeko kirolarien aurka lehiatzeko maila lortzen dute. Legez itsua zen Marla Runyan 2000 eta 2004ko Olinpiar Jokoetan aritu zen eta urrezko domina lortu zuen 1500 m-etan 1999ko Panamerikako Jokoetan. Oscar Pistorius, anputatu bikoitza, semifinalista izan zen 2011ko Munduko Txapelketan eta zilarrezko domina irabazi zuen Hegoafrikako taldearekin 4 \u00d7 400 metroko erreleboan.\nMaster kategorian aldiz, ohikoagoa da kirolari paralinpikoak ikustea, adibidez, Blind Ivy Granstrom-ek Masters munduko errekor ugari ezarri zituen.\nBestelako eztabaidak ere badaude, adibidez, kirolari batzuei beren desgaitasun maila areagotzea leporatzen zaielako, zailtasun txikiagoko kategorietan lehiatu ahal izateko. Adimen urritasuna duten kirolariek debekatuta zuten kirol paralinpiko guztietan lehiatzea egiaztapen arazoengatik 2000ko Udako Paraolinpiadetatik. Arazo hau 12 urtez egon zen konpondu gabe eta 2012ra arte ezin izan zuten txapelketa horietan parte hartu.\nAtletak.\nEuskal Herriko atleten artean aipatzekoak dira Diego Garcia, Martin Fiz, Maite Zu\u00f1iga eta Naroa Agirre. Beste europar batzuen artean bestela oso famatuak izan dira Sebastian Coe, Daley Thompson eta Linford Christie britainiarrak, Sergei Bubka ukrainiarra eta Marita Koch alemaniarra, beste hainbaten artean.\nAmeriketakoak, Jesse Owens, Bob Beamon, Carl Lewis, Edwin Moses, Florence Griffith eta Evelyn Ashford estatubatuarrak eta Merlene Ottey, Asafa Powell eta Usain Bolt jamaikarrak nabarmentzekoak dira.\nAfrikakoen artean, azkenik, ospetsuak dira Sa\u00efd Aouita eta Hicham El Guerrouj marokoarrak, Paul Koech eta Catherine Ndereba kenyarrak, eta Haile Gebrselassie eta Kenenisa Bekele etiopiarrak.\nBerrikuntzak.\nTeknikak.\nMendeetan zehar kirol marken hobekuntza materialetan egindako berrikuntzen eta proba bakoitzaren tekniken berrikuntzen ondorioz gertatu dira. XVIII.mendearen amaieran Ameriketako Estatu Batuetao jeneral batek \u00abcrouch start\u00bb teknika asmatu zuen. Teknika honekin lasterketen irteera kukubilkoz egiten hasi ziren. Historiako 100 metroko lehen Olinpiar Jokoetako irabazleak, Tom Burkek, metodo hau erabili zuen.\nHesi lasterketei dagokienez, 1900. urteko Olinpiar Jokoetan, Alvin Kraenzlein estatubatuarrak berrikuntza bat egin zuen hesien arteko pauso kopurua murriztuz.\n1920eko hamarkadan, estatubatuarrek teknika berri bat aurkeztu zuten luzera jauzian. \u00abHitch kick\u00bb izena hartu zuen eta airean batidak egitean datza. Pisu jaurtiketan, Parry O\u00b4Brien estatubatuarrak 180\u00ba-ko biraketa teknika asmatu zuen. Bigarren Mundu Gerra eta gero entrenatzaile sobietarrek jauzi teknika ezberdinak garatu zitzten proba ezberdinetarako.\nAltuera jauzia izan da historian zehar teknikoki gehien aldatu den probetako bat. Valeri Brumel izan zen \"arrabol bentrala\" erabili zuen lehenetariko atleta, eta \"artazi\" teknika ordezkatu zuten. Urte batzuk gerago, altuera jauziaren iraultza gertatu zen Dick Fosbury estatubatuarraren teknikaren ondorioz. Teknikak bere abizena hartu zuen izen modura eta teknika hau erabiliz 1968ko Mexikoko Olinpiar Jokoetan urrezko domina lortu zuen. \"Fosbury\" teknika bizkarrez jauzi egitean datza. Hau da, listoia goruntz begira pasaz. Berrikutza hau orain arteko garrantzitsuena izan da, gaur egun teknika hau erabiltzen delako profesional mailan eta beste inork ez duelako beste teknikarik aurkitu gehiago saltatu ahal izateko.\nEntrenamenduak.\nXX. mendean profesionalismoaren iritsierarekin batera, entrenamenduen metodolog\u00eda nabarmen hobetzen joan ziren. Ameriketako Estatu Batuetan, esprinterren prestakuntza fisikoa lehenengo txapelketa nazionaletatik garatu da. Teknika, entrenamendua lehiketaren erritmoan egitean datza.\n1920eko hamarkadan, Paavo Nurmi iraupen luzeko finlandiar korrikalariak era askotako entrenamendu metodo bat asmatu zuen, abadura eta erresistentzia saio zorrotzetan oinarrituta. Azken adibide honetan oinarrituta, G\u00f6sta Holmer suediarrak fartlek sistema asmatu zuen. Sistema honekin atleta bakoitzak bere kabuz egokitu dezake entrenamendua bere gaitasun, trebetasun eta nahiera. Holmerrek Suedian naturaz inguraturik zegoen entrenamendu pista bat sortu zuen, muino eta oztopoekin (zuhaitzen enborrak, ibaiak...).\n1950eko hamarkadan, Alemaniako mediku batzuek denbora-tartekako entrenamendu teknika sortu zuten. Sistema zorrotz honen bidez, Europa Ekialdeko korrikalariek abantaila lortu zuten beste korrikalariekin alderaturik, besteak beste, Emil Zatopek txekiarra, Olinpiar Jokoetan hainbat domina irabazi zituen korrikalaria.\nAlemaniako Errepublika Demokratikoak, antzemate goiztiar politikari, goi mailako prestakuntzari eta biomekanikari eta fisiologiari buruzko ikerketei esker, goi mailako esprinter asko eduki zituzten. Aldi berean, Zeelanda Berrian \u00abJogging-a\u00bb sortu zen, eta baita erresistentzian oinarritutako programa intentsiboa ere. Metodo hau, besteak beste, Peter Snell iraupen luzeko korrikalariak erabili zuen 1960ko hamarkadan. Hamarkada berdinean, Herb Elliot australiarrak, Melbournen, gerra aurreko metodo suediarra berreskuratu zuen."}
{"id": "39938", "revid": "429", "url": "https://eu.wikipedia.org/wiki?curid=39938", "title": "Zitrinoa", "text": ""}
{"id": "39939", "revid": "6327", "url": "https://eu.wikipedia.org/wiki?curid=39939", "title": "Petronas Dorreak", "text": ""}
{"id": "39940", "revid": "336", "url": "https://eu.wikipedia.org/wiki?curid=39940", "title": "Troia", "text": "Troia edo Ilion (, edo \u038a\u03bb\u03b9\u03bf\u03bd, \"Ilion\") egiazko eta kondairetako hiria da, \"Troiako gerra\" gertatu zen hiria Iliadaren arabera.\nPoemaren egilea Homero dela esaten da, K.a. IX edo VIII mendean idatzia. Hala ere, pasarte batzuk antzinagokoak ere dira. \"Odisean\" ere aipatzen da Troia hiria. Gerora Virgiliok Homeroren kondaira jarraitu zuen Eneidarekin.\nAntzinako Troia Dardaneloetako itsasartean zegoen, Eskamandro eta Simoisen ibaien artean, Itsaso Beltzera sartzeko pasabide estrategikoan. 1870an arkeologia indusketak izan ziren eta, ikusi zutenez, Troia asko izan ziren, garai ezberdinetan eta bata bestearen gainean. Homeroren Troia VII.a zela esaten da.\nKondairetako Troia.\nTroiatarren historia haien mito eta kondairekin hasten da. Greziar mitologiaren arabera, troiatarrak Troade eskualdean bizi ziren, Asia Txikian. Aberastasun handiengatik ezagutzen zen, hego eta mendebaldeko merkataritzarekin lortua, janzki aberats, burdin produkzio eta harresi handiengatik. Lehen errege familia troiararra Elektrak eta Zeusek hasi omen zuten, Dardanoren gurasoak baitziren. Dardano, gerora Troia sortuko zuena, Asia Txikira heldu zen Samotraziako uhartetik pasatuz eta Teukro ezagutu zuen han. Teukro Atikako konkistatzailea zen ere eta Dardanos errespetuz tratatu zuen. Dardano Teukroren alabarekin ezkondu eta Dardania fundatu zuen (gero Eneasek gobernatu zuena). Dardano hil zenean, bere biloba Troseri eman zion erresuma. Horregatik zukeen Troia hiriak eta Troade eskualdeak izen hori.\nIlok, Trosen semeak, Ilion edo hiri Iliakoa sortu zuen, izena emanik. Zeusek Paladioa ezagutarazi zion, hiria babestuko omen zuen estatua. Iloren seme gaztearentzat, Laomedonterentzat, Poseidon eta Apolok harresiak eta babesak eraiki zituzten. Baina Laomedontek ez zuen ordaindu nahi izan eta, horregatik, Poseidonek lurra uholdatu zuen eta Hesioneren sakrifizioa eskatu itsas munstro baten eskutan. Kiratsa iritsi zen eta munstroak lurrean gelditzen zen jendea hil zuen.\nTroiako gerra baino belaunaldi bat lehenago, Heraklesek Troia hartu eta Laomedonte eta bere seme-alabak hil zituen Priamo izan ezik. Priamo geroago errege bihurtu zen. Bere erregealdian, mizenastar greziarrek Troia inbaditu eta hartu egin zuten Troiako Gerran (K.a. 1193 \u2013 K.a. 1183). Maxyanak Libiaren mendebaldean zegoen tribu bat ziren eta Troiako biztanleen ondorengoak ziren, Herodotoren arabera. Troaitar itsasontziak naiade bihurtu ziren eta guztiz poztu Ulisesen itsasontzia honoratu zenean.\nIda mendian (\"Jainkosen mendia\"), Asia Txikian, hainbat gertaera jazo ziren: Zeusek Ganimedes bahitu zuen, Afroditak Ankises seduzitu zuen, Afroditak Eneasi bizitza eman zion, Paris artzain bizi izan zen, ninfak bizi izan ziren, Parisen epaiketa gertatu zen, jainko troiatarrek Troiako gerra ikusi zuten tontorretik, Herak Zeus alboratu zuen Troia hartua izateko, eta Eneas eta bere jarraitzaileek atseden hartu eta itxaron zuten greziarrak hiri arpilatutik irten ziren arte."}
{"id": "39941", "revid": "336", "url": "https://eu.wikipedia.org/wiki?curid=39941", "title": "Faes Farma", "text": ""}
{"id": "39942", "revid": "2241", "url": "https://eu.wikipedia.org/wiki?curid=39942", "title": "Eris", "text": "Eris hurrengo gauzak izan daitezke:"}
{"id": "39943", "revid": "105290", "url": "https://eu.wikipedia.org/wiki?curid=39943", "title": "Kavir basamortua", "text": "Kavir basamortua (, \"Dasht-e Kavir\") Irango ipar-ekialdeko gatz basamortua da, 800 kilometroko luzera eta 320 kilometroko zabalera daukana. Iparraldean Elburz mendilerroarekin egiten du muga eta hegoaldean Lut basamortuarekin. Khorasan, Semnan, Teheran, Isfahan eta Yazd probintzietako lurrak hartzen ditu."}
{"id": "39945", "revid": "137486", "url": "https://eu.wikipedia.org/wiki?curid=39945", "title": "Ateismo", "text": "Ateismoa, zentzu zabalean, jainkoen existentziaren sinesmena ukatzea da. Zentzu hertsiago batean, ateismoa jainkorik badagoen ustearen arbuioa da. Are zentzu estuagoan, ateismoa jainkorik ez dagoela dioen posizioa da. Ateismoa ez dator bat teismoarekin, zeina, bere formarik orokorrenean, gutxienez jainko bat existitzen denaren ustea baita.\nAteismo hitzaren erro etimologikoa K. a. V. mendea baino lehen sortu zen. Antzinako grezieratik abiatuta, antzinako grezierazko \"jainkorik gabe\" esan nahi du. Antzinaroan, erabilera ugari izan zituen, hitz gutxiesgarri bat bezala, gizarteak oro har gurtzen zituen jainkoei, jainkoek abandonatu zituztenei edo jainkoengan sinesteko inolako konpromisorik ez zutenei aplikatzen zitzaiena. Terminoak, erlijioso ortodoxoek sortutako kategoria sozial bat adierazten du, non euren sinesmen erlijiosoekin bat ez datozenak sartzen diren. Gaur egungo ateismo terminoa XVI. mendean sortu zen lehen aldiz. Pentsamendu askearen hedapenarekin, ikerketa eszeptikoarekin eta erlijioari egindako kritikaren ondorengo gehikuntzarekin, terminoaren aplikazioa murriztu egin zen bere irismenean. Ateo hitzarekin identifikatu ziren lehen gizabanakoak XVIII. mendean bizi izan ziren, Argien Mendean. Frantziako Iraultza, \"aurrekaririk gabeko ateismoagatik\" ezaguna, giza arrazoiaren nagusitasunaren alde egin zuen historiako lehen mugimendu politiko handiaren lekuko izan zen.\nAteismoaren aldeko argudioak ikuspegi filosofikoetatik hasi eta ikuspegi sozial eta historikoetaraino doaz. Jainkoengan ez sinesteko arrazoiek ebidentzia enpiriko falta dagoela dioten argudioak biltzen dituzte, gaizkiaren arazoa, errebelazio funtsik gabeen argudioa, faltsutu ezin diren kontzeptuen arbuioa, eta sinesmen ezaren argudioa. Fededun ez direnek diote ateismoa teismoa baino parsimonikoagoa dela eta guztiak jainkoetan sinesmenik gabe jaiotzen direla; beraz, argudiatzen dute frogaren zama ez dagokiola ateoari, jainkoen existentzia gezurtatzeko, baizik eta teistari, teismorako justifikazio bat emateko. Ateo batzuek filosofia sekularrak hartu badituzte ere (adibidez, humanismo sekularra), ez dago ateo guztiek bat egiten duten ideologia edo jokabide-koderik.\nAteismoaren ikusmoldeak aldatzen direnez, gaur egungo ateoen kopuruaren estimazio zehatzak zailak dira. Win-Gallup Internationalen ikerketa globalen arabera, inkestatuen % 13 \"ateo konbentzituak\" ziren 2012an, % 11 \"ateo konbentzituak\" 2015ean, eta % 9 \"ateo konbentzituak\" 2017an. Hala ere, beste ikertzaile batzuek kontuz ibiltzeko aholkua eman dute Win/Gallup inkestaren zifrekin; izan ere, hamarkadetan zehar idazketa bera erabili duten eta laginaren tamaina handiagoa duten beste inkesta batzuek zifra baxuagoak lortu dituzte. British Broadcasting Corporationek (BBC) 2004an egindako inkesta zaharrago baten arabera, ateoak munduko biztanleriaren % 8 ziren. Beste estimazio zaharrago batzuen arabera, ateoak munduko biztanleriaren % 2 dira, eta erlijiogabeak, berriz, % 12. Inkesta horien arabera, Europa eta Ekialdeko Asia dira ateismo tasa altuenak dituzten eskualdeak. 2015ean, Txinan zeuden pertsonen % 61ek jakinarazi zuten ateoak zirela. Europar Batasuneko (EB) Eurobarometroaren 2010eko inkesta baten zifrek adierazten dutenez, EBko biztanleriaren % 20k ez du sinesten \"inolako espiritu, Jainko edo bizi-indarretan\".\nEtimologia.\n\"Ateismo\" terminoa grezierazko (aze\u00f3s) adjektibotik dator, \u00abjainkorik gabea\u00bb esan nahi baitu (\"a\" = \u00abez\u00bb; \"theos\" = \u00abjainko\u00bb, hitzez hitz \u00abZeus\u00bb). Adjektibo hori mespretxuz erabiltzen zen, gizarte zabalak gurtzen zituen jainkoak ukatzen zituztela uste zen gizabanakoak aipatzeko.\nDefinizioak eta motak.\nGaia jorratu dutenak ez daude ados ateismoa definitzeko eta sailkatzeko modurik onenari buruz, eta zalantzan jartzen dute naturaz gaindiko zein erakunde diren jainkotzat jotzen direnak, berezko jarrera filosofikoa den edo jarrera filosofikorik eza, eta arbuio kontziente eta esplizitua eskatzen ote duen. Ateismoa agnostizismoarekin bateragarritzat jo izan da, baina horrekin ere kontrajarri izan da. Ateismo forma ezberdinak bereizteko erabili kategoria mota zabala erabili izan da.\nEsparrua.\nAteismoaren definizioan inplikatutako anbiguotasun eta eztabaidaren zati bat Jaungoiko eta jainko gisako hitzen definizioetarako adostasuna lortzeko zailtasunetik sortzen da. Jaungoikoaren eta jainkoen kontzeptu oso ezberdinen aniztasunak ideia ezberdinetara eramaten du ateismoaren aplikagarritasunari dagokionez. Antzinako erromatarrek kristauei ateoak izatea leporatzen zieten, jainko paganoak ez gurtzeagatik. Poliki-poliki, ikuspuntu hori zoritxarrean erortzen joan zen, teismoa edozein jainkotasunetan sinesmen bat bezala ulertua izatera iritsi zen heinean.\nArbuiatzen diren fenomenoen sortari dagokionez, ateismoak edozer gauza uka dezake, jainko baten existentziatik hasi eta edozein kontzeptu izpiritual, naturaz gaindikoa edo transzendentalen existentziaraino, budismoarena, hinduismoarena, jainismoarena eta taoismoarena kasu.\nAteismo esplizitua eta inplizitua.\nAteismoaren definizioak ere aldatu egiten dira pertsona batek jainkoen ideiari jarri behar dion kontsiderazio mailan ateotzat hartua izateko. Ateismoa, batzuetan, jainkoren bat dagoenaren sinesmen-gabezia soila barneratzeko moduan definitu izan da. Definizio zabal horrek jaioberriak eta ideia teorikoen eraginpean egon ez diren beste pertsona batzuk ere hartuko lituzke. 1772an, Paul Henri Thiry d'Holbach baroiak esan zuen \"haur guztiak ateoak jaiotzen dira; ez dute Jainkoaren ideiarik\". Antzera iradoki zuen George H. Smithek (1979):\n\"Ateismo inplizitua\" \"sinesmen teistaren gabezia da, haren gaitzespen kontzienterik gabe\"; \"ateismo esplizitua\", berriz, sinesmenaren gaitzespen kontzientea da. \"Ateismo filosofikoari\" buruzko bere lanaren helburuetarako, Ernest Nagelen ustez ezin da hartu sinismen teistaren gabezia ateismo mota gisa, eta Graham Oppyk uste du pertsona hauek \"inuzente\" bezala sailkatu behar direla, jainko bat zer ote den ulertzea inoiz kontsideratu ez dutelako. Oppyren arabera, hilabete bateko haurtxoak, burmuinetako lesio traumatiko larriak dituzten gizakiak edo dementzia aurreratua duten gaixoak egon daitezke sailkapen honen barruan:\nAteismo positibo eta negatiboa.\nAntonio Flew eta Michael Martin bezalako filosofoek \"ateismo positiboa\" (indartsua/gogorra) eta \"ateismo negatiboa\" (ahula/biguna) kontzeptuak erabili dituzte. Ateismo positiboa jainkoak existitzen ez direnaren baieztapen esplizitua da. Ateismo negatiboak gainerako ez-teismo forma guztiak barne hartzen ditu. Kategorizazio horren arabera, teista ez den edonor da ateo negatiboa edo positiboa. \"Ahul\" eta \"indartsu\" terminoak nahiko berriak dira, eta \"ateismo negatiboa\" eta \"ateismo positiboa\" terminoak, berriz, zaharragoak dira, literatura filosofikoan eta apologetika katolikoan erabiliak izan direlarik. Ateismoaren mugatze horren azpian, agnostiko gehienek ateo negatibotzat jotzen dituzte.\nMartinek, adibidez, agnostizismoak ateismo negatiboa dakarrela baieztatzen duen bitartean, agnostiko askok ateismoaz bestelako ikuspuntua dute: teismoa bezain justifikatua dela pentsatzen dute eta frogatze maila bera eskatzen diote. Ezagutzaren eskuraezintasunaren baieztapena, jainkoen existentziaren alde edo kontra, ateismoak fede-jauzi bat eskatzen duela adierazten duen ideia gisa ikusten dute batzuek. Argudio honi emandako erantzun arrunten arabera, frogatu gabeko proposizio erlijiosoek frogatu gabeko beste proposizio guztiek bezainbesteko sinesgabetasuna merezi dute, eta jainko baten existentziaren probabilitateak ez dakar bi posibilitateetako baten ere probabilitate bera. J.J.C. Smart filosofo australiarrak honako hau argudiatzen du: \"Batzuetan, ateoa den pertsona batek bere burua agnostiko gisa deskriba dezake, modu grinatsuan ere, edozein gauza dakigula esatea eragotziko ligukeen eszeptizismo filosofiko orokor eta zentzugabearen ondorioz, matematikaren egiak eta logika formala izan ezik.\" Ondorioz, Richard Dawkins bezalako egile ateo batzuek nahiago dute posizio teorikoak, agnostikoak eta ateoak bereiztea probabilitate teistikoko espektro batean zehar, bakoitzak \"Jainkoa existitzen da\" baieztapenari esleitzeko probabilitatea.\nAteismoaren ezinezkotasunaren definizioa.\nXVIII. mendearen aurretik, Jainkoaren existentzia hain zen onartua mendebaldeko munduan, non zalantzan jartzen baitzen benetako ateismoaren posibilitatea. Horri sortzetiko teista deitzen zaio: pertsona guztiek Jainkoarengan jaiotzatik sinesten dutelako nozioa. Ikuspegi horren barruan, ateoak ukazioan besterik ez daudela adierazten da.\nHalaber, bada jarrera bat esaten duena ateoek azkar sinesten dutela Jainkoarengan krisi garaian, ateoek heriotza ohean konbertsioak egiten dituztela, edo \"lubakietan ateorik ez dagoela\", baina kontrako adibideak egon dira, horien artean, literalki \"lubakietako ateo\" izan direnak.\nAteo batzuek \"ateismo\" terminoaren beharrari aurre egin diote. Bere \"Letter to a Christian Nation\" liburuan, Sam Harrisek honakoa idatzi zuen:\nAteismo pragmatikoa.\nAteismo pragmatikoa da norberak jainko batengan edo jainkoengan duen sinesmena baztertu behar duen ikuspuntua, eguneroko bizitza pragmatiko baterako beharrezkoa ez delako. Ikuspegi hori apateismoarekin eta ateismo praktikoarekin lotuta dago.\nArgudioak.\nArgudio epistemologikoak.\nAteoek ere argudiatu dute jendeak ezin duela Jainko bat ezagutu edo Jainko baten existentzia frogatu. Azken horri agnostizismoa deitzen zaio, hainbat forma hartzen dituena. Inmanentziaren filosofian, jainkotasuna mundutik beretik banaezina da, pertsona baten adimena barne, eta pertsona bakoitzaren kontzientzia subjektuan sartuta dago. Agnostizismo forma honen arabera, perspektiban dagoen muga honek, inferentzia objektibo oro eragozten du, jainko batengan sinestetik bere existentziaren baieztapenetaraino. Kanten agnostizismo arrazionalistak eta Ilustrazioak giza arrazionaltasunetik ondorioztatutako ezagutza baino ez dute onartzen; ateismo-forma horrek dio jainkoak ezin direla bereizi printzipio-arazo gisa, eta, beraz, ezin da jakin existitzen diren ala ez. Eszeptizismoak, Humeren ideietan oinarritua, edozer gauzari buruzko ziurtasuna ezinezkoa dela baieztatzen du, beraz, batek ezin du inoiz ziur jakin jainko bat existitzen den edo ez. Humek, hala ere, kontzeptu metafisiko behaezin horiek \"sofisteria eta ilusio\" bezala baztertu behar direla esan zuen. Agnostizismoa ateismoari esleitzea eztabaidatua da; munduaren ikuspegi independente eta oinarrizkotzat ere har daiteke.\nAteismoaren aldeko beste argudio batzuek, epistemologiko edo ontologiko gisa sailka daitezkeenak, ignostizismoa barne, \"Jainkoa\" eta \"Jainkoa ahalguztiduna da\" bezalako oinarrizko terminoen esanahirik eza edo ulerrezintasuna baieztatzen dute. Ez-kognitibismo teologikoak dio \"Jainkoa\" baieztapenak ez duela proposizio bat adierazten, baizik eta absurdoa dela edo zentzu kognitiborik ez duela. Bi modutara argudiatu izan da, gizabanako horiek ateismo edo agnostizismo moduren batean sailka daitezkeen ala ez. A. J. Ayer eta Theodore M. Drange filosofoek bi kategoriak arbuiatzen dituzte, bi eremu horiek \"Jainkoa existitzen da\" proposamen gisa onartzen dutela esanez; aldiz, ez-kognitibismoa beren kategorian kokatzen dute.\nArgudio metafisikoak.\nZofia Zdybicka filosofoaren arabera:\nArgudio logikoak.\nAteo batzuek jainkoen ikuskera ezberdinak, kristautasunaren jainko pertsonala bezala, logikoki koherentziarik ez duten ezaugarriak dituztela diote. Ateo hauek Jainkoaren existentziaren aurkako argudio deduktiboak aurkezten dituzte, ezaugarri batzuen arteko bateraezintasuna baieztatzen dutenak, hala nola perfekzioa, sortzaile-izaera, aldaezintasuna, omniszientzia, omnipresentzia, ahalguztiduntasuna, ontasun osoa, transzendentzia, nortasuna (izaki pertsonala), fisikotasun eza, justizia eta errukia.\nAteo teodizeek uste dute mundua, esperimentatzen duten bezala, ezin dela adiskidetu teologoek Jainkoari eta jainkoei eskuarki ematen dizkieten ezaugarriekin. Argudiatzen dute Jainko omnisziente, ahalguztidun eta ontasun osoko bat ez dela bateragarria gaiztakeria eta sufrimendua dauden mundu batekin, mundu bat non maitasun jainkotiarra pertsona askorentzat ezkutatuta dagoen. Antzeko argudio bat egozten zaio Siddhartha Gautamari, budismoaren sortzaileari.\nErlijioen kontakizun erredukzionista.\nLudwig Feuerbach filosofoak eta Sigmund Freud psikoanalistak Jainkoa eta beste sinesmen erlijioso batzuk giza asmakuntzak direla argudiatu zuten, hainbat desio edo behar psikologiko eta emozional asetzeko sortuak, edo \"zera\" ahalguztiduntasunaren proiekzio mekanismo bat. Vladimir Leninentzat, \"Materialismoa eta enpiro-kritizismoa\" lanean, Errusiako makismoaren aurka (Ernst Machen jarraitzaileek) Feuerbach jainko batengan sinestearen aurkako azken argudioa da. Budista askoren ikuspegia ere bada hau. Karl Marxek eta Friedrich Engelsek, Feuerbachen lanaren eraginez, Jainkoarengan sinestea eta erlijioa funtzio sozialak direla argudiatu zuten, boterean daudenek langile klasea zapaltzeko erabiliak. Mikhail Bakuninen arabera, \"Jainkoaren ideiak giza arrazoiaren eta justiziaren abdikazioa dakar berekin; giza askatasunaren ukazio erabakigarriena da, eta, ezinbestean, gizateriaren esklabotasunean, teorian eta praktikan amaitzen da\". Voltaireren aforismoa irauli zuen: \"Jainkoa existituko ez balitz, asmatu egin beharko litzatekeela\", eta horren ordez idatzi \"Jainkoa benetan existituko balitz, abolitu egin beharko litzatekeela\".\nAteismoa, erlijioa eta izpiritualtasuna.\nAteismoa sinesmen erlijioso eta izpiritualen sistema batzuekin bateragarria izan daiteke. Besteak beste hinduismoa, jainismoa, budismoa, sinteismoa, raelismoa eta Wicca bezalako mugimendu neopaganoak barne. \u0100stika jinduismoaren eskolaren ustez, ateismoa baliozko bidea da moksha lortzeko, baina oso-oso zaila, ateoek ezin baitute beren bidaian jainkozkoarengandik inolako laguntzarik espero. Jainismoak unibertsoa betierekoa dela eta jainko sortzaile baten beharrik ez duela uste du, Tirthankarek, ordea, espazioa eta denbora gaindi dezaketen izaki gurtuak dira, eta Indra jainkoak baino botere handiagoa dute. Budismo sekularrak ez du jainkoenganako sinesmena defendatzen. Jatorrizko budismoa ateoa zen, Buda Gautamaren bideak ez baitzuen jainkoen aipamenik jasotzen. Budismoaren ondorengo ikusmoldeen arabera, Buda bera jainko bat da, jarraitzaileek jainkotasuna lor dezaketela iradokitzen dute, eta Bodhisattvak eta Betiereko Buda gurtzen dituzte.\nAteismoa eta teologia negatiboa.\nTeologia negatiboa, askotan, ateismoaren edo agnostizismoaren bertsio gisa sailkatzen da, ezin baitu benetan esan Jainkoa existitzen denik. \"Konparazioa gordina da, hala ere, ateismo konbentzionalak Jainkoaren existentzia ukatua izan daitekeen predikatu gisa tratatzen duelako (\"Jainkoa ez da existitzen\"); teologia ezkorrak, berriz, Jainkoak predikatuak dituela ukatzen du\". \"Jainkoa edo Jainkozkoa bada\" esatea erantzun gabe \"Bera zer da\" esaldiari teologia positiboaren aurrebaldintza litzateke teologia negatiboan, teismoa ateismotik bereizten duena. \"Teologia negatiboa osagarria da, ez teologia positiboaren etsaia\".\nFilosofia ateoak.\nAteismo axiologiko edo konstruktiboak uko egiten dio jainkoen existentziari, gizateria bezalako \"absolutu goren\" baten alde. Ateismo modu horrek gizateriari laguntzen dio etika eta balioen iturri absolutu gisa, eta gizabanakoei arazo moralak Jainkoarengana jo gabe konpontzeko aukera ematen die. Marxek eta Freudek argudio hori erabili zuten askapen, garapen erabateko eta oztoporik gabeko zoriontasun mezuak helarazteko. Ateismoaren kritika ohikoenetako bat kontrakoa izan da: jainko baten existentzia ukatzeak erlatibismo moralera eramaten duela eta bat oinarri moral edo etikorik gabe uzten duela, edo bizitzak zentzurik ez izatea eta miserablea izatea eragiten duela. Blaise Pascalek hau argudiatzen zuen bere \"Pens\u00e9es\" lanean.\nJean-Paul Sartre filosofo frantziarrak bere burua \"existentzialismo ateoaren\" ordezkari gisa identifikatu zuen, Jainkoaren existentzia ukatzeko kezkarik ez zuela, \"Gizakiak bere burua berriro aurkitu behar duela\" eta \"Jainkoaren existentziaren froga baliozkorik ere ezin duela inork bere buruaz salbatu\" esateko baino. Sartrek bere ateismoaren korolario bat hauxe zela esan zuen: \"Jainkoa existitzen ez bada, existentzia esentziaren aurretik duen izaki bat dago gutxienez, edozein kontzeptuk definitu baino lehen existitzen den izaki bat, eta... izaki hori gizakia da\". Ateismo horren ondorio praktikoa honela deskribatu zuen Sartrek: ez dagoela \"a priori\" araurik, ezta giza jokabidea gobernatzeko erabil daitezkeen balio absoluturik ere, eta gizakiak \"beren kabuz asmatzera kondenatuta\" daudela, \"Gizakia egiten duen guztiaren erantzule erabat\" bihurtuz."}
{"id": "39946", "revid": "1962", "url": "https://eu.wikipedia.org/wiki?curid=39946", "title": "Fibonacciren zenbakiak", "text": "Matematikan, Fibonacciren zenbakiek, zeinak formula_1 bezala adierazten baitira, segida matematiko bat osatzen dute. Segida horri Fibonacciren segida deritzogu. Fibonacciren segida, segida errepikari bat da, hau da, segidako gai bakoitzaren balioa aurrekoen menpe egongo da. Ondorengoa da Fibonacciren segidaren adierazpen orokorra:\nAlegia, hasierako bi balioen ondoren, gai bakoitzaren balioa aurreko bien batura izango da.\nFibonacciren segidako lehenengo gaien balioak honako hauek dira:\nformula_3\nFibonacciren segidaren jatorrizko definizioan, Fibonaccik ez zuen kontuan hartu formula_4 terminoa eta zuzenean formula_5 eta formula_6 zenbakiak definitu zituen segidaren lehenengo eta bigarren termino gisa, hurrenez hurren. Fibonacciren zenbakiak estuki erlazionaturik daude urrezko zenbakiarekin: Bineten formulak n-garren Fibonacciren zenbakia n zenbakiaren eta urrezko zenbakiaren funtzioan adierazten du. Artikuluan aurrerago ikusiko dugun bezala, Bineten formulari esker, Fibonacciren ondoz-ondoko bi zenbakien arteko zatidura urrezko zenbakira gerturatzen dela ondoriozta daiteke, \"n\"-ren balioa handitzen doan heinean.\nFibonacciren zenbakiak \"Pisako Leonardo\" (Fibonacci bezala ere ezaguna zen) matematikari italiarraren omenez deitzen dira. 1202. urtean argitaratu zuen idazlanari esker, \"Liber Abaci\", Fibonaccik bere segida mendebaldeko europako matematikan uztartu ahal izan zuen. Nolanahi ere, komenigarria da aipatzea ordurako segida hori matematikari indiar batzuek deskribatu zutela (K.a. 200. urtean).\nFibonacciren zenbakiak ustekabean agertzen dira lotura zuzen bat ez duten matematikako leku ezberdinetan (adibidez, Pascalen hirukian). Hain sarritan agertzen dira matematikan, ezen zenbaki hauek aztertzeaz arduratzen den ikerketa talde bat existitzen baita, Fibonacci Quarterly bezala ere ezaguna.\nFibonacciren zenbakien aplikazio ezberdinen artean, esate baterako, ordenagailuentzako algoritmoen diseinua aipa daiteke. Algoritmo horien adibide esanguratsu batzuk izan daitezke Fibonacciren bilaketa teknika eta Fibonacciren pilaketa informazio egituratzeko teknikak, edota Fibonacciren kuboak deituriko grafoak, zeinen helburua paraleloak eta banatuak dauden sistemak interkonektatzea den.\nFibonacciren zenbakiak sarritan agertzen dira kontestu biologikoetan. Zuhaitz baten adarren sorkuntzan, landare bateko hostoen antolaketan edota orburu baten loraldian, besteak beste. Keplerrek berak baieztatu zuen Fibonacciren zenbakien presentzia naturan handia dela eta hori bera erabili zuen lore batzuek duten forma pentagonala azaltzeko.\nErlazioak urrezko zenbakiarekin.\nSegidaren forma esplizitua.\nKoefiziente konstanteko errekurtsio linealetan gertatzen den antzera, Fibonacciren segida formula esplizitu baten bidez defini daiteke. Fibonacciren segidaren kasurako, formula hori Bineten Formula bezala ere ezaguna da. Formula hori aztertu zuten lehengoak Abraham de Moivre eta Daniel Bernoulli izan baziren ere, Jacques Philippe Marie Binet matematikari frantsesaren omenez izendatu zen formula.\nformula_7 non formula_8 urrezko zenbakia den.\nformula_9 da.\nformula_10 betzen denez, formula hori honela berridaz daiteke:\nformula_11\nPropietate hori egiaztatzeko, ohartu formula_12 eta formula_13 ondorengo ekuazioen soluzioak direla:\nformula_14 eta formula_15\nHorrenbestez, formula_12 eta formula_13 konstanteek, Fibonacciren errekurtsioa betetzen dute.\nBeste hitz batzuetan esanda, formula_18 eta formula_19 betetzen da formula_20\nBerehala ikus daiteke formula_21 eta formula_22 zenbakien edozein baliorentzat formula_23 segidak errekurtsio bera betetzen du.\nformula_24\nBaldin eta formula_21 eta formula_22-ren balioak formula_27 eta formula_28 betetzeko hautatzen badira, orduan formula_29 segida erresultanteak Fibonacciren segida izango da. \nAurreko baldintza ezartzea eta ondorengo ekuazio-sistema planteatzea baliokideak izango dira: formula_30\nEta beraz, bilatzen ari ginen formula topatuko dugu. Hasierako balioak formula_31 eta formula_32 hartuz, soluzio orokorrago bat honakoa da:\nformula_23 non formula_34 eta formula_35\nOndoz-ondoko gaien arteko zatiduraren limitea.\nJohannes Keplerrek Fibonacciren segidako ondoz-ondoko bi gaien arteko zatiduraren limitea konbergentea zela ikusteaz ez ezik, zatidura horiek guztiak limitean urrezko zenbakira hurbiltzen zirela ikusi zuen: formula_36 Limitearen konbergentzia ez da segidako lehenengo gaien balioen araberakoa, segidako lehenengo bi balioak 0 hartzen ditugunean salbu. Proposizio hori Bineten formula erabiliz egiazta daiteke erraz.\nEsate baterako, segidako lehenengo bi gai gisa formula_37 eta formula_38 balioak hartuz gero, ondorengo segida sortzen da: formula_39\nSegidako ondoz-ondoko bi gaien arteko zatidura urrezko zenbakira gerturatzen da limitean.\nMaila goragoko berreturen deskonposaketa.\nUrrezko zenbakiak ondorengo ekuazioa betetzen duenez, formula_40\nEspresio hori formula_41 gisako berreturak maila beheragokoen konbinazio-lineal baten gisa adierazteko. atera daitekeen erlazio errekurtsiboak Fibonacciren zenbakiak ondorengo espresioaren bidez formula_42. Ekuazio hori, matematikoa erabiliz froga daiteke:\nbidezko froga: formula_43 kasuaren egiaztapena: formula_44\nDemagun egia dela formula_45 kasurako: formula_46\nformula_47 kasuaren froga: formula_48\nformula_49\nformula_50 formula_51\nAdierazpen hori egia da baita ere \"n&lt;1\" Fibonacciren segida formula_52 balio negatiboetara orokortu daiteke, oinarrizko araua erabiliz: formula_53\nForma matriziala.\nFibonacciren segida deskribatzen duen 2 dimentsioko diferentzia ekuazioen sistema bat honakoa da:\nformula_54 Honela ere berridatzi daiteke ekuazioa: formula_55\nzeinaren bidez formula_56 ondoriozta daitekeen. Matrizearen balio propioak formula_57 eta formula_58\nformula_59 eta formula_60 Hasierako balioa honakoa denez, formula_61\nformula_62\nEmaitza horri esker, berehala lor daiteke \"n\"-garren Fibonacciren zenbakia kalkulatzeko adierazpen esplizitu bat:\nformula_63 \nFibonacciren zenbakien identifikazioa.\nFibonacciren zenbakien inguruan ondorengo galdera egin diezaiokegu geure buruari: nola determina daiteke ea formula_64 zenbaki oso eta positibo bat Fibonacciren zenbaki bat ote den? Hori egia izateko beharrezko baldintza eta nahikoa da formula_65 edo formula_66 karratu perfektu bat izatea.\nBaldintza hori arrazoia da Bineten formula modu honetan birformula daitekeela: formula_67\nGoiko formulak Fibonacciren zenbaki baten posizioa zehazteko lagungarria gerta dakiguke.\nOhartu formula horrek osoak itzuli behar ditu \"n\"-ren balio guztientzat logaritmoak zenbaki oso bat itzul dezan.\nKonbinatoriako identitateak.\nIndukzio bidezko frogak.\nFibonacciren identitateak, oro har, oso erraz froga daitezke matematikoa erabiliz.\nAdibidez, har dezagun ondorengo berdintza: formula_68\nEkuazioaren bi aldeetan formula_69 batuz gero, formula_70 lortuko dugu. Beraz, formula bat lortuko dugu formula_71 kasurako:\nformula_72 Era berean, formula_73 batzen badugu formula_74 ekuazioaren bi aldeetan ondorengoak lortuko ditugu:\nformula_75\nformula_76\nBineten formula eta bere frogak.\nBineten fomularen arabera, formula_77 \nIdentitate hori Fibonacciren identiteak frogatzeko erabili ohi da. Esate baterako, ondorengo identitatea formula horre bidez froga daiteke.\nformula_78\nformula_79\nformula_80 formula_51\nBehar den bezala formula_82 eta formula_83 identitateak erabiliz, goiko ekuazioa sinplifikatu dugu.\nBestelako identitateak.\nBeste eratako identitate asko metodo ezberdinak erabiliz ondoriozta daitezke. Hemen ditugu horietako zenbait adibide:\nCassini eta Catalanen identitateak.\nCassiniren identitateak baieztatzen duena da: formula_84\nEra berean, ekuazio hori determinante bat bezala adieraz daiteke: formula_85\nCatalanen identitatea aurrekoaren orokorpen bat da: formula_86\nd'Ocagneren identitatea.\nformula_87\nformula_88 non formula_89 Lucasen n-garren gaia den.\nAzken identitatea \"n\" bikoizteko formula bat da; mota honetako beste identiate batzuk honakoak dira:\nformula_90\nCassiniren identitateari esker, berehala ondoriozta daitezke\nformula_91\nformula_92\nformula_93\nBada identitate bat aurrekoak baino are orokorragoa dena:\nformula_94, edo bestela,\nformula_95\nFormulan \"m=2\" balioa ordezkatuz gero, ez da zaila ikustea goiko ataleko amaierako formulen forma matriziala lortzen dela.\nFuntzio sortzailea.\nFibonacciren segidaren funtzio sortzailea ondorengo berretura seriea da:\nformula_96\nSerie hori konbergentea da formula_97 balio guztietarako, eta bere baturak forma esplizitu sinple bat du: formula_98\nBerdintza hori Fibonacciren errekurtsioa erabiliz froga daiteke serieko koefiziente guztiak garatzeko.\nformula_99\nformula_100\nformula_101\nEkuazioan formula_102 bakanduz gero, formula_98 adierazpena lor daiteke.\nBestalde, formula_104 adierazpenak \"negafibonacciren\" zenbakien balioak kalkulatzeko balioa du eta honako ekuazio funtzionala betetzen du:\nformula_105 Zatiki bakunen bidezko deskonposizioaren adierazpena honakoa da:\nformula_106 non formula_107 eta formula_108 diren.\nZenbaki lehenak eta zatigarritasuna.\nZatigarritasunaren inguruko propietateak.\nFibonaccien segidako bikoitia da eta, are gehiago, segidako \"k-garren\" edozein zenbaki formula_109 zenbakiaren multiplo bat da. Ondorioz, Fibonacciren segida segida zatigarri baten adibide garbi bat izan daiteke. Fibonacciren segidak ondorengo zatigarritasun propietate sendoago bat betetzen du: formula_110 non formula_111, formula_112 eta formula_113-ren zatiki komunik handiena den.\nOndoz-ondoko hiru Fibonacciren zenbaki hartuz gero, binaka lehenak izango dira elkarrekiko.\nOndorioz, formula_114\nformula_115 zenbaki lehen orok formula_116 balioarekin determinatzen den Fibonacciren edozein zenbaki zati dezake. Baldin eta 1 edo 4 zenbakien baliokidea bada (mod 5), orduan formula_115 lehenak formula_118 zenbakia zatitzen du. Are gehiago, formula_115 zenbakia 2 edo 3 zenbakien baliokidea bada (mod 5), orduan formula_115 lehenak formula_121 zatitzen du. Geratzen den kasu bakarra da formula_122 (mod 5), eta kasu honetan formula_115 lehenak formula_124 zatitzen du.\nformula_125\nKasu horiek guztiak kasu bakar batean laburbildu daitezke, Legendreren ikurra erabiliz: formula_126\nZenbaki bat lehena den determinatzeko irizpidea.\nArestian ondorioztatu dugun formula zenbaki bat lehena ote den determinatzeko irizpide gisa aplika dezakegu. formula_127 betetzen bada,\nnon Legendreren ikurra Jacobiren ikur batekin ordezkatu den, orduan \"n\" zenbaki lehen bat dela ondoriozta daiteke. Ordea, aurreko baldintza bete ezean, berehala ondorioztatuko dugu \"n\" ez dela zenbaki lehen bat. Baldin eta \"n\" zenbaki konposatu bat bada eta formula betetzen badu, orduan \"n\" \"Fibonacciren pseudolehen\" bat izango da. \"m\" zenbakia oso handia bada (adibidez, 500-bit tamainako zenbaki bat) orduan formula_128 (mod n) balioa kalkula daiteke honako forma matriziala erabiliz:\nformula_129\nHemen, formula_130 matrizearen berretura berretura modularraren bidez kalkulatzen da, zeina matrizeentrat egokitu daitekeen.\nFibonacciren zenbaki lehenak.\n\"Fibonacciren zenbaki lehenak,\" Fibonacciren zenbakiak izateaz ez ezik, lehenak diren zenbakiak dira. Ondorengoak dira lehen Fibonacciren zenbaki lehenak: formula_131 Orain arte milaka zifratako Fibonacciren zenbaki lehenak topatu badira ere, oraindik ez da frogatu ea mota horretako zenbakien kopurua infinitua ote den.\nformula_52 zenbakiak formula_133 zati dezake, beraz, formula_134 kasuaz gainera, Fibonacciren edozein zenbaki lehenak indize lehen bat izan behar du. Ez da existitzen formula_135 baino handiagoa den Fibonacciren zenbakirik, non zenbaki hori lehen bat baino unitate bat handiagoa edo txikiagoa den. Fibonacciren Fibonacciren zenbakien artean karratu ez-tribial bat den zenbaki bakarra 144 zenbakia da.\nAttila Pethok 2001. urtean frogatu zuen berretura perfektu bat bezala adieraz daitezkeen Fibonacci zenbakien kopurua finitua dela eta 2006. urtean Y. Bugeaud, M. Mignotte eta S. Siksek frogatu zuten 8 eta 144 zenbakiak direla existitzen diren mota horretako zenbaki bakarrak. Ez da existitzen karratu perfektu bat den Fibonacciren zenbakirik. Orokorrago esanda, ez da existitzen Fibonacciren zenbaki lehenik (1 zenbakia izan ezik). Are gehiago, edozein bi Fibonacciren zenbaki hartuz gero, beren arteko zatiketa ezin daiteke inoiz izan karratu perfektu bat.\nOrokortzeak.\nFibonacciren segida antzinatik ezagutzen den segida errepikaririk ospetsuenetako bat da. Segida horiek guztiak Fibonacciren segidaren generalizazio batzuk direla esan daiteke. Partikularki, Bineten formula edozein diferentzia ekuazio koefiziente konstanteekin. Partikularki, Bineten formula edozein segidatara orokortu daiteke diferentzia ekuazio lineal eta homogeneo baten soluzioak aurkitzeko.\nAdibide espezifiko batzuk ondorengoak ondorengoak izan daitezke:\nformula_139\nErreferentziak.\nOhin-oharrak.\n^ \"For four, variations of meters of two [and] three being mixed, five happens. For five, variations of two earlier \u2013 three [and] four, being mixed, eight is obtained. In this way, for six, [variations] of four [and] of five being mixed, thirteen happens. And like that, variations of two earlier meters being mixed, seven morae [is] twenty-one. In this way, the process should be followed in all m\u0101tr\u0101-v\u1e5bttas\""}
{"id": "39952", "revid": "59723", "url": "https://eu.wikipedia.org/wiki?curid=39952", "title": "Letoniera", "text": "Letoniera () indoeuropar hizkuntza bat da, hizkuntza baltikoen taldekoa. Batez ere Letonian mintzatzen da, hango hizkuntza ofizial bakarra baita. Guztira 1.400.000 hiztun ditu Letonian eta 150.000 kanpoan. Lituaniera ahaiderik hurbilena du. Nolanahi ere, bien hiztegia oso desberdina da eta hiztunek ezin dute elkar ulertu.\nGramatika.\nLetoniera hizkuntza flexiboa da, hainbat forma analitiko dituena. Alemanaren sintaxiaren eragin handia du. Bi genero gramatikal ditu: maskulinoa eta femeninoa. Izen bakoitzak zazpi deklinabide kasu ditu: nominatiboa, genitiboa, datiboa, akusatiboa, instrumentala, lokatiboa eta bokatiboa.\nAzentua, kasu bakan batzuk izan ezik, lehen silaban doa.\nOrtografia.\nHistorikoki, letoniera idazteko, alemanaren ortografia sistema erabili zen. XX. mendearen hasieran, sistema fonetikoki egokiagoa erabiltzen hasi zen, latindar alfabeto eraldatu bat erabiliz. Gaur egun, letonieraren alfabeto estandarrak 33 letra ditu:\nOrtografia aldaketa handi hori hurrengo testuan (Gure Aita) argi ikus daiteke. Hala ere, Interneten ortografia berri eta informala sortu da, mezu eta testuak laster idaztean sortua, azenturik gabea.\nLetoniera modernoaren arazoak.\nHizkuntzak dituen bi arazo nagusiak \"gimalajie\u0161u l\u0101\u010di\" (mordoilokeria) eta garbizalekeria dira.\n\"Gimalajie\u0161u l\u0101\u010di\".\n\"Gimalajie\u0161u l\u0101\u010di\" esamoldea hizkuntza akats mota bat adierazteko erabiltzen da, beste hizkuntzen eraginak sortzen dituen hizkuntza akatsak, sarri barregarriak direnak. Esamoldea Asiako hartz beltza izendatzeko hitz okerra da. Akats horiek gramatika eta estilo akatsak dira, batez ere. Gehiengo errusiarra duten guneetan eta lituaniarren kate-dendetan daude.\nEuskararekin gertatzen denaren antzekoa da, erdaretako itzulpen traketsak aurkezten direnean (adibidez, *\"hizkuntza saltsan\" okerra, \"lengua en salsa\" / \"langue en sauce\" adierazteko).\nGazbizalekeria.\nSarri, sortutako neologismoak zailtasunez bereganatzen ditu biztanleriak, aurretik beste hitzen bat erabiltzen dutelako. Adibidea \"telefono\" hitza da, gaur egun bi hitz erabiltzen baitira gauzaki bera izendatzeko: \"t\u0101lrunis\" eta \"telefons\". Euskaraz antzekoa gertatzen da batzuetan, adibide berari jarraitzeko \"telefono\" eta \"urritizkin\" baitaude (nahiz eta azken hori ia ez den erabiltzen).\nHizkuntza eta politika.\nLetoniak harreman zaila izan du historian zehar Alemania, Suedia, Errusia eta Poloniarekin, eta herrialde kulturaniztuna izan da beti. Hala ere, Sobietar okupazio garaian (1940-1941; 1945-1991) errusiartze prozesuak eragin izugarria izan zuen letonieran. Bi garai horietan 340.000 letoniar inguru deportatuak izan ziren \u2014biztanleriaren herena\u2014 eta herrialdean bertan jazarriak. Itzeleko immigrazioa izan zen halaber Errusia, Ukraina eta Bielorrusia sobiet errepubliketatik eta, horren ondorioz, berezko letoniar biztanleria ikaragarri murriztu zen, % 80 ingurutik 1935ean % 52 ingurura 1985ean. Etorkin gehienak Letonian finkatu ziren, letoniera ikasi gabe. Egun, letoniera biztanleriaren % 60ren ama hizkuntza baino ez da.\n1991n independentziaren berrezarri zenean, hizkuntz politika berria abian jarri zen. Oraingo helburu nagusia biztanle guztien integrazioan datza, Letoniako hizkuntza gutxituei ere babesa eta garapean aukera eskainiz."}
{"id": "39954", "revid": "129250", "url": "https://eu.wikipedia.org/wiki?curid=39954", "title": "Gabriela Mistral", "text": "Lucila de Mar\u00eda del Perpetuo Socorro Godoy Alcayaga \u2014ezagunagoa Gabriela Mistral goitizenaz\u2014 (Vicu\u00f1a, Coquimbo, Txile, 1889ko apirilaren 7 \u2013 Hempstead, New York, Ameriketako Estatu Batuak, 1957ko urtarrilaren 10a) txiletar poeta izan zen. Bere burua 'eusko-amerindiar'tzat zuen, arbasoen aldetik eusko eta aimara jatorria zuenez. Literaturako Nobel Saria eskuratu zuen (1945), eta hori lortzen lehendabiziko latinoamerikarra izan zen.\nBizitza.\nIrakaskuntzaren inguruan murgildurik eman zuen bizitza guztia: nekazari inguruetan irakasle, hasieran, eta erantzukizun handiagoko karguetan, ondoren. Horrela, parte-hartze zuzena izan zuen Mexikoko irakaskuntzaren antolakuntzan. Kontsul izan zen Napolin, Lisboan, Rio de Janeiron eta Los Angelesen, eta zenbait kargu bete zuen Nazioen Erakundean eta Nazio Batuen Erakundean.\nIdatzi zituen olerkietan gehien erabiltzen zituen gaiak barne minak, izadia, lana, nekazarien miseria, emakumearen askatasuna eta haurtzaroa dira. Lehen idazlanean, \"Desolaci\u00f3n \"(1922) olerki liburuan, ageri dira jadanik haren lan osoan aurkitzen diren gaiak, mina eta maitasuna. Gabriela Mistralek idatzi zituen beste poema bilduma aipagarri batzuk \"Sonetos de la muerte \"(1914, \"Heriotzaren hamalaurunak\")\", Ternura \"(1924), \"Tala\" (1938), \"Selecci\u00f3n de la autora \"(1957), \"Nubes blancas\" eta \"Lugar\" (1954,\" Lekua\") dira. \u00a0v\u00a0 1945ean Literaturako Nobel saria irabazi zuen."}
{"id": "39957", "revid": "1519", "url": "https://eu.wikipedia.org/wiki?curid=39957", "title": "Billabona", "text": ""}
{"id": "39959", "revid": "360", "url": "https://eu.wikipedia.org/wiki?curid=39959", "title": "Zoroastrismoa", "text": ""}
{"id": "39960", "revid": "336", "url": "https://eu.wikipedia.org/wiki?curid=39960", "title": "Paris (mitologia)", "text": "Paris (grezieraz \u03a0\u03ac\u03c1\u03b9\u03c2), Alexandro ere deitua, \"gizonak babesten dituena\", mitologia grekoan printze troiatarra izan zen, Priamo eta Hekubaren seme gazteena.\nParisen historia.\nParis gaztea.\nParisen patua bere bi anaiengatik Heleno eta Kasandra kompromisua hartu zuen, asmakizunaren botereekin jaioak izan zirela. Txikiak zirela bere aitarengana izututak joan ziren, Paris Troiara iritis zen egunean antorcha bateki neskuan eta nola hiria erretzen zuen ikusi zuten.\nPriamo hasieran ez zien kasurik egin, baina sazerdote eta beste asmatzaileak umeei kasu egiteko esaten zioten Priamori. Azkenean erregeari konbentzitu egin zioten, bere herriarengandik beldur zuela, bere bihotzean zuen min guztiarekin umea hil egin zuen, baino Hecubak salbatu zuen, hoberena Ida median abandonatzea ideiarik egokiena izango zela esan zuen bere semearen odolez zikitzen zen bitartean. Eta horrela umea mendian utzi zuten, eta troiatarrak patua aldera batera utzi zutela uste zuten. Denbora gutxi pasa ondoren artzain batek aurkitu eta bere etxera eraman zuen.\nTxikitatik oso ederra izan zen, eta talentu handia zuen lira jotzeko(musika tresna), horrek oso ospetsua egin zion inguruetan, baita ere jainkoen artean\nParisen epaiketa.\nDenbora pasa zen eta Olinpon Hera, Atenea eta Afroditaren arteko liskarra hasi zen, hirutako zein zen ederrena. Eztabaida urrezko sagar batekin bukatuko zen, sagar hori ederrenarentzako izango zen, Eride bota zuelako Tetis eta Peleoren ezkontzan ez zelako gonbidatuta izan. Zeus ez zen ezta ausartu ere hiruen artean aukeratzera galdetu egin ziotenean eta horrela Paris aukeratu zuen aukeraketa egiteko.\nJainkosak parisen aurrean agertu ziren Paris deskantsatzen ari zen bitartean, bere buruak aurkeztu eta zerri buruz zihoan lehiaketa azaldu egin zioten. Baina hau ez zen edertasun lehiaketa bakarrik, jainkosa bakoitzak gauza bat eman zien eta Parisek aukeratzeko: Herak munduko koroa eskaini zion. Ateneak, Zeus bezainbeste duen jakinduria eskaini zion eta azkenik Afroditak munduko neskarik ederrena eskaini zion, Helena, Espartan bizi zena bere familiarekin. Paris Afrodita aukeratu zuen Parisen babesle bihurtu zena bere bizitza osorako, bitartean Hera eta Atenea beren mendekua hitzeman zuten eta erabaki honek Troiako gerra hasi zuen.\nTroiara itzulera.\nHazi zenean, pentsatu zuen Troiara joatea, erregeak kirol joko batzuk prestatu egin zituelako, nahiko diru lortu nahi zuen ardiak erosteko, egun batzuk lehenago ganadua lapurtu egin zioten eta. Paris garaile atera zen eta jokatzen zuen bitartean bere amak errekonozitu egin zuen.\nPriamok ahaztu egin zuen Parisek zuen madarikazioa eta pozik onartu zuen bere semea oso ederra eta kirolaria bihurtu zelako. Ematen zuenez denek ahaztu egin zuten, baita Helenok ere. Denek Casandra ezik, honek ahal izan zuen bezala gortean esan zuen gainean zeukaten arriskua berriz etorri zela Parisen esku. Baian Troiatarren zoritxarrez, Casandrak ere madarikazio bat zuen bere gainean, Afrodita baino ederragoa zela esan zuenez, etorkizuna asmatuko zuela baina inork ez ziola kasurik egingo. Horregatik Casandra gaixoa isilik gelditu zen eta madarikazioa nola gertatzen zen ikusi besterik ez zuen egin. Paris etxera bueltatu zen eta Troiako printze batek zituen ohore guztiak eman zizkieten, baina ez zuen inoiz artzainaren bizitza utzi izan nahi, horregatik bere aitari eskatu egin zion familiaren artaldeak zaintzea, Priamok ez zuen ezer esan.\nHelenaren bahiketa.\nLaister eduki zuten greziara joateko aukera bat, Espartara, herrialde hau eta Mizenas tratu batera iritsi nahi zuten Troiarekin, espezien eta beste merkantzia batzuen iritsia eztabaidatu nahi zuten, Troaitarrek kontrolatzen zutelako Dardaneloseko itsasartea. Paris boluntario joan zen.\nIritsi zirenean Menelao Espartako erregea ohore guztiekin onartu zituen. Anfitrioi oso ona izanez beren lurrak erakutsi zizkieten, gaztelua eta errege grekoen aurrean presentatu zituzten eta gero jateko gonbita batera joan ziren. Baina Parisi guzti hori berdin izan zitzaion Afroditak prometitu zion emakumea ikusi zuenean. Baino jakin izan zuenean , Helena, espartako erregina, Menelaoren emaztea zela dezepzionatu egin zen. Pixkat haserretuta, Parisek Afroditari galdetzen hsi zitzaion zergaitia, ez ziolako esan Helena ezkonduta zegoela, honek esan zion ez preokupatzeko berataz maitamintzea lortuko zuela. Paris hasieran ez zegoen oso ziur hasiera batetik oso ondo portatu zirelako berarekin, baina bere desira irabazi zuen eta Afroditaren laguntzaz Helena maitemintzea lortu zuen, Menelaon ezer sortu gabe, era inuxentez ez zen konturatu adulterio horretaz. Paris joan zen baino lehenago berak planeatu zuen bezala, Menelao Kretara joan behar izan zuen familiako batzuen funeralera joateko, Helenaren senarra bisitariei adio esatera joatea esan zion. Baina Helena gehiegi maite zuen Paris joaten uzteko, inorri abisatu gabe Troiara ihes egin zuen, bere senarra eta bederatzi urteko Hermione utzita. Esaten da Iris mezularia Menelaori abisua eman ziola Kretan zegoenean, baina hala ere beranduegi zen.\nMaitaleak Troiara iritsi ziren eta herritarrak ongi etorria txundituta eman zieten horrelako emakume ederra ikusterakoan. Baino hori ez zen ezer izan jauregian egon zen zirrarekin konparatuta. Batzuk laister onartu zuten Helena, baina Hektor printzea, bazekiena Helena bahitzea Grezian gerra bat sortuko zuela, atzerako buelta proposatu zuen. Paris asanblean defenditu egin zen amodioaren izenean egin zuela esanez, hori esanez gehienengoari konbetzitu egin zion, eta Helena Troian gelditu zen. Bahiketa hau Troiaren gerra hasi zuen, horrela kontatzen da Homerok idatzitako Iliadan.\nTroiako gerra.\nParis \"Iliada\"n gizon anarkiko eta jakintsu bat bezala ikusten da, Hektorren kontrakoa da, gerlari ausart, familiaren maitalea. Hil zuen pertsona bakarra Akiles izan zen, gezi eta arkuekin bere puntu ahulean, orpoan, Menelaoren kontrako borroka deuseztatu zuelako. Textu historiko batzuen arabera, esaten da Paris bere geziak eta arkuak erabili zituztela, Troiatarrak oso arkulari onak zirelako, grekoak berriz ezpatan onak ziren.\nAkilesen heriotzaren ondoren, Paris Filoktetesengatik hil egin zen Heraklesen arkuarekin. Hil egin zenean, bere anaia Deifobo Helenarekin ezkondu zen Menelaok hil egin zuen arte, eta berriz Espartara eraman zuena.\nEnone ninfa, Parisen lehenengo amodioa Ida mendian, Cebrenen alaba zen, Frigiako ibai jankoa eta Parisen heriotza ikusi zuena. Rea eta Apolo asmakizun eta sendagaitzen boterea eman zien. Parisek Helenarengatik abandonatu egin zuenean, esan zion heriotzez zauritua izango zela, baina berarengana joango zela edozein zauri sendatu zezakeelako. Filoktetes tiro egin zionean, Ida mendita eraman zuten Enone ikusteko, baina, honek ez zion sendatu nahi, orduan Troiara itzuli eta hi legin zen. Paris joaten ari zen bitartean, damutu egin zen, Enone menditik jetsi zen bere bila joateko baina berandu iritsi zen. Troian, ninfa, Parisen erretzen ari zen metara bota zen. Bere ezezkoa jasotzeko zenbait arrazoi daude: batzuk esaten dute gaizki sentitzen zela Paris utzi egin ziolako eta mendeku bezala hartu egin zuela orduan bere heriotza zigor egokia bezala onartu zuela, beste batzuek bere aitak ez ziola utzi Parisi laguntzea eta menditik atera zen arte itxoin behar izan zuela bere laguntza eskatzeko."}
{"id": "39962", "revid": "336", "url": "https://eu.wikipedia.org/wiki?curid=39962", "title": "Helena Troiakoa", "text": "Helena Troiakoa, greziar mitologiako pertsonaia da; Parisek bahitu egin zuen, Troiako printzea, gerra sortuz.\nZeusek, antzar bilakatuta, Espartako errege Tindaroren Leda emaztea liluratu zuen. Ledak bi arrautza jarri zituen; batetik Pollux eta Helena jaio ziren, biak hilezkorrak, eta bestetik Klitemnestra eta Kastor, hilkorrak. Hala ere, Kastor eta Pollux biki bezala ezagutzen dira eta Dioskuro izena hartzen dute.\nHelenak txikitatik erakutsi zuen bere edertasuna, eta horregatik Teseok bahitzea erabaki zuen Piritooren laguntzaz. Teseok nahiko denbora itxaron zuen Helenarekin ezkontzeko, baino lehenago bere anaiek, Dioskuroek, salbatu egin zuten Teseoren ama bahituz.\nParisek egin zuenaren sari bezala, Afroditak Helena Parisez maiteminaraztea lortu zuen. Hori zela eta, ihes egiten zuten biek Espartatik Troiara. Helena Espartako errege Menelaorekin ezkonduta zegoen jada, eta berau, beste hiru errege grekoz lagunduta, Troiara joan zen Helena emaztearen bila.\nMenelaoren anaia Agamemnonek bere alaba Ifigenia sakrifikatu behar izan zuen, jainkoek abiatzeko eragozpenik jar ez ziezaioten. Gerrak hamar urte iraun zuen eta Menelaok irabazi zuen. Azkenean, Helena bere senarrarekin bueltatu zen eta alaba bat eduki zuten, Hermione gero bere lehengusu Orestesekin ezkondu zena.\nSchliemannen indusketa.\n1870ean, Heinrich Schliemann arkeologo alemaniarrak indusketa bat hasi zuen, eta hasiera batean Troia zela uste izan zena eta gaur egun Hisarlik izena duena aurkitu zuen. Bertan, bederatzi hiri daude, bata bestearen gainean eraikiak, auzoak bere inguruan dituen barruko gotorleku batekin eta guztia babesten duen harresi altu batekin. Schliemannentzat, bigarren hirian aurkitutako bitxi batzuk, Helenarenak izan daitezke, baina datu kronologikoak ez datoz bat Homerok deskribatutako garaiarekin."}
{"id": "39964", "revid": "336", "url": "https://eu.wikipedia.org/wiki?curid=39964", "title": "Paris (troia)", "text": ""}
{"id": "39965", "revid": "6327", "url": "https://eu.wikipedia.org/wiki?curid=39965", "title": "TROIAKO HELENA", "text": ""}
{"id": "39967", "revid": "105290", "url": "https://eu.wikipedia.org/wiki?curid=39967", "title": "Aizkraukle Barrutia", "text": "Aizkraukle Barrutia Letoniako 26 barrutietako bat da."}
{"id": "39970", "revid": "105290", "url": "https://eu.wikipedia.org/wiki?curid=39970", "title": "Aluksne Barrutia", "text": "Al\u016bksne Barrutia Letoniako 26 barrutietako bat da. Hiri nagusiak izen bera du."}
{"id": "39971", "revid": "105290", "url": "https://eu.wikipedia.org/wiki?curid=39971", "title": "Balvi Barrutia", "text": "Balvi Barrutia Letoniako 26 barrutietako bat da. Hiri nagusiak izen bera du."}
{"id": "39972", "revid": "105290", "url": "https://eu.wikipedia.org/wiki?curid=39972", "title": "Bauska Barrutia", "text": "Bauska Barrutia Letoniako 26 barrutietako bat da. Hiri nagusia Bauska da."}
{"id": "39973", "revid": "105290", "url": "https://eu.wikipedia.org/wiki?curid=39973", "title": "Cesis Barrutia", "text": "C\u0113sis Barrutia Letoniako 26 barrutietako bat da. Hiri nagusia C\u0113sis da."}
{"id": "39974", "revid": "105290", "url": "https://eu.wikipedia.org/wiki?curid=39974", "title": "Daugavpils Barrutia", "text": "Daugavpils Barrutia Letoniako 26 barrutietako bat da. Hiri nagusia Daugavpils da, baina honen tamaina dela eta barruti propia du."}
{"id": "39975", "revid": "105290", "url": "https://eu.wikipedia.org/wiki?curid=39975", "title": "Dobele Barrutia", "text": "Dobele Barrutia Letoniako 26 barrutietako bat da. Hiri nagusia Dobele da."}
{"id": "39976", "revid": "105290", "url": "https://eu.wikipedia.org/wiki?curid=39976", "title": "Gulbene Barrutia", "text": "Gulbene Barrutia Letoniako 26 barrutietako bat da. Hiri nagusia Gulbene da. 1,873\u00a0km\u00b2ko azalera dauka eta azken erroldaren arabera 28.998 biztanle."}
{"id": "39977", "revid": "105290", "url": "https://eu.wikipedia.org/wiki?curid=39977", "title": "Jekabpils Barrutia", "text": "J\u0113kabpils Barrutia Letoniako 26 barrutietako bat da. Hiri nagusia J\u0113kabpils da."}
{"id": "39978", "revid": "336", "url": "https://eu.wikipedia.org/wiki?curid=39978", "title": "J\u0113kabpils Barrutia", "text": ""}
{"id": "39979", "revid": "105290", "url": "https://eu.wikipedia.org/wiki?curid=39979", "title": "Jelgava Barrutia", "text": "Jelgava Barrutia Letoniako 26 barrutietako bat da. Hiri nagusia Jelgava da."}
{"id": "39980", "revid": "105290", "url": "https://eu.wikipedia.org/wiki?curid=39980", "title": "Kraslava Barrutia", "text": "Kraslava Barrutia Letoniako 26 barrutietako bat da. Hiri nagusia Kraslava da."}
{"id": "39981", "revid": "105290", "url": "https://eu.wikipedia.org/wiki?curid=39981", "title": "Kuldiga Barrutia", "text": "Kuld\u012bga Barrutia Letoniako 26 barrutietako bat da. Hiri nagusia Kuld\u012bga da."}
{"id": "39982", "revid": "336", "url": "https://eu.wikipedia.org/wiki?curid=39982", "title": "Kuld\u012bga Barrutia", "text": ""}
{"id": "39983", "revid": "105290", "url": "https://eu.wikipedia.org/wiki?curid=39983", "title": "Liepaja Barrutia", "text": "Liep\u0101ja Barrutia Letoniako 26 barrutietako bat da. Hiri nagusia Liep\u0101ja da."}
{"id": "39984", "revid": "105290", "url": "https://eu.wikipedia.org/wiki?curid=39984", "title": "Linbazi Barrutia", "text": "Limba\u017ei Barrutia Letoniako 26 barrutietako bat da. Hiri nagusia Limba\u017ei da."}
{"id": "39985", "revid": "105290", "url": "https://eu.wikipedia.org/wiki?curid=39985", "title": "Ludza Barrutia", "text": "Ludza Barrutia Letoniako 26 barrutietako bat da. Hiri nagusia Ludza da."}
{"id": "39986", "revid": "105290", "url": "https://eu.wikipedia.org/wiki?curid=39986", "title": "Madona Barrutia", "text": "Madona Barrutia Letoniako 26 barrutietako bat da. Hiri nagusia Madona da."}
{"id": "39987", "revid": "105290", "url": "https://eu.wikipedia.org/wiki?curid=39987", "title": "Ogre Barrutia", "text": "Ogre Barrutia Letoniako 26 barrutietako bat da. Hiri nagusia Ogre da."}
{"id": "39988", "revid": "105290", "url": "https://eu.wikipedia.org/wiki?curid=39988", "title": "Preili Barrutia", "text": "Preili Barrutia Letoniako 26 barrutietako bat da. Hiri nagusia Preili da."}
{"id": "39989", "revid": "499", "url": "https://eu.wikipedia.org/wiki?curid=39989", "title": "100ko hamarkada", "text": ""}
{"id": "39990", "revid": "105290", "url": "https://eu.wikipedia.org/wiki?curid=39990", "title": "Rezekne Barrutia", "text": "R\u0113zekne Barrutia Letoniako 26 barrutietako bat izan zen. Hiri nagusia R\u0113zekne da. 2009ko administrazio eraldaketa prozesuan desagertu zen."}
{"id": "39991", "revid": "105290", "url": "https://eu.wikipedia.org/wiki?curid=39991", "title": "Riga Barrutia", "text": "Riga Barrutia Letoniako 26 barrutietako bat da. Hiri nagusia Riga da, baina honek bere barruti propioa du. Barrutiak 3.474\u00a0km\u00b2ko azalera dauka (Riga 307\u00a0km\u00b2 eta J\u016brmala 100\u00a0km\u00b2 kontutan hartuta). 904.440 pertsona bizi dira, (R\u012bga 735,670 eta J\u016brmala 55,250), hau da Letoniako biztanleriaren erdia.\nHiriak.\nRigako barrutiko hiriak honakoak dira:"}
{"id": "39992", "revid": "499", "url": "https://eu.wikipedia.org/wiki?curid=39992", "title": "200ko hamarkada", "text": ""}
{"id": "39993", "revid": "499", "url": "https://eu.wikipedia.org/wiki?curid=39993", "title": "300ko hamarkada", "text": ""}
{"id": "39994", "revid": "499", "url": "https://eu.wikipedia.org/wiki?curid=39994", "title": "400ko hamarkada", "text": ""}
{"id": "39995", "revid": "499", "url": "https://eu.wikipedia.org/wiki?curid=39995", "title": "500ko hamarkada", "text": ""}
{"id": "39996", "revid": "499", "url": "https://eu.wikipedia.org/wiki?curid=39996", "title": "600ko hamarkada", "text": ""}
{"id": "39997", "revid": "499", "url": "https://eu.wikipedia.org/wiki?curid=39997", "title": "700ko hamarkada", "text": ""}
{"id": "39998", "revid": "499", "url": "https://eu.wikipedia.org/wiki?curid=39998", "title": "800ko hamarkada", "text": ""}
{"id": "39999", "revid": "499", "url": "https://eu.wikipedia.org/wiki?curid=39999", "title": "900ko hamarkada", "text": ""}
{"id": "40000", "revid": "499", "url": "https://eu.wikipedia.org/wiki?curid=40000", "title": "1100ko hamarkada", "text": ""}
{"id": "40001", "revid": "499", "url": "https://eu.wikipedia.org/wiki?curid=40001", "title": "1200ko hamarkada", "text": ""}
{"id": "40002", "revid": "499", "url": "https://eu.wikipedia.org/wiki?curid=40002", "title": "1300ko hamarkada", "text": ""}
{"id": "40003", "revid": "499", "url": "https://eu.wikipedia.org/wiki?curid=40003", "title": "1400ko hamarkada", "text": ""}
{"id": "40004", "revid": "499", "url": "https://eu.wikipedia.org/wiki?curid=40004", "title": "1500ko hamarkada", "text": ""}
{"id": "40005", "revid": "499", "url": "https://eu.wikipedia.org/wiki?curid=40005", "title": "1600ko hamarkada", "text": ""}
{"id": "40006", "revid": "499", "url": "https://eu.wikipedia.org/wiki?curid=40006", "title": "1700ko hamarkada", "text": ""}
{"id": "40007", "revid": "499", "url": "https://eu.wikipedia.org/wiki?curid=40007", "title": "1800ko hamarkada", "text": ""}
{"id": "40012", "revid": "105290", "url": "https://eu.wikipedia.org/wiki?curid=40012", "title": "Saldus Barrutia", "text": "Saldus Barrutia Letoniako 26 barrutietako bat da. Hiri nagusia Saldus da."}
{"id": "40013", "revid": "105290", "url": "https://eu.wikipedia.org/wiki?curid=40013", "title": "Wish You Were Here", "text": "Wish You Were Here Pink Floyd taldearen bederatzigarren diskoa da, 1975. urtean sortua. \"The Dark Side of the Moon\" disko arrakastatsuaren ondoren (1973) bi urte pasatu ziren \"Wish you were here\" kaleratu arte, taldeak produktu berria tentuz zaindu nahi baitzuen. Emaitza, hala ere, aurreko lanarena baino apalagoa izan zen kritikoen ustez, \"The Dark Side of the Moon\" gainditu nahi izatea ez baitzen erronka samurra.\nDiskoa taldearen partaide ohiari, Syd Barretti, egindako omenaldia da. \"\"Shine on you Crazy Diamond\"en hitzek, oso kriptiko eta ilunak, Barretten buruko osasun arazoak gogoratzen dituzte; \"Wish You Were Here\"\"k, berriz, lagun zaharraren hutsunea gogora ekartzen du. Zazpi urte pasatu dira Barrettek taldea utzi zuenetik (edo utziarazi zutenetik), baina taldekideengan utzitako eraginak bizirik zirauen, antza.\n\"Wish You Were Here\"n Pink Floydek perfekzioa bilatzen du, aurreko lana (\"The Dark Side of the Moon\") hobetu nahian. Horretarako, lan berriak toki gutxi uzten dio inprobisazioari, diskoan dena baita oso neurtua. Soinua inoiz baino garbiagoa da, inoiz baino gardenagoa. Diskoak sortzen duen atmosfera lasaigarria da guztiz, \"rock kosmikoaren\" gailurra. Horrek ez du esan nahi, ordea, gai batzuetan rock gogorragoa agertzen ez denik (\"\"Welcome to the Machine\"n eta \"Have a Cigar\"en, esate baterako).\n\"Shine on you Crazy Diamond\"\" da diskoaren pieza nagusia, 9 zatitan banandua. Taldeko lana da, Nick Masonen ekarpena apalagoa bada ere. Lehenengo hiru zatietan soinu lasaigarria da nagusi; 6. eta 7. zatiek, berriz, erritmo aldaketa nabarmenak dituzte, ondo landuak eta gauzatuak klimaxera iritsi arte.\nDiskoak salmenta arrakasta lortu zuen erraz, kaleratu bezain laster lehenengo postura heldu baitzen Erresuma Batuko zein Estatu Batuetako disko zerrendetan. Kaleratu eta hilabete batean, milioi bat ale salduak ziren. Arrakasta azkar honen erantzulea, dudarik gabe, aurreko lana izan zen (\"The Dark Side of the Moon\"), horrek eragin baitzuen lan berriarekiko ikusmin itzela."}
{"id": "40014", "revid": "512", "url": "https://eu.wikipedia.org/wiki?curid=40014", "title": "Talsi Barrutia", "text": "Talsi Barrutia Letoniako 26 barrutietako bat da. Hiri nagusia Talsi da."}
{"id": "40015", "revid": "512", "url": "https://eu.wikipedia.org/wiki?curid=40015", "title": "Tukums Barrutia", "text": "Tukums Barrutia Letoniako 26 barrutietako bat da. Hiri nagusia Tukums da."}
{"id": "40016", "revid": "336", "url": "https://eu.wikipedia.org/wiki?curid=40016", "title": "Wish you were here", "text": ""}
{"id": "40017", "revid": "105290", "url": "https://eu.wikipedia.org/wiki?curid=40017", "title": "Valka Barrutia", "text": "Valka Barrutia Letoniako 26 barrutietako bat da. Hiri nagusia Valka da."}
{"id": "40018", "revid": "418", "url": "https://eu.wikipedia.org/wiki?curid=40018", "title": "Indarra", "text": ""}
{"id": "40019", "revid": "105290", "url": "https://eu.wikipedia.org/wiki?curid=40019", "title": "Valmiera Barrutia", "text": "Valmiera Barrutia Letoniako 26 barrutietako bat da. Hiri nagusia Valmiera da."}
{"id": "40020", "revid": "105290", "url": "https://eu.wikipedia.org/wiki?curid=40020", "title": "Ventspils Barrutia", "text": "Ventspils Barrutia Letoniako 26 barrutietako bat da. Hiri nagusia Ventspils da."}
{"id": "40022", "revid": "105290", "url": "https://eu.wikipedia.org/wiki?curid=40022", "title": "Letoniaren banaketa administratiboa", "text": "Letoniaren banaketa administratiboa 9 errepublika-hiri eta 110 udalerritan egiten da. Lehengo banaketako barrutiak desagertu ziren 2009an, eta bertako udalak, herriak eta landa eremuko udalak fusionatu eta 110 udalerritan () banatu ziren.\nUdalerriak.\nTaula honetan Letoniako udalerriak agertzen dira, hurrenkera alfabetikoz:\n2009ko barrutien banaketa.\n2009ra arte, Letonia 26 barrutitan (apri\u0146\u0137is; singularrean - apri\u0146\u0137i edo normalago erabiltzen den rajon) eta 7 hiritan (lielpils\u0113tas; singularra - lielpils\u0113ta) zatiturik zegoen:"}
{"id": "40023", "revid": "336", "url": "https://eu.wikipedia.org/wiki?curid=40023", "title": "Rajon", "text": ""}
{"id": "40024", "revid": "336", "url": "https://eu.wikipedia.org/wiki?curid=40024", "title": "Aprinki", "text": ""}
{"id": "40025", "revid": "105290", "url": "https://eu.wikipedia.org/wiki?curid=40025", "title": "Lielpilseta", "text": "Lielpilseta Letoniako 7 hiri nagusiak izendatzeko erabiltzen den terminoa da, berauek eskumen bereziak baitituzte. Hauek dira egitura berezia duten 7 hiriak:"}
{"id": "40026", "revid": "336", "url": "https://eu.wikipedia.org/wiki?curid=40026", "title": "Al\u016bksne Barrutia", "text": ""}
{"id": "40029", "revid": "105290", "url": "https://eu.wikipedia.org/wiki?curid=40029", "title": "Rigako golkoa", "text": "Rigako golkoa (, , ) Itsaso Baltikoaren ekialdeko badia da, Letoniako iparraldeko kostaldearen eta Estoniako mendebaldeko itsasertzaren artean dagoena. 18.000 kilometro koadroko eremua hartzen du. Estoniako Muhu, Saaremaa eta Hiiumaa uharteak daude golkoaren sarreran, Itsaso Baltikoaren eta Rigako golkoaren artean. Uraren gehieneko sakontasuna 54 metrokoa da, eta abendutik apirilera izotza da nagusi. Itsasertza laua eta hondartsua da; Daugava, Lielupe eta Gauja dira ibai nagusiak. Portu garrantzitsuenak Riga eta P\u00e4rnu dira."}
{"id": "40037", "revid": "105290", "url": "https://eu.wikipedia.org/wiki?curid=40037", "title": "Letoniar lats", "text": "Latsa 1993. urteaz geroztik Letonian erabiltzen den txanpona da. Lats bakoitza 100 \"Santims\"etan banatzen da. Latsaren ISO 4217 kodea \"LVL\" da eta bere laburdura \"Ls\".\n2005eko urtarrilean Letoniako banku zentralak Latsaren balioa Euroarekiko finkoa izatea erabaki zuen, hau da, LVL batek 1,4229 \u20ac balio ditu.\nTxanponak.\nHauek dira gaur egun erabil daitezkeen txanponak:\nDiru-Paperak.\nGaur egun (2006) erabilpen legaleko diru-paperak honako hauek dira:"}
{"id": "40038", "revid": "1491", "url": "https://eu.wikipedia.org/wiki?curid=40038", "title": "Ruby", "text": "Ruby Yukihiro Matsumoto japoniarrak 1993an sortutako objektuei orientatutako programazio lengoaia bat da. Perl eta Python lengoaiaren antzekoa den sintaxia erabiltzen du, Smalltalk bezalako lengoaien objektuei zuzendutako ezaugarriak bilduz. Beste lengoaien ezaugarriak dauzka, besteak beste Lisp, Lua, Dylan eta CLU. Ruby interpretatutako programazio lengoaia bat da, eta software libre bezala banatzen da.\nHistoria.\nLengoaia Yukihiro \"Matz\" Matsumotok sortutakoa da, 1993ko otsalilaren 24an hasi zen Rubyn lan egiten Ruby, eta 1995 kaleratu zuen. Lagun baten jatorrizko hilabeteari dagokio harriak eman zion \"Ruby\" izena lengoaiari. Gaur egun 2008ko ekaina, azken bertsioa 1.8.6 da; 2007ko abenduaren 26an Ruby 1.9.0 kaleratu zen: garapen bertsioa da askoz azkarrago lan egiten duena, datorren bertsioan (Ruby 2.0) egongo den ezaugarria. Gaur egun daukagun bertsioa (1.8.6) beste lengoai batzuen konparatuz nahiko astiro lan egiten duenez, makina birtual batzuk sortu dira. Besteak beste JRuby, Java plataformara Ruby emateko saioa eta Rubinius, Smalltalken makina birtualen onarrituta interpretea.\nFilosofia.\nLegoaiaren sortzaileak, Yukihiro \"Matz\" Matsumoto, programatzailea dibertitzeko eta bere produktibitatea zabaltzeko diseinatuta dagoela esan du, erabiltzaileentzat interface ona diseinuko printzipioa jarraituz Gizakien beharrak makinenak baino gehiago kontuan hartu behar direla pentsatzen du:\nRubyk ahalik eta sorpresa txikien printzipioa dauka, hau da, lengoaiak eskarmentu handiko erabiltzaileen nahasketa gutxitu behar du. Matzek esan du bere xedea bera diberti dezan lengoaia egitea zela, lana eta nahasketa gutxituz.\nMatzek horrela definitu zuen elkarrizketa batean :\nSemantika.\nRuby objektuei orientatutakoa da: Datu mota guztiak objektuak dira, beste lenguaietan Datu motak eta klaseak primitibak bezala definitzen direnak barne (osoak, logikoak, eta \"nil\"). Funzioak beti metodoak dira. Aldagaiak beti erreferentziak dira, ez objetuak. Rubyk herentzia lotura dinamikoarekin dauka. Nahiz eta heretzia anizkuna ez izan, klaseak moduluak inporta ditzakete. Sintaxi prozedurala dauka, baina objektu baten arloaren kanpo definituta diren metodo guztiak Object klasekoak dira azken finean. Klase hau guztien aita denez, aldaketak klase eta objektu guztietan erabil daitezke."}
{"id": "40039", "revid": "336", "url": "https://eu.wikipedia.org/wiki?curid=40039", "title": "Ruby on Rails", "text": "Ruby on Rails, RoR edo Rails Ruby programazio lengoaia erabiliz eta web aplikazioen garapenean laguntzeko sortutako kode irekiko frameworka da, David Heinemeier Hansson sortutakoa. Ruby on Railsek metaprogramazioa erabiltzen du, kodearen irakurketa izugarri errazten duena. Ruby on Rails RubyGems formatuan banatzen da."}
{"id": "40040", "revid": "499", "url": "https://eu.wikipedia.org/wiki?curid=40040", "title": "20eko hamarkada", "text": ""}
{"id": "40041", "revid": "499", "url": "https://eu.wikipedia.org/wiki?curid=40041", "title": "40eko hamarkada", "text": ""}
{"id": "40042", "revid": "499", "url": "https://eu.wikipedia.org/wiki?curid=40042", "title": "60eko hamarkada", "text": ""}
{"id": "40043", "revid": "499", "url": "https://eu.wikipedia.org/wiki?curid=40043", "title": "80eko hamarkada", "text": ""}
{"id": "40044", "revid": "499", "url": "https://eu.wikipedia.org/wiki?curid=40044", "title": "120eko hamarkada", "text": ""}
{"id": "40045", "revid": "499", "url": "https://eu.wikipedia.org/wiki?curid=40045", "title": "140eko hamarkada", "text": ""}
{"id": "40046", "revid": "499", "url": "https://eu.wikipedia.org/wiki?curid=40046", "title": "160eko hamarkada", "text": ""}
{"id": "40047", "revid": "499", "url": "https://eu.wikipedia.org/wiki?curid=40047", "title": "180eko hamarkada", "text": ""}
{"id": "40048", "revid": "499", "url": "https://eu.wikipedia.org/wiki?curid=40048", "title": "220eko hamarkada", "text": ""}
{"id": "40049", "revid": "499", "url": "https://eu.wikipedia.org/wiki?curid=40049", "title": "240eko hamarkada", "text": ""}
{"id": "40050", "revid": "499", "url": "https://eu.wikipedia.org/wiki?curid=40050", "title": "260eko hamarkada", "text": ""}
{"id": "40051", "revid": "499", "url": "https://eu.wikipedia.org/wiki?curid=40051", "title": "280eko hamarkada", "text": ""}
{"id": "40052", "revid": "499", "url": "https://eu.wikipedia.org/wiki?curid=40052", "title": "320eko hamarkada", "text": ""}
{"id": "40053", "revid": "499", "url": "https://eu.wikipedia.org/wiki?curid=40053", "title": "340eko hamarkada", "text": ""}
{"id": "40054", "revid": "499", "url": "https://eu.wikipedia.org/wiki?curid=40054", "title": "360eko hamarkada", "text": ""}
{"id": "40055", "revid": "499", "url": "https://eu.wikipedia.org/wiki?curid=40055", "title": "380eko hamarkada", "text": ""}
{"id": "40056", "revid": "499", "url": "https://eu.wikipedia.org/wiki?curid=40056", "title": "420eko hamarkada", "text": ""}
{"id": "40057", "revid": "499", "url": "https://eu.wikipedia.org/wiki?curid=40057", "title": "440eko hamarkada", "text": ""}
{"id": "40058", "revid": "499", "url": "https://eu.wikipedia.org/wiki?curid=40058", "title": "460eko hamarkada", "text": ""}
{"id": "40059", "revid": "499", "url": "https://eu.wikipedia.org/wiki?curid=40059", "title": "480eko hamarkada", "text": ""}
{"id": "40060", "revid": "499", "url": "https://eu.wikipedia.org/wiki?curid=40060", "title": "520eko hamarkada", "text": ""}
{"id": "40061", "revid": "499", "url": "https://eu.wikipedia.org/wiki?curid=40061", "title": "540eko hamarkada", "text": ""}
{"id": "40062", "revid": "499", "url": "https://eu.wikipedia.org/wiki?curid=40062", "title": "560eko hamarkada", "text": ""}
{"id": "40063", "revid": "499", "url": "https://eu.wikipedia.org/wiki?curid=40063", "title": "580eko hamarkada", "text": ""}
{"id": "40064", "revid": "499", "url": "https://eu.wikipedia.org/wiki?curid=40064", "title": "620eko hamarkada", "text": ""}
{"id": "40065", "revid": "499", "url": "https://eu.wikipedia.org/wiki?curid=40065", "title": "640eko hamarkada", "text": ""}
{"id": "40066", "revid": "499", "url": "https://eu.wikipedia.org/wiki?curid=40066", "title": "660eko hamarkada", "text": ""}
{"id": "40067", "revid": "499", "url": "https://eu.wikipedia.org/wiki?curid=40067", "title": "680eko hamarkada", "text": ""}
{"id": "40068", "revid": "499", "url": "https://eu.wikipedia.org/wiki?curid=40068", "title": "720eko hamarkada", "text": ""}
{"id": "40069", "revid": "499", "url": "https://eu.wikipedia.org/wiki?curid=40069", "title": "740eko hamarkada", "text": ""}
{"id": "40070", "revid": "499", "url": "https://eu.wikipedia.org/wiki?curid=40070", "title": "760eko hamarkada", "text": ""}
{"id": "40071", "revid": "499", "url": "https://eu.wikipedia.org/wiki?curid=40071", "title": "780eko hamarkada", "text": ""}
{"id": "40072", "revid": "499", "url": "https://eu.wikipedia.org/wiki?curid=40072", "title": "820eko hamarkada", "text": ""}
{"id": "40073", "revid": "499", "url": "https://eu.wikipedia.org/wiki?curid=40073", "title": "840eko hamarkada", "text": ""}
{"id": "40074", "revid": "499", "url": "https://eu.wikipedia.org/wiki?curid=40074", "title": "860eko hamarkada", "text": ""}
{"id": "40075", "revid": "499", "url": "https://eu.wikipedia.org/wiki?curid=40075", "title": "880eko hamarkada", "text": ""}
{"id": "40076", "revid": "499", "url": "https://eu.wikipedia.org/wiki?curid=40076", "title": "920eko hamarkada", "text": ""}
{"id": "40077", "revid": "499", "url": "https://eu.wikipedia.org/wiki?curid=40077", "title": "940eko hamarkada", "text": ""}
{"id": "40078", "revid": "499", "url": "https://eu.wikipedia.org/wiki?curid=40078", "title": "960eko hamarkada", "text": ""}
{"id": "40079", "revid": "499", "url": "https://eu.wikipedia.org/wiki?curid=40079", "title": "980eko hamarkada", "text": ""}
{"id": "40080", "revid": "499", "url": "https://eu.wikipedia.org/wiki?curid=40080", "title": "1000eko hamarkada", "text": ""}
{"id": "40081", "revid": "499", "url": "https://eu.wikipedia.org/wiki?curid=40081", "title": "1020eko hamarkada", "text": ""}
{"id": "40082", "revid": "499", "url": "https://eu.wikipedia.org/wiki?curid=40082", "title": "1040eko hamarkada", "text": ""}
{"id": "40083", "revid": "499", "url": "https://eu.wikipedia.org/wiki?curid=40083", "title": "1060eko hamarkada", "text": ""}
{"id": "40084", "revid": "499", "url": "https://eu.wikipedia.org/wiki?curid=40084", "title": "1080eko hamarkada", "text": ""}
{"id": "40085", "revid": "499", "url": "https://eu.wikipedia.org/wiki?curid=40085", "title": "1120eko hamarkada", "text": ""}
{"id": "40086", "revid": "499", "url": "https://eu.wikipedia.org/wiki?curid=40086", "title": "1140eko hamarkada", "text": ""}
{"id": "40087", "revid": "499", "url": "https://eu.wikipedia.org/wiki?curid=40087", "title": "1160eko hamarkada", "text": ""}
{"id": "40088", "revid": "499", "url": "https://eu.wikipedia.org/wiki?curid=40088", "title": "1180eko hamarkada", "text": ""}
{"id": "40089", "revid": "499", "url": "https://eu.wikipedia.org/wiki?curid=40089", "title": "1220eko hamarkada", "text": ""}
{"id": "40090", "revid": "499", "url": "https://eu.wikipedia.org/wiki?curid=40090", "title": "1240eko hamarkada", "text": ""}
{"id": "40091", "revid": "499", "url": "https://eu.wikipedia.org/wiki?curid=40091", "title": "1260eko hamarkada", "text": ""}
{"id": "40092", "revid": "499", "url": "https://eu.wikipedia.org/wiki?curid=40092", "title": "1280eko hamarkada", "text": ""}
{"id": "40093", "revid": "499", "url": "https://eu.wikipedia.org/wiki?curid=40093", "title": "1320eko hamarkada", "text": ""}
{"id": "40094", "revid": "499", "url": "https://eu.wikipedia.org/wiki?curid=40094", "title": "1340eko hamarkada", "text": ""}
{"id": "40095", "revid": "499", "url": "https://eu.wikipedia.org/wiki?curid=40095", "title": "1360eko hamarkada", "text": ""}
{"id": "40096", "revid": "499", "url": "https://eu.wikipedia.org/wiki?curid=40096", "title": "1380eko hamarkada", "text": ""}
{"id": "40097", "revid": "499", "url": "https://eu.wikipedia.org/wiki?curid=40097", "title": "1420eko hamarkada", "text": ""}
{"id": "40098", "revid": "499", "url": "https://eu.wikipedia.org/wiki?curid=40098", "title": "1440eko hamarkada", "text": ""}
{"id": "40099", "revid": "499", "url": "https://eu.wikipedia.org/wiki?curid=40099", "title": "1460eko hamarkada", "text": ""}
{"id": "40100", "revid": "499", "url": "https://eu.wikipedia.org/wiki?curid=40100", "title": "1480eko hamarkada", "text": ""}
{"id": "40101", "revid": "499", "url": "https://eu.wikipedia.org/wiki?curid=40101", "title": "1520eko hamarkada", "text": ""}
{"id": "40102", "revid": "499", "url": "https://eu.wikipedia.org/wiki?curid=40102", "title": "1540eko hamarkada", "text": ""}
{"id": "40103", "revid": "499", "url": "https://eu.wikipedia.org/wiki?curid=40103", "title": "1560eko hamarkada", "text": ""}
{"id": "40104", "revid": "499", "url": "https://eu.wikipedia.org/wiki?curid=40104", "title": "1580eko hamarkada", "text": ""}
{"id": "40105", "revid": "499", "url": "https://eu.wikipedia.org/wiki?curid=40105", "title": "1620eko hamarkada", "text": ""}
{"id": "40106", "revid": "499", "url": "https://eu.wikipedia.org/wiki?curid=40106", "title": "1640eko hamarkada", "text": ""}
{"id": "40107", "revid": "499", "url": "https://eu.wikipedia.org/wiki?curid=40107", "title": "1660eko hamarkada", "text": ""}
{"id": "40108", "revid": "499", "url": "https://eu.wikipedia.org/wiki?curid=40108", "title": "1680eko hamarkada", "text": ""}
{"id": "40109", "revid": "499", "url": "https://eu.wikipedia.org/wiki?curid=40109", "title": "1720eko hamarkada", "text": ""}
{"id": "40110", "revid": "499", "url": "https://eu.wikipedia.org/wiki?curid=40110", "title": "1740eko hamarkada", "text": ""}
{"id": "40111", "revid": "499", "url": "https://eu.wikipedia.org/wiki?curid=40111", "title": "1760eko hamarkada", "text": ""}
{"id": "40112", "revid": "499", "url": "https://eu.wikipedia.org/wiki?curid=40112", "title": "1780eko hamarkada", "text": ""}
{"id": "40113", "revid": "499", "url": "https://eu.wikipedia.org/wiki?curid=40113", "title": "1820eko hamarkada", "text": ""}
{"id": "40114", "revid": "499", "url": "https://eu.wikipedia.org/wiki?curid=40114", "title": "1840eko hamarkada", "text": ""}
{"id": "40115", "revid": "499", "url": "https://eu.wikipedia.org/wiki?curid=40115", "title": "1860eko hamarkada", "text": ""}
{"id": "40116", "revid": "499", "url": "https://eu.wikipedia.org/wiki?curid=40116", "title": "1880eko hamarkada", "text": ""}
{"id": "40117", "revid": "499", "url": "https://eu.wikipedia.org/wiki?curid=40117", "title": "1920eko hamarkada", "text": ""}
{"id": "40118", "revid": "499", "url": "https://eu.wikipedia.org/wiki?curid=40118", "title": "1940eko hamarkada", "text": ""}
{"id": "40119", "revid": "499", "url": "https://eu.wikipedia.org/wiki?curid=40119", "title": "1960eko hamarkada", "text": ""}
{"id": "40120", "revid": "499", "url": "https://eu.wikipedia.org/wiki?curid=40120", "title": "1980eko hamarkada", "text": ""}
{"id": "40121", "revid": "499", "url": "https://eu.wikipedia.org/wiki?curid=40121", "title": "2000eko hamarkada", "text": ""}
{"id": "40135", "revid": "63274", "url": "https://eu.wikipedia.org/wiki?curid=40135", "title": "Indoeuropar", "text": "Indoeuroparrak indoeuropar hizkuntzetan mintzatzen diren pertsonak eta herriak dira, gehienbat historiaurreaz hitz egiten denean erabilia. Gaur egun, Europan eta Asian jatorria zuen indoeuropar hizkuntzen familia munduko hedatuena da.\nBrontze Aroan indoeuropar hizkuntzak zabaldu zituzten herriak izendatzeko erabiltzen da batzuetan hitza, baina garai horretako hizkuntza (K.a. II. milurtekoa) aitzinindoeuropera izanda, aitzinindoeuroparrak ere deitzen zaie.\nIndoeuroparren ikerketa eta sailkapena hizkuntzen alorrekoa da gehienbat, baina hainbat aurkikuntza arkeologiko eta arkeogenetiko erabili dira hauen sorrera eta zabalkundea azaltzeko.\nHerri indoeuroparrak dira, bestek, beste, herri zeltikoak, germaniar herriak, eslaviarrak, antzinako latinoak, pertsiarrak, hititak, luwitak, armeniarrak eta abar. "}
{"id": "40141", "revid": "105290", "url": "https://eu.wikipedia.org/wiki?curid=40141", "title": "Letoniako politika", "text": "Letoniako politika ordezkaritza parlamentarioan oinarritzen den errepublika demokratiko batean burutzen da. Lehen Ministroa gobernu burua da eta hainbat alderdi daude. Presidentea egon dago, baina lan zeremoniala burutzen du Estatu-buru gisa. Botere exekutiboa gobernuak burutzen du, legislatiboa gobernuak eta parlamentuak dute bere gain eta judiziala guztiz independientea da.\nLetoniako parlamentuak ganbera bakarra du, 100 eserlekurekin. Saeima izena hartzen du eta boto zuzenaren bitartez hautatzen da 4 urtetik behin. Presidentziarako hauteskundeak beste bozkaketa batean egiten dira lau urterik behin. Presidenteak lehen ministroa aukeratzen du eta honek exekutiboa eratzen du.\n2002ko urriaren 5ean eginiko hauteskundetan Jaunais Laiks - Garai Berri Alderdiak lortu zituen boto gehien %23,9arekin."}
{"id": "40142", "revid": "65203", "url": "https://eu.wikipedia.org/wiki?curid=40142", "title": "Lege salikoa", "text": "Lege salikoa () V. mendean frankoen erregeek eginiko legeen bilduma da. Jatorrizko bilduma, VI. mende hasieran, Klovis I.ak eginarazi zuen. Izenaren jatorria antzinako franko salioetan du. Frankoen erregeen legediaren oinarri izan zen XII. mendean frankoen erresuma erori arte eta, harekin batera, haien legedia. Legedi horrek jaraunspena, krimenak, kalteak, lapurretak eta abar arautzen zituen eta frankoen erresuma zabalaren batasunaren bereizgarri zen.\nLegedi hura desagertu bazen ere, kodearen arlo batzuk hainbat mendez iraun zuten Europan. Horren arabera, emakumezko batek ezingo zuen Frantziako tronua heredatu, ezta bere ondorengo gizonezkoak ere.\nDebekua Frantzian 1316an sartu zen, Joanes I.a errege haurra hiltzean, eta interes politikoengatik legea erabili zuten osaba jartzeko tronuan, arrebaren ordez. Horrela, Filipe V.a izan zen Frantziako errege.\nHasierako lege salikoak emakumeari garrantzi handia ematen zion tronuaren jaraunspenean: oinordekoa erregearen arrebaren semea izango zen. Horrela, lege salikoaren logikan, erregearen emaztearen semea erregearen seme ote zen ez zegoen garbi; bai, ordea, erregearen arrebaren semea.\nLege salikoa Frantzian.\nMendebaldeko frankoek ez zuten erabili 987ra arte, Hugues Capet igo zenean tronura. 1316an sortu zen arazoa, Luis X.a hil zenean alaba bakarra utzirik. Hori gutxi balitz, haren aita ote zen ezbaian zegoen, lehen emaztea kartzelan baitzegoen, adulterio salaketapean eta bigarren emaztea haurdun zegoen. Mutila jaioz gero, bera izango zen errege, baina neska balitz, ez zegoen garbi zer gertatuko zen. Orduan, Filipe Poitiersekoak, Luisen anaia gazteak, lege hori sustatu zuen, emakumeak Frantziako tronura sekula ez iristeko xedeaz. Erregina alargunak semea izan zuen azkenean eta Frantziako errege egin zuten berehala, baina Joanes I.a jaio eta handik bost egunera hil zen eta, aprobatu berri zen legearen arabera, haren osaba Filipe izan zen errege.\n1322an, Filipe V.aren lau alabak baztertu zituzten, haien anaia Karlos IV.aren mesedetan.\n1328an, azken monarka kapetoak ere alaba bakarra utzi zuen eta emaztea haurdun. Erregea hil eta gero jaio zena emakumea izan zenez, tronua erregearen lehengusua Filipe Valoisekoak hartu zuen.\nFrantziako Estatu Nagusiek egin zioten azken aldaketa: emakumeek ez zuten sekula gobernatuko, ezta oinordekoei jaraunspena egingo ere, Filipe Valoisekoa Filipe VI.a Frantziakoa eginez. Aldaketek Ehun Urteko Gerra eragin zuen, Eduardo III.a Ingalaterrakoa ez baitzegoen ados eta tronurako eskubidea aldarrikatu baitzuen, Isabelen seme zelako, azken hiru erregeen iloba, hots, Luis X.arena, Filipe V.arena eta Karlos IV.arena.\nFrantzian, lege salikoak Frantziako Iraultza arte iraun zuen, eta Berrezarkuntza garaian ere aplikatu zuten.\nLege salikoa Espainian.\nEspainian, Filipe V.a igo zen tronura, Espainiako Ondorengotzaren Gerra irabazi ondoren eta lege salikoa jarri zuen indarrean 1713an. Lege berriaren arabera, lerro nagusian \u2014seme-alabak\u2014 edo albokoan \u2014senide, iloba\u2014 ondorengo gizonezkorik ez bazegoen soilik igo zitezkeen emakumeak tronura.\nKarlos IV.a Espainiakoak 1789an legea deuseztatu eta Alfontso X.aren garaiko Partidetako arauak ezarri zituen. Hala ere, ez zen indarrean jarri, haren seme Fernando VII.a Espainiakoak 1830ean aldarrikatu zuen arte, karlistada eraginez.\nHungariako lege salikoa.\nHungarian ez zen legearen beharrik izango 1301era arte, Andres III.a Hungariakoa (1250-1301) oinordekorik gabe hil zen arte. Berehala atera ziren erregenahiak. Lehenengoa Wentzeslao III.a Bohemiakoa (1289\u20131306) izan zen, haren amona Kunigunda erregina baitzen, B\u00e9la IV.a Hungariakoaren iloba. 1301etik 1305era arte izan zen errege, bigarren errege-nahi bat aurkeztu zen arte: Oton III.a, Bavariako dukea (1261\u20131312), Isabel Hungariakoaren semea. Isabel Bavariako dukesa kontsortea zen eta Bela IV.a Hungariakoaren alaba. Horrek ere erregealdi laburrean agindu zuen (1305-1307) eta Karlos Roberto Hungariakoak (1288-1342) hartu zuen haren ordea, Maria Hungariakoa erreginaren biloba. Hiru kasuetan, lege salikoa aplikatu zen eta printzesen semeei egokitu zitzaien tronua.\nSuediako lege salikoa.\nSuediako Karlos XIII.ak oinordekorik ez zuenez, lege salikoa onartu zuen 1810ean. Lehenengo, Kristian Augustenborgekoa ezarri zuen eta, hura hil zenean, Bernadotte mariskala. 1979ra arte iraun zuen legeak, Viktoria printzesa oinordeko egin arte, alegia.\nBeste lurralde batzuetan.\nDanimarka, Austria eta Hannoverren ere lege salikoa aplikatu zen: horrexen ondorioz, hainbat gatazka armatu gertatu ziren lurralde haietan.\nXVIII. mendean, Karlos VI.a Habsburgokoak semerik ez zuenez, 1713ko Santzio Pragmatikoa ezarri zuen, bere alaba Maria Teresa I.a Austriakoa oinordeko izendatu eta lege salikoari muzin egin zionean. Habsburgo abizena ere transmititu egingo zen, Habsburgo-Lorena etxea ezarriz. Azkenean, gerraz erabakiko zuen auzi hura ere."}
{"id": "40143", "revid": "1519", "url": "https://eu.wikipedia.org/wiki?curid=40143", "title": "Jean de La Fontaine", "text": "Jean de La Fontaine ( ahoskatua; Ch\u00e2teau-Thierry, Aisne, Frantzia, 1621eko uztailaren 8a - Neuilly-sur-Seine, 1695eko apirilaren 13a) alegilaria, poeta, eleberrigilea eta antzerkigilea izan zen. Egile moralistatzat da ezaguna gaur egun, nahiz eta bere garaian ez zuen bizimodu pertsonal eredugarririk izan.\nBizitza.\nChampagneko burges-familia batean sortu zen; gaztetandik ezagutu zituen literatura-areto eta -inguruak eta ordutik piztu zitzaion antzinateko idazle klasikoenganako joera, berezko imitazio-lan baten bidez. Ovidioren lanetan oinarritu zen \"Adonis\" heroi-poema idazteko (1658) eta Fouquet Frantziako finantza-arduradun nagusiaren ingurukoen artean bizi izan zen Vauxen, haren gainbehera arte (1661ean, \"Aux nymphes de Vaux\" [\"\"\"Vaux-ko ninfei\"] eresia idatzi zuen orduan).\nOrl\u00e9ansko dukesarenean egon zen ondoko urteetan (1664-1672) eta berealdiko arrakasta izan zuten Bocacciok eta Ariostok erabilitako gai libertinoak hartuta moldatu zituen \"Contes et Nouvelles\" (1665, \"Ipuin eta Istorioak\") bertso-kontakizunak.\n1668an plazaratu zituen La Fontainek bere \"Fables (Alegiak)\" obra handiko lehen sei liburuak, eta beste bi bilduma eskaini zituen hurrengo urteetan (1678ko eta 1694ko argitaraldiak; hamabi liburu osotara). \"Fables\" La Fontaine helduaren lana da inondik ere; Esopok eta Fedrok erabilitako etxeko gaiak eredu harturik, animalien mundua langai bihurtu zuen giza munduko gorabeherak aurkezteko, eta, bigarren bildumatik aurrera, guztiz zorroztu zen mezu filosofikoa, Madame de la Sabli\u00e8reren aretora inguratu ziren filosofoen eta hinduen jakituria zaharren eraginez. \"Fables\" obrak arrakasta handia izan zuen bere garaian, eta frantses literaturako maisulantzat hartua da ordudanik.\nJoan Batista Artxu zuberotar idazleak (1848, \"La Fontaineren alegia berheziak, neurthitzez frantzesetik uskarara itzuliak\") eta Leonce Goietxe lapurtar idazleak (1852, \"Fableac edo aleguiak\") eman zituzten euskaraz La Fontaineren obra horretako alegietatik asko."}
{"id": "40144", "revid": "512", "url": "https://eu.wikipedia.org/wiki?curid=40144", "title": "Paul Haggis", "text": "Paul Edward Haggis (London, Ontario, 1953ko martxoaren 10) Kanadako zinema gidoigilea eta zuzendaria da, Oscar sariaren irabazlea.\nHollywoodera 1975ean joan bazen ere, azken urteotan lortu du arrakasta Paul Haggisek. 2004an Clint Eastwoodek zuzendutako \"Million Dollar Baby\"ren gidoia idazteagatik Oscar izendapena jaso zuen. Eastwood zuzendaritzaperako James Bradleyen \"Flags of Our Fathers\" liburua zinemarako egokitu du Haggisek.\nZuzendu ere zuzendu du Haggisek. Bere lehen filma \"Red Hot\" izan zen, zein bideo euskarrian baino ez zen argitaratu. Bigarrenarekin, \"Crash\" filmarekin hain zuzen ere, zorte handiagoa izan du, sei Oscar sarirako izendapen jaso baitzituen. Haggisek filmaren gidoia idazteagatik eskuratu zuen Oscar. Bere hirugarren filma, \"Honeymoon with Harry\", 2006an da estreinatzekoa."}
{"id": "40153", "revid": "105290", "url": "https://eu.wikipedia.org/wiki?curid=40153", "title": "Berna kantonamendua", "text": "Berna kantonamendua (alemanez \"Bern\", frantsesez \"Berne\") Suitzako kantonamendua da, herrialdearen erdialdean dagoena.\nKantonamenduaren hiriburua Berna da.\nBarrutiak.\n2010eko urtarrilaren 1ean 26 barrutiak (\"Amtsbezirke\") 10 barruti administratibo berritan elkartu ziren (\"Verwaltungskreise\"):"}
{"id": "40154", "revid": "6327", "url": "https://eu.wikipedia.org/wiki?curid=40154", "title": "Lege Saliko", "text": ""}
{"id": "40157", "revid": "512", "url": "https://eu.wikipedia.org/wiki?curid=40157", "title": "Gordola", "text": "Gordola Suitzako eta Ticinoko udalerria da.\nUdalerri mugakideak.\nCugnasco, Lavertezzo, Locarno, Mergoscia, Tenero-Contra, Vogorno"}
{"id": "40159", "revid": "512", "url": "https://eu.wikipedia.org/wiki?curid=40159", "title": "Friburgo (Suitza)", "text": "Friburgo (alemanez \"Freiburg\", italieraz \"Friburgo\") Suitzako Friburgo kantonamenduko hiria da.\nHiri senidetuak.\nFriburgo ondorengo hiriarekin senidetuta dago:"}
{"id": "40160", "revid": "105290", "url": "https://eu.wikipedia.org/wiki?curid=40160", "title": "Friburgo kantonamendua", "text": "Friburgo (frantsesez \"Fribourg\", alemanez \"Freiburg\") Suitzako kantoi bat da.\nHiriburua Friburgo da.\nBarrutiak.\nFriburgo kantonamenduak ondorengo barrutiek osatzen dute:"}
{"id": "40164", "revid": "6327", "url": "https://eu.wikipedia.org/wiki?curid=40164", "title": "Freiburg im \u00dcechtland", "text": ""}
{"id": "40167", "revid": "336", "url": "https://eu.wikipedia.org/wiki?curid=40167", "title": "Letoniako Sobietar Errepublika Sozialista", "text": "Letoniako Sobietar Errepublika Sozialista Sobietar Batasuneko errepublika bat izan zen 1940 eta 1990 urteen artean.\n1917ko Errusiar Iraultzaren ostean Letoniak independentzia eskuratu zuen eta Letoniako Errepublika izenarekin jardun zuen 1940ra arte. Urte horretako ekainaren 17an Molotov-Ribbentrop itunarekin SESBean sartu zen. Hala ere 1941 eta 1944 bitartean Alemania naziak okupatu zuen.\n1980ko hamarkadan berirro ere autonomia handia berreskuratu zuen eta 1988an bere bandera propioa erabiltzeko baimena eman zitzazion. 1990eko hauteskundetan talde independentistak botoen bi heren jaso zituen eta maiatzaren 4 an independentzia berreskuratzeko nahia plazaratu zen. Hortik aurrera berriro ere Letonia izenarekin ezagutzen da."}
{"id": "40169", "revid": "880", "url": "https://eu.wikipedia.org/wiki?curid=40169", "title": "Hizkuntza soziologia", "text": ""}
{"id": "40171", "revid": "512", "url": "https://eu.wikipedia.org/wiki?curid=40171", "title": "Mekanika klasikoaren historia", "text": "Fisikaren barruan, \"Mekanika\" deritzo indarren eraginpean dagoen materiaren higidurak eta orekak era matematikoan aztertzen dituen atalari. Artikulu honetan, gaur egun duen izaera garatu arte Mekanikak mendeetan zehar izan duen historia azalduko da.\nIzatez, Mekanikaren historia Galileorekin (1564-1642) hasi zen benetan. Baina Fisikaren atal honek askoz ezagutza zaharragoetan izan zuen jatorria, bereziki Aristotelesen (k.a. 384-322) eta Arkimedesen K.a. 287-212) gogoetetan abiatuta. Nolanahi ere, XIX. mendera arte \"mekanika\" terminoak gaur egun garbi bereizirik dauden bi arlo biltzen zituen: batetik, materiaren higiduraren azterketa zientifikoa eta, bestetik, teknologian erabiltzen ziren makinak fabrikatzeko artea.\nMendeetan zehar, Mekanikaren arloa asko zabaldu zen, terminoa argitzeko adjektibo osagarria gehitu zitzaizkion: mekanika newtondarra, mekanika analitikoa, mekanika lagrangearra, mekanika hamiltondarra, mekanika klasikoa, mekanika erlatibista. Mekanikaren garapen horiek Naturako higiduren behaketan gizakiengan sorturiko galderei erantzunak bilatzetik etorri dira: filosofoek, astronomoek, matematikariek... eginiko galderetatik. Betidanik, Natura miresten zuten gizakiek atsegin hartu dute zeru izartsuari edo itsasoko olatuei begiratzean, edo hegaztien hegaldia ikustean, edo ilunsentia mirestean, edo Naturaren beste hainbat gertaera behatzean. Edertasunez liluraturik, eta jakinahiaren eraginez, oso antzinatik hasita, gizakiek hainbat galdera planteatu dituzte, fenomeno naturalak zergatik eta nola gertatzen diren ulertu ahal izateko.\nGauzak horrela, garai guztietako naturaren filosofoek landu dituzten gaitetako bat higiduraren forma naturaletan parte hartzen duten indarren ezagutza izan da.\n\"Mekanika\" terminoaren etimologia.\nJatorriz, aspalditik erabilitako \u039c\u03b7\u03c7\u03b1\u03bd\u03b9\u03ba\u03ac (\u201cMekanika\u201d) \u00a0hitza ezaguna zen arren, fisikan erabiltzen den \"mekanika\" terminoa ez zen gaur egungo esanahiaz erabiltzen, harik eta Galileoren teoriak plazaratu ziren arte; eta terminoa XIX. mendean finkatu zen fisikarien artean. \u00a0\nMekanika klasikoaren aurrekariak.\nAntzinako Grezian, \"Mekanika\" izena sortu aurretik, mota filosofiko edo erlijiosoko hausnarketak egiten ziren astroen higidurak azaltzeko asmoz. Zeruko objektuen higiduren erregulartasunak harritu egiten zituen , eta haiek, besterik ezean, jainkoen edo makina erraldoien eraginpeko ondorio modura imajinatzen zituzten.\nGarai hartan, ageriko errealitatearen azalpenerako, \"mitologia\" eta \"metafisika\" sortu ziren, imajinaziozko errelato eta legendak osatuz. Baina, aldi berean, greziarrek matematika eta filosofia ere landu zituzten. Eta matematikaren barnean, \"matematika purua\" \u2014aritmetika eta geometria\u2014 lantzeaz gain, \"matematika aplikatua\" ere hartu zuten kontuan: astronomia, estatika eta optika\u2026\nAristotelesen fisika.\nBere aurreko filosofoen lanak bilduz, Aristoteles-ek (K.a. 384-322) teoria mekaniko baten oinarriak ezarri zituen. Teoria haren arabera, unibertsoko gorputz guztien higidurak lehenengo motor baten higiduratik eratortzen ziren, eta higidura berriak gorputzen arteko ukipenen bidez transmititzen ziren. Gainera, teoria horri beste ideia bat ere erantsi zion, esanez objektuak \"\"naturalki\" \"dagokien\"\" tokira iristeko higitzen zirela, bertan aurkituko baitzuten higiezintasuna.\nAristotelesen higiduraren teoriak argitu gabeko zailtasun asko zeuzkan barnean, eta estagirita bera ere oso kontzientea zen oztopo haietaz. Teoriaren arabera, indar bat jasaten ari ziren bitartean soilik higitzen ziren gorputzak. Baina, gauzak horrela balira, nola uler zitekeen arku batez jaurtitako geziaren higidurak luze irautea arkulariak jaurti ondoren? Dena den, zailtasun horiek gorabehera eta benetan sinesgarriagoa izan zitekeen teoria alternatiborik ezean, Aristotelesen ideiak erabili ziren higiduraren izaera adierazteko, bigarren milurtekoaren hasierara arte gutxienez.\nArkimedesen estatika.\nArkimedes-ek (K.a. 287-212) zientzia mekanikoa \u2014makinak egiteko \"artea\"\u2014 sortu eta garatu zuen. Berak egindako ekarpen batzuk baliagarriak dira gaur egun ere. Horrela, gorputzen orekari buruzko gogoetetatik abiatuta, hainbat mende geroago Galileo-k proposatuko zituen mekanika modernoaren oinarriak ezarri zituen. Ez zen oraindik higiduraren teoria bat, baizik eta mekanika \"estatiko\" bat, hau da, gorputzak elkarrekin orekan geldi dauden baldintzak ulertzeko metodo bat. Halere, aurrerapen handiak ekarri zituen mekanika kontzeptuaren bigarren esanahiaren arloan, alegia, makinak eraikitzeko artean.\nHeron Alexandriakoa.\nArkimedesekin batera, aipagarria da Heron Alexandriakoa-k (c. 10-70) eginiko lana. Besteak beste, Arkimedesen \"palankaren printzipioa\" orokortu zuen, eta gainera, hidraulikaren deskribapena egin zuen. Eta higiduraren azterketa eta erabilera praktikoari dagokionez, lehen lurrun-makina asmatu zuen, \"eolipila\" edo \"Heronen iturria\" izenaz ezagutu izan dena.\nMakinen artearen gainbehera.\nTeknika grekoaren garapena Alexandriako eskolako azken ordezkariekin gelditu zen. Dirudienez, arrazoi nagusia izan zen greziar filosofoek teknika eta eskulanei zieten nolabaiteko mespretxua. \nOndoren etorritako erromatarrak ez ziren oso berritzaileak izan makinen artean. Soilik Vitruvio-k (K.a. 80/70 inguru - K.a. 25) eman zuen, bere garaiko makinen balantzea, berak idatzitako \"De architectura libri decem\" tratatuaren amaieran, euskaraz \"Arkitekturaz\" izenburuaz itzulia izan dena. \nGauzak horrela, unibertsoaren dinamikari buruzko ikuspegi aristoteldarrak hainbat mendetan zehar iraun zuen zutik, eztabaidatua izan gabe. Tarte horretan Aristoteles izan zen jakintzaren azken hitzaren jabe. Hori dela eta, gure aroko lehenengo hamabost mendeetan oso aurrerapen gutxi egin ziren fisikaren arloan, bereziki, dinamikaren arloan.\nErdi Aroko teoria mekanikoak.\nErdi Aroan Europak antzinako idatziak berraurkitu zituen, batez ere autore arabiarren bidez. Haien artean zeuden Aristotelesen lanen itzulpenetan oinarriturik, zenbait aurrerapauso eman zituzten, hala nola:\nErrenazimentua.\nErrenazimentuan ez zen aurrerapen berezirik egin mekanika modernoa sortzeko lain, baina funtsezko pauso batzuk eman ziren, ondoren Galileo-k emango zuen azken pausoa prestatzeko. Horien artean funtsezkoa izan zen, ordura arte jakintsu guztiek onartzen zuten Ptolomeo-k eguzki-sistemaren izaera azaltzeko \"eredu geozentrikoa\"ren ordez Koperniko-k proposatutako \"eredu heliozentrikoa\".\nKopernikoren iraultza.\nIzenek berek agerian jartzen dutenez, Ptolomeo-k (c. 100-c. 170) Lurra jarri zuen unibertsoaren zentroan; aitzitik, Koperniko-k Eguzkia jarri zuen bertan. Proposamen horrek sekulako iraultza ekarri zuen. Koperniko-k (1473-1543) proposatutako eguzki-sistemaren \"eredu heliozentrikoa\" funtsezkoa izan zen planeten behaketetan agerikoak ziren higidura ulertezinak azaldu ahal izateko. Horrela, Kopernikok astroen higiduraren egiturari buruzko eredu erabat berria proposatu zuen, eta ondorioz ordura arte astronomoek onartutakoaren Ptolomeoren eredu geozentrikoaren hankaz gora jarriz, alegia, iraultza sortuz astronomiaren munduan.\n\"De revolutionibus orbium coelestium\".\nKopernikoren maisu-lana \"De revolutionibus orbium coelestium\" (\u00ab\"Esfera zerutiarren erreboluzioei buruz\"\u00bb) izenekoa izan zen. Hogeita bost bat urte pasatu zituen lan horretan (1507\u20131532), eta hil eta gero argitaratu zuen Andreas Osiander-ek 1543an. Bertan azaldu zuen Kopernikok bere eredu heliozentrikoa, unibertsoaren zentroa Lurretik atera eta Eguzkira eraman zuena (\"Helios = Eguzkia\").\nEredu kopernikarraren ideia nagusiak honako hauek izan ziren:\nJohannes Kepler (1571-1630) astronomo alemaniarrak aurrera egin zuen Kopernikoren teoriaren bidetik. Keplerrek era sinpleagoan azaltzen zuen planeten higidura; hain zuzen, Tycho Brahe (1546-1601) astronomo daniarrak eginiko behaketetan oinarriturik, Keplerrek bere lege ospetsuak enuntziatu zituen, Kopernikok proposaturiko orbita zirkularren ordez, planetek \"orbita eliptikoak\" osatzen zituztela adieraziz.\nMekanika modernoaren sorrera: Galileo.\nGalileoren (1564-1642) meritu orokorra da ikuskera zientifikoaren argitasunera eraman izana \"inertzia\" kontzeptua, zehazki argituz higiduraren iraupen inertziala eta, bestetik, gorputzen erorketa askearen izaera erakustea, esperimentuen bidez erakutsi ere. Hori guztia nahikoa izan zen, hain zuzen ere, gorputz isolatuaren benetako \"mekanika zientifikoa\"ren lehen oinarriak ezartzeko, eta, horrekin batera, unibertsoari buruzko lehen begirada zientifikoa sortzeko, zientzia fisiko modernoa abiatuz.\nGiambattista Benedetti-ren (1530-1590) lanetan inspiratuta, Galileok gorputz astunen erorketa askea behatu eta aztertu zuen, eta higidura horren izaera \"uniformeki azeleratua\" pentsatu zuen. Gainera, plano inklinatuaren estatika eta gainean jarritako gorputz astun baten orekaren legeak erakutsi zituen.\nHortik aurrera, plano inklinatuan biraka ari den bola baten beheranzko higidura aztertuz, bi ezagutza horiek konbinatzeko gai izan zen, eta, horrela, higidura hori ere \"uniformeki azeleratua\" izango zela frogatu ahal izan zuen, nahiz eta horren azelerazio konstantea txikiagoa izan erorketa askearen kasukoa baino. Horrela konturatu zen mantsoago gertatzen ziren higidurak errazago eta hobeki azter zitezkeela esperimentazioan.\nHalere, Galileok ezin izan zuen identifikatu \"grabitate-indarra\"ren izaera; Newtonek egin zuen lan hori. Galileok idatzitako \"Mundua azaltzeko bi sistema maximoei buruzko elkarrizketa\" (1632) izeneko liburuan honako elkarrizketa irakur dezakegu:\nNewtonen mekanika arrazionala.\nIsaac Newton-en (1642-1727) aurretik, \"pisuak\" gorputzen barne-kualitate bat adierazten zuen. Pisu kontzeptuak bi izaera zituen: \"izaera estatikoa\" zuen, balantzaren orekan agertzen eta neurtzen zena; eta \"izaera dinamikoa\", gorputzak beherantz erortzeko joerak erakusten zuena. \"Grabitatea\" ere gorputzen beste kualitate bat zen: gorputzak \"astunak\" izatearen kualitatea, eta hortaz, gorputzak erortzearen kausa. Galileok ez zuen ikusmolde hori aldatu. Izatez, gorputzen erorketaren deskribapen matematiko bat proposatu zuen, hipotetikoa, airearen erresistentziarik gabe gertatzen zena, gorputzek erorketa askean zuten poraera deskribatu eta azaltzeko.\nIsaac Newtonek, \"Philosophiae naturalis principia mathematica\" (1687) lanaren hitzaurrean, adierazi zen bi mekanika-mota bereizi behar zirela: bata praktikoa, izena eman zioten eskulanezko arte mekaniko guztiak gordetzen zituena; bestea, \"mekanika arrazionala\", lege eta frogapen matematiko zehatzen bidez aztertzen eta lantzen zena.\nNewtonek aldatu egin zuen aurrekoek zeukaten \"pisu\" kontzeptuaren izaeraren ikuspegia: \"pisua\" \"masa\"dun gorputz orotan eragiten duen \"indar\" bat zela esan zuen, beste masa handi batek sortua \u2014kasu hartan, Lurrak\u2014, eta inds hori zela gorputza lurrazalerantz higiaraztearen kausa. \"Grabitazio unibertsala\" izan zen Newtonen lehenengo funtsezko ekarpena Galileoren mekanika finkatzen hasteko.\nBestetik, Newtonek \"indarra\"ren eta \"azelerazioa\"ren arabera pentsatu zuen \"masa\" kontzeptua, bi magnitude horien zatidura modura hain zuzen ere. Gainera, aldi berean higiduraren eboluzioa zehazten zituzten hiru legeak eman zituen: lehena, \"inertziaren legea\"; bigarrena, \"indarra masarekin eta azelerazioarekin erlazionatzen zuen ekuazioa;\" eta hirugarrena, \"akzio-erreakzioaren legea\". Horiekin \"indar\"\" kontzeptuaren esanahia argitu zuen, higiduraren aldaketaren sortzailea zela adieraziz, eta, nolabait, mekanika arrazionalaren funtsa zela esanez, \"Printzipia\" liburuaren lehen edizioaren hitzaurrean idatzita utzi zuen bezala: \u00ab\"Mekanika arrazionala indarrak eta indarren ondoriozko higidurak aztertzen dituen zientzia da\"\u00bb.\nMatematika Naturako legeak aztertzeko hizkuntza.\nBaina fisikako kontzeptuen aldaketez gain, Newtonek beste ekarpen garrantzitsu bat ere egin zuen: kontzeptuen azalpena ekuazio matematikoen bidez adierazi zuen. Hain zuzen ere, 1669 prestaturiko \"De analysi per aequationes numero terminorum infinitas\" lanean, kalkulu diferentzialaren oinarriak prestatu zituen, eta horiek bihurtu ziren fisikako kontzeptuak modu matematikoan lantzeko \u201chizkuntza\u201d egokia, horrela \"mekanika arrazional matematikoa\" bultzatuz.\nGaur egun, inoiz izan den zientzialari handienetakotzat hartua da Isaac Newton, \"Philosophiae naturalis principia mathematica\" (1687) izeneko lanari esker. Bertan gorputzen higidura arautzen duten funtsezko lege dinamikoak aurkeztu zituen, indarrek higiduran duten eragina deskribatuz, eta halaber, indar grabitatorioen izerari buruzko teoria enuntziatuz. Horrez gain, honako kontzeptu hauen esanahia argitu zuen: pisua, inertzia, marruskadura-indarra, bulkada, higidura-kantitatea, indar zentripetua...\nGalileok uste zuen modu berean, Newonen iritziz ere \"matematika\" zen fisika ulertzeko hizkuntza edo lengoaia egokia. Horregatik, lengoaia horren bidez adierazi zituen higiduraren eta grabitazio unibertsalaren legeak. Newtonek fenomeno fisikoen interpretazio mekanizista egitea proposatu zuen, eta interpretazio hori nagusi izan da pentsamendu zientifikoan XX. mendera iritsi arte, hain zuzen ere fisikaren arlora \"erlatibitatearen teoria\" eta \"teoria kuantikoa\" etorri arte.\nNewtonen ondoren bi mendeetan, \"mekanika newtondarrak\" aurrera egin zuen, fisikaren arlo nagusi izatera pasatuz, eta behatutako hainbat fenomeno fisiko azaltzeko baliagarria izanik. Newtonen lanarekiko miresmena ezin zehatzago azalduta dator Alexander Pope poetaren hitzetan:\nMekanika newtondarraren parteak.\nOro har, mekanika newtondarra hiru parte hauetan banatzen da:\nMekanika arrazionalaren kasu bereziak.\nAztergai den objektuaren arabera, hauexek dira mekanika arrazionalaren kasu bereziak:\nMekanika matematikoaren garapena.\nHamazortzigarren mendean zehar, fisika matematikoa asko garatu zen: Daniel Bernoulli (1700-1782) eta Leonhard Euler-ek (1707-1783) grabitazio-kasu baten lehen azterketa zehatzak egin zituzten, termino analitiko eta diferentzialetan; gainera, Gottfried Wilhem Leibniz-en (1664-1716) kalkulu integrala ere erabili zuten mekanika newtondarraren azterketa baieztatu eta aberasteko.\nJohann Bernoulli-k (1667-1748) eta Daniel Bernoulli-k (1700-1782) lehen urratsak eman zituzten mekanika analitikoan, kalkulu integral eta diferentziala aplikatzean oinarritutako metodoa erabiliz. Zeruko mekanika analitikorako benetako aurrerapena Alexis Clairaut-ek (1713-1765) egin zuen, Halley kometaren perihelioa kalkulatu zuenean kometaren 1759ko itzulera-dataren inguruan.\nPuntuaren eta solidoaren dinamikako problemak ebazteko metodoak Leonhard Eulerrek egin zituen, ekuazio diferentzial eta integraletan oinarrituta. Geroago Jean le Rond d'Alembertek (1717-1783) dinamikako problemak ebazteko printzipioa proposatu zuen, eta Joseph Louis Lagrange-k (1736-1813) dinamikako problemak analitikoki ebazteko metodo orokorra landu zuen, \"D'Alembert-en printzipioa\" eta \"desplazamendu birtualen printzipioa\" oinarri hartuta. \nMekanika analitikoa.\nIkuspegi analitikoa, neurri batean, Joseph-Louis Lagrange-k (1736-1813) eginiko mekanika analitikoaren emaitza da, eta baita 1833ko William Rowan Hamilton-en (1808-1865) formulazio baliokidearena. Azken batean, bi formulazio horiek D'Alembert-ek 1743an sartutako printzipio diferentzialean oinarritzen dira. Formulazio horietaz baliatuz, xehetasunez azaltzen dira aplikazio astronomikoak eta fisikaren oinarrizko legeak. \nMekanika analitikoa mekanikaren formulazio abstraktu eta orokor bat da, eta erreferentzia-sistema inertzialak edo ez-inertzialak baldintza berdinetan erabiltzea ahalbidetzen du, baina, Newtonen legeetan ez bezala, mugimendu-ekuazioen oinarrizko forma aldatu gabe.\nMekanika analitikoak funtsean bi formulazio ditu: \"formulazio lagrangearra\" eta \"formulazio hamiltoniarra\". Biek fenomeno natural bera deskribatzen dute, alderdi formalak eta metodologikoak alde batera utzita, eta ondorio berberetara iristen dira. Lagrangeren formulazioa erabilgarritasun praktiko batera bideratuta dago, eta hamiltoniarra egokiagoa da formulazio teoriko baterako.\nMekanika modernoa.\nAurreko ataletan aipaturiko lorpenak kontuan izanik, XIX. mendearen azken laurdenean, fisikariek uste zuten jadanik osaturik zegoela mekanika klasikoaren egitura osoa; eta egitura hori eraikin tinko eta hautsezina zela, betiko horrela iraungo zuena. Baina XX. mendearen hasieran, bi iraultza gertatu ziren mekanikaren arloan: batetik, mendearen lehenengo hamarkadan mekanika erlatibista, bereziki 1905ean Albert Einstein-ek (1879-1955) eginiko lanetatik abiatuta; eta bestetik, 1920ko hamarkadaren erditik aurrera, mekanika kuantikoa, besteak beste Erwin Schroedinger-ek (1887-1961), Werner Heisenberg-ek (1901-1976), Max Born-ek (1882-1970) eta beste zenbait fisikariren lanaz sortua."}
{"id": "40174", "revid": "512", "url": "https://eu.wikipedia.org/wiki?curid=40174", "title": "S\u00e1ndor M\u00e1rai", "text": "S\u00e1ndor M\u00e1rai, jatorriz S\u00e1ndor K\u00e1roly Henrik Grosschmied de M\u00e1ra, (Ko\u0161ice, Eslovakia, 1900eko apirilaren 11- San Diego, Kalifornia, 1989ko otsailaren 21) hungarierazko idazlea eta kazetaria izan zen.\nBudapestera joan zen bizitzera 1928an, Frankfurt, Berlin eta Parisen bizi ondoren. Alderdi nazia, bai eta komunista ere gogor kritikatu zituen. Hori dela eta, ihesean ibili behar izan zen bere herrialdetik.\nAzkenik, AEBetan amaitu zen. 1989an bere buruaz beste egin zuen San Diegon."}
{"id": "40175", "revid": "336", "url": "https://eu.wikipedia.org/wiki?curid=40175", "title": "Sobietar Batasun", "text": ""}
{"id": "40176", "revid": "1545", "url": "https://eu.wikipedia.org/wiki?curid=40176", "title": "Letoniako historia", "text": "Letoniako historia iparraldeko Europan dagoen Letoniako Errepublikaren lurraldean izan diren gertaera gogoangarrien kontakizuna da.\nLetoniaren historia 9000. urtearen inguruan hasi zen Europa iparraldeko azken glaziaraldiaren amaierarekin. Antzinako Baltikoko herriak K.a. bigarren milurtekoan iritsi ziren inguru hartara, eta Letoniaren lurraldean lau tribu erresuma ezberdin identifikatu ziren K.a. lehen milurtekoaren amaieran. Letoniako Daugava ibai nagusia, izan ere, Baltikoko eskualdetik Errusiaren barrena Europa hegoaldera eta Ekialde Hurbilera zihoan merkataritza ibilbide garrantzitsu baten buruan zegoen, bikingoek eta geroago iparraldekoek eta alemaniarrek erabili zutena.\nErdi Aroko hasieran, eskualdeko herriek kristautasunari aurre egin, eta Iparraldeko Gurutzadetan eraso egin zieten. Letoniako hiriburua den Riga, 1201ean alemanek Daugavaren bokalean sortua, base estrategiko bihurtu zen Aita Santuak onetsitako Ezpataren Anaia Livoniarren zonaldearen konkistan. Baltikoko hegoaldeko lehen hiri handia izango zen, eta, 1282tik aurrera, Hansako Ligako merkataritza-gune nagusia.\nXVI. menderako, Terra Marianan, alemaniar baltikoen nagusitasunak gero eta erronka handiagoa jasaten zuen beste botere batzuen aldetik. Letoniaren kokapen estrategikoa eta Riga hiri komertzial oparoa zirela eta, bere lurraldeak gutxienez lau potentzia nagusiren arteko gatazka eta konkista gune sarri bat izan ziren: Ordena Teutonikoaren Estatua, Polonia-Lituaniako Errepublika, Suedia eta Errusiako Inperioa. Kanpoko hegemoniaren azken aldia 1710ean hasi zen, Rigaren eta egungo Letoniaren kontrola Suediatik Errusiara aldatu zenean Iparraldeko Gerra Handian. Errusiaren kontrolpean, Letonia industrializazioaren eta morrontza-abolizioaren abangoardian zegoen, eta, beraz, XIX. mendearen amaieran, Errusiar Inperioko gunerik garatuenetako bat bihurtu zen. Arazo sozial gero eta handiagoek eta horrek sortzen zuen nahigabeak eragin zuten Rigak ere protagonismoa izatea 1905eko Errusiako Iraultzan.\nLetoniaren lehen esnatze nazionala 1850eko hamarkadan hasi zen, eta fruituak ematen jarraitu zuen Lehen Mundu Gerraren ondoren; Letoniako independentzia gerran bi urtez borrokatu ondoren, azkenean, Letoniak independentzia subiranoa lortu zuen, Errusiak 1920an eta nazioarteak 1921ean onartua. Letoniako Konstituzioa 1922an onartu zen. Ezegonkortasun politikoak eta Depresio Handiaren ondorioek 1934ko maiatzaren 15eko estatu-kolpea ekarri zuten. Independentzia 1940ko ekainean eten zen, herrialdea okupatu eta Sobietar Batasunean sartu zenean. 1941ean, Alemania naziak inbaditu, eta okupatu zuen, eta, gero, 1944an, sobietarrek birkonkistatu zuten.\n40ko hamarkadaren erdialdetik aurrera, Letoniako Sobietar Errepublika Sozialista kontrol ekonomiko sobietarraren mende egon zen, eta bere herrien errusiartze nabarmena ikusi zuen. Hala ere, Letoniako kulturak eta azpiegiturek bizirik iraun zuten, eta, Mikhail Gorbatxoven garaian, Letoniak independentziarako bidea hartu zuen berriro, eta, azkenean, 1991ko abuztuan lortu zuen; Errusiak hurrengo hilabetean onartu zuen. Ordutik, independentzia berreskuratuta, Letonia Nazio Batuen kide bihurtu, eta NATOn eta Europar Batasunean sartu da.\nLehen urteak.\nLetoniarren arbasoak Baltikoaren ekialdean kokatu ziren K. a. 3. milurtekoan. Erromatarren garaian baltiar izena eman zitzaien herrietatik garrantzitsuenetakoa zen letoniarra. Herri hauek guztiek erromatarrekin harremanak izan zituzten, germaniarren bitartez, baina K. o. II. mendean, germaniarrak mendebalderago jotzen hasi zirenean, bakar samar geratu ziren. Bestalde, herri eslaviarrak izan zituzten beti ekialdean eta hegoaldean, eta eskandinaviarrak iparraldean.\nLetonia pasabide garrantzitsua izan zen. Handik igarotzen zen baregoen eta greziarren arteko merkataritza-bide ospetsua, Daugavan zehar Eskandinaviatik Kieveko Rusara eta Bizantziora zihoana. Letoniako kostaldea anbarrarengatik zen ezaguna, eta batzuetan \"Dzintarzeme\" (\u201cAmbarrerria\u201d) izena ematen zitzaion. Izan ere, anbarrak urreak baino balio handiagoa zeukan toki askotan.\nErdi Aroa.\nX. mendean, lau baltiar tribu nagusi zeuden gaur egungo Letonian eta iparraldeko Lituanian: kuroniarrak (), latgaliarrak (), seloniarrak () eta semigaliarrak (). Handiena latgaliarra zen. Garai hartan hasi zen Baltikoko herrien kristautzea, Kieveko Eliza Ortodoxoaren eraginari esker, eta XII. mendearen bukaeran eraman zuten germaniarrek erlijio katolikoa, Livoniako apezpikutegia sortu zenean (1199; oro har, egungo Letonia eta Estonia hartzen zituen Livoniak). Baltiarrek ez zituzten erraz onartu sinesmen eta praktika erlijioso berriak. Hori zela-eta, Zelestino III.a aita santuak Iparraldeko Gurutzadak antolatu zituen.\nXII. mendetik aurrera hasi zen lurralde haien germaniartzea. Alemaniarrek Riga fundatu zuten 1201ean, pixkanaka hegoaldeko Baltikoko hiri handiena bilakatu zena, eta 1207an Terra Mariana izeneko estatua eratu zuten, geroago Livoniako Konfederazioa deitua. Terra Marianak egungo Letonia eta hegoaldeko Estonia hartzen zituen. 1242an Alexandro Nevskik Teutoi Zaldunen gudarostea birrindu bazuen ere, XII. mendearen bukaeran germaniarrak nagusitu ziren Livonian eta, beraz, Letonian.\nLivoniako Konfederazioko antolamendu feudala hiru zutabe nagusitan oinarritu zuten alemaniarrek: Teutoi Zaldunen ordena, Rigako apezpikutegia eta Rigako hiri librea; hiru erakunde horien arteko harremanak zailak izan ziren luzaroan. 1282an, Hansako hirien artean onartu zuten Riga eta neurri horrek oparotasuna ekarri zuen. Hala ere, jatorrizko aitonen semeei zegozkion eskubide guztiak galdu zituzten letoniar nekazariek eta germaniar konkistatzaileen mendeko bihurtu ziren. XIV. mendearen bukaeran osatu zen Lituaniako erreinu handia, lituaniarrak eta poloniarrak koroa bakar batera bildu zituena, eta XV. mendean hasi zen Ordena Teutonikoaren gainbehera.\nAro Modernoa.\nXVI. mendean aldaketa ugari gertatu ziren, Erreforma protestantearen iritsiera eta Livoniaren gainbeherarekin batera. Livoniako Gerraren ostean (1558-1583), Ordena Teutonikoaren Livoniako adarra desagertu eta Poloniar-Lituaniar Batasunaren menpean geratu zen Letonia. Luterotar fedea Kurlandia, Semigalia eta Vidzeme eskualdeetan onartu zen, baina Latgalian iraun zuen katolizismoaren nagusitasunak, gaur egun bezala.\nXVII. eta XVIII. mendeetan, Poloniak, Suediak eta Errusiak elkarren kontra borrokatu ziren Baltikoren ekialdea menperatu nahian. Rigako hiria poloniarren esku geratu zen 1581ean, baina 1621ean Gustavo II.a Adolfo Suediako erregeak hartu zuen. 1629ko Altmarkeko Hitzarmenaren bitartez, Vidzeme Suediaren mende geratu zen. \"Suediar Aroa\" (letonieraz: \"zviedru laiki\") agintaldi onenaren sinonimoa da gaur egun ere. 1721ean, ordea, Nystadeko Hitzarmenaren ondorioz, Errusia jabetu zen Vidzemez. Latgale Poloniaren esku egon zen, 1772an Errusiak eskuratu zuen arte. Kurlandia eta Semigaliako Dukerrian, alemaniar jatorriko 121 familia aristokraten mende zegoen letoniar populazioa. \"Nobleziaren paradisua\" deitutako eskualde hori Errusiako probintzia bihurtu zen 1795ean. Horrela, egungo Letonia osoa Errusiako Inperioaren barnean geratu zen.\nXIX. mendea.\nXIX. mendean, letoniar herria Errusiako tsarren mende geratu zen erabat. Alexandro I.ak jopu sistema feudala bertan behera utzi zuen, baina letoniar nekazariak lurrak erosteko biderik gabe geratu ziren, Errusiako tsarren mende zeuden nekazari guztiak bezala.\nXIX. mendearen hasieran, biztanleriaren %7 hiritarra zen; mende amaieran, berriz, %40. Biztanleria 720.000 lagunetik ia bi milioira pasatu zen. Jatorrizkoak %90tik %68 igaro ziren. Hainbat laborarik lurra berreskuratu ahal izan zuten arren, 1897an 591.000 nekazarik lurrik gabe jarraitzen zuten. Hiriko proletariatua ugaldu zen, burgesiaren boterea handitu ahala. Labur esanda, gizarte-egitura guztiz aldatu zen.\nXIX. mende erdialdean letoniarren abertzaletasuna piztu zen Mikelis Krogzemis poetaren eraginez, eta Letoniar Gazteak () mugimendu abertzalea jarri zen abian. Germaniarren mende zegoen gizarte-ordenaren kontra, eslavofilian bilatzen zuten laguntza. 1863ko Urtarrileko Matxinadaren ondoren Alexandro III.ak herrialdea errusiartzen ahalegindu bazen ere, huts egin zuen. 1905eko iraultza saioaren ondoren, berriro piztu zen Letonia burujabearen aldeko ideia.\nLetoniako Errepublika (1918-1940).\nLehen Mundu Gerran, alemaniarrak Kurlandia, Semigalia eta Seloniaz jabetu ziren 1915ean, baina Rigak 1917ko iraila arte eutsi zien. 1917ko Iraultzaren ondoren, sobietar aginpidea nagusitu zen Letoniako alde okupatu gabean, eta 1918ko azaroaren 18an independentzia aldarrikatu zuten letoniarrek. Moskuko gobernu iraultzaileak ez zuen onartu neurri hori, eta Letoniako Independentzia Gerra piztu zen, kaos handiko garaia. Izan ere, 1919ko udaberrirako herrialdea hirutan zatiturik zegoen: Karlis Ulmanis buru zuen Letoniako Errepublika, Armada Gorriaren sostegua zuen Letoniako Sobietar Errepublika Sozialista, eta Dukerri Baltiko Batua, Baltische Landeswehr izeneko alemaniar armadaren laguntza zuena. Alemaniarrak 1919an izan ziren garaituak, eta 1920ko abuztuaren 11n Errusiak aitortu zuen Letoniaren independendentzia, Rigako Hitzarmenaren bitartez. 1921ean, Letonia Nazioetako Ligako kide bihurtu zen.\nPolitikari dagokionez, Letonia demokrazia parlamentario baten pean gobernatu zen 1920ko hamarkadan eta 1930eko hamarkadaren lehen erdian. Letoniako Langileen Alderdi Sozialdemokrata zentro-ezkertiarra eta Letoniako Nekazarien Batasuna zentro-eskuindarra izan ziren garai demokratikoko alderdi politiko nagusiak. Hala ere, Errepublikaren aldi gehienean, Letoniako Alderdi Komunista debekatuta egon zen, nahiz eta hauteskundeetara beste zerrenda batzuetan aurkeztu ohi zen, eta guztiak debekatuak izan ziren hauteskundeen ondoren.\n1930eko hamarkadaren Karlis Ulmanis Nekazarie Batasuneko zen agintean, baina sozialista, komunista eta nazio gutxiengoen oposizio latza izan zuen. 1930eko hamarkadako krisialdi ekonomikoa zela-eta, egonezina zabaldu zen letoniarren artean. Alemaniar gutxiengoak nazien aldeko joera garbia erakutsi zuen eta legez kanpo ezarri zituen Ulmanisek, Letonia Hirugarren Reicharen barnean sarrarazi nahi zutelakoan. Bestalde, \"Perkonkrust\" (\u201cOinaztura gurutzea\u201d) izeneko talde letoniar faxistak indar handia hartu zuen. 1934an, aginpide guztiak hartu zituen Ulmanis lehendakariak, legebiltzarreko eta alderdi politikoen jarduera oro bertan behera utzirik. Ulmanisen erregimen autoritarioak ez zuen oposizio sendorik izan, politika egonkortzea era ekonomia suspertzea lortu baitzuen.\nBigarren Mundu Gerra hasi baino lehentxeago, Baltikoko gainerako estatuek bezala, Letoniak mehatxupean ikusi zuen bere subirautza Alemania naziaren eta Sobietar Batasunaren balizko inbasioen beldur, eta Ulmanisen erregimena bi herrialdeekin itunak sinatzen hasi zen, Letoniaren subiranotasuna gero eta gehiago murriztuz.\nBigarren Mundu Gerra eta sobietar agintea.\n1939ko abuztuaren 24an, Sobietar Batasunak eta Alemania Naziak Molotov-Ribbentrop Ituna sinatu zuten. Hitzarmenaren isileko protokoloari jarraiki, Baltikoko estatuen okupazio sobietarra zen gertatzekoa, eta Lituaniako 1940ko hasieran izan zelarik, Letoniako gobernuak okupazioa saihestezina zela onartu zuen. Sobietarren okupazioa iritsi zenean, 1940ko ekainaren 17an, Letonian apenas egon zen errestitentziarik. Hala ere, berehala, inbasioa onartu ez zuten letoniarren deportazio masiboak egin ziren. 1941eko ekainean, alemaniarrek beretu zuten Letonia, eta haien esku egon zen 1944ko urrian sobietarrek berreskuratu zuten arte. 200.000 letoniar baino gehiago hil ziren Bigarren Mundu Gerran, naziek sarraskitu zituzten 75.000 judu barne.\n1945ean Letoniako Sobietar Errepublika Sozialista sortu zen, eta sozializazio prozesuarekin batean, biziro lastertu zen herrialdearen errusiartzea. Ipar-ekialdea Errusiako Errepublikako Pskov oblastaren barnean geratu zen, bertako biztanle gehienak errusiarrak zirelako aitzakian.\n1980ko hamarkadan, Mikhail Gorbatxov sobietar buruzagiak abiarazi zituen erreformak baliaturik, independentziaren aldeko hainbat erakunde sozio-politiko agertu ziren, hala nola Letoniako Herri Frontea (), Independentzia Nazionalaren aldeko Mugimendua () eta Letoniako Herritarren Biltzarra (). 1989ko abuztuaren 23an, Molotov-Ribbentrop Itunaren 50. urteurrenean, letoniarrek, lituaniarrek eta estoniarrek giza-kate erraldoia osatu zuten Tallinndik Vilniusera; guztira 600 kilometro. Herrialde Baltikoen burujabetasun gogoaren ikurra izan zen. 1990eko maiatzaren 4an, Letoniako Parlamentuak independentzia adierazi zuen. Trantsizio aldia 1991ko abuztuaren 21ean jo zen amaitutzat. Urte bereko irailaren 6an, Sobietar Batasunak Letoniaren independentzia aitortu zuen.\nLetonia independentea.\n1991ko irailean ezagutu zen Letoniaren burujabetasuna, eta urte hartan bertan onartu zuten NBEn. 1992an Sobietar Batasun ohiko gudarostea Letoniatik ateratzeko elkarrizketak hasi ziren; 1994an atera ziren Letoniatik azken soldadu errusiarrak. 1993an egin ziren legebiltzarrerako lehenengo hauteskunde libreak, eta Guntis Ulmanis izendatu zuten presidente. Harrezkero, ekonomia liberalizatzeko eta mendebaldeko herrialdeekiko harremanak estutzeko neurriak hartzen hasi zen gobernua (Europako Kontseiluko kide izateko eskaria egin, NATOren programa batean parte hartu du, etab.), eta oro har eskuin eta zentroko alderdiak izan ziren nagusi urte haietan.\n1994an, gobernu berriaren joerari jarraituz, atzerriko inbertsioak handitu egin ziren, enpresak pribatizatu ziren etab., baina egoera ekonomikoak ez zuen hobera egin eta hurrengo urtean hainbat finantza erakundek hondoa jo zuten. 1996ko hauteskundeetan, hala ere, Ulmanis atera zen berriro lehendakari. 1999koetan Vaira Vike-Freiberga nagusitu zen eta, horrela, bera izan zen Ekialdeko Europako lehen emakume lehendakaria; gobernuburua Andris Skele zen. Aldaketa handiak gertatu ziren, pribatizazioaren ildotik batez ere, eta Europar Batasunean sartzera bideratu ziren politika gehienak (harekin zituen merkataritza harremanen %50); 2004an sartu zen erakunde horretan, baita NATOn ere.\nBestalde, eta Errusiarekiko harremanak tarteka nahiko onak izan arren, Letoniak bi herrialde horien arteko mugak zehazteko hitzarmen bat sinatzea eskatu zuen etengabe eta, horrezaz gainera, istiluak izan ziren Letonian bizi ziren errusiarren hiritartasuna zela-eta. Horrela, 1998an, Letonian bizi ziren errusiar kopurua kontuan harturik eta Errusiarekiko tirabirak baretzearren (izan ere, Letoniaren kontrako neurri ekonomikoak hartuko zituztela iragarri zuten Errusiako agintariek), Letoniako Gobernuak bertan bizi ziren errusiarrei hiritartasun bikoitza ezagutzea erabaki zuen. 1999an, dena dela, Letoniako Parlamentuak letonieraren erabilera sustatzeko neurriak hartu zituen, eta horrekin berriro hasi ziren errusieraz mintzo ziren herritarren diskriminazioaren auziari buruzko eztabaidak. 2007an, Valdis Zatlers hautatu zuten presidente, eta Ivars Godmanis lehen ministro.\nHarmonia (), errusiar etniakoen alderdi sozialdemokrata, 2014ko legebiltzarrerako hauteskundeetan nagusitu bazen ere, ezin izan zuen gobernua osatu, Batasuna () kontserbadoreak beste alderdi batzuekin koalizioa egin zuelako."}
{"id": "40179", "revid": "105290", "url": "https://eu.wikipedia.org/wiki?curid=40179", "title": "Totoan", "text": "Totoan Txorierriko euskara elkarteen federazioa da. Bertan hartzen dute parte Sondikako \"Altzora\", Derioko \"Tximintx\", Zamudioko \"Lagatzu\", Lezamako \"Zorrizketan\" eta Larrabetzuko \"Arrekikili\"k.\nTotoan elkartearen zeregin nagusia \"Aikor!\" herri aldizkaria argitaratzea da. Horrez gain, beste zeregin batzuk ere baditu: elkarteen arteko koordinazioa areagotzea, eskualderako proiektuak sortu eta kudeatzea,elkarteak ez dauden herrietan horiek sortzeko laguntza eman, ..."}
{"id": "40192", "revid": "105290", "url": "https://eu.wikipedia.org/wiki?curid=40192", "title": "Argiaren teoria korpuskular", "text": "Argiaren teoria korpuskularra Isaac Newtonek 1704an argitaraturiko Opticks liburuan azaltzen den teoria da, non argia korpuskuluz (elementu oso oso txikiak) eratuta dagoela asumitzen den. Newtonen ustetan materia arrunta korpuskulu haundiagoz eratuta dago, eta hortik bere espekulaketa: \"Are not gross bodies and light convertible into one another; and may not bodies receive much of their activity from the particles of light which enter into their composition? The changing of bodies into light, and light into bodies, is very conformable to the course of Nature, which seems delighted with transmutations.\" \"Ez al dira gorputz osoak eta argia bata bestean trukakor; eta ez dute ba gorputzek bere aktibitatearen asko beraietan sartzen diren argiaren partikuletatik jasotzen? Gorputzen argiatan aldaketa, eta argia gorputzetan, naturaren ibilbidearekin bat dator, poz-pozik baitago transmutazioekin\".\nTeoria honek argiaren ezaugarri asko azaltzen ditu, batez ere efektu fotoelektrikoa. Hala ere, beste efektu asko ezin ditu azaldu, esaterako difrakzioa eta interferentziak. Argiaren uhin teoriak ordezkatu zuen, elektromagnetismoaren atal bat, azkenean mekanika kuantikoak biak ordezkatu arte."}
{"id": "40193", "revid": "634", "url": "https://eu.wikipedia.org/wiki?curid=40193", "title": "E=mc2", "text": ""}
{"id": "40194", "revid": "1545", "url": "https://eu.wikipedia.org/wiki?curid=40194", "title": "Munduari bira 80 egunetan", "text": "Munduari bira 80 egunetan (jatorrizkoan, ) Jules Verne idazle frantziarrak 1872an idatzitako abentura eleberria da.\nPhileas Fogg ingelesaren istorioa kontatzen digu, diruduna eta \"Reform Club\"eko kidea, honek apustua egiten du beste kideekin gai izango zela munduari bira emateko 80 egunetan.\nArgumentua.\nEgun batean, Phileas Fogg protagonistak apustua egiten 80 egunetan gai izango zela munduari bira emateko. Fogg jauna, gizon zintzoa eta puntuala da eta bere maiordomoren laguntzarekin apustua gainditzea lortuko du.\nOrduan Fogg eta Passeportout jauna (maiordomoa) bidaiatzeko prest zeuden, eta berarekin diru mordoa eramaten zuen, 100.000 libra. Baina Londresen, Fogg-en irteera baino lehen banku bat lapurtzen da, orduan Fix detektibea Fogg izan zela pentsatzen du bere berehalako irteera eta berarekin zeraman diru kopuru handia zela eta. Beraz, Fix bere bila joaten da harrapatzeko eta atxilotzeko. Baina Fixek ez zekiena, Fogg jauna munduari buelta ematen ari zela eta honi geldiarazteko egin behar dituen bidaia luzeak, bai itsasontziz edota trenez besteak beste.\nProtagonista leku zoragarrietara bidaiatzen da, hala nola, India, Estatu Batuak, Singapur etab. Indian, bizitzako maitasuna aurkitzen du, Aouda izena zuen, hau hil zorian zegoela erreskatatu zuten, bere hilketa erreta izango zen alarguna zela eta, hilketa brahmanesek egindakoa zen, horrelakoa egiten zuten haien jainkoaren ohorez, bere jainkoak Kali izena zuen.\nAzkenean Fix detektibeak harrapatzen du, honek bidaia osoan zehar jarraitzen du, harrapatzen bazuen ordainsaria izango zuelako. Bere bidaia ordu batzuk atzeratzen da, bere errugabetasuna frogatu eta gero aske uzten dute orduan apustua irabazteko itxaropena galtzen du. Baina hurrengo egunean bere maiordomoak esaten dio mundua ibili zutela baina honen errotazioaren alderantzizko norabidean, beraz egun bat geratzen zitzaion oraindik Ingalaterrara ailegatzeko eta apustua irabazteko.\nAzkenean \"Reform Club\"ean aurkeztu zen bere dirua hartzeko, irabazi zuen eta, baina gehien irabazi esparruan maitasunean izan zen, ezkondu zelako eta bere bizitza aspergarria alaiagora pasatzera igaro zuelako."}
{"id": "40198", "revid": "46380", "url": "https://eu.wikipedia.org/wiki?curid=40198", "title": "Jordi Sarsanedas", "text": "Jordi Sarsanedas i Vives (Bartzelona, 1924ko irailaren 3-Bartzelona, 2006ko azaroaren 16) poeta kataluniarra izan zen.\nTolosako unibertsitatean lizentziatu zen Letretan. Bartzelonan frantsesezko literaturaren irakasle ibili zen.\nPEN klubaren katalunierazko atalaren presidentea izan zen 1983tik 2004 arte."}
{"id": "40199", "revid": "336", "url": "https://eu.wikipedia.org/wiki?curid=40199", "title": "Le Tour du monde en quatre-vingts jours", "text": ""}
{"id": "40203", "revid": "105290", "url": "https://eu.wikipedia.org/wiki?curid=40203", "title": "Hitzarmengintza", "text": "Hitzarmengintza da entitateak euskalduntzeko erabiltzen den metodologia bat. Metodologia hau konpromisoan oinarritzen da, bakoitzak bere burua autoinplikatzean hain zuzen ere. Hitzarmenaren bidez, entitate bakoitzak erabakitzen du zer konpromiso hartzeko prest dagoen.\nHitzarmengintzako lehen plangintzak Euskal Herrian 90. hamarkadaren hasieran jarri ziren martxan. Hasiera batean, batez ere bi motatako entitateei egiten zieten erreferentzia hitzarmenek: eskolaz kanpoko jarduerak egiten zituzten entitateei eta merkataritza establezimenduei.\nPlangintzak garatzen joan ziren hainbat herritan (Arrasate, Durango, Lasarte-Oria, Eibar, Elgoibar, Bortziriak, ...) eta metodologia zorrozten joan zen. Hurrengo mugarria Bai Euskarari Ziurtagiriak ezarri zuen. Ziurtagiri honek konpromisoan oinarritutako hitzarmenetan zuen oinarri.\nHitzarmengintza entitateak euskalduntzeko bide egokia da. Dena den, bere mugak ere izan baditu: hitzarmena sarritan entitatearen borondatearen arabera taxutzen da, jarraipena oso zehatza eta zorrotza izan behar da, emaitzak ikusteko zailtasuna dago, epe luzerako plangintzak dira, ..."}
{"id": "40205", "revid": "336", "url": "https://eu.wikipedia.org/wiki?curid=40205", "title": "Ikasleon Nazioarteko Eguna", "text": ""}
{"id": "40212", "revid": "336", "url": "https://eu.wikipedia.org/wiki?curid=40212", "title": "William Blake", "text": "William Blake (Londres, 1757ko azaroaren 28a \u2013 \"ib.\", 1827ko abuztuaren 12a) poeta, margolari eta grabatzaile ingelesa izan zen. Bere garaian osperik ez izan izan arren, gaur egun Blake Erromantizismoaren irudi sutsu, poetiko eta artistikotzat hartzen da. Batzuen ustez, Blake da Britainia Handiak inoiz emandako artistarik handiena.\nFrantziako eta Amerikako Estatu Batuetako iraultzek eragina izan zuten William Blakerengan. Pentsalari eta politikari famatuek, esate baterako Emanuel Swedenborg-ek, eragin itzela izan zuten berarengan. Influentzia ezagun horiek alde batera utzita, Blakeren lanak oso originalak eta klasifikatzeko zailak dira, ordura arte ikusi gabeak.\nBizitza.\nWilliam Blake 1757ko azaroaren 28an jaio zen, Sohon (Londresen). Zazpi anaietatik hirugarrena zen, baina haietako bi haurtzaroan hil ziren. Aita galtzerdiak eginez ateratzen zuen bizitza. Hamar urte zituelarik eskola utzi zuen idazten eta irakurtzen ikasi ondoren. Geroago, bere ama Catherine Blakek etxean hezi zuen. Hamalau urte zituela, Basire grabatzailearekin hasi zen ikasten; gero \"Royal Academy\" erakundean marrazketa eta pintura ikasketak ere egin zituen; irizpide oso propioak zituen artea ulertzeko eta lantzeko. Catherine Boucher izeneko batekin ezkondu zen 1784an, eta Blake arduratu zen irakurtzen eta idazten irakasteaz, emakume analfabetoa baitzen ezkondu zenean; elkarrekin bizi izan ziren Blake hil arte. Blakek txikitatik haluzinazioak eta ikuskariak izan zituen, edo haiei erreferentzia egiten die bere idazkietan (aingeruak, izaki zerutiarrak, fraideak \u2026).\n1783an, bere lehen poema liburua argitaratu zuen, lirismo bizikoa eta ikuskariz betea. 1789an \"Songs of Innocence\" ospetsua argitaratu zuen, berak grabatu eta koloreztatu zuen liburu saileko lehena. Ondoren \"Songs of experience\" (1794) eta liburu profetiko zenbait (\"Prophetic books\") argitaratu zituen bere teknika bereziez baliatuz. Zortzi urtez ahaztua eta miserian bizi izan ondoren Londresa itzuli zen eta ehun marrazki landu zituen \"Joben liburua\" eta \"La divina commedia\" irudiztatzeko.\nBlake ingeles erromantizismo aurreko pertsonaiarik interesgarrienetakoa da. Iragarle da estiloan. Ideal iraultzailearekiko atxikimendua zuen eta kristau moralaren izaera zapaltzailea kritikatu; erlijio-dogmatismoari aurka eginez, humanismo sakonez kutsaturiko mitologia bere-berea osatu zuen (Biblia eta Swedenborgen irakurketak inspiratua).\nBlakek azken egunak Fountain Courten pasatu zituen. 1827ko abuztuaren 12an hil zen emazteari betirako elkarrekin egongo direla esan eta gero.\nPolitika.\nWilliam Blakek ez zuen militantziarik inolako alderdi politikotan. Bere poesiaren bitartez boterearen kritika eta klase sozialen diferentzien aurkako jarrera erakusten zuen. Garai hartako gudek eta industria iraultzak kezkatzen zuten, baita esklabotza ere. Izan ere, berdintasuna aldarrikatzen zuen, bai arrazari, bai generoari dagokionean. Gainera, leporatu zioten monarkiaren aurkako jarrera izatea, baina geroago Chichester-eko epaiketa saioetan absolbitua izan zen 1803an. Bere ustez askatasuna lortzeko bide bakarra estatu oligarkikoarekin, elizaren inposizioekin eta inperioekin bukatzea da. Hala ere, oso jarrera espirituala zuen, dogmatismorik gabekoa, eta Bibliaren pasarteak askotan izan ziren bere inspirazio iturri.\nSexualitatea.\nWilliam Blakek sexualitate askearen defendatzaile sutsua izan zen. Blake oso kritikoa zen garai hartan zeuden ezkontza-arauekin, batez ere maitasunik gabeko ezkontza behartuekin. Gainera emakumeak bere bizitzaren inguruko erabakiak hartzeko eskubidea duela\u00a0 adierazten zuen. Erlijio kristauaren eta ohitura sozialen agindu ugari kritikatu zituen, askatasunaren murrizketa jasangaitzak zirelakoan. Azkenik, pentsatzen zuen fidelitateak maitasuna murrizten zuela soilik betebeharra bazen, eta ez benetako afektibitatea.\nInfluentzia kulturala.\nWilliam Blaken lana ahaztua izan zen hurrengo belaunaldietan, baina Alexander Gilchrist-ek ezagutzera eman zuen, \u00a0bere biografian lan egiten hasi eta \"Life os William Blake\" argitaratu zuenean. Blakeren garrantzia areagotu egin zen 1860ko hamarkadatik aurrera. Oso eragin garrantzitsua izan zuen artearen eta poesiaren famatu batzuengan, esate baterako, Rossettirengan. Eragin hau modernismoaren garaian gauzatu zen eta hortik aurrera talde zabalago batean. Adibidez, bere poesia eredu hartuta,\u00a0 Britania Handiko musikagile modernoek idatzi zuten. Ospetsuenak, Benjamin Britten eta Ralph Vaugham Williams, zeintzuek Blaken obrak bateratu zituzten, edota John Tavener, zeinek \u201cThe Lamb\u201d eta \u201cThe Tyger\u201d olerkietan oinarritu zen.\nPintura.\nBlakeren pintura Miguel Angelen pinturan oinarrituta dago ( gorputzen muskulatura eta menderatutako eskortzotan). Pintura aplikatu zuen bere edo besteen lanak ilustratzeko: Miltonen \"Paradiso galdua\u201d edo \u201cGauak\u201d (Edward Young-en testua). Ilustrazioen eta poemen arteko erlazioa oso zaila da eta imajinazio handia eskatzen du, askotan sentsazioetan oinarrituta dagoelako, eta ez gaiaren erlazioan.\nObrak.\nLiburu ez-irudizkatuak.\n\u25cf \u00a0 \u00a0 \u00a0\"Poetical Sketches (1769-1977 bitartean idatzia, 1783an editatua)\"\n\u25cf \u00a0 \u00a0 \u00a0\"An Isalnd in the Moon\" (1784an idatzia, bukatu gabea)\n\u25cf \u00a0 \u00a0 \u00a0\"The French Revolution\" (1791an editatua)\n\u25cf \u00a0 \u00a0 \u00a0\"A Song of Liberty\" (1792ean editatua, publikatua The Marriage of Heaven and Hell)\n\u25cf \u00a0 \u00a0 \u00a0\"The Four Zoas\" (1797-1807 bitartean idatzia, bukatu gabea)\n\u25cf \u00a0 \u00a0 \u00a0\"Tiriel\" (1789an idatzia, 1874an editatua)\nLiburu ilustratuak.\n\u25cf \u00a0 \u00a0 \u00a0Mary Wollstonecraft, \"Original Stories from Real life\" (1791)\n\u25cf \u00a0 \u00a0 \u00a0John Gay, \"Jonh Gayren fabulak autorearen bizitzarekin\", John Stockdale (1793)\n\u25cf \u00a0 \u00a0 \u00a0Gottfried August B\u00fcrger, Leonora (Berak ez zuen grabatu) (1796)\n\u25cf \u00a0 \u00a0 \u00a0Edward Young, \"Night-Thoughts (\"1797)\n\u25cf \u00a0 \u00a0 \u00a0Robert Blair, \"The Grave\" (1805-1808 bitartean)\n\u25cf \u00a0 \u00a0 \u00a0John Milton, \"Paradise Lost\" (1808)\n\u25cf \u00a0 \u00a0 \u00a0John Varley, \"Visionary Heads\" (1819-1820 bitartean)\n\u25cf \u00a0 \u00a0 \u00a0Robert John Thornton, \"Virgil (\"1821)\n\u25cf \u00a0 \u00a0 \u00a0\"The Book of Job\" (1823-1826 bitartean)\n\u25cf \u00a0 \u00a0 \u00a0John Bunyan, \"The Pilgrim\u2019s Progress\" (1824-1827 bitartean, bukatu gabea)\n\u25cf \u00a0 \u00a0 \u00a0Dante, \"The Divine Comedy\" (1825-1827 bitartean). Blake 1827an hil zen liburu honetako ilustrazioak bukatu gabe. 102 akuareletatik, 7 hautatu zituzten grabatzeko."}
{"id": "40213", "revid": "512", "url": "https://eu.wikipedia.org/wiki?curid=40213", "title": "Toni Morrison", "text": "Toni Morrison \u2014jaiotza izenez Chloe Anthony Wofford\u2014 (Lorain, Ohio, Ameriketako Estatu Batuak, 1931ko otsailaren 18a - New York, 2019ko abuztuaren 5a) ingelesezko eleberrigilea eta argitaratzailea izan zen, afro-amerikar literaturaren sustatzaile nagusietakoa. 1993an, Literaturako Nobel saria lortu zuen. Lanik ezagunenen artean \"The Bluest Eye\". \"Beloved\" eta \"Song of Solomon\" ditu. Halaber, pentsalari eta ekintzaile feminista ere izan zen.\nHowardeko Unibertsitatean eta Cornell Unibertsitatean egin zituen ikasketak. Albanyko eta Princetongo unibertsitateetako irakasle izan zen, eta New Yorkeko argitaletxe bateko zuzendaria.\nBiografia.\nGurasoak langile xumeak ziren, aitak autoak garbitzen lan egiten zuen eta amak orduka lan egiten zuen etxeetan; lau seme-alaba izan zituzten. Ikasketak Loraingo eskola publikoan egin zituen. Asko irakurtzen zuen eta gogoko egileak zituen Jane Austen eta Leo Tolstoy idazleak. 1949 urtean eskola amaitu zuen eta Ingeles Filologiako unibertsitate ikasketak eta gero Humanitateak hainbat tokitan egin zituen (Howard, Syracuse (New York), Cornell Unibertsitatea, Yale, etab.). 1953 urtean tesi bat defendatu zuen buru-hilketari buruz William Faulkner eta Virginia Woolf idazleengan. Ikasi bitartean, lan egiten zuen hainbat argitaletxeetan ikasketak ordaindu ahal izateko. Argitalpen lanei dagokionez, Muhammad Ali eta Angela Davis afroameikarren autobiografien edizioak bultzatu zituen.. Bitartean, argitaratu gabeko lanak idazten zituen. Lehenengo lana argitaratu zuenean (\"The Blues Eye\", 1970) ia berrogei urte zituen, Random House argitaletxean lan egiten zuen, dibortziatuta zegoen eta bi haur zituen bere kargura..\nIdazlanak.\nToni Morrisonen liburuek Estatu Batuetako gizartearen egoera aztertzen dute, emakumeena bereziki. Idatzi zuen lehen eleberria \"The Bluest Eye\" (1970, \"Begirik urdinena\") da, begi urdinak izan nahi lituzkeen neskatxa beltz baten istorioa. Ondoren \"Sula\" (1973), \"Song of Solomon\" (1977, \"Solomonen abestia\"), \"Tar baby\" (1981, \"\"Bikezko haurra\"), \"Maitea\" (1987, \"Beloved\") eta \"Jazz\" (1992) idatzi ditu. Saikera bat ere idatzi zuen: \"Whitness and the Literary Imagination \"(1992, \"Zuritasuna eta literatura irudimena\"\").\n1988an Pulitzer saria irabazi zuen \"Maitea\" obragatik, eta Literaturako Nobel Saria 1933an. 1998. urtean argitaratu zuen bere zazpigarren eleberria, \"Paradise, \"berriz ere gizakiaren kontraesanak aztertzen dituena, afro-amerikar gizataldearenak bereziki."}
{"id": "40217", "revid": "46380", "url": "https://eu.wikipedia.org/wiki?curid=40217", "title": "S\u00e9gol\u00e8ne Royal", "text": "S\u00e9gol\u00e8ne Royal, jaiotzez Marie-S\u00e9gol\u00e8ne Royal (Dakar, Senegal, 1953ko irailaren 22) Frantziako politikaria da, alderdi sozialistakoa. Ministroa izandakoa, egun Poitou-Charenteseko kontseiluko presidentea da, baita Deux-S\u00e8vreseko diputatua.\n2006ko azaroaren 16an Alderdi Sozialistako kideek hautatuta, 2007ko apirileko Frantziako Presidentziarako hauteskundeetarako alderdiko hautagai ofiziala da."}
{"id": "40221", "revid": "237", "url": "https://eu.wikipedia.org/wiki?curid=40221", "title": "Argiaren teoria korpuskularra", "text": ""}
{"id": "40223", "revid": "512", "url": "https://eu.wikipedia.org/wiki?curid=40223", "title": "Grace Hopper", "text": "Grace Murray Hopper (New York, 1906ko Abenduaren 9 - Arlington (Virginia), 1992ko urtarrilaren 1), zientzialaria, matematikaria eta konputazioko zientzialari bat izan zen. Kontraalmirante-maila militar estatubatuarra ere bazuen. Aitzindaria izan zen konputazio-zientzien arloan, eta Mark I.a erabili zuen lehen programatzailea izan zen. 50eko eta 60ko hamarkaden artean, programazio-hizkuntza baterako lehen konpiladorea garatu zuen, bai eta baliozkotze-metodoak ere. Lagunen artean \"Amazing Grace\" izena zuen. \nBiografia.\nGrace Brewster Murray New Yorken jaio zen. Bere aitona, Alexander Rusell, Estatu Batuetako Armadako almirantea izan zen. Txikitatik erakutsi zuen matematikarekiko interesa eta bere aitonak eta aitak hasieratik bultzatu zuten ikasketetan aurrera egitera, unibertsitate ikasketak egitera iristeko. Gainera, asko gustatzen zitzaizkion gailu mekanikoak; horren adierazgarri zazpi urterekin egin zuena: etxeko ordulari guztiak ireki zituen, beraien funtzionamendua ulertzeko asmotan. Hopperrek emakumeentzako hainbat eskola pribatuetan ikasi zuen, eta 1928rako ohoreekin matematika eta fisikan graduatu zen. Honen ondoren, matematiketako master bat egin ahal izateko beka bat eskuratu zuen. Berehala Vassar College eskolako (graduatu zen eskolako) matematika departamentuko laguntzaile gisa eskaini zioten lanpostua. Bitartean, bere matematikako doktoretza egiten jarraitzen zuen.\n1943an, Bigarren mundu gerran, armadan parte hartzea erabaki zuen. Baimen berezi baten premia izan zuen horretarako. Lotinant-maila lortu zuen, eta Harvardera bidalia izan zen Konputazioko Proiektuan lan egiteko, Mark I-aren eraikuntzan hain zuzen ere. Bigarren gerrate mundialaren amaieran, armadatik gaitzetsia izan zen, onartutako adinetik pasa baitzen; horregatik Harvard-en jarraitu zuen ikerlari lanetan. 1930an Vincent Foster Hopper, New Yorkeko Unibertsitatean Ingeleseko-mintegiaren burua. 1945an bizi-alargundu ziren; seme-alabarik ez zuten izan.\nAurkikuntzak.\nMark I makinarako hainbat aplikazio garatu zituen; aseguru enpresa batek erabiltzen zuen makina hau garai hartan. 1949an Eckert-Mauchly Corporation-en hasi zen lanean. Momentu horretan BINAC eta UNIVAC I makinak garatzen ari ziren. Gracek han egin zituen programazio modernoarentzat ekarpen gehienak. 1952an historiako lehen konpiladorea egin zuen, eta 1957an ingelesezko komandoak prozesatzen zituen lehen konpilatzailea egin zuen (FLOW-MATIC). Honekin izan zuen esperientziarekin, Hopperrek ingelesezko komandoak zituen programazio lengoaia bat sortu zitekeela pentsatu zuen, eta negozioekin erlazionatutako aplikazioak egiteko erabili zitekeela. Hemendik hasi zen COBOL, bi urte geroago lengoaia honen diseinu taldea sortu zen. Hooperrek lengoaia honen garapenean zerikusia izan ez zuen arren, hasierako talde horretako kide izan zen, eta FLOW-MATIC COBOL diseinatzeko urrats garrantzitsua izan zenez, Hooper lengoaia honen sortzailetzat hartzen da.\nHopperrek armadako erreserban iraun zuen 1966 arte, Komandante izatetik erretiratu behar izan zuen arte, berriro ere adinez nagusiegia baitzen. Halere, armadak urte bete beranduago deitu zion, bertan erabiltzen zituzten goi mailako lengoaien estandarizazio bat egin zezan. Beste 19 urte eman zituen armadan. 1986an, guztiz utzi zuen armada, AEBetako armadako ofizial zaharrena izaten. Armada utzi ondoren, Digital Equipment Corporation-eko aholkulari izatera pasa zen, foroetan parte hartuz, urtean 200 hitzaldi baino gehiago emanez eta hezkuntza programetan parte hartuz 1990 arte. Urte honetan bertan \u201cGrace ikaragarria\u201dk (lagunek horrela deitzen zioten), guztiz utzi zion lan egiteari.\nSariak eta errekonozimenduak.\nBere bizitzan zehar, Hopperrek eskerron ugari jaso ditu: 40 doktoretza \u2018honoris causa\u2019, Teknologiaren Domina Nazionala, Wilbur Lucius Cross de Yale Domina, Comodore maila 1983an, eta kontra-almirantearena 1985ean. Hona hemen jasotako sari batzuk:"}
{"id": "40226", "revid": "371", "url": "https://eu.wikipedia.org/wiki?curid=40226", "title": "Suezko kanal", "text": ""}
{"id": "40229", "revid": "336", "url": "https://eu.wikipedia.org/wiki?curid=40229", "title": "Galdakao-Usansolo Ospitalea", "text": "Galdakao-Usansolo Ospitalea Osakidetzaren sareko ospitale bat da, Galdakao udalerriko Usansolo auzoan kokatua dagoena eta Bizkaiko barrualdeari zerbitzu ematen diona. Ospitalea \"Barrualde-Galdakao Erakunde Sanitario Integratua\"ren parte da, Gernika-Lumo Ospitalearekin batera.\nOspitalean Osakidetzaren sare osoko hurrengo zerbitzu eta erakundeak daude:\nArtatutako populazioa.\nOspitaleak Bizkaiko ipar ekialdeko eskualdeen osasun beharrizanak asetzen ditu, Busturialdea, Durangaldea eta Lea-Artibai, Bermeo, Lekeitio eta Gernika herriak besteak beste.\nKomunikabideak.\nErrepidea.\nBilbotik autobidea eta errepideak hartuta irits daiteke, eta Gasteiztik errepidea hartuta.\nOspitaleak guztira 1.048 aparkaleku plaza ditu, bi aparkalekutan banatuta, bata kanpo-kontsulten aurrean, eta bestea eraikinaren atzealdean kokatuta. Bestalde, Usansoloko geltokiaren ondoan ere aparkalekua dago, eta hortik ospitalera Euskotren Autobusa eragilearen anezka ibiltzen da.\nTrena.\nEuskotrenen E1 (Bilbo - Donostia) eta E4 (Urdaibai) lineei dagokien Usansoloko geltokiak zerbitzu ematen dio ospitaleari. Geltokitik ospitalera Euskotren Autobusa eragilearen anezka ibiltzen da.\nAutobusa.\nBizkaibus zerbitzuaren hurrengo lineak ospitaletik pasatzen dira:\nGainera, Euskotren Autobusa anezka bat ospitalera jarraitzen du:"}
{"id": "40232", "revid": "201", "url": "https://eu.wikipedia.org/wiki?curid=40232", "title": "Troiako Paris", "text": ""}
{"id": "40234", "revid": "105290", "url": "https://eu.wikipedia.org/wiki?curid=40234", "title": "Banda Bassotti", "text": "La Banda Bassotti Erroman 1989an sortutako rock, ska eta punk (Oi!) musika taldea da. Eraikuntzako langileak zirelarik elkar ezagutu zuten taldekideek. Politikari dagokionez ezkertiar iraultzaileak dira eta musika sutsua egiten dute. Italian ez ezik, Euskal Herrian ere arrakasta lortu dute, batez ere, Negu Gorriak taldearekin lanean jardun ondoren. Izan ere, euskaldunen (baita nikaraguarren, salvadorren eta palestinarren) borrokarekin bat egin dute behin baino gehiagotan. Beren diskoetxea, Gridalo Forte, osatu dute. Hala ere, \"Avanzo de Cantiere\" albuma Esan Ozenki-Gora Herriak euskal diskoetxeak ekoiztu zuen."}
{"id": "40236", "revid": "6430", "url": "https://eu.wikipedia.org/wiki?curid=40236", "title": "Lordi", "text": "Lordi 1992an Finlandian sortutako Heavy metal musika taldea da, haien munstro-janzkerengatik ezagunak. 2006ko Eurovision Abesti Lehiaketa irabazita, taldeak publizitate handia lortu zuen, zeinek ate andana ireki dizkie. Esaterako, 2006ko Europako MTVko sari banaketan saioa itxi zuten Eurovisiongo \"Hard Rock Hallelujah\" kantarekin."}
{"id": "40238", "revid": "105290", "url": "https://eu.wikipedia.org/wiki?curid=40238", "title": "DAM", "text": "DAM 1998an Israelen sortutako lehen rap musika talde palestinarra da. Izenak arabieraz (eta hebreeraz) \"odola\" esan nahi du. Batez ere arabieraz abesten dute, baina ingelesez eta hebreeraz ere, publikoa zabaldu nahian. Izan ere, israeldarrei palestinarren egoera helarazi nahi diete (\"Arabiarrek badakite nolako da euren bizitza. Israeldarrei kontatu behar diegu\"). Taldearen letrek fustrazioa dute oinarri, batik bat Israelen bigarren mailako herritarrak bezala sentitzeagatik. Baina beste hip-hop musika taldeen ildoan, droga eta bortizkeria ere dauzkate hizpide. Diskoetxerik ez izan arren, \"Meen Irhabi?\" (Nor da terrorista?) kanta webgunetik etengabe jaitsi da, eta Europan zehar ibiliak dira. Euskal Herrian, Barakaldoko BECen 2006ko azaroaren 11n 18/98+ auzia bertan behera uzteko egin zen ekitaldian Fermin Muguruzarekin, La Banda del Surdorekin eta Bad Sound Systemekin batera agertu zen DAM."}
{"id": "40240", "revid": "336", "url": "https://eu.wikipedia.org/wiki?curid=40240", "title": "Barricada", "text": "Barricada 1982an Iru\u00f1eko Txantrea auzoan sortutako rock musikako talde bat izan zen. Euskal Rock Erradikalaren mugimenduan sartuta, Hertzainak eta La Polla Records taldeekin kontzertu andana eman zituzten. Denborarekin, rock urbano mugimenduaren barruan sailkatu ziren. Estudioko 15 album eta mila kontzertu baino gehiagoren ostean, rock-aren inguruan gehien nabarmendutako euskal taldeen artean dago, euren ibilbidean zehar milioi bat diskotik gora saltzearen ondorioz diamante-diskoa lortu zutelarik.\nHistoria.\nJatorrizko osakideak honako hauek izan ziren: Enrique Villarreal Armendaritz \"(El Drogas)\", ahots eta baxua; Jose Landa, bateria; Sergio Oses Pagola, bigarren gitarra; (hirurak \"Kafarna\u00fan\" taldetik etorriak) eta Javier Hern\u00e1ndez Larrea \"(Boni)\", ahotsa eta gitarra. Lehen diskoa, \"Noche de rock&amp;roll\", grabatzerakoan Mikel Astrain Antxorena bateria-jotzaileak bat egin zuen. Horren ostean, Sergiok soldaduska egin behar zuenez gero, Alfredo Piedrafita Gomezek ordezkatu zuen.\n1984an, Mikel Astrain hil zen. Fernando Coronado Olarte sartu zen taldean, bateria-jotzailetzat. Mikelen omenezkoa izan zen bigarren diskoa, \"Barrio conflictivo\", eta batik bat \"Pon esa m\u00fasica de nuevo\" kanta.\nHirugarren diskoa (\"No hay tregua\") grabatzean, 1986an, Barricadak RCA diskoetxearekin sinatu zuen. Bien arteko desadostasunen ondorioz, ordea, diskoa argitaratutakoan bertan behera utzi zuten kontratua. 1987an, Polygram Iberia diskoetxearekin bat eginda, \"No s\u00e9 que hacer contigo\" laugarren albuma plazaratu zuten. Hala ere, diskoetxe berriak \"Bah\u00eda de Pasaia\" kanta zentsuratu zuen, Komando Autonomo Antikapitalistetako lau kideren hilketa oroitzen baitzuen. Horietako bat El Drogasen Txantreako laguna zen. 1989ko \"Pasi\u00f3n por el ruido\" diskoko \"En nombre de Dios\" kanta ere zentsuratu zen, Opus Deirekin oso kritikoa baitzen.\n1988an kaleratutako \"Rojo\" diskoarekin taldeak goia jo zuen. Urrezko diskoa jaso zuten arren, lehenengo tentsioak nabaritu ziren taldearen barruan. El Drogasek metal alternatiboa entzuten zuen garai hartan. Zarataren bila, \"La ara\u00f1a\" izeneko diskoa kaleratu zuten, inork oso ongi ulertu ez zuen diskoa. Horren ostean, taldeko hiru kidek hiruna disko atera zuten, nork bere aldetik. Alfredo Piedrafitak ez zuen taldea urtero bira bat egiteko moduan ikusten, beti gauza bera jotzen aspertuta baitzeuden. Entseguak gero eta urriagoak izaten ziren, eta urtebete eman ondoren plazaratutako disko akustikoa porrota izan zen.\nPolygram Iberiarekiko kontratua 2000n amaitu zen. DRO diskoetxe independentearekin sinatu zuten orduan, \"B\u00e9same\" diskoa kaleratzeko. Horren ostean, Fernando Coronadok taldea utzi zuen. Ibon Sagarna Urbano 'Ibi'-k, \"In Vitro\" taldeko Piedrafitaren kide ohiak, ordezkatu zuen. Nolabait, bigarren Urrezko Garaia ezagutzen hasi zen taldea.\n2006ko ekainean, zuzeneko disko bikoitza atera zuten. Iru\u00f1eko Anaitasuna pabiloian eta Gaiarre antzokian grabatua, saxo, teklatua eta harmonika dituzte lagun.\nJuanma Bajo Ulloa zinema zuzendariak taldearen hainbat bideo zuzendu ditu. Honen \"Airbag\" filmean estra moduan agertu ziren Barricadako kideak.\n2011ko abenduaren 2an Drogasek Txarrena taldearen webgunean Barricada taldea uzteko erabakia jakinarazi zuen. Biharamunean Boni, Alfredo eta Ibik komunikatu baten bidez taldearen jarraipena ziurtatu zuten. Baxu-jotzaile lanetan Ander Izeta (Estigia, Nork?, Eraso!) aritu zen ordutik taldean.\n2013ko urriaren 1ean, Javier Hernandez \"Boni-\"k proiektu pertsonalago batean murgiltzeko asmoz taldetik alde egitea erabaki zuen eta jarraian, Alfredo Piedrafitak Iru\u00f1eko Anaitasuna pabiloian urte bereko azaroaren 23an emango zen kontzertuaren ostean taldea desegingo zela adierazi zuen."}
{"id": "40241", "revid": "105290", "url": "https://eu.wikipedia.org/wiki?curid=40241", "title": "Letoniako geografia", "text": "Letonia Europako iparraldean kokatua dago.\nIparraldean Estonia, ekialdean Errusia, hegoaldean Bielorrusia eta Lituania, eta mendebaldean Itsaso Baltikoa ditu.\nLetoniak, mendi gutxi baina 12.000 errekatik gora eta 3.000 laku txiki inguru ditu. Orokorrean lurraldea nahiko laua da, punturik altuena Gaizi\u0146kalns muinoa da, 311 metro baino ez dituena.\nXVIII. mendean, Letonia Errusiaren esku pasa zen 1991. urtean berriz ere independizatuz.\n2003ko irailaren 20an, erreferendum bidez Letonia Europar Batasunean sartzea onartu zuten letoniarrek, %69,6-k baiezkoa emanez."}
{"id": "40242", "revid": "336", "url": "https://eu.wikipedia.org/wiki?curid=40242", "title": "Ferenc Pusk\u00e1s", "text": "Ferenc Pusk\u00e1s Biro (Budapest, Hungaria, 1927ko apirilaren 2a - 2006ko azaroaren 17a) futbolaria izan zen, futbolaren historiako jokalari onentsuenetako bat. Haren jaiotzako deitura \"Purczfeld\" zen, baina Bigarren Mundu Gerraren ondoren horren ordez \"Pusk\u00e1s\" jarri zuen (hungarieraz, \u00abeskopeta\u00bb).\nAurrelaria zen, sormen eta eraginkortasun handikoa. Hungariako selekzioarekin 85 partidu jokatu zituen, eta 84 gol sartu. Gainera, Espainiako eta Hungariako futbol ligetan 511 gol sartu zituen jokatutako 533 partidetan.\nJokalari nagusietako bat izan zen 1950eko hamarraldiaren hasieran futbol selekzio onenean, baina Suitzako munduko txapelketan (1954) bigarrena izatea baino ez zuen lortu. 1956an, sobietarren inbasioaren ondoren, Puskas \u2014nazioarteko 84 partidatan parte hartua ordurako\u2014 Real Madril taldean jokatzera joan zen, Alfredo Di Stefano, Raymond Kopa eta Francisco Gentorekin batera, besteak beste. Jokalari haiek futbolaren historiako aurreko lerro onenetako bat osatu zuten.\nEspainiako selekzioarekin Txileko munduko txapelketan parte hartu zuen, 1962an. Jokalari izateari utzi ondoren, zenbait futbol talderen entrenatzailea izan zen, Grezian eta Australian.\nPalmaresa.\nHungariako lau liga irabazi zituen, Honved taldearekin, eta Espainiako sei liga eta Kontinente arteko Kopa eta Europako Kopa bana, berriz, Real Madrilekin."}
{"id": "40244", "revid": "6327", "url": "https://eu.wikipedia.org/wiki?curid=40244", "title": "Bernako kantoia", "text": ""}
{"id": "40246", "revid": "105290", "url": "https://eu.wikipedia.org/wiki?curid=40246", "title": "Choc\u00f3 (departamendua)", "text": "Choc\u00f3 Kolonbiako 32 departamenduetako bat da, herrialdearen ipar-mendebaldean dagoena, Pazifikoko eskualdean. Herrialdeko departamendu eta Hego Amerika osoko lurralde bakarra da bi ozeanoetan kostaldeak dituena, Ozeano Barean eta Ozeano Atlantikoan hain zuzen ere. Mugakideak hauexek ditu: Panama ipar eta ipar-mendebaldean, Ozeano Barea mendebaldean, Valle del Cauca hego eta hego-ekialdean, Antioquia eta Risaralda ekialdean eta Karibe itsasoa ipar-ekialdean 46.530 kilometro koadroko eremua du, eta 2016an 505.046 biztanle zituen. Hiriburua Quibd\u00f3 da (114.548 biztanle 2010ean).\n30 udalerri eta 147 korrejimendu ditu. Quibdo, Istmina, N\u00f3vita, Acand\u00ed eta Solano dira populatuenak. Biztanle gehienak beltzak edo \"afro-kolonbiarrak\" dira (%90), mulatoak %6 eta indigenak (Ember\u00e1-Wounaan etniakoak) %4.\nGeografia.\nChoc\u00f3 oso lurralde oihantsu eta euritsua da. Izan ere, Munduko lekurik euritsuena da (urtean euriko 9.000 mm) Indiako Cherrapunji eskualdearekin batera.\nAtrato, San Juan eta Baudo ibaiek zeharkatzen dute lurraldea."}
{"id": "40247", "revid": "688", "url": "https://eu.wikipedia.org/wiki?curid=40247", "title": "Paraguairen banaketa administratiboa", "text": "Paraguai deszentralizaziorako joera duen estatu unitarioa da. Herrialdea departamendutan, barrutitan eta udalerritan banatuta dago.\n1993tik Paraguai 17 departamendutan eta izaera bereziko Asunci\u00f3n hiriburu barrutian banatzen da. Asunci\u00f3n estatuko botereen egoitza da eta departamenduen eskumenetatik at dago, udalerri bereizia osatuz. Departamenduak barrutitan banatuta daude eta departamendu bakoitzak bere hiriburua dauka."}
{"id": "40249", "revid": "6327", "url": "https://eu.wikipedia.org/wiki?curid=40249", "title": "Bartzelonako aireportua", "text": ""}
{"id": "40250", "revid": "105290", "url": "https://eu.wikipedia.org/wiki?curid=40250", "title": "J\u016brmala", "text": "J\u016brmala (letonieraz ahoskatua, \"itsasertza\"; alemanez: Riga-Strand) Letoniako hiria da Rigatik gertu. 2006an 55.602 biztanle zituen. Rigako Golkoa eta Lielupe ibaiaren artean kokatzen da. Oporgune garrantzitsu bat da eta Sobiet Batasunaren garaian Brezhnev eta Khrustxev bezalako goi agintariak bertan egiten zituzten oporrak. Rigatik oso gertu dago eta garraio publikoan ordu erdian iritsi daiteke.\nHiriak bere autonomia propioa du eta horregatik Letoniaren 26 banaketa administratibotik bat da.\nHerri eta hiri senidetuak.\nJ\u016brmalak honako hiri senidetuak ditu:"}
{"id": "40252", "revid": "431", "url": "https://eu.wikipedia.org/wiki?curid=40252", "title": "Vincent Van Gogh", "text": ""}
{"id": "40253", "revid": "59902", "url": "https://eu.wikipedia.org/wiki?curid=40253", "title": "Bitsadera", "text": "Bitsadera, halaber apar-kentzekoa, sukaldaritzan erabiltzen den tresna bat da, zartaginetik zein eltzetik frijitu edo egositako elikagaiak ateratzeko erabiltzen den tresna da. Horrez gain, eta izenaren jatorria horretan oinarritzen da, saldari bitsa, aparra, kentzeko ere erabiltzen da. Bitsaderek zuloak izaten dituzte, ateratako elikagaiak husteko.\n&lt;/br&gt;\n&lt;/br&gt;\n&lt;/br&gt;\n&lt;/br&gt;\n&lt;/br&gt;\nKanpo estekak.\n&lt;/br&gt;\n&lt;/br&gt;\n&lt;/br&gt;\n&lt;/br&gt;"}
{"id": "40259", "revid": "15795", "url": "https://eu.wikipedia.org/wiki?curid=40259", "title": "Berotegi efektu", "text": ""}
{"id": "40261", "revid": "1545", "url": "https://eu.wikipedia.org/wiki?curid=40261", "title": "Livonia", "text": "Livonia (, , , alemanez eta eskandinaviar hizkuntzez: \"Livland\", letonieraz eta , , \u041b\u0438\u0444\u043b\u044f\u043d\u0434\u0438\u044f / \"Liflyandiya\") gaur egungo Letonia eta Estoniako lurretan Erdi Aroan egon zen herrialdea da. Livoniako Ordenak agintzen zuen bertan eta bertako herria ez zen indoeuroparra, livoniarra baizik.\nDenborarekin errusiarrek eta poloniarrek inbaditu eta euren iraganeko izaera galdu zuten."}
{"id": "40263", "revid": "1545", "url": "https://eu.wikipedia.org/wiki?curid=40263", "title": "Livoniako Ordena", "text": "Livoniako Ordena edo Livoniako Ezpataren Anaiak 1202an Buxhoevedeneko Albertek antolatu zuen ordena militar bat izan zen. Alemaniako \"monje gerlariz\" osatu zuen. Hasiera batean Zaldun Tenplarioen ordenean oinarritu zuen. Kristoren Zaldunak eta Livoniako Kristoren Milizia moduan ere ezagutzen dira.\nHasiera batean apezpikuaren aurrean ez zuen ezer egiten, baina 1218an apezpikuak Valdemar II.a Danimarkakoarri ordenaren aurkako neurriak eskatu zituen eta erregeak akordio bat egin zuen Estonia konkistatzeko."}
{"id": "40264", "revid": "6327", "url": "https://eu.wikipedia.org/wiki?curid=40264", "title": "Tenpluaren Ordena", "text": ""}
{"id": "40265", "revid": "6327", "url": "https://eu.wikipedia.org/wiki?curid=40265", "title": "Zaldun Tenplario", "text": ""}
{"id": "40266", "revid": "6327", "url": "https://eu.wikipedia.org/wiki?curid=40266", "title": "Txekoslovakiako bandera", "text": ""}
{"id": "40267", "revid": "6327", "url": "https://eu.wikipedia.org/wiki?curid=40267", "title": "Tenplearen Ordena", "text": ""}
{"id": "40268", "revid": "201", "url": "https://eu.wikipedia.org/wiki?curid=40268", "title": "Gurutzada", "text": ""}
{"id": "40269", "revid": "105290", "url": "https://eu.wikipedia.org/wiki?curid=40269", "title": "Letoniako demografia", "text": "Letoniako demografian letoniar jatorriko populazioa herriaren erdia gutxi gorabehera da, baina gutxiengoa da Rigan. Errusiar jatorria dutenak %28,8a da eta gutxiengoak osatzen dute Bielorrusia, Ukraina, Lituania eta Poloniako herriek. 1998an onartutako legearen arabera nazionaliatea lortzea erraza da, tentsioak arintzeko asmoz. Mundu osoan hazkuntza demografiko txikiena duen herrialdea da, non populazioa urtero %1,5a jaisten den.\nLetonia Alemaniar zaldunek agindua izan zen XIII. mendetik 1561ra, non Poloniarrek hartu zuten eskualdearen defentsa, errusiar eta suediarren aurka. Hau dela eta minoria alemaniar, judu eta poloniarrak daude. 1897an lehen zentsu ofiziala egin zen eta letoniarrak populazioaren %68,3a ziren 1.930.000 biztanletik. Errusiarrak %12a ziren, judutarrak %7,4, alemaniarrak %6,2a eta poloniarrak %3,4. Besteak lituaniarrak, estoniarrak eta ijituak ziren batez ere.\nXX. mendean populazioak bera egin zuen nabarmen mundu gerren ondorioz, Baltikoko alemanen errepatriazioa eta Holokaustoaren ondorioz. Ondoren Sobietarren okupazioa etorri zen eta honekin 1935tik errusiar minoria hirukoiztu zen. Urte horretan letoniarrak %77a ziren (1.467.035) eta 1989an %52a (1.387.757).\n2005an oraindik ere letoniar gutxiago daude 1989an, populazioaren %58,8a badira ere. Independentziaren ondoren 1991aren aurretik jaiotako sobietar ondorengoek erregularizazioa egin behar zutela adostu zen. Ondoren jaiotakoak automatikoki ziren letoniarrak. 100.000 hiritar baino gehiago egoera erregularizatu zuten, baina mende hasieran oraindik 418.440 hiritarrek atzerriko pasaporteak erabiltzen zituzten (horietatik 278.213 errusiarrak direlarik).\nLetoniarrak eta Livoniarrak, bertako jatorrizko herria, gaur egun populazioaren %60a baino gutxiago dira. Livoniarrak gaur egun 100 baino ez dira geratzen. Latgaliar herriak bere burua aparteko taldetzat du ere."}
{"id": "40270", "revid": "59723", "url": "https://eu.wikipedia.org/wiki?curid=40270", "title": "Aranzadi Zientzia Elkartea", "text": "Aranzadi Zientzia Elkartea irabazi-asmorik gabeko zientzia elkarte bat da, eta helburutzat du kultura- nahiz natura-ondarea ikertzea, ezagutzera ematea eta babestea. Jesus Elosegi ikerlari eta arkeologoak sortu zuen, XX. mendearen erdialdean, azterketa eta ikerketarako gunetzat. Geroztik, Aranzadik garrantzi handia hartu du komunitate zientifikoan, eta 2001ean herri-onurako erakunde izendatu zuten.\nGaur egun, Aranzadi Zientzia Elkarteak 1.700 kide inguru ditu. Horietako 150 erakundearen ikerketa-eremuaren barruan lanean diharduten ikertzaileak dira, hainbat zientzia alorretan. Natura eta giza zientzien alorreko ikerlariak dira ia guztiak, eta gehienbat nabari diren zientzia alorrak hauek dira: Biologia, Historia, Arkeologia, Antropologia, Etnografia, Geografia eta Geologia.\nHistoria.\nElkartea 1947an sortu eta erregistratu zen eta Euskal Herrian zientzien ikerketa, aplikazioa eta zabalkundea bultzatzea du helburu nagusitzat.\nIzena Telesforo Aranzadi (1860-1945) gipuzkoar antropologo ospetsuaren omenez hartu du, Antropologian, Etnologian, Historiaurrean eta adar bereko zientzietan ikerlari aski ezaguna.\nEgoitzak.\nElkarteak Euskal Herrian gaindi hainbat egoitza ditu:\nEtorkizunean, Donostiako Intxaurrondo auzoan egongo den egoitza berrira lekualdatzea aurreikusten da.\nHelburuak.\nElkarteak ekintza eta jarduera ugari egin ditu sorreratik; horrela, natur eta antropologi zientzietan, Euskal Herriko erakunde garrantzitsuenetako bat izatera iritsi da.\nEgun, plan eta proiektu zehatzen inguruan aritzen diren adituak biltzen dituen azterlan eta ikerketa zentroa da.\nAzterketa eta ikerketa orokorrak egiten ditu hainbat lan arlotan; era berean, zabalkunde lan handia egiten du zientzi horien ezagutza hedatzeko. Erakunde publikoekin batera, informazio ekintzak egiten ditu halaber, natura eta ondare arkeologikoa eta etnografikoa hobeto zaintzeko eginahalean.\nUrrezko dominak.\nAranzadik emandako dominak hauek dira:"}
{"id": "40271", "revid": "28807", "url": "https://eu.wikipedia.org/wiki?curid=40271", "title": "Telesforo Arantzadi", "text": ""}
{"id": "40272", "revid": "6327", "url": "https://eu.wikipedia.org/wiki?curid=40272", "title": "Ijitu", "text": ""}
{"id": "40276", "revid": "96586", "url": "https://eu.wikipedia.org/wiki?curid=40276", "title": "Marion Davies", "text": "Marion Davies, jaiotzez Marion Cecilia Douras, (New York, 1897ko urtarrilaren 3a - Kalifornia, 1961eko irailaren 22a) amerikar zinema aktorea izan zen. William Randolph Hearst aberatsa eta zinemagilearekin ezkontzaz kanpoko harremana zuen. Hasieran drametan zituen paperak, baina komediek izan ziren arrakasta eman ziotenak."}
{"id": "40281", "revid": "59723", "url": "https://eu.wikipedia.org/wiki?curid=40281", "title": "Nurenberg", "text": "Nurenberg (, ahoskatua) hiri alemaniarra da, Bavariako eskualdekoa. Pegnitz ibaiertzean dago.\nFrankoniako hiririk populatuena da eta Bavariako bigarrena, Munichen atzetik. 503.002 biztanle zituen 2007ean.\nHistoria.\nSorrera.\nHiria XI. mendearen hasieran sortu zen. Lehen aipamen ofiziala 1050. urtekoa da. Bertan gaztelua egon bide zen Ekialdeko Frankoen Erresuma eta Nordgauko Markaren arteko muga zaintzeko. Zenbait merkataritza bideren arteko bidegurutzea zen Erdi Aroan eta honek oparotasuna ekarri zion.\nErdi Aroa.\nKonrado III.a Germaniakoak Nurenbergko burgraverriaren hiriburu ezarri zuen. Gainera Reichstaga (Inperioko Dieta) bertan bildu izanak Germaniako Erromatar Inperio Santuaren hiriburu \"ez ofizial\" bihurtu zuen. 1219an Askatasunaren Eskutitz Handia () jaso zuen, honen barnean hiri eskubideak, txanponak egiteko ahalmena eta aduanetako polizia edukitzea baimentzen zen. 1356an Karlos IV.ak bere Urrezko Buldan germaniar erregeek lehen Reichtaga mantendu behar zutela esatean Nurenberg Europako hiru hiri garrantzitsuenetako bat bihurtu zen.\nOparotasun giro hartan ordea izan zen gertaera lazgarririk ere. 1298an juduei sakrilegioa leporatu eta \"Rintfleisch-Pogrom\" izeneko pogromean 698 judu hil zituzten. XIV. mendean sarritan gertatu ziren antzeko masakreak Alemanian.\nAro modernoa.\nXV. eta XVI. mendeetan alemaniar pizkundearen erdigunea izan zen. 1525ean hiriak Luteranismoa onartu zuen eta 1532ko Nurenbergeko Bake Itunean luterotarrek eskubide garrantzitsuak jaso zituzten. 1632an Hogeita Hamar Urteko Gerrak bete betean harrapatu zuen eta krisi latza jasan zuen denboran luzatu zena. XIX. mendean ia behea jo zuen eta Germaniako Erromatar Inperio Santua desegin zenean Hiri Inperial Askearen kategoria galdu eta Bavaria barnean sartu zen, hau Nurenbergen zorrak bere gain hartzeko prest baitzegoen. 1835ean Nurenberg eta F\u00fcrth arteko trenbidea eraikitzean berriz ere oparotasuna iritsi zen hirira.\nXX. mendea.\nBere historia handia zela eta, Adolf Hitlerrek Alderdi Naziaren egoitza ofizial izendatu zuen (\"Reichsparteitag\") eta bertan hainbat kongresu ospatu zituzten. Hura zela eta, aliatuek bereziki erasotu zuten. 1943an hasi ziren bonbardaketak eta 1945ean bukatu. Nurenberg hiriaren % 90a erabat suntsituta geratu zen.\n1945eko azaroaren 20an hasi ziren Nurenbergeko epaiketak hainbat buruzagi nazien aurka, Holokausto eta Bigarren Mundu Gerran egindako krimenengatik.\nKirolak.\nNurenbergeko futbol taldeak, 1. FC Nurembergek, Alemaniako 9 Bundesliga eta 5 Kopa irabaziak ditu. 20 eta 30. hamarkadan izan zen nagusi."}
{"id": "40282", "revid": "219", "url": "https://eu.wikipedia.org/wiki?curid=40282", "title": "Benedikto XVI.", "text": ""}
{"id": "40283", "revid": "56334", "url": "https://eu.wikipedia.org/wiki?curid=40283", "title": "Aretha Franklin", "text": "Aretha Louise Franklin (Memphis, Tennessee, 1942ko martxoaren 25a - Detroit, 2018ko abuztuaren 16a) estatubatuar abeslaria izan zen. Gospel, soul eta R&amp;B estiloak landu izan zituen, oso kantari ezagun eta entzun bilakatuz. Izan ere, \"Soularen Erregina\" ezizena ipini zioten.\nBizitza eta ibilbidea.\nMemphisen sortu eta Detroiten hazi zen. Apaiz baptista baten alaba izanik, aitaren elizako abesbatzan abestu zuen txikitatik. Elizan entzun zuen gospelak eragin handia izan zuen bere kantatzeko eran. Pianoa jotzen bere kontu ikasi zuen.\nHasierak.\nHamalau urte zituela grabatu zuen bere lehenengo diskoa, aitaren meza batean. 1960an, bakarkako karrera hasi zuen, \"Columbia\" konpainiarentzat lan egiten. Soul edo rhythm and bluesko gai ezagunen bertsio asko egin zituen hasieran: \"Today I Sing The Blues\", adibidez, kalitate eta arrakasta handikoak batzuk, apalagoak besteak.\n1966an, \"Atlantic\" konpainiarentzat hasi zen lanean, eta urtebete geroago, arrakasta beteko lehenengo singlea argitaratu zuen: \"I Never Loved a Man\". Berehala, \"Respect\" grabatu zuen, Estatu Batuetako zerrendetan aurreneko lekua lortu zuena eta feminismoaren ikono bihurtu zena. Senarrarengandik bereizteak eragin zion krisia gainditu ondoren. Time aldizkariaren azalean agertu zen lehen emakume afroamerikarra izan zen, 1968ko ekainaren 28an. 1970eko hamarkadan hainbat album grabatu zituen \"Live at Fillmore West\" (1971), \"Young, Gifted and Black\" (1971), pop musikan eta rhythm and blues-en oinarrituta betiere.\n1980tik aurrera \"Arista\" konpainiarentzat hasi zen lanean. 1981ean \"Love All The Hurt Away\" albuma grabatu zuen, eta urrezko diskoa lortu zuen ostera \"Jump To It\" abestiarengatik. Baina hamabost lan urteko diskorik arrakastasuena \"Who's Zoomin' Who\" disko luzea izan zuen, Narada Michael Waldenek ekoitzia. Disko hartatik arrakasta handiko lau single atera ziren gero, gazteen artean ere zabaldu zirenak.\nBeste abeslariekin batera.\nHandik hara, han-hemenka aritu zen, Annie Lennoxekin batera \"Sisters are Doing it for Themselves\" abestuz, George Michaelekin batera \"I Knew You Were Waiting\" abestuz, eta The Eurhytmics taldearekin kantatuz.\nAzken etapa.\n1987an, gospel abestien album bikoitza grabatu zuen aspaldiko partez, \"One Lord, One Faith, One Baptism\", bere aitaren elizan. Sari asko irabazia da, Grammy saria, besteak beste. Azken urteetako lanak: \"Through The Storm\" (1989); \"What You Get Is What You Sweat\" (1991); \"A Deeper Love\" singlea (1994), arrakasta handikoa; eta \"A Rose Is Still a Rose\" (1998).\n2008. urtean \"Rolling Stone\" aldizkariak historiako abeslaririk onena izendatu zuen.\nGiza-eskubideen aldeko ekintzailea.\n56 urtez abesten aritu eta gero, 2017an Franklinek erretiratzeko asmoa adierazi zuen. Urte horietan zehar erreferente bihurtu zen emakumeen askapena, arrazakeriaren aurka eta afroamerikarren eskubidak aldarrikatzen zituzten mugimenduentzat. Eskubide zibilen aldeko konpromisoa erakutsi zuen, Martin Luther Kingen laguna zen eta, adibidez, Angela Davis espetxean zegoela, bere fidantza ordaintzeko prest agertu zen. Rock and Roll Hall of Fame museoan sartu duten lehen emakume abeslaria izan zen. New Yorken egin zuen bere azken agerpena jendaurrean Elton Johnek antolaturiko hiesaren aurkako ekitaldi batean. 2018ko abuztuaren 16an bere Detroiteko etxean pankreetako minbiziaren ondorioz hil zen."}
{"id": "40284", "revid": "512", "url": "https://eu.wikipedia.org/wiki?curid=40284", "title": "Maria Reiche", "text": "Maria Reiche (Dresden, Alemaniar Inperioa, 1903ko maiatzaren 15a - Lima, Peru, 1998ko ekainaren 8a), alemaniar jaiotako matematiko eta arkeologoa, Peruko Nazcako lerroei buruzko bere ikerlanagatik ospetsua.\nBiografia.\nMaria Reiche 1903ko maiatzaren 15ean jaio zen Dresden. Dresdeko Unibertsitate Teknikoan matematika, geografia eta hizkuntzak ikasi zituen.\n1932an umezain eta irakasle gisa lan egin zuen alemaniar kontsul baten umeentzat Cuzcon (Peru). 1934an atzamar bat galdu zuen gangrenak jota. Urte berean Liman irakasle bihurtu zen eta itzulpen zientifikoak egin zituen. Bigarren Mundu Gerra hasi zenean, Alemaniara ez itzultzea erabaki zuen.\n1940ean Nazcako lerroen aurkitzailea izan zen Paul Kosok amerikar arkeologoaren laguntzaile bilakatu zen. 1946 inguruan Nazcako irudiak maparatzen hasi zen. 1948an Kosokek lana utzi zuenean berak jarraitu zuen eta tokia maparatu zuen.\nReichek teorizatu zuen eraikitzaileek lerroak egutegi eta ziklo astronomikorako behatoki bezala erabiltzen zituztela. Lerroak gainetik baino ez zirenez garbi ikusten, Peruko Aire-Indarra bere azterketa fotografikoekin laguntzeko konbentzitu zuen. Berak bakarrik bere Nazcako etxean eman zuen denbora gehiena. Bere teoriak \"Basamortuaren Misterioa\" liburuan azaldu zituen eta liburuaren mozkinak basamortuaren babesaren aldeko kanpaina batean eta guardak eta laguntzaileak kontratatzeko erabili zituen.\nReichek Nazcako lerroak trafiko inbaditzaile \u2013 lekua Panamerikar errepidetik hurbil dago \u2013 eta gobernuaren egitasmo batzuetatik babestu nahi zuen, eta bere diru gehiena ahaleginean gastatu zuen. Gobernua lekurako sartze publikoa murrizteko konbentzitu zuen. Autobidearen inguruan bisitariek lerro gehienak ikusi ahal izateko eraikitako dorre bat zeukan. 1993an \"Gurutze Handiaren Mailako Merituari Domina\" jaso zuen eta 1994 perutar hiritar bihurtu zen. 1995ean UNESCO-k lerroak Gizateriaren Ondare izendatu zituen.\nReicheren osasunak okerrera egin zuen urteak pasa ahala. Gurpil-aulki bati lotuta, azal-gaitzek jota, eta ikusmena galduta azken urteetan Parkinsonen gaixotasuna ere pairatu zuen.\nMaria Reiche obario minbiziak jota hil zen 1998ko ekainaren 8an, Limako aire-indarraren ospitale batean. Reiche Nazcaren inguruan lurperatu zuten ohore ofizialekin. Bere lehengo etxea museo bilakatu da."}
{"id": "40286", "revid": "512", "url": "https://eu.wikipedia.org/wiki?curid=40286", "title": "Edvard Grieg", "text": "Edvard Hagerup Grieg (Bergen, Norvegia, 1843ko ekainaren 15a - 1907ko irailaren 4a) musikagilea eta musikaria izan zen. Grieg hartu ohi da Norvegiako nazio-musikaren sortzailetzat.\nBizitza.\nLeipzigen egin zituen ikasketak; haien ondorioz Alemaniako musika erromantikoarekiko etsaigoa sortu zitzaion. Bestalde, R. Nordraak musikariak Norvegiako herri-doinuekiko zaletasuna sortu zion. Handik aurrera, bere aberriko gizakiengan, izadian eta folklorean bilatu zuen iturburua. Liszt eta Wagner maisutzat hartu zituen, eta H. Ibsen eta B. Bj\u00f8rnsonekin lan egin zuen. Pianista eta orkestra-zuzendari izan zen, eta Europa guztian zehar interpretatu zituen bere obrak.\nLanak.\nHaren lan aipagarrienetakoak dira \"Pieza lirikoak\" pianorako (1867-1901); \"Norvegiako dantzak\"; ganbera-musika (\"Sonatak\", biolin eta biolontxelorako; \"Harirako kuartetoa\"); musika sinfonikoa (\"Udazkenean\", obertura orkestrarako); antzerkirako musika (Ibsenen \"Peer Gynt\", 1875; Bj\u00f8rsonen \"Sigurd Jorsalfar\"), eta 125 \"lieder\" pianoz eta orkestraz lagundurik abesteko (1864-1898)."}
{"id": "40287", "revid": "28455", "url": "https://eu.wikipedia.org/wiki?curid=40287", "title": "Dunedin", "text": "Dunedin edo \u014ctepoti (maorieraz) Zeelanda Berriko hego-ekialdean dagoen hiria da. Hego Uhartean dago kokatuta, Otago eskualdean zehazki. Hiriak maori, txinatar eta eskoziar kultur ondarea du. \nDunedin Zeelanda Berriko zazpigarren metropoli populatuena, eta 130.400 biztanle inguru zituen 2022ko ekainean. Arrazoi historiko, kultural eta geografikoengatik, Zeelanda Berriko lau zentro nagusietako bat izan da hiria luzaroan. Hiriaren aldiriak hedatzen inguruko haran eta muinetara, Otago penintsulako istmora eta Otagoko portuko eta Ozeano Bareko kostetan zehar.\nGaur egun, Dunedineko ekonomia askotarikoa da, manufaktura, argitalpen, arte, turismo eta teknologia arloetan. Hiriko ekonomiaren oinarriak hezkuntza unibertsitarioa du ardatz: Zeelandia Berriko unibertsitaterik zaharrena den Otagoko Unibertsitatea eta Otagoko unibertsitate politeknikoa. Gazteak biztanleriaren zati handi bat dira; hiriko biztanleen %21,6k 15 eta 24 urte artean zituen 2006ko erroladan, Zeelanda Berriko batez bestea (%14,2) erruz gaindituta. \nMusika esparrua ere aipagarria da, Dunedin soinuaren sorleku baita, eragin handia izan zuena grungean, indie-an eta rock alternatibo modernoan). 2014 urtean hiria UNESCOren Literatura Hiri izendatu zuten.\nEtimologia.\nIzena \"D\u00f9n \u00c8ideann\"-etik dator, Edinburg hiriaren baliokide gaelikoa dena.\nGeografia.\nUdalaren mugak, 1989az geroztik, honako hauek dira: Middlemarch mendebaldean, Waikouaiti iparraldean, Ozeano Barea ekialdean eta hego-ekialdean) eta Waipori/Taieri ibaia eta Henley udalerria hego-mendebaldean.\n\"Otago Harbour\" izeneko badia estuaren aurrean dago Dunedin, eta hego-mendebalderantz zabaltzen da hamabost bat miliatan. 1848an sortu zenetik, hiria poliki-poliki zabaldu da behe lautadetan eta inguruko muinoetan zehar, baita istmoan zehar Otago penintsulako hegaletaraino ere.\nIngurumena.\nDunedingo ekialdea Otago penintsulan dago, Dunedin sumendiko hego-ekialdeko ertzean dagoen lur hatz luzean. Penintsulako zati handiena habitat naturala da eta Otago Peninsula Trust-ek zaintzen du. Penintsulan hainbat hondartza daude, eta espezie berezi ugari bizi dira bertan: pinguino txikiak, itsas txakurrak eta ubarroiak besteak beste. Taiaroa Head, penintsulako ipar-ekialdean, garrantzi ekologiko globaleko lekua da, albatros erreal edo \"Diomedea epomophora\" espeziaren kolonia bakarreko bizilekua baita."}
{"id": "40289", "revid": "58701", "url": "https://eu.wikipedia.org/wiki?curid=40289", "title": "Joseph Beuys", "text": "Joseph Beuys (1921eko maiatzaren 12 \u2013 1986ko urtarrilaren 23) 1960ko hamarkadan gailendu zen alemaniar artista da.\nBere emanaldi publiko erritualistikoak direla eta ezagun bilakatu zen, bai eta artearen sendatze ahalmen eta gizakiaren asmamen unibertsalaren defentsagatik. Emanaldiak gain, eskulturak, ingurugiroak, bitrinak eta milaka marrazki ere sortu zituen. Irakasle bikaina eta Alemaniako politikar ospetsu ere izan zen, bere ideia ekologikoak direla eta. Pertsonai karismatiko eta auzi handikoa, Beuysen lanaren nolakotasun eta balioa mendebaldeko artearen barruan gaur egun darrabilen eztabaida sutsua sortu du.\nBere lanaren artean aipatzekoa da \"I like America and America likes me\" (\"Amerika maite dut eta Amerikak maite nau\"), non zazpi egunez Tate museoko gela batean koiote batekin bizitzen egon zen, lo egiteko lastozko haxe bat eta feldrozko eztalki eta makil bat besterik ez zituela."}
{"id": "40292", "revid": "272592", "url": "https://eu.wikipedia.org/wiki?curid=40292", "title": "Suiza", "text": ""}
{"id": "40293", "revid": "336", "url": "https://eu.wikipedia.org/wiki?curid=40293", "title": "Unai Exp\u00f3sito", "text": "Unai Exp\u00f3sito Medina (Barakaldo, 1980ko urtarrilaren 23a), Exposito moduan ezagutzen dena, bizkaitar futbol jokalari ohia da, eskuin hegaleko moduan aritzen zena. Iosu Exp\u00f3sito musikariaren iloba da.\nIbilbidea.\nAthletic Clubeko beheko mailetan hezi zen. 2000ko maiatzaren 14an debuta egin zuen lehen taldearekin RCD Espanyolen aurka. 2002an, Bilbao Athleticen hiru denboraldi egin ondoren, Athleticek CD Numanciarekin denboraldi bat jokatzeko utzi zuen.\n2003an, Osasunak fitxatu zuen, eta bi denboraldi eman zituen talde horretan. Azken denboraldian Ligako 20 partida eta Kopako 2 jokatu zituen.\n2005-06 denboraldian euroren truke Athleticera itzuli zen. Lehenengo denboraldian Ligako 24 partida eta Kopako 4 jokatu zituen. Hurrengoan 32 partidetara iritsi zen. Athletic Clubeko bere azken denboraldia Joaqu\u00edn Caparr\u00f3sen agindupean izan zen, baina apenas ez zuen jokatu.\n2008-2009 denboraldirako Hercules CF-k fitxatu zuen Athleticen aldetik jasotako askatasun gutunarekin.\n2009ko uztailean FC Cartagenak fitxatu zuen 2009-2010 denboraldirako, non hiru gol sartu zituen UD Las Palmas, Levante UD eta Gimn\u00e0stic de Tarragonaren aurka. Guztira 25 partida jokatu zituen. 2010/2011 denboraldian 16 partida baino ez zituen jokatu denboraldian zehar.\n2011ko ekainean CD Numanciak fitxatu zuen bi denboraldiz. Kontratua amaitzean, Barakaldo CF-ek fitxatu zuen, eta denboraldi bat eman zuen Ezkerraldeko taldean.\nBere azken taldea CD Santurtzi izan zen, non bi denboraldi eman zituen 2016an erretiroa hartu zuen arte. Erretiratzean, klubeko kirol zuzendari izatera pasa zen."}
{"id": "40296", "revid": "1659", "url": "https://eu.wikipedia.org/wiki?curid=40296", "title": "Podcast", "text": "Podcast edo podkast (EITBk darabilen idazkera) bat RSS jario bitartez mugikor eta ordenagailuetan erreproduzitzeko banatzen den multimedia fitxategia da. Normalean iraupen luzea izaten dute. Harpidetzeko aukera eskeini ohi dute eta deskargatzeko aukera izatea ere oso ohikoa da.\nPodcastetan aurkezle bat edo aurkezle multzo bat izaten da eta gai zehatz baten inguruan eztabaidatu ohi da bertan. Aurkezleaz gain baliteke beste laguntzaile batzuk ere parte hartzea podcastean.\nGaur egun kazetariez gain zaletu asko ere badago podcastak egiten, gustuko duten gairen baten gainean informatu edo musika kaleratu asmoz. Beste batzuek, berriz, nahiago dute edukia landu, elkarrizketak eskainiz edo grabazioak eginaz. Podcastak kostu txikikoak izaten dira, askotan doan eskeintzen direlarik.\nIzena.\nHitzak jatorri ingelesa dauka. iPod eta broadcast terminoen batura da. Podcast izena The Guardian egunkari ingeleseko Ben Hammersley kazetariak erabili zuen lehen aldiz 2004ko otsailaren 12an. Dannie Gregoire podcast hitza \"audioblogger\"-en munduan sartzen lehena izan zen eta berarekin harremana zuten hainbat domeinu erregistratu zituen, adibidez podcast.net domeinua. Honek Adam Curry moduko podcastgileek hitza erabiltzen hastea ekarri zuen. Halako indarra hartu dute podcastek ezen New Oxford American Dictionaryk 2005. urteko hitz izendatu baitzuen.\nHistoria.\n2000. urteko urrian Tristan Louisek audio eta irudi fitxategiak RSS jariora eranstea proposatu zuen. Ideia hau Dave Winer \"software\" garatzaileak garatu zuen. 2003an Matt Schichterrek \"The BackStage Pass\" \u00a0saioa plazaratu zuen. Bertan besteak beste \u00a0B.B. King, Third Eye Blind, Gavin DeGraw, The Beach Boys, eta Jason Mraz izan ziren gonbidatuak. Saioa zuzenean grabatzen zen eta internetetik \"streaming\" bidez zabaltzen zen. Online zabaldu zen lehen podcast modura onartu da saio hau.\n2004. urtean podcast hitza lehen aldiz aipatu zen. Urte berean Adam Curreyk \"Daily Source Code\" saioa plazaratu zuen. Saioan bere egunerokoa kontatu ohi zuen eta podcasten garapenaren inguruan ere hitz egiten zen, podcast ezberdinak gomendatzeaz gain. Podcstek garapen handia jasan zuten garai honetan.\n2007rako podcastek historikoki irratiarenak izan ziren eremuak okupatu zituen, talk show zein berri emaile estiloko saioak eginaz. 2010eko hamarkadan podcast munduak garapen handia jasan zuen hainbat konpainia handik beren podcasten munduan sartzean, adibidez Facebook, McDonald's eta Microsoft enpresak.\nErabilerak.\nPodcastak audio bidez zabalduriko \"blog\" bezala hasi ziren. Hala ere, denborarekin garapen handia jasan dute podcastek. Komunikabide handiek mundu honetan erakutsitako interesa eta norberak podcast bat egiteak suposatzen duen zailtasun eza medio egun edozein gai eta formatutako podcastak aurkitu daitezke. Honen eraginez erabilera ezberdinak izan ditzaketen podcastak sortu dira. Hauek dira podcastek izan ditzaketen erabileratako batzuk:\nPodcast motak.\nAudiozko podcastak.\nAudio hutsez eginiko podcasta da. Normalean MP3 edo OGG formatua izaten dute, nahiz eta AAC ere izan daitekeen. MP3 formatua gailu gehienekin bateragarria da eta sorturiko artxiboak ez du asko pisatzen (normalean 10\u00a0MB baino gutxiago izaten dituzte). OGG formatua agian ez da hain ezaguna baina formatu irekia da eta baditu zenbait abantaila MP3rekin konparatuz. Podcast hauek oso erraz sor daitezke.\nAudio edizioan gehien erabiltzen den softwarea Audacity da.\nBideozko podcasta.\nBideozko podcasta, bodcast edo bideocast modura ere ezaguna da. Podcast mota hau bideo bidez eginiko beste edozein produkzioren antzerakoa da, beraz audiozko podcastek baino denbora eta planifikazio gehiago eskatzen du. M4V edo MP4 formatuak dira erabilienak eta artxiboek 100\u00a0MB baino gehiago pisatzea oso ohikoa da.\nHobeturiko podcastak.\nHauek podcast mota bereziak dira. Audiozko podcastak irudi sinkronizatu batzuekin konbinatzen dute, aurkezpen baten itxura hartuz. Normalean podcasta aurrera joan alaz bat aldatzen diren irudi finkoak izaten\u00a0 dituzte, eta web orri ezberdinetarako estekak izan ditzakete. Podcast hauen abantaila nagusia irudiak dituzten arren audiozko podcastek izan ohi duten pisu urria mantentzea da.\nScreencast podcastak.\nScreencast bat ordenagailu baten pantailaren grabaketa digitala da, audiodun pantaila irudi bat. Adoble flash eta MP4 formatuak erabili ohi dira, hauek edizioa egiteko orduan abantaila ugari eskaintzen bai dute.\nPodcastak entzuteko software librea.\nBadago software librez sortutako aplikaziorik podcastak zerbitzari nagusietatik deskargatzeko eta batzuetan publizitatea saihesteko ere bai.\nPodcast zerbitzari nagusiak.\nAudioak biltegiratzeko zerbitzari ugari aurki daitezke sarean. Hauek dira ezagunenak:\nSoundCloud.\nAlex Ljung eta Eric Wahlfossek 2007. urtean sortu zuten plataforma hau. SoundCloud audioak online banatzeko plataforma bat da. Erabiltzaileek audioen banaketa, promozioa edo grabaketak egin ditzakete. Hasiera batean Estokolmon abiatu zuten proiektua, baina urte bete pasa aurretik Berlinera lekualdatu ziren. Hasiera batean musikagileen artean grabaketak partekatzeko plataforma bat izan zen, baina denborarekin musika banatzeko plataforma bilakatu zen. Hilabete gutxitan Myspace, garai haietan musika banatzeko erabiltzen zen zerbitzari nagusia, atzean uztea lortu zuen.\nIvoox.\nIvoox audioak biltegiratzeko, argitaratzeko, entzuteko, sare sozialetan partekatzeko eta jaisteko balio duen zerbitzaria da. Bertan entzule komunitateak gomendioak egin ditzake, modu horretan audio edo podcast berriak ezagutzeko aukerak sortuz. Kategoria ezberdinen sailkapen bat izatean denbora aurrezteko balio duen zerbitzari modura aurkeztu zen. 2014. Urtean mugikorretara pasa autua egin zuten, Android zein IOS sistemetan eskuragarri jarriz. Zerbitzariak SGAErekin akordio bat sinatu zuen, horrela bertako audioek musika komertziala eduki ahal izatea ziurtatu zen.\nSpreaker.\nIvooxen antzerako funtzionamendua dauka. \u00abGustuko dut\u00bb botoian klik egitea nahikoa da podcast baten jarraitzaile bihurtzeko, modu honetan beste zerbitzariek eskatzen duten harpidetza gabe egin zaitezke podcast baten jarraitzaile.Honetaz gain interesatzen zaizkizun podcasten zerrenda egiteko aukera ematen du, entzun nahi dituzun podcastak antolatzeko aukera eskainiz. \nEuskaraz.\nIrrati kate batzuek euren programazioetako saio batzuk podcast formatuan ere eskaintzen dute. Esate baterako, Norteko Ferrokarrilla (Zientzia dibulgazioa).\nEuskarazko podcast asko topa daitezke Interneten, esate baterako webgune hauetan arakatuz:\nKanpo estekak.\nHona hemen euskaraz topa daitezkeen zenbait podcast:\n[[Kategoria:Podcastak]]\n[[Kategoria:Komunikazio sistema handigarriak eta alternatiboak]]\n[[Kategoria:Ingelesezko hitzak eta esaldiak]]\n[[Kategoria:Hitz maileguak]]"}
{"id": "40297", "revid": "336", "url": "https://eu.wikipedia.org/wiki?curid=40297", "title": "IPod", "text": "iPod Applek garatutako multimedia erreproduzigailu produktu familia da. 2001eko Urrian kaleratu zen lehendabiziko bertsioa eta harrez gero aldaera desberdinak zekartzaten makinak ekoitzi dituzte Apple etxekoek. Egungo linea osatzen dute: iPod classicoak, hasierakoaren tankerakoa eta diska-gogor batean oinarriturik dagoena; iPod touch pantaila taktildunak, iPhone berriaren antzerakoa; iPod nanoak, bideoak erakusteko gai dena, eta iPod shuffleak, pantailarik gabekoa. Tartean kaleratu ziren bestelako linearik ere, besteak beste, iPod mini-a (iPod nano-ak ordezkatua) eta iPod photo moldaera (iPod classic linean barneratutako funtzioak zekartzana). iPod classic modeloak disko gogordun biltegiratze euskarriak diren artean, besteak, Microdrive euskarrian oinarritzen den mini-a ezean, flash memoria darabilte tamaina murrizteko asmoz. Beste hainbat musika digital erreproduzigailuren tankeran iPod desberdinek datuen kanpo biltegiratze euskarri bezala erabili daitezke. Gailuetara musika transferitzeko erabiltzen den softwarea berezia da, Apple beraren iTunes programa, hain zuzen. Honen bitartez musika biltegi bat bailitzan egituratuta gorde daitezke kantuak, eta entzun, grabatu edota musika CDtatik jaso. Gainera lekuan lekuko iPod gailuak jasanez gero, irudiak, bideoak, jokoak eta egutegiak ere bidali ahal dira. Honen garapenerako, Apple, iPod desberdinentzako interfaze bakarra sortzean eta erabilerraztasunean zentratu zen, aukera teknikoagoak pixka bat alde batera utzita. Honela bada, 2007ko Irailera arte 110 miloi unitate saldu dira mundu zabalean barrena (\u201cThe Beat Goes On\u201d konferentzian horrela adierazi zutenez) eta inoizko salmenta hoberena izan duten soinu digital erreproduzigailu seriea bihurtu dira dagoeneko."}
{"id": "40298", "revid": "371", "url": "https://eu.wikipedia.org/wiki?curid=40298", "title": "Ipod", "text": ""}
{"id": "40299", "revid": "105290", "url": "https://eu.wikipedia.org/wiki?curid=40299", "title": "Espainia eta Euskal Herriko historia garaikidea", "text": "Espainia eta Euskal Herriko historiak hainbat pasarte harremanetan ditu eta Espainiar historiako gertakari nagusienek Hego Euskal Herrian eragin zuzena eduki dute.\nElisabet II.a Espainiakoaren erregealditik Errestaurazioa arte.\nElisabet II.aren erregealdian (1864-1868) erregimen liberalaren sistema konstituzional berezia finkatu zen eta biurteko progresistan izan ezik, moderatuek izan zuten boterea; hauek Hego Euskal Herriko foru erregimena errespetatu zuen. Seiurteko demokratikoan (1868-1874) progresistek, demokratek eta errepublikarrek aldaketa handiagoak lortzeko bultzatutako iraultza demokratikoak garaipena lortu zuen.\nEspainiako I. Errepublika ezarri zenean (1873-1874) Espainiaren historia goitik behera aldatzeko oinarriak ezartzeko zorian egon ziren; baina proiektuak porrot egin zuen ondorengo arrazoiak zirela eta besteak beste:\nHau dela eta, Borboitarren monarkia berrezarri zen.\nBitartean Hego Euskal Herrian Hirugarren Karlistaldia izan zen aldaketa iraultzaileei emandako erantzuna eta gerra amaitzean estatuaren barnean integratzeko modu berri bat sortu zen, kontzertu ekonomikoa.\nElisabet II.a Espainiakoaren erregealdia (1843-1868).\n1843ko azaroan Espartero erbesteratu ondoren, Elisabet II.a Espainiakoari adin nagusitasuna eman zioten, hamahiru urte baino ez zituen arren. Erregealdi honetan izaera zentralista zuen estatu liberala finkatuko zen behin betiko, alderdi moderatuak izan baitzuen boterera erregealdi osoan, bi urteko progresistan izan ezik. Hego Euskal Herrian foru sistema erregimen konstituzional berrira egokitzeko negoziazioek aurrera jarraitu zuten. Hiru periodo nagusi aurki ditzakegu:\nSeiurteko demokratikoa (1868-1874).\n\"La Gloriosa\" izeneko 1868ko iraultzarekin amaitu zen Elisabet II.a Espainiakoaren erregealdia eta liberalismo demokratikoa ezarri zen, baina eredu demokratiko berriak finkatzeko arazoak izan zituen:\nIraultzaileek foru erregimena errespetatu zuten, baina arazoa bi jarrerek aurrez aurre topo egitean sortu zen iraultzaileen antiklerikalismoa eta Hego Euskal Herrian zegoen erlijioaren aldeko jarrera zela eta.\nHirugarren Karlistaldia (1872-1876).\nElisabet II.aren erregealdian foru sistema errespetatu zen estatu katolikoaren barnean. Iraultzaile demokratiko antiklerikalak gobernura iritsi zirenean, estatu laikoa ezarri zuten. Hego Euskal Herrian, bertako herritarren sentimendu erlijioso sakonaren kontrako ekintzatzat hartu zen hori. Katolizismoaren defentsak, eta ez foruenak \u2014azken horiek errespetatu baitzituzten iraultzaileek\u2014, ekarri zuen karlista alderdia sendotzea eta Hirugarren Karlistaldiaren hasiera \u2014bigarrenak Hego Euskal Herrian ez zuen eraginik izan\u2014.\nErrestaurazio garaia.\n1874ko abenduan Errestaurazioa deitutako garaia hasi zen eta 1923. urtean Primo de Riverak estatu kolpea jo zuen arte luzatu zen. Canovas del Castillok bultzatu zuen Errestaurazioa 1876ko Espainiako Konstituzioan eta bi alderdi burges handien (kontserbadorea eta liberala) artean hitz hartutako txandakatze politikoan oinarrituz. Hego Euskal Herrian, karlistek gerra galdu zuten, eta ondorioz:\nErrestaurazioaren ereduaren gainbehera honakoak eragin zuten:\nAlfontso XII.a Espainiakoaren erregealdia (1875-1885).\n1874 urtearen amaieran, Borboitarren monarkia berrezarri zenean Elisabet II.a Espainiakoaren semea zen Alfontso XII.arekin, \"Errestaurazioa\" izenaz ezaguna den garai luzea hasi zen. Seiurteko demokratikoaren eta errepublikaren ezegonkortasuna eta porrotaren ondoren, oreka eta indar politikoen adiskidetzea lortu nahi izan zuen erregimena ezarri zen.\nMaria Kristinaren erregeordetza (1885-1902).\n1885eko azaroan Alfontso XII.a hil egin zen eta horren emazte Maria Kristinak hartu zuen erregetza, hurrengo erregea izango zen Alfontso XIII.az haurdun zegoela. Canovasek idatzizko konpromezua hartu zuen Mateo Sagastarekin (\"El Prado-ko Hitzarmena\") txandakatze politikoa eta Errestaurazioko erregimenarekin aurrera egin eta sendotzeko."}
{"id": "40303", "revid": "445", "url": "https://eu.wikipedia.org/wiki?curid=40303", "title": "Espainia eta Euskal Herriko historia", "text": ""}
{"id": "40311", "revid": "336", "url": "https://eu.wikipedia.org/wiki?curid=40311", "title": "Mary Astor", "text": "Mary Astor (1906ko maiatzaren 3a - 1987ko irailaren 25a), aktore estatubatuarra zen. Lucile Vasconcellos Langhanke, bere benetako izena, Paramountekin kontratua sinatzean aldatu zuen.\n\"Sentimental Tommy\" (1921) filme mutuan aurkitu zuen bere lehen lana. Bere lehenengo lan garrantzitsua \"John Smith\" (1922) filman izan zen. John Barrymore aktoreak berarekin lan egitea lortu zuen bere film berrian \"Beau Brummel\" (1924). Film honek Mary Astor ospetsu egin zuen eta Barrymore-k ta berak erlazio bat hasi zuten. Soinudun zinemak bere karrera gelditu zuen, bere ahotsagatik. Abotsaren heziketarako eskolak hartu, eta berriro 1930ean \"Ladies Love Brutes\"-en zinemara itzuli zen. Bere lanak \"The Great Lie\" filmean 1941ean Oscar saria eman zion."}
{"id": "40312", "revid": "69297", "url": "https://eu.wikipedia.org/wiki?curid=40312", "title": "Alfredo Binda", "text": "Alfredo Binda (Cittiglio, 1902ko abuztuaren 11 - \"ib.\", 1986ko uztailaren 19a) italiar txirrindulari profesionala izan zen. Historiako txirrindulari onenetako bat izan zen.\n1925 eta 1933 urteen artean 114 lasterketa irabazi zituen. Lau aldiz nagusitu zen Italiako Errepide Txapelketan (1926, 1927, 1928, 1929) eta hiru aldiz Mundukoan (1927, 1930, 1932). Klasikei dagokienez, hiru aldiz irabazi zuen Milan-San Remo (1929, 1931) eta lau aldiz Lombardiako Giroa (1925, 1926, 1927, 1931). Italiako Giroa bost aldiz irabazi zuen (1925, 1927, 1928, 1929, 1933). 1929ko Giroko sailkapen nagusia eta zortzi etapa irabazi ostean, 1930ean La Gazzetta dello Sportek diru sari handia eman zion Legnano taldeari Bindak parte hartu ez zezan, errazegi irabazten zuelako."}
{"id": "40313", "revid": "69297", "url": "https://eu.wikipedia.org/wiki?curid=40313", "title": "Iker Leonet", "text": "Iker Leonet Iza (Oiartzun, 1983ko abenduaren 10a - ) euskal txirrindulari ohia da.\nIbilbidea.\nGazte-gaztetatik, bere etxean eta familian txirrindularitza oso jarraitua izan da, bere amaren aldetik gehienak kirol honi loturik egon baitira; bere osaba Bixente Iza, esate baterako, txirrindulari profesionala izana da eta urtetan zehar Illes Balears-Banesto taldean masailari lanetan ibilia da.\nJubenil mailako bi urteak Oreretako Bruesan egin zituen, baita bertan garaipen ugari lortu ere. Lehen urtean lasterketa bat irabazi zuen eta postu ugari lortu, eta bigarrenean 5 lasterketa, criterium bat eta bi etapako lasterketa bat irabazi zituen; tartean Gipuzkoako txapelketa, eta Euskadiko txapelketan txapeldunorde izan zen. Jubeniletako bi urte hauetan hainbat lasterketa egin zituen bai Gipuzkoako eta bai Euskadiko selekzioarekin. Espainiakoarekin kontzentrazio batean ere egon zen.\n2002 urtean afizionatu mailara pasa zen, eta nahiz eta eskaintza ugari zituen Bruesan jarraitzea erabaki zuen, ikasketei ere garrantzia ematen zien eta. Lehen urtean lasai aritu zen, trantsizio urtea baitzen. Bigarrenean berriz, 2003an, O\u00f1atiko Ulma-Cegasa taldera pasa zen eskaintza ugariren arten hori aukeratuta eta bi lasterketa eta criterium bat irabazi zituen eta postu ugari lortu, bere erregulartasunaz baliatuz Lehendakari Txapelketa irabaziz (afizionatuen lehen bi urtekoen txapelketa).\n2004an Caja Rural talde nafarra aukeratu zuen berriro ere eskaintza asko jaso ondoren, eta bi lasterketa irabazi eta maila oso ona erakutsiz, hainbestetan amestutako eskaintza iritsi zitzaion, Illes Balears talde profesionalarena.\n2005 eta 2006 urteak bertan pasa ditu, txirrindularitza profesionala zer den ikasten eta taldekideentzat lanean. Ez zuen zorte gehiegirik izan eta 2006 amaieran taldeak berekin ez zuela kontatzen jakinarazi zion.\n2007an, Fuerteventura-Canarias taldean aritu ondoren, urte amaieran taldearen desagertzearekin batera txirrindularitza aktiboa utzi beharrean izan zen.\nPalmaresa.\n2003\n2004"}
{"id": "40316", "revid": "59723", "url": "https://eu.wikipedia.org/wiki?curid=40316", "title": "Hungariera", "text": "Hungariera edo magyarrera (\"magyar nyelv\"; hungariarren berezko izenetik eratorria \u2013\"magyarok,\" /m\u00f3ddorok/ gutxi gorabeherako ahoskeraz\u2014) uraldar hizkuntza bat da, ugriar adarrekoa, mansiera eta khantierarekin batera.\nHaren beste ahaide europar batzuk finlandiera eta komiera dira. XIX. mendearen amaiera arte hungarieraren ahaidetasuna beste uraldar hizkuntzekin zalantzan zegoen, haren lexikoan jatorri ezezaguneko hitz asko daudelako, baina Errusiako uraldar hizkuntzetan \u2013komiera, udmurtera, mokxera, mariera\u2013 hungarierazko erroekin ahaidetasuna duten erro asko aurkitu zituzten.\nMorfologiari dagokionez, hizkuntza eranskaria da, beste ugrofinlandiar hizkuntza guztiak bezala. Fonetikari dagokionez, bokal asko ditu (hamalau, zehazki) eta bokalen iraupena oso garrantzitsua da, horrek hitzen esanahia alda dezakeelako.\nHiztunen kopuru esanguratsua duten Europako hizkuntza ez indoeuropar bakanetakoa da: 12-15 milioi bat hiztun ditu, batik bat Hungarian, bai eta Errumanian, Eslovakian, Serbian, Ukrainan, Kroazian, Austrian eta Eslovenian ere. Estatu horietan guztietan hizkuntza ofiziala da, bai eta Europar Batasunean ere.\nEtimologia.\n\u00ab\"Magyar\"\u00bb (\"m\u043egor\", antzinako hungarieran) hitzak bi zati ditu: lehenengoa \u2013\"m\u014d\u015b\u2013\" mansiarren berezko izenarekin alderatzen da eta agian uraldar *\"ma\u0144\u0107\u025c\" \u00abgizaki, gizon\u00bb hitzetik eratorria. Bigarren osagaiaren jatorria ezezaguna da, baina agian finlandiar \"yrk\u00f6\" \u00abgizon\u00bb hitzarekin ahaidetasuna du.\nHistoria.\nDuela 900-1000 urte, gutxi gorabehera, hungariarrek Siberia eta Ural utzi eta Panoniako ordokietaraino bizitzera joan ziren, baita Transilvaniaraino ere. Eslaviarren bertaratzea ez bezala, hungariarrena nahiko berandu jazo zen. Hungariarrek borroka asko egin behar izan zuten: eslaviarren aurka hegoalde eta iparraldean, alemaniarren aurka mendebaldean eta errumaniarren aurka ekialdean, baliabideengatik. Horregatik, hizkuntzak \u2014errumanierak bezala\u2014 eslaviarren hitz asko hartu zituen: egun, lexikoaren % 20 inguru osatzen dute. XII-XIII. mendeetan Hungariako Erresumak eslaviar lurraldeen zatia menperatu zuen.\n1526an Hungariak otomandarren aurkako guda galdu ondoren, Hungariako Erreforma protestantea \u2014150 urte iraun zuen\u2014 jazo zen; horrek hungarieraz inprimatutako literaturaren agerpena eragin zuen. \u00abHungarieraren ortografia\u00bb hizkuntza hartan inprimatutako lehen lana izan zen.\n1541-1699 urteetan, hungariar gehienak Turkiaren menpean bizi izan zirenez, turkieraren eragina gora egin zen. Transilvania, berriz, lurralde erdi-burujabe bihurtu zen.\nAustriar inperioaren zatia bihurtu ostean, Hungariak errepresioa jasan zuen eta alemanak eragin bizia izan zuen hizkuntzan, baina Austria-Hungariako inperioaren garaian, ofiziala bihurtu zen: 1867-1918 hungarieraren \u00aburrezko urteak\u00bb izan ziren, mende erdi hartan hiztunen kopuruak indar handiz gora egin zuelako (adibidez, 1915ean, hungariarrak ez zirenen artean hiztunen kopurua % 15,3 zen eta 1880an, % 5,6). Transilvaniako hiri askotan hungarieraz hitz egiten zuten bakarrik (Cluj-Napocan, adibidez). Garai horretan, nazio askotako jendeak hungariera ikasten zuen: juduek, alemaniarrek, errumaniarrek, eslovakiarrek, serbiarrek, kroaziarrek etab. Hala ere, 1918 urtearen ostean, erabilera larriki murriztu zen eta egun Hungaria, Transilvania, Voivodina, Eslovakia eta Transkarpatian nagusiki erabiltzen da.\nIdazketa.\nHungarieraren lehen idazketa errunak izan ziren (\"rov\u00e1s \u00edr\u00e1s\", /r\u00f3vax \u00edrax/ ahoskatua), baina kristautasunaren onarpenaren ostean, hungariarrak latindar alfabetoa erabiltzen hasi zen. Egun, errunak batzuetan edergai gisa bakarrik erabiltzen dira.\nGaur egungo idazketa:\nEzaugarriak eta egitura.\nFonetika.\nBokalak.\nHungarierak 14 bokal ditu; finlandierak ez bezala, ez du diptongorik, diptongoidoak bakarrik (hau da, hots batzuk beste hots batzuen antzeko entzuten dira: \"\u00f3\", \"\u0151\", \"\u0171\" bokalak \"u\"-aren antzekoak izan daitezke eta \"\u00e9\" bokala, \"i\"-aren antzekoa). Ez du erredukziorik ere (hots, bokal batzuk ahozko hizketan aldatzen edo ahoskatzen ez direnean): bokalak zehaztasun handiz ahoskatu behar dira.\nLaburrak (\"a\", \"e\", \"i\", \"o\", \"\u00f6\", \"u\", \"\u00fc\") edo luzeak (\"\u00e1\", \"\u00e9\", \"\u00ed\", \"\u00f3\", \"\u0151\", \"\u00fa\", \"\u0171\") dira eta iraupena oso garrantzitsua da: \"vad\" \u00abbasati\u00bb \u2014 \"v\u00e1d\" \u00abegozte\u00bb; \"t\u00f6r\" \u00abhausten du\u00bb \u2014 \"t\u0151r\" \u00absastakai\u00bb; \"a\" / \"\u00e1\" eta \"e\" / \"\u00e9\" bikoteek ere irekitasun ezberdina dute.\nHungarierak, beste hizkuntza eranskari askok bezala (euskarak ez), singarmonismoa du, hau da, hitz bateko bokal guztiek atzekoak (\"a\", \"\u00e1\", \"o\", \"\u00f3\", \"u\", \"\u00fa\") bakarrik edo aurrekoak (\"e\", \"\u00e9\", \"i\", \"\u00ed\", \"\u00f6\", \"\u0151\", \"\u00fc\", \"\u0171\") bakarrik izan behar dute: \"barnul\u00e1sotokr\u00f3l\", \"z\u00f6ld\u00fcl\u00e9setekr\u0151l\"; horregatik atzizkiak hitzaren bokalen arabera aldatzen dira: \"falon \u00abharresian\u00bb, \"k\u00e9pen \u00abirudian\u00bb, \"t\u00fckr\u00f6n\" \u00abispiluan\u00bb.\nKontsonanteak.\nHungarierak kontsonante sabaikariak ditu (\"ny\", euskarazko \u00ab\u00f1\u00bb \u00abandere\u00f1o\u00bb hitzean bezala ahoskatua, \"ty\" eta \"gy\", hurrenez hurren, euskarazko \u00abtt\u00bb eta \u00abdd\u00bb bezala).\nProsodia.\nAzentua beti lehen silaban dago (beste ugrofinlandiar hizkuntzetan bezala, udmurteraz izan ezik).\nMorfologia.\nMorfologiari dagokionez, euskara eta beste ugrofinlandiar hizkuntza guztiak bezala, hizkuntza eranskaria da.\nIzenak.\nIzenek numeroak (singularra eta plurala), kasuak eta artikuluak (zehaztua eta zehaztu gabea) dituzte; ez dute generorik.\nPlurala \"-k\", \"-ok\", \"-ak\" eta \"-ek\" atzizkien bidez adierazten da, barruko bokalen arabera: \"erd\u0151 \u00abbaso\u00bb \u2014 \"erd\u0151k \u00abbasoak\u00bb; \"mad\u00e1r\" \u00abtxori\u00bb \u2014 \"madarak \u00abtxoriak\u00bb; \"f\u00e9rfi \u00abgizon\u00bb \u2014 \"f\u00e9rfiak \u00abgizonak\u00bb; \"v\u00e1ros\" \u00abhiri\u00bb \u2014 \"v\u00e1rosok \u00abhiriak\u00bb; \"ember\" \u00abgizon, gizaki\u00bb \u2014 \"emberek\" \u00abgizonak, gizakiak, jende\u00bb.\nJabetza, turkiar hizkuntzetan bezala, baina ez euskaran, atzizkien bidez adierazten da: \"k\u00f6nyvem \u00abnire liburua\u00bb; \"k\u00f6nyved \u00abzure liburua\u00bb; \"k\u00f6nyve\" \u00abharen liburua\u00bb.\nKasu ugari ditu:\nAditzak.\nAditzek bi denbora bakarrik dituzte: lehenaldia eta orainaldia. Geroaldiaren ordez, orainaldia erabiltzen da gehienetan; geroaldia aditz osagarriaren \u2013\"fog\"\u2013 bidez osa daiteke, baina ez da beharrezkoa. \nEz dago \u00abizan\u00bb bezalako aditzik: Nekem van \"egy \u00e1gy\" \u00abOhea dut\u00bb:zehazki \u00abNirekin dago ohe bat\u00bb da; era berean, \"\u0150 egy ember\" \u00abHura gizona da\u00bb, hitzez hitz \u00abHura bat gizon\u00bb da. \nKonjugazioaren atzizkiak aldatzen dira, esaldian objektu zehatza egotearen ala ez egotearen arabera: O\"lvasom az \u00fajs\u00e1got\" \u00abEgunkaria irakurtzen dut\u00bb, \"\u00dajs\u00e1got olvasok\" \u00abEgunkari bat irakurtzen dut\u00bb.\nIzenondoak.\nHungarierazko izenondoak ez dira kasuen arabera aldatzen: \"a gy\u00f6ny\u00f6r\u0171 erd\u0151\" \u00abbaso ederra\u00bb, \"a gy\u00f6ny\u00f6r\u0171 erd\u0151be\" \u00abbaso ederrera\u00bb. Ez da horrela, adibidez, baltiar-finlandiar hizkuntzetan (finlandieran edo bepsaeran).\nErakundeak.\n\"Magyar Tudom\u00e1nyos Akad\u00e9mia Nyelvtudom\u00e1nyi Int\u00e9zete\" edo \u00abHungarierazko Zientzia Akademiaren Hizkuntzetarako Ikerketa Institutua\u00bb erakundeak hizkuntza arautzen du."}
{"id": "40318", "revid": "512", "url": "https://eu.wikipedia.org/wiki?curid=40318", "title": "Arkitektura neoklasikoa", "text": "Arkitektura neoklasikoa XVIII. mendearen bigarren erditik XIX. mendearen lehen erdira arte, Neoklasizismo garaian, europar kulturak garatu zuen arkitektura estilo nagusia da. Greziar eta erromatar arkitekturan oinarritzen da gehien bat, hau da, Antzinateko arkitektura klasikoan.\nNeoklasizismoa eta erromantizismoa.\nXVIII. mendean pentsamendu artistikoaren zutabeak arrazoia eta sentimendu erromantikoa dira. Neoklasizismoak antzinate klasikoko estiloa berreskuratzea zuen helburua. Aldiz, erromantizismoa mugimendu zabalagoa eta definitzen zailagoa da. Nolabait esateko, izadira itzultzea eragozten duten bide guztiak bertan behera uztea eta berezkotasuna zen erromantikoen helburu gorena. Erromantikotasunak hein batean izpiritu arrazionalaren murriztailea zen.\nHala ere, aditu askoren ustez, erromantizismoaren baitako joera bat baino ez da neoklasizismoa, artista erromantikoek beren obrak gauzatzeko behar zituzten estiloetako bat, beren helburuak lortzeko erabili zituzten gainerako estiloak baino indar handiagoa izan zuena, ordea. Azken barrokoaren eta, batez ere, rokokoaren mugimendu eta irregulartasunari aurre egiteko neoklasikoa erabili zen, hau da, harmonia betearen eta berezko soiltasunaren estiloa, besteak beste. Antzinate klasikoko moldeak berreskuratzeko joeraz gainera, erromantizismoaren barruan aipagarria izan zen, XIX. mendearen hasieran batez ere, artista erromantikoek ezaugarri gotikoak berreskuratzeko egindako ahalegina. Estilo klasikoetatik gotikoetarako aldaketa horretan eragin handia izan zuen abertzaletasunak, nahiz eta arrazoi etikoak eta erlijiosoak (zintzoa eta kristaua zela esan ohi zen) ere eman ziren. Izan ere, Ingalaterrak, Frantziak eta Alemaniak beren abertzaletasuna azpimarratzeko adierazpidetzat hartu zuten gotikoa.\nArkitekturaren ezaugarriak.\nPrintzipio nagusiaren muina, arrazoia sentimenduari gailentzean datza. Greko-erromatar aitzin aroaren oroimena izan zuen ardatz, arkitekturaren esentziaren bilaketan. Neoklasizismoko arkitekturan, eraikuntzak elementu sinpleen batuketaz konposatzen dira, izaera trinkotik aldenduz. Izaera tektonikoa du, egiturak berak eraikuntza definitzen du. Konposizioa eta eraikuntza batera doaz, eta zutabea berragertzen da bere izaera tektonikoaz. Apaingarriak murrizten doaz, soiltasuna indartuz. Simetria, soiltasuna, kolore murriztasuna, garaipen arkuen erabilera, aurrealdea hiru partetan konposatzea, ordena bakarraren erabilpena... oso ezaugarri nabariak dira.\nGarapena.\nAntzinateko estiloa berreskuratzeko joeran garrantzi handia izan zuten XVIII. mendearen erdialdean egindako arkeologia azterketek. Azterketa haietatik ateratako ondorioak artista neoklasikoen inspirazio iturri izan ziren. Frantzian eta Napoleonen inperioarekin lotura zuten herrialdeetan Erromako estilo klasikoari jarraituz osatu zen estilo neoklasiko deritzon hori, eta aldiz, Napoleonen kontrako aliantzako herrialdeetan, bereziki Britainia Handian eta Alemanian, Greziako antzinako estiloa hartu zuten oinarri. Dena dela, gero eta gehiago zabaldu zen molde greziarrekiko atxikimendua.\nArkitektura neoklasikoaren oinarri teorikoak Ingalaterran (palladianismoa), Frantzian (Laugier) eta Italian (Lodoli eta Milizia) finkatu ziren.\nEraikin motari dagokionez, erakunde politiko-sozial berrien helburuei jarraituz, neoklasizismoaren garaiko arkitekturan gizartearen eta estatuaren onurarako eta erabilerarako obrak osatu ziren oro har. Eskolak, museoak, erietxeak, azokak, espetxeak etab. eraiki ziren batez ere, eta hirigintzak gero eta garrantzi gehiago hartu zuen.\nEuropan.\nBritainia Handia herri emankorrena izan zen arte mota honetan. Italiak baino lehenago agertu zuen klasizismorako joera Inigo Jones (1573-1652) Palladioren jarraitzailearekin. William Chambersek (1723-1796) tradizio hori areagotu zuen, eta Robert Adamek (1728-1792) garrantzi handia eman zion barne dekorazioari. Henry Hollandek (1745-1806) neo-grekoa edo \"Greek Revival\" joera abiarazi zuen. William Wilkins (1776-1839) eta Robert Smirke (1780-1867) dira joera horren arkitekto nagusiak. Lehenak Londresko National Gallery egin zuen, eta British Museum bigarrenak. John Soane (1753-1837) neoklasizismoa berritzen saiatu zen eta George Dancek (1741-1825), kontzepzio erromantikoak agertu zituen. John Nashek (1752-1835) eraikuntza multzo handiak egin zituen, hala nola Londresko Regent\u2019s Parkeko \"Cumberland Terrace\" (1827).\nFrantzian, Ange-Jacques Gabrielek (1698-1782) neoklasizismorako trantsizioa bideratu zuen, Versaillesko errege-opera (1769) eta Parisko Concorde plazarekin (1762-1770). Parisko Sainte-Genevi\u00e8ve eliza (gaurko Panteoia) Jacques-Germain Souffloten (1713-1780) obra da. Jacques Denis Antoinek (1733-1801) La Monnaie jauregia (1777) eraiki zuen. Marie-Joseph Peyre (1730-1785) eta Charles De Wailly (1730-1798) neoklasiko zorrotzaren jarraitzaileak ziren, eta Odeon antzokia (1782) eraiki zuten. Halaber, azpimarratzekoa da Victor Louis en (1731-1800) Bordeleko Antzoki Handia (1780). \u00c9tienne-Louis Boull\u00e9e (1728-1799) eta Claude Nicolas Ledoux (1736-1806), besteak beste, arkitektura proiektu utopikoen egile izan ziren. Napoleonen etorrerarekin, arkitektura eta hirigintza, are gehiago, agintaritzaren zerbitzura jarri ziren. Arkitekto nagusiak Charles Percier (1764-1838) eta Pierre Fontaine (1762-1853) izan ziren.\nItalian, hasierako arkitekto interesgarrienak Lombardian bildu ziren: Giuseppe Piermarini (1734-1808), Milango La Scala antzokiaren egilea (1778), Simone Cantoni (1739-1818), Luigi Canonica (1762-1844). Napoleonen garaian, Giovanni Antonio Antolini (1756-1841) eta Luigi Cagnola (1762-1833) nabarmendu ziren. Erroman, Giuseppe Valadierek (1762- 1839) proiektu handietan esku hartu zuen (Piazza del Popolo).\nEspainian, San Fernandoren Akademiak zabaldutako arauetan oinarritu zen neoklasizismoa. Bestalde, Italiatik arkitekto asko joan ziren Madrila, beren kabuz edo Espainiako erregeek deiturik. Ventura Rodr\u00edguez (1717-1785) eta Juan de Villanueva (1739-1811) dira espainiar arkitekto nabarmenenak.\nGermaniar herrialdeetan, Friedrich Gilly (1772-1880) berritzaile handia izan zen Berlinen. Karl Friedrich Schinkel (1781-1841) aurrekoaren dizipuluak estilo klasikoa zabaldu zuen Prusian.\nErrusian, Katalina II.ak eta haren ondokoek ahaleginak egin zituzten, San Petersburgori lehenbizi eta Moskuri gero, hiriburuari zegokion duintasuna emateko. Xede horrekin, kanpoko arkitektoak ekarri zituzten: Charles Cameron (1740-1812), Giacomo Quarenghi (1749-1817), etab. Errusian bertan ere, arkitekto ohargarriak sortu ziren, hala nola, Andreian Zakharov (1761-1811).\nAmeriketan.\nIpar Ameriketako Estatu Batuei dagokienez, inon ez du arkitektura estilo batek demokraziaren sorrerarekin bat egin herrialde horretan bezala. Izan ere, independentzia eta nazioaren eraikuntza estilo horren hedapenarekin batera agerturik, tenplu grekoa eraikuntza publikoen eredu bihurtu zen: Richmondgo Kapitolioa (1785-1789), Virginiako Unibertsitatea (1804-1827).\nEuskal Herrian.\nEuskalerriaren Adiskideen Elkartea ilustrazioaren aitzindaria izan zen Hego Euskal Herrian eta Espainian. Lagundiak argi zuen marrazketak zuen garrantzia, eta Euskal Herrian sei eskola ezarri zituen. Eskola hauetan marrazketaz gain, geometria, nautika, arkitektura hidraulikoa eta arkitektura irakasten zen. Ikasle hoberenak, Madrilgo San Fernando Akademiara joan ziren. Euskal Neoklasizismoko pertsonaia eragingarrienen artean Fiscal Campomanes, Justo Antonio Olagibel, eta Silvestre Perez nabarmentzen dira."}
{"id": "40319", "revid": "336", "url": "https://eu.wikipedia.org/wiki?curid=40319", "title": "Erlaitz", "text": "Erlaitza horma baten goialdean ezartzen den irtengune molduraduna da. Funtzio bikoitza dauka, babesgarri eta konposizio-elementu gisa, alde batetik horma euriaz babesten baitu, eta, bestalde, horma horizontalki zedarritu eta bukatzen baitu.\nJatorria tenplu klasikoan du, taulamenduaren gainean ezartzen zen elementua izanik, zimazio, tantakin eta ohatze-moldurek osatzen zutela."}
{"id": "40320", "revid": "371", "url": "https://eu.wikipedia.org/wiki?curid=40320", "title": "Arkitektura neoklasiko", "text": ""}
{"id": "40323", "revid": "6327", "url": "https://eu.wikipedia.org/wiki?curid=40323", "title": "Somera", "text": ""}
{"id": "40324", "revid": "1491", "url": "https://eu.wikipedia.org/wiki?curid=40324", "title": "Euskal Herriko geografia fisikoa", "text": "Euskal Herriko geografia fisikoa oso aldakorra da, nahiz eta hedaduraz txikia den herrialde bat izan. Kostaldeko paisaia malkartsutik Bardeako basamorturaino hedatzen da Euskal Herria eta bide horretan lautadak, mendilerroak eta bailara ugari ditu.\nMuga natural nagusiak hauek dira: Kantauri itsasoa (Bizkaiko golkoa) eta Aturri iparraldean, eta Ebro ibaia hegoaldean (nahiz eta muga zehatz-mehatz bi ibai horietan ez izan). Tokirik gorena Hiru Erregeen Mahaiaren tontorra da, itsas mailatik 2438 metro gorago.\nKostaldea.\nBizkaiko golkoan, Euskal Herriak mutur batetik bestera 252 kilometrotako kostaldea du, eta bertan, 104 hondartza inguru aurki daitezke. Bizkaia da kostalde luzeena duen euskal herrialdea: 154 kilometro ditu, eta 35 hondartza. Gipuzkoak 66 kilometroko kostaldea du, eta 28 hondartza, eta Lapurdik, 32 kilometrotako kostaldea eta 41 hondartza. Lapurdi da, beraz, kostalde laburrena izan arren, hondartza gehien duen herrialdea.\nEuskal Herriko kostak hiru alde ezberdin ditu, ia-ia modu zuzenean Bizkai, Gipuzkoa eta Lapurdiko mugekin bat egiten dutenak. Bizkaiko kostaldea malkartsua da, baina orokorrean hondartza handiak daude. Gainera bi itsas-adar daude bertan: Nerbioiko itsasadarra eta Urdaibai.\nGipuzkoako kostak gorabehera handiagoak ditu eta orokorrean hegiak handiagoak dira. Hondartza txikiagoak eta harritsuagoak daude Bizkaiko mugatik Zumaiararte eta hortik aurrera geroz eta luzeagoak diren hondartzak. Ibai ezberdinen itsasoratzetan estuario txikiak sortzen dira (Oria), eta beste batzuetan itsasadarrak (Urumea, Bidasoa).\nLapurdiko kostaldea, ordea, askoz lauagoa da. Hondartza geroz eta luzeagoak daude eta hegiak altuera txikikoak dira. Bidasoa eta Atturri ibaiek beren urak hortxe isurtzen dituzte.\nMendiak.\nEuskal Herria oso herri menditsua da. Mendilerro gehienak mendebalde-ekialde ardatzean kokatzen dira. Arrokarik garrantzitsuena kareharria da, baina badira beste material batzuetaz osatutako mendiak, adibidez Aiako Harria granitoz osatuak daude.\nEuskal Herriko mendirik altuenak Pirinioetan daude, altuena Hiru Errege Mahaia delarik. Mendilerro hau itsasoan bertan jaio eta ekialderantz igotzen doa, Orhi delarik 2.000 metrotik gaindi dagoen lehenengo mendia.\nAraban eta Nafarroa Garaiko hegoaldean Kantauriar mendilerroaren ekialdeko muga dago. Kodes edo Tolo\u00f1o bezalako mendilerroak dira Kantauriar mendilerroaren parte.\nBi mendilerro garrantzitsu hauen artean Euskal Herriko arkuko mendiak daude, ekialde-mendebalde orientazio orokorra duten mendilerroak, besteak beste: Urbasa, Andimendi, Aralar, Anbotoko mendilerroa, Gorobel, Ordunteko mendilerroa eta Aizkorri.\nIbaiak.\nEbro da Euskal Herria zeharkatzen duten ibaien artean luzeena (910 km). Europako Mendietan sortzen da eta Mediterraneo itsasoan isurtzen du bere emaria. Bide horretan, hainbat kilometroz Euskal Herriko hegoaldeko muga da, Araba eta Nafarroa Garaian. Ibai handi guztien antzera, beste ibai eta errekek bertara isurtzen dituzte beren urak besteak beste, Zadorra, Baias, Ega eta Aragoi ibaiek. Azken hau da, Aragoi ibaia alegia, euskal lurretan zehar ibilbide luzeena egiten duena, 192 km Esako urtegian jaio eta, Nafarroa Garaia zeharkatu ondoren, Ebro ibaira isurtzen ditu bere urak.\nEuskal Herriko kostaldean ura isurtzen duten ibaietatik Aturri da luzeena eta ur-emari handiena duena. Tourmalet inguruan\njaiotzen denetik Baionan itsasoratu arte, 335 kilometro inguru zeharkatzen ditu, azken 30ak euskal lurretatik. Bide luze horretan, Pirinioetan jaiotako hainbat ibai eta errekaren emaria jasotzen du (Biduze, Errobi, Aran ibaia...). Aturrik bezala, beste euskal ibai askok ere Bizkaiko golkoan isurtzen dituzte euren urak: Nerbioik, Bidasoak, Oriak, Debak, Urolak, Urumeak... Nerbioi ibaia da, hain zuzen ere, Bizkaiko golkoan ura isurtzen duten ibaien artean Euskal Herriko lurraldeetan ibilbiderik luzeena egiten duena (75 km).\nBasoak.\nEuskal Herriko basorik handiena Iratiko oihana da, Nafarroa Behere, Zuberoa eta Nafarroa Garaiko lurraldeetan hedatutakoa. Halaber, hauxe dago Europako pagadirik zabalenen artean.\nBestela, hosto erorkorreko basoak zabaltzen dira bereziki Nafarroa Garaiko ipar-mendebaldean, Sakanatik Aezkoaraino. Arabako ekialdean, Mendialdea izeneko eskualdean eta ipar-mendebaldean Aiaraldean. Zuberoan eta Nafarroa Beherean ere lurralde osoan ditugu mota honetako zuhaitzak. Azkenik, Gipuzkoan, Urola Erdian eta Goierrin Aralar inguruan daude.\nBizkaian hosto iraunkorreko basoa nagusia da ia probintzia osoan (%66a), pinudiak batez ere. Enkarterriko inguru batzuk eta Durangaldean Urkiolako natur parkea dira salbuespen nagusiak. Gipuzkoan ere koniferoak dira nagusi (%56), baina Araban %28 baino ez dira.\nGaur egun, Euskal Autonomia Erkidegoko azalaren %55 zuhaitzek estalia da, Nafarroako Foru Erkidegoan %45 den bitartean.\nBasamortua.\nBardeako natura parkea da basamortu handiena, eta Nafarroa Garaiko hego-ekialdean dago. 41.845 hektareako eremua hartzen du, 45 km iparraldetik hegoaldera eta 24 km mendebaldetik ekialdera.\nMuturreko puntuak.\nHauek dira muturreko puntu kardinaletan dauden euskal udalerriak: Iparraldeen Samatze (Nafarroa Beherea), hegoaldeen Ablitas (Nafarroa Garaia), ekialdeen Eskiula (Zuberoa) eta mendebaldeen Lanestosa (Bizkaia)."}
{"id": "40327", "revid": "119347", "url": "https://eu.wikipedia.org/wiki?curid=40327", "title": "Euskal Herriko kosta", "text": "Euskal Herriko kosta edo euskal kosta(ldea) (gaztelaniaz \"Costa Vasca\" eta frantsesez \"C\u00f4te basque\") Euskal Herriko lurrak eta Bizkai golkoko urak elkartzen diren eremua da. Hiru alde ezberdin ditu, ia-ia zuzenean Bizkaia, Gipuzkoa eta Lapurdiko mugekin bat egiten dutenak.\nOro har oso kosta basatia da, eraikitzeko aukera handirik eman ez duena, ibaien itsasoratzean ez bada. Labartsua da, eta abrasio lautada handiak ditu. Hondartza txikiak, beste itsaso batzuetan daudenekin alderatuta, eta leku batetik bestera aldapa handiak daude. Hainbat puntutan 100 metro baino altuagoak diren itsas-labarrak daude, eta berehala igarotzen da itsasoaren altueratik altuera handi batera. Ibai asko baina txikiak daude. Ibai aho nagusiak Bilboko itsasadarra, Urdaibaiko itsasadarra, Oria, Urola, Urumea, Bidasoa eta Atturri dira. Uharteei dagokienez, gaur egun bat bera ere ez dago populatuta. Handiena Santa Klara da (Donostia).\n250 kilometro inguruko luzera dauka, horietatik 176 km Bizkaia eta Gipuzkoan.\nLurraldeka.\nBizkaia.\nBizkaiko kosta malkartsua da, baina orokorrean hondartza handiak daude. Gainera bi itsas-adar daude bertan: Nerbioiko itsasadarra eta Urdaibai.\nBizkaiko kosta bost zonalde nagusi egin ditzakegu errazago aztertzeko. Lehenengoa Muskizetik Abrara doa. Bigarrena Abratik Plentziara. Hirugarrena hortik Urdaibaira. Laugarrena Urdaibai bera litzateke eta bosgarrena Urdaibaitik Ondarroara. Gune hauetariko bakoitzak bere ezaugarriak ditu, nahiz eta orokorrean nahiko antzekoak izan.\nBizkaiko kostan Euskal Herrian iparraldeenen dagoen lekuetako bat dago, Matxitxako lurmuturra. Gainera, hainbat uharte daude; konparazio batera, Billano, Izaro eta Aketx.\nKostako puntu batzuetan itsasoak hegi handiekin topo egiten du, adibidez, Ogo\u00f1o lurmuturran, 200 metro baino gehiago dituena.\nGipuzkoa.\nGipuzkoako kostak gorabehera handiagoak ditu eta orokorrean hegiak handiagoak dira. Hondartza txikiagoak eta harritsuagoak daude Mutrikutik Zumaiaraino eta hortik aurrera geroz eta luzeagoak diren hondartzak. Ibai ezberdinen itsasoratzetan estuario txikiak sortzen dira (Oria), eta beste batzuetan itsasadarrak (Urumea, Bidasoa).\nBizkaiko kostarekin alderatuta oso hondartza gutxi ditu Gipuzkoakoak. Ingurune gehienak oso menditsuak dira eta, adibidez, Donostiatik Hondarribira ez dago hondartzarik. Jaizkibel mendiak edo Zumaiako inguruneak itsaso labar altuak ematen ditu.\nIbaien itsasoratzetan badiak sortzen dira, Kontxa edota Pasaian bezala. Orion ere antzeko egoera ematen da.\nLapurdi.\nLapurdiko kosta, ordea, askoz lauagoa da. Hondartza geroz eta luzeagoak daude eta hegiak altuera txikikoak dira. Bidasoa eta Atturri ibaiek bere urak bertan isurtzen dituzte.\nDuna sistema batek babesten du barnealdea itsasotik hondartza gehienetan.\nHondartzak.\nMendebaldeko mutur batean dagoen La Arenako hondartzatik (Muskiz) beste muturreko Barrako hondartzaraino (Baiona), Euskal Herriko kostan hamaika hondartza daude.\nIzan ere, toki batzuk surf egiteko erreferentziazkoak dira.\nUharteak.\nMendebaldetik ekialdera uharte hauek ditugu:\nPortuak.\nBermeoko portua baxurako arrantza kairik garrantzitsuena da gaur egun Euskal Herri osoan. Alturakoari dagokionez, Ondarroakoa da nabarmenena.\nMerkataritza kairik handienak, bestalde, Bilboko portua, Baionakoa eta Pasaiakoa dira.\nItsasargiak.\nMendebaldetik ekialdera Billanokoa (Gorliz), Matxitxakokoa (Bermeo), Santa Katalinakoa (Lekeitio), Getariakoa, Igeldokoa, Higerkoa (Hondarribia), Ziburukoa eta Biarritzekoa aipatzekoak dira.\nLurmuturrak.\nMatxitxako Bermeon eta Higer Hondarribian lurmutur nagusiak dira. Halaber, Galea lurmuturra Getxon, Ogo\u00f1o lurmuturra Elantxobe eta Ibarrangelu artean, Matxitxakotik ekialderantz, eta Platako lurmuturra Pasaian aipatzekoak dira. Hauek guztiek seinaleztatuta daude itsasargiekin.\nHistoria.\n2014ko urriaren 1ean zabaldu zenez, Euskal Herriko kostako itsasoaren hondoan gasa eta petrolioa bilatu nahi zuten. Capricorn Spain Limited eta Shell Usptream Spain BV ziren hidrokarburoak bilatzeko eskaria aurkeztu zuten enpresa multinazionalak. Urriaren 17an, zundaketak baimentzea gaitzetsi zuten ekologistek. Ingurumen inpaktua \u00abikaragarria\u00bb izan zitekeela salatu zuen Ekologistak Martxanek. Bizkaiko kostan egingo zituzten bi esplorazio zundaketak.\nAzaroaren 3an jakin zenez, Mutrikun, Hondarribian eta Hendaian ikusi zuten balea, besteak beste. Berez, xibarta ez da inguruotan ikusten den balea mota bat. Xibarta edo konkorduna (\"Megaptera novaeangliae\") urriaren 31ean ikuskatu zuten Hendaian, azaroaren 1ean Hondarribian eta azaroaren 2an Mutrikun.\nAzaroaren 10 eta aurreko egunetan, Puxika arraina atzeman zuten Kantauri itsasoko uretan.\nAzaroaren 30ean, bi arrantzale desagertu ostean euren bila hasi ziren, Baionan ontzi bat hondoratu ostean. Beste lau arrantzale erreskatatu eta Santo\u00f1ara eraman zituzten."}
{"id": "40328", "revid": "59723", "url": "https://eu.wikipedia.org/wiki?curid=40328", "title": "Bizkaiko kosta", "text": "Bizkaiko kosta malkartsua da oro har, baina handiak ditu, bai eta bi itsas-adar handi ere: Nerbioiko itsasadarra eta Urdaibai. Kostak dituen sargune eta irtenguneen adibide dira Galea, Matxitxako eta Ogo\u00f1o lurmuturrak.\nMuskiztik Abrara.\nHiru udalerri daude kosta zati horretan: Muskiz, Abanto-Zierbena eta Santurtzi. Abrako golkoarekin bat egin arte, kosta ez da oso malkartsua. Ibai bakarra Barbadun da, Zierbenako La Arena hondartzan itsasoratzen dena, eta Muskiz eta Zierbenaren arteko muga egiten duena.\nMuskizetik Santurtzira, ordea, kostaldea guztiz artifiziala da. Superportua eta Bilboko Portuak Serantes mendiko inguruak guztiz puskatu dituzte. Superportua kokatzen den lekuan dagoen mendiaren suntsipenak ere hasierako kostaldearen izaera zein den ez du ikusten uzten.\nKostaldeko zati honetan dagoen ibairik garrantzitsuena Bilboko itsasadarra da. Hiririk egon aurretik Urdaibai baino handiagoa zen ingurune naturala osatzen zuen, baina gaur egun asfaltoak mugatzen du kostaldea. Ur kutsatuak dira, nahiz eta 1980ko hamarkadaren ondoren emaniko industria-krisiaren ondotik urak geroz eta garbiagoak dira.\nItsas trafiko handiko gunea da eta karga eta petrolio itsasontziak egunero daude. Pride of Bilbao eta beste ferry batzuek Getxon dute portu nagusia. Bertako kirol-portuan beste hainbat kiroletarako aukera dago.\nAbratik Plentziara.\nAbratik Plentzia eta Gorlizeraino hondartza luzeak eta labar handiak baina lauak daude. Ez da oso gorabeheratsua. Galea lurmuturrak Abrako golkoa ixten du.\nHemen kokatzen diren hondartzak Ereaga, Arrigunaga, Azkorri, Barinatxe, Atxabiribil-Arrietara, Me\u00f1akoz, Plentzia eta Gorliz dira, nahiz eta Barrika, Getxo eta Sopelan hondartza txikiagoak ere badiren, batzuk sarrera zailekoak.\nHondartza guztiak ekialde-mendebalde zentzukoak dira, baina Plentzia eta Gorlizeko badian ez dute lerro berdina jarraitzen eta Hegoalde-Iparralde norantzan kokatzen dira.\nUrak nahiko kutsatuak daude, baina Bilbotik urrundu ahala geroz eta garbiagoak dira. Altos Hornos de Vizcayak eta antzeko metalgintza industriek Bilboko itsasadarrara bota zuten eskoriak eta bestelako hiri hondakinek sedimentu lodiak sortu zituzten hainbat hondartzen gainean (adibidez, Arrigunagan).\nHala ere Azkorri bezalako hondartzetan gaur egun ere dunak daude eta jatorrizko landaredia dago. Gaur egun ingurune erdi-babestua dago.\nPlentziatik Urdaibaira.\nPlentziatik Urdaibaira oso kostalde basatia da. Ia-ia hondartzarik gabea eta oso malkartsua da, hegi handiekin eta 150-200 metroko muinoekin kostaldetik oso gertu.\nPlentziatik Bakioraino ez dago hondartzarik eta kala txikiak daude Armintza eta Lemoizen. Kostaldearen zati hau Ekialde-Mendebalde norabidekoa da ia bere osotasunean.\nInguru horretan hainbat uharte daude. Billano lurmuturraren puntan Billano uhartea dago. Bermeon Gaztelugatxe eta Aketxe daude, eta Urdaibairen kanpoaldean, baina Bermeon ere, Izaro.\nBillanokoaz gain Matxitxako lurmuturra dago kostaldeko zati honetan. Puntu hau Bizkaiko kostako iparraldeenen dagoen puntua da eta hau ere Bermeoko udalerriaren eremuan kokatuta dago.\nBehin Matxitxako pasata Bermeo herria dago. Bermeo herri arrantzalea da eta oraindik malkartsua bada ere lauagoa da aurreko zati guztia baino. Hondartza oso txikia du, Aritzatxu. Kostalde zati honetako herri nagusia da.\nUrdaibai.\nUrdaibai Oka ibaiak sortzen duen padura da. Bizkaiko kostaldeko ingurune natural garrantzitsuena da. Marea gora eta beherarekin oso aldakorra den ingurunea da.\nUrdaibain dauden hondartza garrantzitsuenak Laidatxu eta Laida dira. Bi hondartza hauek oso handiak dira marea behean dagoenean eta ia desagertzen dira marea gora dagoenean. Hala ere azkeneko honetan dunak berreskuratzeko lana egin da azkeneko urteetan eta horrek marea gora dagoenean ere hondartza zati bat egotea ekarri du. Hala ere beste hainbat hondartza daude Urdaibaiko ingurune naturalean.\nIrlei dagokionez Sukarrietan dagoen Txantxarramendi eta Sandinderi paduraren barruan daude eta Izaro kanpoaldean.\nLaidako hondartzak padura osoa babesten du olatuen eraginaz eta hori dela eta zingiratsua da barnealdea. Kanpoaldean, ordea, olatu handiak daude eta Mundakako Laidatxu hondartzan dagoen olatua mundu osoan ezaguna da.\nUrdaibaitik Ondarroara.\nUrdaibaitik Ondarroara berriro ere oso malkartsua da ingurunea. Ogo\u00f1o lurmuturra da dagoen lehenengo gauza. Hori baino lehenago Laga hondartza dago. Ogo\u00f1o 200 metro baino altuagoa den mendia da, labarrekin itsasoan bukatzen dena. Bere ekialdean Elantxobe dago eta ekialderago Ea. Bi herri hauek aldapatsuak dira (batez ere Elantxobe eta oso hondartza txikiak dituzte.\nIspasterren ere inguru antzekoa da eta berriro ere lauagoa egiten da Lekeition, baina hemen ere Lea itsasoratzen delako gertatzen da. Hondartza handiak daude Lekeitio eta Ispasterren. Lekeition Garraitz edo San Nikolas uhartea dago, marea beherarekin oinez bisita daitekena.\nOndarroararte kosta oso basatia da eta ez dago hondartza handirik. Ondarroan Artibai itsasoratzen da eta Bizkaiko hondartzarik ekialdeena, Arrigorri.\nHemen jada Saturraranekin egiten du muga, Gipuzkoako Mutriku herrian.\nHondartzak.\nBizkaian hondartza ugari eta luzeak daude. Ezagunenak Urdaibaiko Laida eta Laga, Sopelako Barinatxe eta Atxabiribil-Arrietara, Plentziako hondartza, Mendexako Karraspio eta Ispasterreko Ogeia dira."}
{"id": "40329", "revid": "119347", "url": "https://eu.wikipedia.org/wiki?curid=40329", "title": "Gipuzkoako kosta", "text": "Gipuzkoako kostak gorabehera handiak ditu eta orokorrean hegiak handiaak dira. Hondartza txikiak eta harritsuak daude Bizkaiko mugatik Zumaiaraino eta hortik aurrera geroz eta luzeagoak diren hondartzak. Ibai ezberdinen itsasoratzetan estuario txikiak sortzen dira (Oria), eta beste batzuetan itsasadarrak (Urumea, Bidasoa).\nMutrikutik Zarautza.\nGipuzkoako kostaldea, mendebaldean, Mutrikuko Saturraran hondartzan hasten da. Mutrikutik Zarautza oso kostalde labartsua da, hondartza gutxikoa. Mutriku edo Getaria herriak ikusita, erliebea oro har nolakoa den jabetzeko modua izango dugu. Debako eta Zumaiako kosta ere antzekoa da, baina herriak lauagoak dira, ibaien itsasoratzea dela kausa (Deba eta Urola).\nGetarian San Anton mendia (\"Getariako arratoia\") dago, harrizko penintsula txiki bat.\nEskualde horretan flyscha agertzen da, harrizko egitura laminar sedimentario bat. Horregatik mundu osoan ezaguna ere egin da.\nZarauztik Donostiara.\nZarauztik Donostiara ingurune leunagoa da, hasiera batean, eta gero berriro ere aldapatsua egiten da. Zarautz eta Orioko inguruan Oria ibaia itsasoratzen da eta Zarauzko hondartza Bizkaiko golkoko luzeena da (2,8 km).\nDonostiarantza joanez Igeldo mendia dago.\nDonostian berriro ere lauagoa bilakatu eta Urumea ibaiaren itsasoratzeak bi irla zituen badia bat (Santa Klara eta Urgull) irla bakarreko eta hiru hondartzako gunea bilakatzea ekarri zuen. Kontxa, Ondarreta eta Zurriola hondartzak daude bertan.\nDonostiatik Hondarribira.\nDonostiatik Hondarribira kostaldea mendi batez osatua dago. Ulia eta Jaizkibel mendiak Pasaiako badiak baino ez ditu eteten, eta hor erliebea oso gorabeheratsua da. Jaizkibelek eragozten du inguruko herriak kostaldean egotea, eta Hondarribi da zuzenean itsasoarekin aurrez aurre dagoen bakarra. Bidaso ibaiaren itsasoratzeak Irun eta Hondarribia lauagoak izatea dakar, eta azken horretan hondartza dago.\nHondartzak.\nGipuzkoak hondartza gutxi baina handiak ditu. Turismoaren aldetik garrantzitsuenak Donostiako hiru hondartzak, Zarautzekoa eta Itzurun dira."}
{"id": "40330", "revid": "536", "url": "https://eu.wikipedia.org/wiki?curid=40330", "title": "Lapurdiko kosta", "text": "Lapurdiko kosta (frantsesez, \"C\u00f4te basque\") laua da Bizkaiakoa edota Gipuzkoakoarekin alderatuta. Hondartza luzeak daude eta hegiak altuera txikikoak dira. Bidasoa eta Atturri ibaiek bere urak bertan isurtzen dituzte.\nHendaiatik Donibane Lohitzunera.\nHendaiatik Donibane Lohitzunera kostalde gorabeheratsua da, baina inondik-inora Bizkaia edo Gipuzkoan izan daitekeen gora behera maila berarekin. Hendaian hondartza luzea dago, Ondarraitz eta hondartzaren ekialdean Abbadia jauregia dago.\nIpar-ekialderantz jarraitzen Ziburu eta Donibane Lohitzune bustitzen dituen badia dago. Hemen Urdazuri ibaia itsasoratzen da. Hondartza txikiak eta orientazio ezberdinekoak daude.\nDonibane Lohitzunetik Aturrira.\nDonibane Lohitzunetik Aturri ibaira kostaldea lauagoa egiten da eta hondartzak estuak baina oso luzeak. Honen adibide dira Ilbarritz eta Miarritzeko Hondartza Handia. Miarritzen bertan bi irtenune daude, San Martin eta Atalaia.\nAturritik iparraldera Bokale dago, eta han hasten da jada Landetako lurra."}
{"id": "40331", "revid": "336", "url": "https://eu.wikipedia.org/wiki?curid=40331", "title": "Nerbioiko itsasadar", "text": ""}
{"id": "40333", "revid": "105290", "url": "https://eu.wikipedia.org/wiki?curid=40333", "title": "Campusa Berri", "text": "Campusa Berri Euskal Herriko Unibertsitatearen aldizkaria da. Euskaraz zein gaztelaniaz idatzita dago eta bere banaketa pertsonalitzatua da. Unibertsitateko ikasle guztiek jasotzen dute etxean.\n2006ko Azaroan, 53. zenbakiaren 65.000 ale argitaratu zituzten. 2007an aldizkariaren formatua berriztu zen."}
{"id": "40334", "revid": "58701", "url": "https://eu.wikipedia.org/wiki?curid=40334", "title": "Manuel Agud Querol", "text": "Manuel Agud Querol (Rosario, 1914 - \u20202004ko irailaren 26a) euskal hizkuntzalaria izan zen. Ana Agud bere alaba hizkuntzalaria ere bada.\nGreziera-katedraduna zen Donostiako Usandizaga eta Pe\u00f1aflorida ikastetxeetan, eta greziera-irakaslea Euskal Herriko Unibertsitatean; azken horren sorreran parte hartu zuen.\nHorrez gain, euskaltzalea eta euskal gramatikaren ikertzailea zen \u2014nahiz eta euskara ez zekien\u2014, eta horri buruzko hainbat lan argitaratu zuen, haien artean Koldo Mitxelenarekin eta Antonio Tovarrekin batera idatzitako Euskal hiztegi etimologikoa.\n2005eko urtarrilaren 28an, Manuel Agud Querol izena daraman ikasle-egoitza eraikitzen hasi ziren, haren oroitzapenez."}
{"id": "40335", "revid": "105290", "url": "https://eu.wikipedia.org/wiki?curid=40335", "title": "Manuel Agud Querol egoitza", "text": "Manuel Agud Querol egoitza Manuel Agud Querol filologoaren izen-abizenak izenez duen ikasle-egoitza da, Euskal Herriko Unibertsitatearen (UPV-EHU) Gipuzkoako Campusean.\n2005eko urtarrilaren 28an eraikitzen hasi ziren eta 2006ko Urriaren 6an inauguratu zuten, 300 ikasleentzako lekua zuelarik."}
{"id": "40336", "revid": "275375", "url": "https://eu.wikipedia.org/wiki?curid=40336", "title": "Manuel Agud", "text": ""}
{"id": "40338", "revid": "219", "url": "https://eu.wikipedia.org/wiki?curid=40338", "title": "Dallas", "text": "Dallas AEBetako hiria da, Texasko estatuaren bigarren populatuena Houston ondoren.\n2008an 1.279.910 biztanle zituen.\nHistoria.\nKolonizazioaren aurretik, Caddo indiarren lurretan zegoen Dallaseko ingurunea. Texasko lur hauek Espainiaren edo Mexikoren mendeko izan ziren bitartean, ez zen garapenik inguruan. Texasko Errepublika 1836an osatu zen, eta handik gutxira, 1841ean, John Neely Bryan-ek fundatu zuen hiria. Caddo indiarrek Trinidad ibaia gurutzatzeko erabiltzen zuten ibi batzuen presentzia izan zen kokapenerako motiboa. 1846an Dallas Estatu Batuen parte bilakatu zen, eta konderri bati ere eman zion izena.\n1911. urtean AEBetako Erreserba Federaleko Bankuaren adar bat finkatu zen Dallasen, eta ordudanik finantzekin lotutako zentroa izan da. 1915ean Hegoaldeko Unibertsitate Metodista inauguratu zen, Dallasko lehen unibertsitatea.\n1930ko hamarkadan Depresio Handiak jo zuen hiria, baina AEBetako beste eskualde batzuk baino gutxiago petrolioa aurkitu zelako inguruetan.\nDallasko historian egun seinalatua da 1963ko azaroaren 22a, John Fitzgerald Kennedy orduko presidente estatubatuarra bertan erail baitzuten, Dealey plazan.\n1970eko eta 1980ko hamarkadetan hazkunde handia izan zuen hiriak, eta 80koan ospea ere bai, mundu mailako fama lortu baitzuen \"Dallas\" telesailak, hirian kokatuak.\nHerri eta hiri senidetuak.\nDallas ondorengo herri eta hiriekin senidetuta dago:"}
{"id": "40340", "revid": "336", "url": "https://eu.wikipedia.org/wiki?curid=40340", "title": "Houston", "text": "Houston AEBetako hiria da, Texas estatuko populatuena, Dallasen aurrean. Herrialde osoko laugarren hiririk populatuena da, New York, Los Angeles eta Chicagoren ondoren. 2008an 2.242.193 biztanle zituen.\nHerri eta hiri senidetuak.\nHouston ondorengo herri eta hiriekin senidetuta dago:"}
{"id": "40342", "revid": "105290", "url": "https://eu.wikipedia.org/wiki?curid=40342", "title": "Andecha Astur", "text": "Andecha Astur (AA) (euskaraz, \"Asturiar Elkartasuna\") Asturiasko alderdi politiko ezkertiar eta nazionalista bat da.\n1990an sortu zen baina oraindik ez du inoiz ordezkaririk lortu Asturiasko Printzerriko Batzar Nagusian. 1999 udal-hauteskundeetan bere lehenengo zinegotzia lortu zuen Asturiasen. 2003an, berriz, bi Riosa eta Carre\u00f1on.\nGaur egun, David Rivas Andecha Asturreko Zuzendaritza-Batzordeko kide eta ekonomia eta garapeneko idazkaria da.\n\"Asturina\" da erabiltzen duten bandera.\nIdeologia.\nAndecha Asturrek jarraitzen duen ideologia eta politikoa hurrengoa da :\nAsturiasko mendebaldeko zonaldearen hizkuntzarekiko jarrera.\nAndecha Astur Asturiasko mendebaldeko zonaldean hitz egiten den hizkuntza bablearen aldaera bat dela aldarrikatzen du, non galiziera-asturiera mintzatzen da eta periodikoki zonaldearen hizkuntzari galiziar telebista eta Galiziako Xunta aurrera eramaten duen galiziera ren inposizio politika salatzen du."}
{"id": "40345", "revid": "1545", "url": "https://eu.wikipedia.org/wiki?curid=40345", "title": "Bilbao Basket", "text": "Surne Bilbao Basket Bilboko (Bizkaia) saskibaloi talde profesionala da, gaur egun ACB ligan dagoena. Bilbao Arena kirol jauregian du egoitza.\nHistoria.\n2000. urteko martxoaren 7an sortua, ordurako desagertutako Caja Bilbao taldea ordezkatu zuen. Bilboko hiriak urte askoan izandako saskibaloi tradizioa berreskuratzeko asmoarekin eratua, Bizkaiko erakunde publikoen laguntza izan zuen, bai eta bestelako hainbat erakunderena ere, Bilboko Athletic Klubarena esaterako.\nHasierako denboraldian, LEB-2 mailan jokatzen hasi zen, eta bigarren denboraldian, 2001-2002an, igoerako kanporaketa jokatu ostean, zilarrezko mailara (LEB-1 liga) igotzea lortu zuen. Azkenik, 2003-2004 denboraldian Bilbao Basketek urrezko mailara, ACB Liga, igo egin zen. Taldearen izena, bere babesle garrantzitsuena den, Lagun Aro aseguru etxearengandik jaso zuen. Taldeak dituen bestelako babesleen artean, FEVE, El Correo, Bilboko Udala eta Bizkaiko Foru Aldundia daude.\n2006-2007 denboraldirako Iurbentia izeneko eraikuntza-enpresa bihurtu zen babesle nagusia. Hala ere ez zen luzaro iraun eta 2009ko uztailaren 24an Bizkaiko Foru Aldundiak ordezkatu eta Bizkaia Bilbao Basket hartu zuen izena. Akordio hori zela eta, taldeak egoitza tradizionala zuen La Casilla pabilioia utzi eta Bilbao Exhibition Centre eraikinean dagoen Bizkaia Arena hartu zuen pabilioitzat. Azkenik, 2010 urtetik aurrera Miribilla auzoan dagoen Bilbao Arenan jokatu ohi duelarik.\n2009/10 denboraldia seigarrena izango da ACB Ligara igo zenetik. Denboraldiaz-denboraldia taldea koskortu egin da Ligan.\nTaldea gaur egun.\nGaur egun, Bilbao Basketek ACB Ligan jokatzen du, liga honetako aurrekontu txikienetarikoa duelarik. Taldeak normalki Etxetxuko udal pabilioian jolasten zuen, baina 2005-06 denboraldian, Saski Baskoniaren aurka Bizkaia Arenan jolastu zuen, Bilbao Exhibition Centreren pabilioian alegia. Partiduan 12.500 ikusle izan ziren, eta Saski Baskonia taldea garaitzea lortu zuten.\nBEC bertan eta 2007ko urtarrilaren 6an Bilbao Basketek Saski Baskonia taldearen aurka jokatu eta ACB Ligako partida batean izandako ikusle gehien izan zituen, hau da, 15.414.\nBilbao Basketek bere etxeko norgehiagokak, Etxetxuko Udal pabiloian jokatzen zituen, pabilioiak guztira 5.200 ikuslerentzako edukiera dauka. Dena den, 2006an, Miribillako auzoan 10.000 ikusleentzako pabiloi berria eraikitzeko erakundeen arteko akordioa sinatu zen. Pabilioi berriarekin batera Miribillako auzoaren kiroldegi berria eraiki zen, eta lanak 2010. urterako amaitu zituzten.\n2008/09 denboraldian lehendabizikoz Europa mailako txapelketan parte hartzea lortu zuen: Eurocupen hain zuzen ere. Bertan \"Final Eight\" jokatu eta finalaurrekoan kanporatu zuten.\n2010-2011 izan zen taldearen urterik onena. Bizkaia Bilbo Basket bihurtu zen, aldundiarekin 1,9 milioi euroko babes akordioa sinatuta. Bilbo Arenan jokatzen hasi zen sasoi horretan, eta lanek izan zuten bi urteko atzerapenaren ondoren, aldundiak 45 milioi euroko pabiloi bat eraiki zuen Miribilla Bilboko auzoan, 10.000 eserlekuz eta kiroldegi batez ere hornitua. Sasoi hartan ligako txapeldunorde izan zen, Bartzelonaren aurka 3-0 galdu zuen finalean, eta Euroligarako sailkatu zen. 2011-2012a ere gozoa izan zen, 11 milioi euroko aurrekontua eta CSKA Moskuren aurka galduriko Euroligako final-laurdenetako kanporaketa. Bilbo Basket Europako elitean zen, baina aurrerantzean ezer ez zen berdina izango.\n2012-2013 urtean hasi ziren arazo larriak. Bizkaiko Foru Aldundiak 1,9 milioi euroko babesa kendu zuen, eta taldeak Eurokopako finala galdu zuen. Irabazi izan balu, Euroligarako sailkatuko zen berriz. Baina ez zuten behar adina diru, eta Bizkaiko Aldundiak 5,2 milioi euroko erreskatea egin behar izan zuen ekainean. Ogasunarekin zituen zorrak barkatu, eta hainbat publizitate kontratu aurreratu zituen. Gerora, Jose Luis Bilbao orduko Bizkaiko ahaldun nagusia ikertua izan zen laguntza haiengatik, baina fiskaltzak kasua artxibatu zuen aurtengo otsailean.\nTaldeak kostuak murriztu beharra zeuzkan 2013-2014rako, baina ez zuen lortu. Onarturiko aurrekontua diru sarrera errealak baino askoz handiagoa izan zen. Jokalariak, ogasuna, zuzendaritzako kideak... Hartzekodunak asko ziren. 2014ko urtarrilean, Gorka Arrinda kontseilariak jakinarazi zuen 1,5 milioi euro behar zituela jokalarien soldata ordaintzeko. Jokalariek ere greba mehatxua egin zuten. Taldeak ez zuen babesle sendorik. Krisi hark akzioak saltzera behartu zuen Gorka Arrinda. Mezua argia zen: hura taldean zegoen bitartean zaila izango zen Bizkaian babesleak aurkitzea.\n2014ko udan, eta zorrak tarteko, ACB ez zion ligan izena ematen utzi Bilbo Basketi. Beste taldeek neurria berretsi zuten bileran \u2014ACBko egutegia Bilbo Basket gabe ere zozkatu zuten\u2014, baina, azkenean, Espainiako Kirol Auzitegiaren ebazpen batek Bilbo Basket onartzera behartu zuen ACB. Bilboko taldeak bideragarritasun plan zorrotza jarri zuen martxan, jokalari, hartzekodun eta Ogasunarekin zituen zorrak apurka kitatuz joateko.\nAurrekontu murrizketa kirol mailan sumatu zen, eta aurreko bi sasoietan (2015-2016 eta 2016-2017) 10. postuan bukatu zuen. 2015-2016an, halere, ikusle gehien bildu zuen ACBko pabiloia izan zen Miribilla. Arazo ekonomikoak zuzentzeko bidean zeudela zirudien, baina, 2016ko udan, milioi bat euroko mailegua eskatu behar izan zion Caja Rural bankuari.\n2017-2018 sasoia izan da okerrena kirol mailan, eta bulegoetan ere gogorra izan da. Ia sei milioi euroko zorra zuen taldeak, hirutik gora Ogasunarekin atzeraturiko ordainketak ziren, eta hiru soldata zor zaizkie jokalariei. LEBera jaistean, taldeak 1,4 milioi jasoko zituen jaitsiera funtsetik.\nDiru-sarrera horri esker, talde lehiakorra egin ahal izan zuten LEB mailan eta urte txukuna egin. Mumbruk, bere lehen urtean entrenatzaile bezala, hartu zuen taldearen gidaritza eta ondo atera zitzaion. Denboraldian zehar taldea ondo joan zen eta bigarren postua lortu eta gero, playoffetarako sailkatu ziren. Final laurdenetan Palentzia hartu zuten mendean eta ondoren Bilbao Arenan jokatutako Final Fourrean taldeak igoera lortu zuen Melilla eta Palma garaituz.\nJokalariak.\nBere partaide izan diren artean aipagarri dira, Txus Bidorreta, maila guztiak igotzea lortu dituen entrenatzailea; Javi Salgado kapitaina, taldean zegoen bilbotar bakarra, Santutxukoa. Eta Fred Weis, 2005eko Eurobasketean Frantziarekin brontzezko domina eskuratu zuen jokalaria. Horrez gain, Fred Weis 2005-2006 denboraldian erasoan errebote gehien hartu zituen ACB Ligako jokalaria izan zen, eta aldi berean tapoi jartzailerik nabarmenena.\nKirol-lagunarteak.\nKlubak egun zazpi kirol-lagunarte ditu. Lehendabizikoa \"Hirukoa\" izan zen, gero \"Bidorreta\" eta \"Javi Salgado\" sortu zuten. Fr\u00e9d\u00e9ric Weisek \"2.18\" izenekoa eta Marko Banicek berea ere izan zituzten. Azken biak \"La Casilla\" eta \"Erandioko Bilbao Basket\" dira."}
{"id": "40346", "revid": "105290", "url": "https://eu.wikipedia.org/wiki?curid=40346", "title": "Conceyu Nacionalista Astur", "text": "Conceyu Nacionalista Astur (\"CNA\") Asturiasko (Espainia) alderdi politiko nazionalista izan zen, 1976tik 1981ra iraun zuen.\nXos\u00e9 Lluis Carmona eta Dubardu Puentek (Conceyu Bableko kideak) eta David Rivasek (Conceyu d'Asturiesko sortzailea) sortu zuten eta Euskadi eta Kataluniari emandako nazio tratamendu bera eskatzen zuten. Alderdi honen idazkari nagusia Anxelu Zapico izan zen.\nAlderdi honek ez zuen hautes-garaipenik lortu. Halaber, poliziak alderdi honetako militante batzuk atxilotu zituen Oviedoko Banco Herreroko lapurretan ETA politiko-militarrarekin kolaboratzea leporatzen zietelarik. 1981ean desagertu zen eta handik aurrera beste alderdi asturianistak agertu ziren, Unid\u00e1 Nacionalista Asturiana esaterako, David Rivasek sortua."}
{"id": "40347", "revid": "512", "url": "https://eu.wikipedia.org/wiki?curid=40347", "title": "Auckland", "text": "Auckland (ingelesez, ahoskatua) edo T\u0101maki-makau-rau zein \u0100karana (maorieraz) Zeelanda Berriko hiririk handiena da, Ipar Uhartean kokatuta dagoena.\n1.440.300 biztanle zituen 2022ko ekainean. Herrialdeko hiriburua Wellington den arren, Auckland hiri handiena da eta hiriburu ekonomikoa ere.\nEuropar jatorrikoak gehienak diren arren, aniztasuna gero eta handiagoa da, eta asiar biztanleak hiriko biztanleen %31 izatera iritsi ziren 2018an. Atzerrian jaiotako biztanleak ere asko dira, %39a. \nInguruko muinoak oihan tropikalez estalita daude, eta paisaia 53 gune bolkanikoz zipriztindua dago. Hirigunearen erdialdeak istmo estua hartzen du Tasmaniako itsasoko Manukau Harbour eta Ozeano Bareko Waitemata Harbour portuen artean. Bi ozeano desberdinetan portu bana duen munduko hiri bakanetakoa da.\nDemografia.\n\"Munduko hiri polinesiarrik handiena\" deitzen zaio, Aotearoako maoriez gain, Ozeaniako beste nazio batzuetatik (Cook Uharteak, Niue, Tokelau, Samoa, Tonga) joandako komunitateek biztanleriaren ehuneko adierazgarria osatzen dutelako. Ozeano Bareko uharteetan jatorria dutenak % 14 dira Auckland eskualdean eta % 28 Manukau izeneko udalerrian.\nHerri eta hiri senidetuak.\nAucklandek honako hiri senidetuak ditu"}
{"id": "40348", "revid": "1545", "url": "https://eu.wikipedia.org/wiki?curid=40348", "title": "Ipar uhartea", "text": "Ipar uhartea (; ) Zeelanda Berriko iparraldean dagoen uharte nagusia da.\n113.729 km2-ko azalera edukita, munduko 14. uharterik handiena da. Zeelanda Berri osoko % 76a inguru bertan bizi da. Izan ere, Auckland herrialdeko hiririk handiena iparraldeko muturrean eta Wellington hiriburua hegoaldekoan uharte honetan daude.\nMaorierazko hiztun gehienak uharte honetako iparralde eta ekialdeko eremuetan bizi dira, Northland eta Gisborne eskualdeetan zehazki.\nHiri nagusiak.\nHauek dira 100.000 biztanletik gora duten uharteko 5 hiri nagusiak:"}
{"id": "40350", "revid": "115014", "url": "https://eu.wikipedia.org/wiki?curid=40350", "title": "Kotava", "text": "Kotava hizkuntza eraikia da. Staren Fetceyek sortu zuen 1978an, esperanto eta idoa aztertu eta kritikatu ondoren.\n1988an eta 1993an bi erreforma sakon jasan zituen, hizkuntza 20.000 erro lexikalekin utziz.\nAdibidea.\n\" 1-eaf teliz ke Tamef Dakteks va Ayikrokeem \"\n\" Kot ayik koblid nuyaf is miltaf koe bagaliuca is rokeem. Va ova is jiluca digid ise tan tove artan beron gotegid.\"\nGiza eskubideen lehenengo artikulua."}
{"id": "40351", "revid": "1545", "url": "https://eu.wikipedia.org/wiki?curid=40351", "title": "Hego uhartea", "text": "Hego uhartea, (; ) Zeelanda Berriko hegoaldean dagoen uharte nagusia da. XIX. mendean \"Middle Island\" eta \"New Ulster\" izenak hartu zituen, \"Hego uhartea\" Stewart izanda.\n151.215 km2-ko azalera edukita, munduko 12. uharterik handiena da.\nBiztanle gehienak ekialdeko kostaldean bizi dira, bereziki Christchurch eta Dunedin hirietan (ia 500.000 pertsona). Mendebaldeko kostaldean, aldiz, hiririk handiena Greymouth da, ia 10.000 biztanlerekin.\nInguru naturala.\nHegoaldeko Alpeak hemen kokatuta daude, Aoraki/Mount Cook (3.754 m) mendirik handiena izanda.\nTe Anau lakua (44 km2) uharteko handiena da.\nHalaber, hiru parke nazional daude uharte honetan: Westland, Mount Aspiring eta Aoraki/Mount Cook Parke Nazionalak."}
{"id": "40352", "revid": "6950", "url": "https://eu.wikipedia.org/wiki?curid=40352", "title": "Francesc Ferrer i Gu\u00e0rdia", "text": "Francesc Ferrer i Gu\u00e0rdia (Alella, Maresme, Katalunia, 1859ko urtarrilaren 14a - Bartzelona, Katalunia, 1909ko urriaren 13a) politikari eta pedagogo iraultzailea izan zen, hezkuntza laiko eta arrazionalaren aldezle sutsua. Ruiz Zorrilla buruzagi errepublikazale erradikalaren idazkari izan ondoren, anarkismora jo zuen berehala, eta Parisa ihes egin behar izan zuen (1885). Kataluniara itzulitakoan, Escola Moderna izeneko eskola laiko arrazionala antolatu zuen Bartzelonako aldirietan (1901), eta argitaletxe bat geroago. Marokoko Gerraren denboran (1909), Bartzelonako Aste Tragikoan apaizeriaren kontra izandako istiluen eragiletzat hartu zuten, eta fusilatu egin zuten.\nBiografia.\nLur txiki batzuen jabe zen sendi katoliko eta erregezale batean jaio zen. Hamahiru urte zituela, aitak Bartzelonara bidali zuen lanera, apezpikuari jarritako salaketa bat zela-eta sendi-arazoetan sartzeagatik. Irin saltzaile lanean zebilela, nagusiak gaueko eskoletara bidali zuen, hamabost urterekin. Han izan zituen errepublikazaleekin lehenengo harremanak.\nFrancesc gaztea zen Espainiako Lehen Errepublika iritsi zenean. Kultura eta ikasketak gizartean bultzatu nahian, ekintza ugaritan esku hartu zuen. 1883an Bartzelona-Cevere tren lineako txartel-ikuskatzaile hasi zen eta, berehala, garai hartan Frantzian zegoen Manuel Ruiz Zorrilla errepublikazalearen mezulari bihurtu zen.\n1886an, Madrilen errepublikaren aldeko matxinadak porrot egin eta gero, Francescek, Teresa Sanmart\u00ed emazteak eta haien hiru seme-alabek Parisa ihes egin behar izan zuten. Bizirauteko ardo-saltzaile hasi zen lanean eta jatetxe baten jabe izatera iritsi zen. Azkenik, 1889an gaztelania irakasten hasi zen.\nBien bitartean, eta inongo soldatarik irabazi gabe, Ruiz Zorrillaren idazkari izaten jarraitu zuen. Parisen igaro zituen urte haietan, geroago sortuko zuen \u00abeskola modernoa\u00bbren oinarriak ezartzen hasi zen.\n1893an emaztea utzi eta 1899an berriro ezkondu zen, orduko hartan Leopoldine Bonnard maistra eta pentsalari askearekin. Europan zehar bidaiatzeari eman zion. Errepublikano sutsu zena anarkismorantz hurbiltzen ari zen. Ernestina Meunier bere ikasle ohiak milioi bat franko utzi zizkion jarauntsian, eta, hamabost urte Parisen eman ondoren, 1901ean, Bartzelonara itzultzeko modua izan zuen, bere asmoa bideragarria izan zitekeela-eta. Azkenean, \"Escola Moderna\"k bere ateak ireki zituen. Pedagogia libertarioa oso begi txarrez ikusi zuten sektore kontserbadoreenek eta Eliza Katolikoak; izan ere, eskola laikoek haien interesak mehatxatzen zituzten. Berehala, eskolaren berria estatu osora zabaldu eta nazioarteko pentsalari aurrerakoien artean ere ospe handia lortu zuen.\nGreba iraultzarako ezinbesteko tresna zela uste zuen Ferrer Gu\u00e0rdiak eta \"La Huelga General\" egunkaria argitaratzen hasi zen bere kontura; 1906an, Mateo Morral, eskolako itzultzaile eta liburuzain zenak Alfontso XIII.aren aurkako atentatua egin zuen. Ondorio txarrak ekarri zizkion horrek Ferrerri: eskola itxi egin zioten, eta hil batzuk espetxean igaro behar izan zuen, atentatuan lagundu zuen aitzakiaz. Herri-higikunde ugariei esker, hil batzuk espetxean igaro eta gero, 1907an jaregin zuten.\n\"Escola Moderna\" berriro irekitzen saiatu zen, baina ez zuen lortu. Hurrengo urtean Frantziara eta Belgikara joan zen; bertan Ikaskuntza Arrazionalistaren aldeko Nazioarteko Liga sortu zuen, eta berak sortutako Bruselako egunkaria, \"L\u2019\u00c9ducation Renouv\u00e9e\", asaldura eta zabalkunderako bide bihurtu zuen.\n1909an berriro atxilotu zuten Bartzelonako Aste Tragikoan, gertatutako zenbait istiluren errudun izatea leporatuz. Ez zen sekula heren partaidetza frogatu, baina urte bereko urriaren 13an fusilatu zuten Montju\u00efcen. Horrek istilu asko eragin zuen kaleetan. Nazioartean Mauraren gobernuak kritika izugarriak jasan behar izan zituen, eta honek guztiak haren aginduaren amaiera bizkortu zuen.\nLana.\nHaren lanik ospetsuena \"La Escuela Moderna\" da. Euskaraz irakur daiteke, \"Eskola modernoa\", Santi Angulo Martin itzultzaileari esker."}
{"id": "40353", "revid": "105290", "url": "https://eu.wikipedia.org/wiki?curid=40353", "title": "Kyuss", "text": "Kyuss Palm Springseko (Kalifornia) Stoner rock taldea.\nHistoria.\nJatorrizko taldekideak, John Garc\u00eda (abeslaria), Josh Homme (gitarra), Brant Bjork (bateria), eta Chris Cockrell (baxua).\nKyuss Palm Desert-en (Kalifornia) garatu zen 80. hamarkadaren amaieran, eta denborarekin Stoner rockaren ikonorik garrantzitsuenetariko bat izan zen. Nahiz eta bere lehenengo saiakera musikagintzan Sons of Kyuss izenekin izan, 1990ean grabaturiko ep bat izen berarekin, honen ostean gertatu zen izenaren murrizpena gaur egun ezagutzen duguna euki arte; momentu hartan Nick Oliveri taldean sartu zen Chrisen ordez. Urte bat geroago \"Wretch\" grabatu zuten eta 1992an \"Blues for the Red Sun\" Chris Gossgatik (Masters of Reality) ekoiztuta, honek beraien diskoak grabatzen segi izan zen eta harekin lortu zuten taldearen hain bereziko soinua.\n1994an \"Sky Valley\" grabatzen dute Scott Reederen The Obsessed taldekide ohiaren eranspenarekin Oliveri-ren ordez. Hurrengo tourean Alfredo Hern\u00e1ndez taldean sartzen da Bjork-en lekua artzen (honek taldea barne arazoengatik utzi zuen, eta geroago Fu Manchun sartu zen), eta honela \"...And the Circus Leaves Town\" grabatu zuten, azkenengo disko ofiziala, baina taldearen behin betiko banantzea bi urte beranduago gertatu zen.\nGaur egun Kyusseko partaide ohiak beste proiektuetan sartuta daude : John Garc\u00eda Hermanon, Josh Homme Queens of the Stone Ageen, Eagles of Death Metalen eta Desert Sessionsetan; Nick Oliveri Mondo Generatoren, Brant Bjork Brant Bjork and the Brosen, Alfredo Hernandez Orquesta del Desierton eta Scott Reeder, Butcheren eta bere bakarlariko proiektuan.\nNahiz eta Kyuss bizitza laburreko taldea izan, arrakasta handi bat ez eduki izanagatik eta Joshua Homme, bere gitarra-jotzailearen aldi bateko etsipenagatik esaten denez, talde liluragarri bat da, teknikoki nabarmena eta azken urteetako rockean eragin handikoa.\nHaien riff astunen atzean (baxua eta gitarra DO-n afinatzen ziren MI-ren ordez, normalean izaten diren 4 semitono azpitik, gaur egungo \"Queens of the Stone Age\" bezala), 70. hamarkadako rock tankera eragingarri bat dago.\n2010-ean bilketa Ospetsua publikatu dute formazio originaleko 3 taldekideak (John Garcia, Brant Bjork eta Nick Olivieri) bira bat burutuko dute hurrengo urtean zehar, data gehienak Alemaniako sala ospetsuetan dira."}
{"id": "40354", "revid": "6327", "url": "https://eu.wikipedia.org/wiki?curid=40354", "title": "Hego Uharte", "text": ""}
{"id": "40359", "revid": "448", "url": "https://eu.wikipedia.org/wiki?curid=40359", "title": "Kantauri Itsasoa", "text": ""}
{"id": "40363", "revid": "6327", "url": "https://eu.wikipedia.org/wiki?curid=40363", "title": "Ipar Uharte", "text": ""}
{"id": "40376", "revid": "105290", "url": "https://eu.wikipedia.org/wiki?curid=40376", "title": "Christchurch", "text": "Christchurch edo \u014ctautahi (maorieraz \"Tautahiren lekua\") Zeelanda Berriko bigarren hiririk handiena da, Auckland ondoren.\nHego Uhartearen ekialdeko kostaldean eta Canterbury eskualdean dago.\n359.900 biztanle zituen 2005ean.\nAntartikarako abiapuntua.\nChristchurchek historikoki garrantzitsua izan da Antartikako esploraziorako, izan ere Robert Falcon Scottek eta Ernest Shackletonek Lytteltongo portua erabili zuten abiapuntu moduan XX. mendeko hasieran. Horrekin lotuta, hainbat material ikusgai dago gaur egun hiriko Canterbury Museoan. Halaber, \"International Antarctic Centre\" izeneko zentroa zabalik dago bisitarientzat.\nBestela, izoztutako kontinentearekin loturak aireportuaren bidez egiten dira azken hamarkadotan.\nKanpo estekak.\n Christchurch hiriko webgune ofiziala"}
{"id": "40377", "revid": "28455", "url": "https://eu.wikipedia.org/wiki?curid=40377", "title": "Hamilton (Zeelanda Berria)", "text": "Hamilton edo Kirikiriroa (maorieraz) Zeelanda Berriko laugarren hiririk handiena da, Auckland, Christchurch eta Wellington ondoren. Ipar Uhartean dago kokatuta, Waikato eskualdean.\n2005ean 133.700 biztanle zituen eta asko hazi da azken urteotan. Waikato eta Wintec (Waikatoko Institutu Teknologikoa) unibertsitateetara ikasle asko datoz."}
{"id": "40378", "revid": "119347", "url": "https://eu.wikipedia.org/wiki?curid=40378", "title": "Invercargill", "text": "Invercargill edo Murihiki maorieraz Zeelanda Berriko hiria da, Hego Uhartearen hegoaldeko muturrean eta Southland eskualdean dagoena.\n2010ean 52.400 biztanle zituen.\nEskoziarrek populatu zuten bai eta gaelikozko izena eman ere."}
{"id": "40379", "revid": "105290", "url": "https://eu.wikipedia.org/wiki?curid=40379", "title": "Balclutha", "text": "Balclutha (maorieraz: Iwikatea) Zeelanda Berriko hiria da, Hego Uhartean Otago eskualdearen barruan dagoena Invercargill eta Dunedin hirien artean.\nGaelikozko izenak (\"Baile Chluaidh\") bere jatorri eskoziarra erakusten du.\n4.104 biztanle zituen 2001ean."}
{"id": "40380", "revid": "56334", "url": "https://eu.wikipedia.org/wiki?curid=40380", "title": "Sardexka", "text": "Sardexka alde batean kirtena eta bestean hortz puntadunak (eskuarki hiru edo lau) izaten dituen tresna da. Janaria zulatzeko, atxikitzeko edo garraiatzeko erabiltzen da, batez ere janariak prestatzeko eta ahora eramateko helburuarekin; zehazki, erabilera ohikoena da janaria ahora eramatea, edota janari puska bati eustea puska hori prestatzen edo mozten dugun bitartean. Lehenengo aldiz Mendebaldeko Europan erabili zen. Hala ere, gaur egun mundu osoan erabiltzen da.\nHainbat sardexka mota dago, erabileraren arabera. Adibidez: haragietarakoa, arrainetarakoa edo azkenburukoetarakoa.\nHistoria.\nOldani Klasikoan eta Erromatar Inperioan antzeko tramankuluak izan ziren arren, sardexka benetan agertu zen lehen aldia 1077. urtean izan zen. Esan ohi da tresna hau Carlus Verius asmatzaile ospetsuak asmatu zuela, eta 1070. urtean. Sardexka Konstantinopolistik heldu zen Europara, XI. mendearen hasieran, Konstantino Ducas bizantziar enperadorearen alaba Teodoraren eskutik. Veneziara eraman zuen Domenico Selvorekin ezkondu zenean. Teodora, ekarri zituen tramankulu berriak zirela eta, ez zen ondo ikusia gizartean, eta horren ondorioz sardexkak ez zuen hedapen handirik izan garai hartan ere.\nFrantzian egin zen ospetsu, XVI. mendean, Katalina Mediciri esker, hark sartu baitzuen Frantziako Gorteetan, Henrike II.a Frantziakoarekin ezkondu zenean. Katalinak, sardexka, jateko erabiltzeaz gain, sorbaldan hazka egiteko ere erabiltzen zuen. Tresna honek ez zuen zabalpen handirik lortu XVIII. mendera arte, bere ospe itxuratiarengatik."}
{"id": "40381", "revid": "119347", "url": "https://eu.wikipedia.org/wiki?curid=40381", "title": "Cook mendia", "text": "Cook mendia (maorieraz \"Aoraki\", ingelesez \"Mount Cook\") Zeelanda Berriko mendirik garaiena da, 3.754 metrorekin. Hegoaldeko Alpeetan dago, Hego Uhartean, Canterbury eskualdean.\nHaren magalean aurrera egiten duen glaziarra dugu, latitude hartan eta klima harekin ezaugarri hori duen munduko bakarra dena.\nIristeko errepidea Pukaki lakutik abiatzen da, Twizel izanda udalerririk gertuena, Mackenzie barrutian.\nParke Nazionala.\nCook mendiko Parke Nazionala sortu zuten 1953an, eta Gizateriaren ondaretzat izendatu du UNESCOk. Parkeak barne hartzen ditu 2.000 metrotik gorako 140 tontor (19 3.000 metrotik gorakoak) eta 72 izendun glaziar. Hau guztia 700 km2-ko azaleratik %40a da.\nAoraki kokatuta dago Kirikirikatata-ko (Cook mendilerroa) iparraldean."}
{"id": "40382", "revid": "9010856", "url": "https://eu.wikipedia.org/wiki?curid=40382", "title": "Egiptoar arkitektura", "text": "Egiptoar arkitektura Antzinako Egiptok eraikitako arkitektura da. Harriz egindako lehenengo arkitektura erraldoia da, K.a. III. milurtean garatutakoa.\nEgiptoko zibilizazioa nekazal zibilizazioa da. Faraoi jainkotuarenpean errotutako zibilizazioa, erlijiotasun sendo batez antolatua. Hiru faktore nagusi baldintzatzen eta eragiten dute ekoiztuko zen artean:\nArkitekturaren ezaugarriak.\nHarriz egindako lehengo arkitektura erraldoia da. Arkitektura zibil eta militarrerako buztina erabiltzen zuten, arkitektura erlijiosoan berriz harria ziurrenik eraikin erlijiosoei biziraupen amaigabea eman nahiko zietelako. Arkitektura erlijiosoa heriotzarekin, eta beraz hil ondorengo bizitzarekin loturik dagoenez, betikotasunaren ideiari atxikirik dago. Eraikuntza sistema sinpleak erabili zituzten, pilaketan eta arkitektura arkitrabatuan oinarrituta. Formak ere nahiko sinpleak dira, zurez \u2013palmondoz\u2013 eraikitako arkitektura irudikatzen da harrizkoetan. Dena den, erraldoitasuna da arkitektura honen bereizgarri nagusiena.\nHauek dira arkitektura garai nagusiak:\nAro Dinastiko Goiztiarra.\nLehen dinastiako hilobietako arkitekturaren ezaugarri nagusia mastaba da.\nSaggarakoa lauki zuzen formako gainegitura bat da, ardatz luzea iparretik hegora doa eta lurpeko hilobi ganbara eta biltegi multzo baten gainean hedatzen da, hauen sabaiak habe trinkoak direla. Goiko egituran zenbait gela dago, hildakoaren dotea uzteko. Kanpoko paretak eguzkitan lehortutako lohizko pezoz eginak daude, zokoak eta irtenuneak txandakatuz; barrenetik lodiagoak dira gorenean baino, aurreko eraikuntza sisteman bezala. Dinastia garaiko eraikuntza guztien ezaugarria izango da hori, baita eraikuntzak harrizkoak direnean ere. Kanpoko apaindura \"jauregi fatxada\" deiturikoan oinarritzen da, hau da, errege jauregiaren sarrerako diseinuan: ate garai bat eta zutabeak alboetan.\nMastaba eta jauregi aurre alde hauei esker ikus dezakegu garai hartako errege jauregien \u2013batez ere san-eraren\u2013 bikaintasuna eta edertasuna. II. dinastiako eraikin erlijiosoak harriz eginak ziren.\nInperio Zaharra.\nEgiptoko lehen bi dinastien garaian, faraoi jainkotuak aginpide zentralizatu bakar baten pean bildu zituen goiko eta beheko Egipto. Aginte zentralizatuari eta Nilo ibaiaren gainezkaldi erregularrei esker, nekazaritza soberakin ugari eskuratzen zuten eta horregatik enplegatu ahal izan zen hainbeste jende Inperio Zaharraren ezaugarri bihurtu ziren arkitektura obra ikaragarri haietan. Garai hartan asmatu zen hieroglifo idazkera, eta orduan sortu ziren Menfis eta Heliopolisko erlijio gune handiak ere. Gune horietan osatu zen sinesmen sinkretismoa erabakigarria izan zen faraoi jainkotuaren aginpidea sendotzeko.\nPiramideak.\nInoiz altxatu diren hilobi monumentu handienak eraiki zituzten faraoiek, sekula sekulakotz aintzatuak eta gogoratuak izango ziren itxaropenean. Ez da ahaztu behar, hala ere, elementu gehiago hartzen zituen hileta eraikin multzo baten parte izaten zela piramidea, nahiz eta hilobia bertan egon. Hala, aipatzekoak dira: beheko tenplua, ibai ertzean; goiko tenplua, piramidearen alboan, faraoiaren gurtzarako; piramidera heltzeko galtzada; biltegiak; eta, batzuetan, faraoiaren hileta ontziarentzako hobia. IV. dinastiatik aurrera, piramide txikiago batzuk egin zituzten faraoien emazteentzat, piramide handiaren alboan. Hileta eraikin multzo handi hauen inguruan altxatzen zituzten handizkiek eta funtzionarioek ere beren mastabak, faraoi jainkotuagandik hurbil hilobiratuak izan zitezen.\nEzagutzen den lehen hileta eraikin multzo piramideduna Horus Netjerikhet edo Djoser faraoiarena da (K.a. 2668-2649). Imhotep arkitekto handiak eraiki zuen, eta azken hori da, hain zuzen ere, errege eta gobernariak kenduta, bere izen propioz gogoratzen den historiako lehen gizakia. Saqqarako Piramide Mailakatua mastaba handi baten gisara diseinatu zen lehenbizi. Hau da, garaiera gutxiko egitara karratu bat, goiko aldetik putzu erako sarrera bat zuena. Hasierako mastaba hari solairu gehiago erantsi zitzaizkion gainean, harik eta behin betiko piramide mailakatu forma eman zitzaion arte. Kareharriz eraikitako sei harmailaz dago osatua piramidea.\nPiramideen bilakaerako hurrengo urratsa IV. dinastiako lehen faraoia izan zen Snofruren (2575-2551 K.a.) erregealdian egin zen. Faraoi honen garaian hiru piramide handi eraiki ziren eta, itxura batean behintzat, ez dirudi herrialdeko ekonomiari eta giza baliabideei gehiegi erasan zitzaienik. Hiru piramide horietan ikusten da piramide mailakatuetik benetako piramidera arteko bilakaera (tartean erronboide formakotik pasa zen). Meidumeko piramidea, lehenengoa, Huni faraoiak, Snofruren aitak, eraikitako piramide mailakatu bat zen hasieran, gero harmailak berdindu bazitzaizkion ere, 92 metro altuko benetako piramide baten itxura eman zitzaion arte. Gaur egun, piramide horren barne egitura baizik ez dago zutik, kanpoko estalkia berehalaxe erori baitzen. Ondoren beste piramide baten eraikuntzari ekin zion Snofruk Dahsurren. Malda pikoa emanez hasi ziren zenotafio berria eraikitzen: 54\u00b0 31', baina erdialdera heldu zirenean pitzatu batzuk agertu ziren eta Meidumekoa bezala eroriko zitzaien beldurrez, malda apaltzea erabaki zuten. Hala, 43\u00b0 21'ko malda eman zioten handik gora, eta horregatik geratu zitzaion erronboide itxura bitxi hori: Piramide Makurra. Nahiz eta piramide hark 102 metroko garaiera izan, Snofruk Piramide Gorria deitu zitzaion hirugarren piramide bat eraikitzeko agindu zuen, eta hantxe hilobiratu zuten.\nGizako piramide multzoa da, edonola ere, denetan ikusgarriena eta ezagunena, hantxe iritsi baitzuten perfekzioa Inperio Zaharreko arkitektoek. Khufu edo Keopsen piramidea (K.a. 2589-2566) da, segur aski, historia guztian harriz eraikitako monumenturik handiena. Aldera dakiokeen bakarra Txinako Harresi Handia da, askoz geroagoko obra, bestalde.\nTenpluak.\nHileta eraikin multzoak ez ezik, V. dinastiako faraoiek Ra jainkoari eskainitako tenpluak ere eraiki zituzten. Eguzkiari eskainitako tenplu hauek atari bat zuten aurrean, eta berorretatik piramideetakoen antzeko aldapa bat igotzen zen tenpluraino.\nEguzki ontzi bat irudikatzen zuen adreiluzko patio karratu bat izaten zen tenplua bera, eta patioaren barruan obelisko bat egoten zen idulki baten gainean ezarria.\nGizarte maila alaiko pertsonak, zerbitzatu zuten faraoiaren zenotafioaren ondoan eraikitako mastabetan hobiratzen ziren. Era horretan, Ra beraren kide bihurtzen ziren, jainko harekin identifikatzen baitzen faraoia hil ondoan.\nInperio Ertaina.\nErdiko Inperioko eraikin gehienak edo erabat desagerturik edo oso hondatuak daude gaur egun. Erdiko Inperioko arkitektura ere jainkoentzat eta hildakoentzat egina zen, baina Inperio Zaharrean baino eskala gizatiarragoan. Egiptoarrak ohartu ziren piramide gotorrenak ere profanatu zitezkeela, eta eraikuntza metodoak arrazionaltzeko joera hartu zuten, eta hala, sormenari ateak irekitzearekin batera, askoz lehenago amaitu ahal izan zituzten eraikinak.\nTenpluak.\nGeroago sortutako faraoiek ez zuten lotsarik izan Erdiko Inperioko tenpluak desegin eta haietatik ateratako gaiez beren eraikinak egiteko. Horixe gertatu zitzaion Sesostris I.ak eraikitako Kapera Zuriari, zeina Amenhotep III.ak eraitsi baitzuen handik ateratako harriak Karnakeko tenpluaren hirugarren pilonoaren zimentarritzat erabiltzeko. Testuz josita zegoen hieroglifo bati eskerrak berreraiki ahal izan da, harririk harri, puzzle bat bezalaxe. Lauki formako kiosko moduko bat da, eta aurkako aldeetatik abiatzen diren bi aldapetatik heltzen da bertara. Pilare guztiak hieroglifoez eta erliebeez estalita daude.\nSesostris I.ak Heliopolisen altxatako tenplutik ez da 20 metro garaiko obelisko bat eta zimentarrien hondakin batzuk besterik geratzen, baina argi ikusten da horietan eraikinak bere garaian izan bide zuen garrantzia.\nFaraoien hilobiak.\nAro guztiko hileta eraikinen multzo aipagarriena XI. dinastiako Mentuhotep II.a (K.a. 2064-2013) faraoiarena izan zen, zeina Deir el Bahari izeneko Tebasko amildegian eraiki baitzen, Nilo ibaiaren mendebaldeko ertzean, Karnakeko tenpluaren aurrez aurre.\nHarkaitzean zulatuta zegoen hilobia, handikienak egon ohi ziren bezala. Sarreraren aurrean, patio zabal bat zegoen, eta haren atzean bi terraza angelu-zuzen altxatzen ziren, zentrokideak, tumulu edo piramide formako egitura batean amaitzen zirenak, pilare oktogonalezko zutabedi bikoitza zutela inguruan.\nEgun erabat hondatua dago monumentua.\nXII. dinastiako faraoiak, ordea, Nilo ibaiaren haraneko toki hautatuetan (Dashur, Lislnt eta Lahun) eraikitako piramideetan ehortzi zituzten. Erdiko Inperioko piramideak, dena den, ez ziren Inperio Zaharreko harrizko eraikin trinko haiek. Sesostris I.aren (K.a. 1964-1919) piramideak 61 metroko garaiera zuen, eta barruko egitura erditik kanpoaldera zabaltzen diren harrizko murruz egina dago, berorien sendogarritzat harresi txiki perpendikular batzuk dituztela. Harresi arteko hutsuneak harri pusketez, lurrez eta hareaz bete ziren. Piramidea, kanpotik, kareharriz forratua zegoen, gaur egun haien arrastorik ez bada ere. Piramide hauek, itxuraz, erabat harriz egindakoak bezalakoxeak ziren, baina askoz lehenago amaitu ez ezik, ondotxoz merkeago ere ateratzen ziren. XII. dinastiaren azken aldera, are xumeagoa bilakatu zen piramideen eraikuntza, barrualde guztia pezo hutsez egiten baitzitzaien.\nInperio Berria.\nTenpluak, jainkoen egoitzak.\nInperio Berriaren garaian, tokian tokiko jainko gehienak Eguzkiak bereganatu zituen, Heliopolisko apaizen teologiaren eraginez. Orduan agertu ziren Amon-Ra, Sobek-Ra eta Montu-Raren gisako izenak. Eguzki jainkoa (Re edo Ra) patio zutabedun batean jarritako aldare batean gurtzen zen, estalperik gabe. Egitura horrekin bat eginda hipostiloa egoten zen, eta, hien aurretik, sarrerako pilono handi bat, zeina alde banatan bi dorre trinko zituen ate handi bat izaten baitzen. Eguzkia bi mendiren artetik jaikitzen zen tenpluari bizia ematera, eta, hain zuzen ere, bi mendi horien ikur ziren piloroko bi dorreak. Inperio Berriko tenpluak sinbolismoz zamatutako arkitektura elementu horiek guztiak uztartzen zituen, eta multzo guztia inguratzen zuela, \"temenos\" izeneko pezozko murru bat izaten zuen. Sarreran, alde banatan, esfingeak egoten ziren tenpluaren zaindari. Pilonoen kanpoko eta barruko hoanetan, faraoiaren irudia agertzen zen Egiptoren etsaiak porrokatzen. Pilonoen kanpoko aldetik lau zutiko luze egoten ziren estandarte bana haizetan zutela, historiaurreko tenpluetan bezala, toki sakratua eta tabua zen adierazgarri. Tenpluaren barren-harrenean santutegia egoten zen, oso harri gogorrezko bloke balearrean zulatuta. Santutegiko zorua urrez edo zilarrez estalia egoten zen.\nFaraoien gurtzarako tenpluak.\nGaur Deir el-Bahari deitzen zaion amildegiaren barrenean Mentuhotep I.aren hilobi tenplua zegoen hasieran. Hatshepsut erreginak (K.a. 1479-1457), toki horixe aukeratu zuen bere tenplua eraikitzeko, hain zuzen ere, Erregeen Haranaren beste aldean zegoelako. Senenmut arkitektoak zuzendu zituen obrak, tenpluaren alboko kapera batean irakurri ahal daitekeenez. Ez da ohikoa arkitektoaren izena bere obran azaltzea, baina heste iturri batzuetatik jakin da garrantzi handiko pertsonaia eta erregina oso hegikoa zela Senenmut hori. Eraikina, funtsean, hiru plataformaz dago osatua, eta euren artean aldapa batzuen bidez daude lotuak. Barrenekoa patio ireki bat da eta atari bat du atzean. Erdiko eta goreneko oinek harkaitzean zulatutako beste areto batzuk ere badituzte. Senenmutek, tenpluak inguruko paisaiarekin bat egitea ez ezik, lau angeluko eta poligono formako zutabeek argi/itzal joko ikusgarri bat eragitea ere lortu zuen, tokiko eguzki indartsuak efektua areagotzen zuela (ez da ahaztu behar Deir el-Bahari dela, mundu osoa hartuta, udan tenperatura handienetakoak izaten dituen tokietako bat).\nHatshepsutek hasitako modari jarraiki -hilobia Erregeen Haranean eginaraztea eta, harekin inolako loturarik gabe, hileta tenplua beste nonbait altxatzea-, Ramses II.ak Nilo ibaiaren sartaldeko ertzean eraikiarazi zuen berea, \"Rameseum\" izenekoa, Tebasen parean, Abd el Gurna mendiaren oinean. Tenplu hori oso hondatua dago gaur egun, harrobitzat erabili baitzuten beste eraikin batzuk egiteko. Santutegiak, hipostiloak eta bi pilonok osatzen zuten eraikina, eta pilono bakoitzak bere patioa zuen, estali gabea. Tenpluaren atzealdean, biltegitarako erabiltzen ziren ganbarak zeuden. Pezozkoak dira eta egoera onean daude oraindik. Ganga formako sabaiak dituzte, eta horrek hankaz gora botatzen du egiptoarrek ez zutela gangarik eraikitzen zioen teoria. Tenpluaren ekonomia jardueretan eskuratutako laboreak eta jakiak gordetzen ziren ganbara horietan, tenplua, izan ere, lurren eta azienden jabe izaten baitzen. Hasieran, aintzira sakratu bat eta faraoiarentzako jauretxe txiki bat ere izan zituen. Tenpluaren kanpoaldean, 17 metro altu zen faraoiaren estatua erraldoi baten hondakinak aurkitu dira.\nNubiako Abu Simbeleko tenpluak ez dira, izatez, arkitekturako obrak, barruan arkitektura espazioak dituzten eskultura eskergak baizik. Tenplu hauetako elementuak, Inperio Berriko hileta hipogeoen antzera, materiala erauziz egin ziren, harkaitza zulatuz, alegia. Ez dago arrazoi garbirik esandako tenpluak Egiptoko tradiziozko erlijio zentroetatik hain urruti kokatzeko.\nHilobiak.\nFaraoien hipogeoak, Erregeen Haranean zulatuak, oso bakunak ziren XVIII.mendearen hasieran, haina geroz eta luzeago eta sakonago egin ziren, eta XIX. dinastian eredu moduko bat finkatu zen, eredu horrexek iraun baitzuen, gutxi gorabehera, XX. dinastiaren azkena arte. Sarkofagoaren aretoak zutabeak izan ohi zituen, benetako eraikuntza baten itxura izan zezan. Amarnako nekropolian ere zulatu ziren barruan zutabeak zituzten hilobiak.\nBeste zenbait nekropolietan, Sakaran edo Deir el Medinen, esate baterako, hilobi pribatuak benetako eraikuntzak ziren, aurrean tenplutxo bat zutela, hildakoaren gurtzarako.\nAro Berantiarra.\nAro Berantiarreko faraoiek garrantzizko obrak erailei bazituzten ere, arte horren oso lekuko gutxi geratu zaizkigu.\nXXIII. dinastiako erregeek eraikuntza berriak erantsi zizkioten Karnakeko tenpluari, eta hala, apaindutako atari berri bat eraiki zuten Inperio Berriaren garaiko azken eraikinen atzean. Tenplu berri bat ere eraiki zuten Bubastisen, XXII. dinastiaren hiriburuan, baina egoera txarrean dauden hondakin gutxi batzuk besterik ez da geratzen.\nXXV. dinastiako Taharga faraoiak (K.a. 690-664) papiro formako zutabeak zituen kiosko bat eraikiarazi zuen Karnakeko bigarren pilonoaren ate aurrean. Oraindik zutik dago hamar zutabeetako bat. Kuxtar faraoiek ere eraikin handiak altxa zituzten Nubian, beren jatorriko lurraldean. Piankhyk eta Tahargak Gebel Barkal, Sanam eta Kawako tenpluak zaharberritu zituzten. XXV. dinastiako faraoiek, Inperio Zaharreko ereduen imitazioz, berriro ere piramide azpian egin zituzten heren hilobiak. Hala egin zuten, esate baterako, Gebel Barkalen hegoaldeko Nuri izeneko nubiar nekropolian, gaur Sudango lurraldean, non, geroago, meroetar faraoiak ehortzi baitzituzten. XXV. dinastiako faraoien piramideak utileiak ziren : Piankhyrenak 68\u00b0ko makurrera du, eta oinarrian 8 metro besterik ez du alde bakoitzean. Piramidearen azpian zegoen hileta ganbera, eta haren egiturarekin zerikusirik ez zuen kanpoko eskailera batetik sartzen zen benara. Karnakeko tenpluaren esparrua behin betiko mugatzen zuen pezozko murru eskerga bat eraikiarazi zuen. Egiptoar jatorriko azken faraoia izan zen Nektanebo II.ak (K.a. 360-343), Siwa oasiko tenplua eraikiarazi zuen, non Alexandro Handiak orakuluari galdegin baitzion. Faraoi horrek berak, Horusi eskainitako santutegi berri bat eginarazi zuen Edfuko tenpluan, baina egun ez da \"aaaosa\" baizik geratzen, alegia, jainkoaren irudia edukitzen zuen granito beltzezko atal bat.\nAro Greko-erromatarra.\nNahiz eta, lehenik Greziako erregeek gobernatutako lurralde, eta gero, erromatar probintzia bihurtu Egipto, tinko eutsi zitzaien egiptoar artearen ereduei, eta eraikin apartak egiten jarraitu zuten, horietako batzuk, faraoien garaikoak baino ederragoak eta kalitatez hobeak.\nHobekien gorde den tenplua Edfukoa da. Horus jainkoari eskaini zitzaion, eta Luxorren eta Asuanen tartean dago. Aurretik, toki berean, Inperio Berriko tenplu bat zegoen eta hango materialak berrerabilizituzten, batez ere, sarrerako patioa lauzatzeko. Bai sarrerako atarteetan eta bai bi hipostiloetan zutabe konposatuak eraiki zituzten. Pilonoaren barnealdeko hormetan Edfuko Horusen eta Denderako Hator jainkosaren elkar topatzea ospatzen zuen festa dago irudikatuta. Hipostiloak launa zutabeko hiru ilara zituen, eta agerpenen atartea deitzen zitzaion, hantxe agertzen baitzen jainkoa jendartera. Esparru sakratuaren barruan, baina bakartuta, \"Jaiotzen etxea\" dago, hantxe ospatzen baitzen Horus jainkoaren jaiotza. Eraikin horren areto nagusia zutabez hornitutako galeria batek inguratzen du, eta esandako zutabeek kapitel loredunak eta Bes jainkoaren formako abakoak dituzte. Hormetan, jainkoaren haurtzaroko pasarteak daude irudikaturik."}
{"id": "40383", "revid": "119347", "url": "https://eu.wikipedia.org/wiki?curid=40383", "title": "Motoziklismo", "text": "Motoziklismoa motoez egindako lasterketek osatutako kirola da. Hauek, geihenetan, txapelkatarako bereziki eraikiak izan diren zirkuituetan ospatzen dira. Hala ere, badira gaur egun zenbait proba berezi batzuk, zeinak errepide sare arruntan leihatzen direnak. Moto klase ezberdintasunak, motoziklismoan ere eragina du. Horrela, kompetizio mota ugari sortuak izan dira.\nAbiadurazko motoziklismoa.\nJarraitzaile gehien dituen txapelketa mota da. Batez ere asfaltozko zirkuitu berezietan ospatzen dira lasterketak. Lortzen diren abiadura handiek, antolatzaileak, segurtasun neurri itzelak hartzera behartzen ditu. Sailkapen eta txapleketa mota ugari egon arren, denek helburu berdina jarraitzen dute: Aldezaurretik, eta kompetizio klasearen arabera adostutako bira kopurua betetzen\ndituen lehena izatea.\nOndorengoak dira txapelketarik famatuenak:\nMunduko txapelketa.\nOspe handiena duena da. Mundu osoan zehar ospatzen diren Sari Nagusiez osatua dago. Leihatzen diren motorrak punta-puntazko teknologia erabiliaz fabrikatuak izan diren makinak dira. Hauen zilindradaren arabera, 3 sailkapen mota daude:\nHirurak egun berean ospatutzen badira ere, ez dira batera lehiatzen. Denboraldia apirila inguruan hasi egiten da eta urrian bukatu. Azkenean Sari Nagusi bakoitzean lortutako puntuak batuz, kategoria bakoitzean pilotu bat munduko txapeldun bilakatzen da. Abiadurazko motoziklismoan titulurik garrantzitsuena da. Batez ere, MotoGp-ko kategorian (lehen 500 z.k.). Kevin Schwantz, Wayne Rayney, Eddie Lawson, Kenny Roberts, Giacomo Agostini, Valentino Rossi, besteak beste, izan dira titulu preziatu honen irabazle famatuenak.\nSuperbike txapelketa.\nAbiadurazko txapelketaren antzera, Superbike txapelketa mundu osoko zirkuituetan ospatu egiten da. Diferentzia nabarmena, erabilitako motorretan datza. Lehengoan ez bezala, hemen, kalean salgai dauden motor preparatuekin leihatzen dira pilotuak. Nabaria denez, besteak baino prestakunza eskasagoa dute. Hemen ere hiru kategoria ezberdintzen dira.\nHiru kategoriak batera leihatzen dira. Asteburuan 2 carrera ospatu egiten dira, bakoitza bere puntuazioarekin. Bagago paraleloki ospatu egiten den beste txapelketa bat Supersport izena duena. Hauek preparazio urriagoko motorrak dira.\nEstatu Batuetako A.M.A. txapelketa.\nEstatu Batuetako motoziklismo elkarteak (American Motorcycling Association ingelesez) antolatutako txapelketa da. Amerikako estatu batuetan bakarrik ospatzen dira probak. Lau kategora ezberdinek osatzen dute.\nBeste zenbait txapelketa.\nNazionalak.\nBakarrik estatu bakar batean ospetzen diren lasterketez osaturioak dira. Beste herrialde bateko pilotuek parte har dezakete. Garrantzitsuenetakoa Espainiar estatuan ospatutzen dena da. C.E.V. (Campeonato de Espa\u00f1a de Velocidad) izenez ezagutzen da eta bertan mundu osoko pilotuak ikus daitezke. 125 z.k.-ko kategoria munduko txapelketarako lehen pauso bezala kontsideratzen da.\nBi kategoria gehiago daude: Formula Extreme eta Supersport.\nMango Irlako TT-a.\nAintzinean bezala korritzen den azken proba da. Mango Irla inguratzen duen karretera itxi egiten da eta pilotuak irlari bira ematen diote. Segurtasuna eskasagatik (artozkok pakak eta pneumatikozko babesak bihurgunetan besterik ez), hildako kopurua oso handia da. Garai bateko karrera garrantzitsuek Tourist Trophy izena hartzen zuten eta lehena Mango Irla-koa izen.\nMotocrossa.\nMotocrossa asfaltaturik gabeko zirkuitu itxitan edo zalaietan zehar praktikatzen den motoziklismo modalitatea da. Izena \"motorcycle\" eta \"Cross Country\" hitzen kontrakziotik dator. Askotan MX edo MotoX bezala ezagutzen da. Aurreko kategoriekin dagoen desberndintasunik nabariena zirkuituetan dago. Hauek, lokatzez beteak egoteaz aparte, pilotuak gainditu beharreko saltu eta beste oztopo ugariz josiak baitaude. Honek motor ezberdinak erabiltzea dakar. Suspentsio luze eta takodun gurpilen erabilpena dira haien ezaugarririk nabarienak. Motorrak, beste modalitateetan bezala kategoria ezberdinetan banatzen dira: MX1, MX2, MX3, dira garrantzitsuenak. Zilindradaren arabera eginiko sailkapenak dira.\nMundu mailan bi dira txapelketarik garrantzitsuenak. Ameriketako Estatu Batuetako AMA elkarteak antolatutakoa eta Munduko Txapelketa. Lehenengoa, soilik estatu batuetan korritzen da eta 12 probaz ostaua dago. Ingeleraz AMA Motocross Championship izenez ezagutzen da. Bigarrena Nazioarteko motoziklismo Federakuntzak (FIM) antolatzen du eta 15-en bat Sari nagusiz osatua dago. Geihenak Europan korritzen dira.\nMotocros klasikotik aldenduz eta teknologia berriez lagunduta, zenbait modalitate berri sortu dira:\nTriala.\nTriala motoziklismo motarik ezberdinena da. Ez dira lasterketarik egiten ezbaitira abiadurazko probak. Txapelketa honen helburua oztopo batzuk ahalik eta akatsik gutxienekin gainditzea da. Motor oso bereziak dira. Txikiak eta takodun gurpil oso zabalak dituztelarik. Gainera ez dute esertzeko toki aproposik, pilotua oreka mantentzeko ahaleginetan, zutik ibiltzen baita.\nProbak kirol pabiloi haundietan edota arkaitzdun zonalde naturaletan ospatu ohi dira, \"indoor\" eta \"outdoor\" izenez ezagutzen direlarik. Horrela sailkatuta bi munduko txapelketa ezberdin daude, garrantzi gehien daukana bigarrengoa izanik.\nRallyak.\nRallyak egun ezberdinetan korritzen diren etapez osatutako lasterketak dira. Gehienetan basamortu edo antzeko paisaietan ospatzen dira. Honek beste zailtasun bat ematen dio txapelketari, pilotuak lehen iristeaz arduratzeaz gain GPSaren laguntzaz orientatu eta bide bizkorrena bilatzeko gai izan behar baitira. Paris-Dakar da rallyrik famatuena."}
{"id": "40384", "revid": "1545", "url": "https://eu.wikipedia.org/wiki?curid=40384", "title": "Darr\u00e9u", "text": "Darr\u00e9u-moced\u00e1 nacionaliego Andecha Asturreko gazte erakundea da, baina Andechatik independente izanik.\nDarr\u00e9u erakunde nazionalista eta ezkertiarra da, eta nazionalisten eta independentisten ordezkaria izan nahi du. Erakunde hau asanblearioa da, non 30 urtetik beherakoek parte hartu dezaketen."}
{"id": "40386", "revid": "6327", "url": "https://eu.wikipedia.org/wiki?curid=40386", "title": "Aoraki/Mount Cook", "text": ""}
{"id": "40387", "revid": "6327", "url": "https://eu.wikipedia.org/wiki?curid=40387", "title": "Mount Cook", "text": ""}
{"id": "40388", "revid": "336", "url": "https://eu.wikipedia.org/wiki?curid=40388", "title": "Galea lurmutur", "text": ""}
{"id": "40389", "revid": "1659", "url": "https://eu.wikipedia.org/wiki?curid=40389", "title": "Adreilu", "text": "Adreilua harri artifiziala da, normalean buztinez egindako bloke laukizuzena. Esku bakarrez eramangarriak, eta erraz erabiltzekoak izan behar dte, pisu arinekoak eta forma sinpledunak.\nBuztina labean gogortuz eratzen da adreilua. Herrialde beroetan, eguzkitan lehortuz eta gogortuz ere egin izan da. Badira hormigoiz edo mortairuz egindakoak. Antzinako garaitik erabili izan den elementua da.\nHormak eta tabikeak egiteko erabiltzen dira nagusiki, baita zoruetan ere. Adreiluak normalean mortairuz itsasten dira elkarrekin, nahiz eta pilaketa soilaz eraikitzeko teknikak ere badiren. Horman adreiluak ezartzeko disposizioari zoladura, apareilua edo aparejua esaten zaio. Apareilu mota ezberdin ugari dago, tokian tokiko ohiturei jarraiki.\nGeometria.\nNormalean paralelepipedo baten forma dauka adreilu-piezak. Formatu ezberdinak daude, baina normalean luzera, zabalera eta garaiera, neurri ezberdinetakoak izaten dira. Formatu metrikoa da arruntena, 24x11,5x5,25 cm. Modulu honi, 1 cm-ko kareorezko juntura gehituz, adreiluekin metro unitatearen multiploak diren elementuak osa daitezke.\nAdreilu motak.\nAdreiluen sailkapen anitz egin daiteke, irizpide ugariren arabera:"}
{"id": "40390", "revid": "336", "url": "https://eu.wikipedia.org/wiki?curid=40390", "title": "Mugimendu modernoa", "text": "Mugimendu modernoa Europan Lehen Mundu Gerraren ostean sortu zen arkitektura mugimendua da. Nazioarteko estiloa ere deitu izan zaio, batez ere herrialde anglosaxoietan, edo Arrazionalismoa edo arkitektura arrazionalista, batez ere Espainian. 1920 ondoko hamarraldian, Alemanian sortu zen pentsamolde- eta ikerketa-joera izendatzen du, Europa osora lehenik eta mundura ondoren hedatu zena.\nHistoria.\nWeimarren, Bauhaus eskola (1919) sortu zen garaian, arkitektura-proiektuaren eta produkzio industrialaren arteko harremanak azpimarratzen zituen Walter Gropiusek, artea ez baitzen jadanik ulertzen balio historikoen metaketa gisa. Mende-hasierako arkitekto eraginkorrenak, Gropius, Mies van der Rohe eta Le Corbusier, bat zetozen arrazionalismoaren oinarrizko ideietan, alegia, industrializazioak, modu \"arrazionalez\" erabiliz gero, gizarte-injustiziatik askatuko zituela herriak. Arrazionalismoaren ideologia optimista hori \u2013azken finean, kapitalismoaren garatzeko beharra interpretatzen zuena\u2013, laster identifikatu zen arkitektura modernoarekin.\nArrazionalismoa oso azkar zabaldu zen Europa osoan, erakusketa eta lehiaketa bitartez, besteak beste; eta laster bihurtu zen kapitalismoaren bilakaeraren arkitektura-hizkuntza. Eta, kapitalismoa nazio gaineko egituretan zabaltzen hasi zen bezala, era berean arrazionalismoak ere nazioarteko zabalkundea eta itxura hartu zituen. Espainian, Fernando Garc\u00eda Mercadal arkitekto zaragozarra, Frankfurteko (1929) eta Bruselako biltzarretan (1930) parte hartu zuena, izan zen mugimendu honen aitzindaria, Mart\u00edn Dom\u00ednguez donostiar arkitektoaren laguntzarekin; izan ere, Le Corbusierrekin ikasia zen Dom\u00ednguez.\nEuropa osora zabaldu ondoren, baita Sobietar Batasunera ere, Bigarren Mundu Gerra baino lehentxeago, Estatu Batuetara heldu zen arrazionalismoa, faxismoak eta nazismoak Europatik erbestera joandako arkitektoek eramanda. Bigarren Mundu Gerraren ondoren, ordea, eta proposamen eta hizkuntza berria zen heinean, ahitu egin zen arrazionalismoa: estilo huts bihurtu zen, errepikatzen zen formula besterik ez, eta orduantxe lortu zuen mundu osora zabaltzea.\nPrintzipio intelektualak.\nArrazionalismoaren printzipio intelektualak, arkitektura zaharreko teorian oinarritzen dira. Vitruviok jada adierazia zuen bere \"De Architectura\" lanean, arkitektura zientzia bat dela, eta arrazionalki uler daitekeela. Planteamendu hori Pizkundeko tratatuetan jaso eta sakondu egin zen. XVIII. mendeko teoriek aurre egin zioten Barrokoko edertasunkeriari, egia eta arrazoiaren edertasun klasikoaz.\nXX. mendeko arrazionalismoa.\nXX. mendeko arrazionalismoa ez da horrenbeste lan teoriko bateratu baten eratorria. Beste uste batetik eratortzen da, ordea: mundu errealeko arazo askotarikoak arrazoiaz ebatz daitezkeelako sinesmenetik. Alde horretatik, historizismoaren aurkako erreakzio bat da, eta \"Art Nouveau\" eta espresionismoarekiko kontraste handia da.\nArkitektura arrazionalista Euskal Herrian.\n1930 ondoko hamarraldian aurreko garaietako apaingarrien oparotasunaren kontrako erreakzio bat gertatu zen euskal arkitekturan, joera modernoak, arrazionalismoa bereziki, beretu zituzten arkitektoen bultzadaz. Eraikuntza berriek irudi garbia, soila, erakusten zuten; haien edertasuna bolumenen definizio soil eta gardenean zegoen, masen jokoan, materialen kontrastean.\nEgoera historiko berriak, eta nazioarteko arte modernoak, eragin handia izan zuten Euskal Herriko arkitekturan 1930. urte inguruan. Goian aipaturiko Mart\u00edn Dom\u00ednguezek hitzaldi-sail bat antolatu zuen Bilbon 1928an; abangoardiei buruz mintzatu ziren han S\u00e1nchez Arcas, Luis Lacasa eta Garc\u00eda Mercadal. Honela zioen Mercadalek hango saio batean: \u201carkitektura-ikusmolde orok, ezer mereziko badu, ikusmolde soziala ere berekin du\u2026 Munduko Neguri guztiak daude, egon, mehatxu bikoitz baten pean. Badirudi estetika berri batek eta ordena sozial batek mehatxatzen dituztela\u201d. Abangoardiari buruzko interesa handia zela Euskal Herrian garbi adierazten du Bauhauseko sortzaileak, W. Gropiusek, arkitekturaren irakaskuntzaz eta funtzioaz mintzatzeko 1930ean Bilboko Carltonen eman zuen hitzaldiak. Urte horretan bertan, Gipuzkoako Ateneoak arkitektura eta pintura modernoko erakusketa bat antolatu zuen Kasinoan; arkitekto arrazionalista handiek hartu zuten parte hartan, hala nola Garc\u00eda Mercadal, Churruca, Aizpurua eta Labayenek. Azken bi horiek, donostiarrak biak, Vallejo bizkaitarrarekin batera, izan ziren Espainiako GATEPAC arkitektura modernoko elkartea sortu zuten euskal herritar arkitektoak, talde katalan eta madrildarrekin batera. Era horretan areagotu zen abangoardia arrazionalistak Euskal Herrian zuen garrantzia. Mugimendu horren aitzindari nagusia donostiar bat izan zen, Jos\u00e9 Manuel Aizpurua; zoritxarrez, ordea, oso lan gutxi egin ahal izan zuen, gerran hil baitzuten 32 urte besterik ez zuela. Beste arkitekto handi bat izan zuen lankide, Joaqu\u00edn Labaien.\nBulego bat zuten biek, Donostiako Prim kalean, fatxada modu abangoardistaz apaindu zutena. Aizpuruaren arrazionalismoa, Le Corbusierren pentsamoldeari jarraiki, Ibarreko eskoletan ageri da batez ere: pilote gainean dago eraikia, aterpeduna izan dadin jolaslekua; aipagarriak dira orobat bere soiltasun arrazionalistagatik, Donostian, Madril Kafetegia, Yacar\u00e9 Cluba eta Sacha aretoa, zoritxarrez desagertuak hirurak. Nolanahi ere, Aizpuruaren lan garrantzitsuena eta ezagunena, hau ere Labaienekin lankidetzan egina, Donostiako Klub Nautikoa da (1929). Nautikoa da, izan ere, orduan \u201carkitektura moderno\u201d zeritzanaren adibide argienetako bat, arkitektura hark erreferentzia nagusietako batzuk itsas eraikuntzan baitzituen.\nEraikin horren kokalekua, itsasbazterrean ainguratutako itsasontzi bat dirudiela, ezin hobea zen arrazionalismoaren ezaugarriak gauzatzeko: lerro horizontalak, terraza mailakatuak, leiho jarraitua, hegalak, forma biribilduak, etab.\nDonostian badira beste eraikin batzuk ere ezaugarri horien arabera eginak; interesgarrienetako bat Kontserbatorioaren egoitza da (1931), J. R. Aldairena; ideia klasikozale baten barnean, oso argi ageri ditu honek ere lehen aipatutako ezaugarri arrazionalistak.\nAipagarri dira orobat ere La Equitativako etxea (Fernando Arzad\u00fan, 1933), eta Gros eta Ondarreta aldeko beste zenbait eraikin.\nAraban bada eraikuntza arrazionalista bat garrantzi handikoa, Lezako Erietxe Antituberkulosoa, 1935ean Pablo Zabalo donostiar arkitektoak bukatua. Kutxa laukizuzen baten forma du, batere apaingarririk gabe, eta hegoalderantz dago osorik begira, eguzkia zuzenean sar dadin.\nBeti ere Bauhausen eta Le Corbusierren helburuei jarraiki, guztiz funtzionala gertatzen da, terraza bakandu eta babestuen bitartez haize garbia eta eguzkia erosotasunez eskaintzen baitzien gaixoei.\nGasteizen, bestalde, aipagarriak dira Jos\u00e9 Luis de Uralde arkitektoa, besteak beste Goyako gasolindegia eta San Antonio kaleko etxebizitza-sail bat egin zituena, eta Enrique Guinea, kale horretan bertan hainbat eraikuntza diseinatu zituena. Nolanahi dela ere, arrazionalismoak ez zuen oihartzun handirik izan Gasteizen, hiriburuaren hazkundea eten egin baitzen gerra zibilaren aurreko urteetan.\nBizkaian ere bada erietxe arrazionalista bat, Gorlizkoa (Mario Cami\u00f1a, 1910-1919). Baina Bizkaiko arkitekto arrazionalista nagusiak Teodoro Anasagasti eta Secundino Zuazo dira. Anasagastik teorialari gisa lan handia egin zuen, ideia berriak zabalduz, eta hormigoiaren teknika bultzatu zuen batez ere; Euskal Herritik kanpo lan asko egin zuen zuen arren, bere jaioterrian, Bermeon, San Jose ikastetxea (1909), Itsasoko eskola (1917), eta beste eraikin batzuk egin zituen.\nZuazok, berriz, Bilbon egin zituen lan garrantzitsuenak, Bilboko postaetxea adibidez (1927). Bermeotarrak ziren halaber Pedro de Ispizua eta Fernando Arzad\u00fan, Donostiako La Equitativaren egilea; lehenak, besteak beste, Bilboko Luis Bri\u00f1as eskolak eta Bermeoko batzokia (1933) egin zituen; bigarrenak, Bermeoko \u201cKikunbera\u201d etxea du ezagunena. Bilboko arrazionalismoan Luis Vallejo eta Juan de Madariaga ere aipagarriak dira; bien artean egin zuten Bilboko S.S.L.ren eraikuntza.\nMadariagarenak dira, bestalde, Tom\u00e1s Meabe eskolak (1933)."}
{"id": "40392", "revid": "119347", "url": "https://eu.wikipedia.org/wiki?curid=40392", "title": "Cambridgeko Unibertsitateko ESOL azterketak", "text": "Cambridge ESOL (English for speakers of other languages) azterketak ingelesa bere ama-hizkuntza ez dutenen pertsonen ingeles maila frogatzen dute. Urtero 1,75 milioi inguru ingeles ikasle egiten dute azterketa hauek, 150 herrialdetan baino gehiago."}
{"id": "40393", "revid": "499", "url": "https://eu.wikipedia.org/wiki?curid=40393", "title": "Cambridge ESOL Azterketak", "text": ""}
{"id": "40396", "revid": "15795", "url": "https://eu.wikipedia.org/wiki?curid=40396", "title": "Razionalismo arkitektoniko", "text": ""}
{"id": "40397", "revid": "56334", "url": "https://eu.wikipedia.org/wiki?curid=40397", "title": "Gaztelugatxe", "text": "Gaztelugatxe Bizkaiko kostaldeko arrokazko uhartetxo bat da, eta hara zubi bat pasatuz iritsi daiteke. Bermeoko lurretan dago, herri horren ipar-mendebaldean; hala ere, hurbilago du Bakioko herria, uhartetik lau kilometro hego-mendebaldera. Uhartetxoaren gorenean dagoen baselizari Gaztelugatxeko Doniene edo San Juan Gaztelugatxekoa deritzo, eta Euskal Herriko interesgune turistiko garrantzitsua da. Zubitik baselizaraino heltzeko, 231 eskailera maila igo behar dira (beste iturri batzuek kopuru handixeagoa edo txikixeagoa aipatzen dute). 2021etik baseliza zein zubia kultur ondasun izendatu dira.\nOhituraren arabera, hara igotzen denak ezkila hiru aldiz jo behar du, eta desio bat eskatu. Horrela, eskailerak igotzen egindako esfortzua ordaintzen da. Aipatzekoa da Oskorri euskal folk talde ospetsuak leku honi buruzko \"Gaztelugatxe\" izeneko abestia sortu zuela.\nHistoria.\nDoniene edo San Joan (\"Donibane\" bezalaxe, San Joanen euskal izenetariko bat zen \"Done Ibane\"tik ei dator Doniene izena) Euskal Herriko santutegi garrantzitsuenetarikoa da. Aspalditik inguruko biztanleen eta arrantzaleen erromesaldien leku izan da. Katolikoek San Joanen jaiotza ekainaren 24an eta martirioa abuztuaren 29an ospatzen dituzte.\nBizkaiko jaunak, 1053. urtean, Jakatik (Huesca) hurbil dagoen San Juan de la Pe\u00f1a monasterioari eman zion santutegia. XVIII. mendetik aurrera, \"San Juan de Gaztelugache\" erdal izenarekin ageri da dokumentuetan, eta Doniene izen herrikoitzat mantendu zen.\n1927. urtean, Bakiok Zubiaur eta San Pelaio auzoak bereganatu zituen Bermeorengandik. Bakiok eskatu zuen muga Gaztelugatxe baino ekialderago jartzea; hala ere, Gaztelugatxeko Donieneko baseliza bermeotarren gurtze handiko lekua izanik eta Bermeotik kanpo jartzeak istilu gogorrak ekar zitzakeela kontuan hartuta, Bermeo izaten jarrai zezala erabaki zen.\nSutea.\n1978. urteko urriaren 10ean tenpluari sua eman zioten eta sakrilegio-egileek santuaren burua haitzetatik behera bota zuten.\nDoniene Santutegiko Zaintzaile Taldea sortu zen horren ondorioz, eta bi urte igarota tenplua berreraiki zen. Hegaluze saria jaso zuen talde horrek.\nEzaugarriak.\nGaztelugatxeko San Juan santutegia izen bereko uharte harritsuaren tontorrean dago. Uhartea, hain zuzen ere, Matxitxako lurmuturraren mendebaldean dago. Uhartea zubi batez dago lotuta lurrari. Tokia edertasun handiko paisaia-ingurune baten parte da, eta nabarmentzekoak dira itsasertzaren ikuspegiak zubiaren bi aldeetara: ekialdean badia dago, Gaztelugatxe eta Aketx uharteekin; eta mendebaldean itsaslabarrak, Bakioranzko bistetan txertatzen diren harkaitzekin.\nGaztelugatxeren berezitasuna arkitekturaren, paisaia naturalaren eta santutegiaren izaera erlijiosoaren arteko sinbiositik dator. Eraikinak bi modutan erlazionatzen dira paisaiarekin: integrazio bidez, zubiaren eta sarbidearen kasuan; eta kontraste bidez, uhartearen profilean nabarmentzen diren eraikinen silueta artifizialen kasuan. Bi kasuetan, arkitekturaren, naturaren eta hierofaniaren arteko elkarrizketa harmonikoa eratzen da.\nBidea eta eskailerak.\nSantutegira igotzeko bidea sigi-saga doa uhartearen hegoaldeko hegaletik, topografia arrokatsuan primeran integratzen den trazadura organiko batekin. Santutegia material bakarrarekin eraiki zen, inguru hurbiletik lortutako harriarekin, eta eraikuntza-baliabide gutxi batzuekin: harlangaitzezko karelak errekarriekin edo eskuairatutako harriekin eginak, koroatze biribilduarekin ura hobeto ebakuatzeko, zarpiatuta edo ez; errekarriekin egindako zoruak, bertikalean kokatutako errekarriekin edo harlanduz egindako gidariekin; harlanduz egindako mailak; ura husteko kanalak, zoladuran integratuta daudenak eta kanpoko hormetan dauden kainu-zuloen bidez hustubidea dutenak.\nBideak lursail naturalarekin duen kota erlatiboaren arabera, toki batzuetan, karelak erdi lurperatuta daude, eta, beste batzuetan, material bereko hormen gainean jarrita, haitz naturalera iritsi arte. Bidearen zabalera 1 eta 1,40 metro artekoa da, eta karelen altuera 0,70 eta 1,55 metro artekoa.\nIbilbideak 241 maila ditu guztira.\nBidean 1891ko gurutze-bide bat dago; data hori ageri da lehenengo egonaldian.\nHasierako zatian, bidea bi begiko zubi baten gainean dago eraikita. Zubia 2,50 metro zabal eta 50 metro luze da. Zubia harrizko harroin mailakatu baten gainean dago. Harroin hori uhartea lur idorrarekin lotzen duen marearteko zabalgunearen gainean dago eraikita. Zubi-begiak 6,25 metro inguruko argia duten erdi-puntuko arkuekin ixten dira. Arku horiek harlanduz daude eraikita. Erdiko zutabearen altuera 8,50 metro ingurukoa da, eta 10 metro luze da, gutxi gorabehera. Erdiko zutabea eta zubibularra ezpondatuta daude, eta harlangaitzezkoak dira; hormak errekarriekin eginak dira mendebaldean (Bakio aldean), eta eskuairatutako harriekin ekialdean (Bermeo aldean).\nZubira iristeko, zabalgune txiki bat dago. Espazio hori apur bat inklinatuta dago kostalderantz, eta, maldaren norabidean, 40 x 15 metroko neurria du luzetara. Hala ere, perimetro irregularra du, eta plataforma estutu egiten da erdialdean, 10 metro inguruko zabaleraraino. Plataformaren ekialdeko mugaren zati bat (Bermeo aldea) askatu egin zen lursailaren ezegonkortasunagatik; ondorioz, gaur egungo neurriak aurretik zeudenak baino pixka bat txikiagoak dira. Mendi-magalarekin bat egiten duen lekuan, hego-ekialdean, eraikin txiki bat dago, Gaztelugatxeko Doniene santutegiaren Elkarteak erabiltzen duena. Biltegi gisa erabiltzen dute, eta tokiko arrantza-tradizioaren estiloa du. Bermeoko notarioak 1901an emandako irizpen batean jasotako deskribapenaren arabera, mende hasieran, eraikin horrek estalpe handixeago bat ordeztu zuen (28 m2 ingurukoa zen). Estalpe haren lerrokadura biderantz aurreratuta zegoen. Santutegia bisitatzera zihoazen erromesen eta oinezkoen zaldiak gordetzeko erabiltzen zen estalpea, baita materialen biltegi gisa ere, gorako bidean konponketak egin ahal izateko.\nGoiko zabalgunea.\nUhartera igotzeko bidearen amaieran, santutegiaren zabalgunea dago. Haren luzetarako ardatza mendebaldetik ekialdera dago orientatuta, eta 45 x 18 metro inguru neurtzen du. Eraikinak, tenplua eta erromesen aterpetxea luzetarako ardatz horren arabera daude kokatuta, haien artean tartea utzita. Sortzen diren espazio libreak bi motatakoak dira: batetik, espazio formal bat dago, barruti sakratua dena; hor sartzen dira eraikinen arteko espazio librea, bai eta hegoalderako korridore zabal bat ere, itsasertzera begira. Espazio horri santutegiaren plaza deituko diogu. Eta, bestetik, bigarren mailako espazioak daude: absidearen perimetroko eta tenpluaren iparraldeko espazioak. Bien artean lotune bakarra dago, eskailera bidez. Eskailera horiek santutegiaren plazaren mendebaldeko muturrean daude, igoera-bideko eskailera-buruaren ondoan. Elkargune horretan, harkaitz-muino txiki bat dago mendebaldean, plazaren barrutitik kanpo. Muino hori uharteko puntu orografikorik altuena da. Hala, zenbait forma nabarmentzen dira bertan: gurutze-bidearen azken-hirugarren egonaldiko hiru gurutzeak eta bandera-masta bat, erromesentzako postontzi baten euskarri dena.\nEraikinak.\nTenpluak nabe bakarra du, 15 x 8 metrokoa, ekialde-mendebaldera begira. Mendebaldean abside poligonala du; absidearen hegoaldean, sakristia laukizuzen txiki bat; oinaldean zurezko korua; eta, hegoaldean, zurezko arkupea. Harlangaitzezko hormak hormabularrekin sendotuta daude. Mendebaldeko eta iparraldeko fatxadak zarpiatuta daude, hormabularrak izan ezik; gainerakoan, harlangaitza agerian dago. Estalkiak hormigoizkoak dira, arkupearena izan ezik, zurezkoa baita. Hala ere, zurezko zertxa eta uhal batzuk mantentzen dira barruan. Isurialdeak bi aldetara daude nabean, bost aldetara absidean, eta alde batera sakristian eta arkupean.\nTenpluak bi sarrera ditu; sarrera nagusia nabearen oinaldean dago, ateburua arrosa-leihopean duela. Bigarren sarrera hegoaldeko fatxadan dago, arkupeari begira. Fatxada nagusian, arrosa-leihoa eta sarrera pilastren gainean goratutako erdi-puntuko arku batez daude markoztatuta. Fatxada arku eta kanpai bakarreko kanpai-hormaz dago errematatuta. Kanpai-hormak harrizko gurutze bat du gainean. Kanpai-hormaren eta erdi-puntuko arkuaren artean, San Juan Lepogabetuaren erliebe bat dago, zirkuluerdi horzdun batean itxita. Goiko aldean, alboetan, bi inskripzio daude, zeinetan tenplua berreraiki zen urtea (1886) adierazten baita. Fatxada nagusiaren alboak pilastra banarekin daude errematatuta. Pilastra horiek fatxadaren planoa errematatzen duen moldura jarraituarekin koroatzen dira, eta, hain zuzen ere, moldura horrek erlaitz eta kapitel funtzioak betetzen ditu. Hegoaldeko fatxadan, arkupearen gainean, hiru idi-begi daude. Horiek dira, fatxada nagusiko arrosa-leihoarekin batera, nabearen argi-sarrerak.\nErromesen aterpetxea altuera bakarreko eraikina da, oinplano karratukoa. Harlangaitzezko hormak ditu, eta hiru isurkiko hormigoizko estalkia, erdiko hormigoizko zutabe bakar baten gainean eutsia. Plazara begira, hormapikodun fatxada du. Iparraldeko eta ekialdeko hormak kanpotik zarpiatuta daude. Plazatik sartzeko, hiru eskailera-maila jaitsi behar dira, beti irekita dagoen bao aterburudun handi batetik. Baoaren gaineko horma-atalak zurezko bilbadura euslea eta plementeria trinko zarpiatua ditu. Eraikinak, hego-ekialdeko ertzean, kanpoaldeari atxikitako esparru txiki bat du. Eraikinaren jatorria ermita zaintzeaz arduratuko zen sakristau-ermitauaren figura ezarri zen garaikoa da.\nSantutegiaren plaza harlangaitzezko karelez mugatuta dago; karel horiek sarbidekoen antzekoak dira, eta, horien behealdean, zati zabaletan, banku moduko takoi jarraitu bat dago, errekarrizko akabera duena. Zorua errekarriz egina dago. Errekarriak partzela karratuetan antolatuta daude, harlanduzko gidarien bidez. Lauzadura irregularreko bi gune daude plazaren hegoaldean eta iparraldean. Gune horietako bakoitzean mosaiko biribil bat dago txertatuta. Mosaikoek bertikalki kokatutako eta errekarriz egindako hondoa dute, eta zuri eta beltzeko irudi bana, itsasontzi bat eta haize-arrosa bat, hurrenez hurren.\nTenpluari lotutako ondare higigarria baselizaren barruan gordetzen diren tailla batzuk dira. Absidean, San Juan Bataiatzailearen buruaren figura bat dago, arrantza-ontzi baten brankan jarrita; XVI. mendeko gotiko estiloko pieza da, zur polikromatuzkoa. Absidearen bi alboetan zenbait tailla polikromatu daude:\nGaztelugatxeko San Joan santutegia ere potentzial arkeologikoko gunea da; izan ere, zenbait zantzuren arabera, esan daiteke haren azpian Erdi Aroko monasterio baten eta hilerri baten aztarnak daudela, eta tokia gaztelu gisa ere erabili zela.\nKultura.\nGaztelugatxeko San Joan santutegiak ondare immaterialtzat hartzen diren kultura-adierazpen ugari ditu. Elementu horietako batzuk ahozko kulturari dagozkio soilik (kondairak, ipuinak...), baina adierazpen gehiago ere badaude baselizan eta haren lehorreko zein itsasoko ingurunean. Horien artean, aipatzekoak dira baselizan eta haren inguruan egiten diren erromesaldiak eta jaiak, bereziki Urizarretako zelaian, herritarren artean oso errotuta daudenak. Gaur egun, erromesaldi aipagarrienak San Joan Bataiatzailearen lepo-moztearen egunean (abuztuaren 28a), Ostiral Santuan, San Joan Bataiatzailearen jaiotzaren jaiegunean (ekainaren 24a) eta San Inazio Loiolakoaren jaiegunean (uztailaren 31) egiten dira.\nEra berean, nabarmentzekoa da fededunek zinopariak uzten dituztela baselizan. Zinopari horiek tenpluko eliztarren elkarteak bildu eta kudeatzen ditu. Ohitura hori, mantendu egiten da oraindik, zaharkituta gelditu bada ere; eta ondarearen immaterialtasunaren erakusgarri fisikoa da. Noizean behin, Bego\u00f1ako Ama Birjinaren urpeko tronuratzea egiten da. Tradizio hori ez da oso zaharra, baina ohikoa da egutegian, eta tenpluari lotutako usadio eta ohituren parte da.\nJaiak eta ospakizunak:\nBitxikeriak.\n2009ko urriaren 8an Microsofteko Bing bilatzailearen webguneak Gaztelugatxeren irudi bat izan zuen azal gisa."}
{"id": "40400", "revid": "448", "url": "https://eu.wikipedia.org/wiki?curid=40400", "title": "Gaztelugatxeko San Juan", "text": ""}
{"id": "40401", "revid": "336", "url": "https://eu.wikipedia.org/wiki?curid=40401", "title": "Ezkila", "text": "Ezkila edo kanpaia ezkila-mihi batek jotzen duen metalezko instrumentua da. Musika egiteko erabil daiteke, bai eta erlijio ekitaldietarako ere.\nHistoria.\nAsia eta antzinako Egipton jada ezagunak ziren ezkilak, tamaina txikikoak. Antzinako Erroma eta Grezian jotzen ziren eta eliza katolikoak V. mendetik aurrera elizkizunetara deitzeko erabili zuen. Hori dela eta, kristauek \"signum\" izena eman zioten, eta hortik euskaraz \"zeinu\" hitza ere badugu ezkila izendatzeko.\nTamaina geroz eta handiagoa egin zen ahalik eta XIII. mendean tamaina handiko kanpaiak egin ziren arte. XVI. mendean oso tamaina handiko ezkilak erabiltzen ziren.\nBudismoak ere erabiltzen dituzte euren errituetan. Tibeteko \"tingsha\" ezkilak horren adibide dira.\nEuropako hainbat erabilera.\nEuropako ezkilak komunikazio tresna bat izan dira tradizionalki. Eliza katolikoak, ortodoxoak, anglikanoak eta protestanteak erabili izan dituzte. Gaur egun erabilera gutxitu den arren, ezkila mota batzuk entzuten ere.\nHainbat dei mota daude. Ohikoena ordua emateko erabiltzea da, baina baita mezetara deitzeko ere. Hil kanpaiak eta sua dagoela ohartarazteko kanpaiak ere jotzen dira oraindik, baina hirietan ohitura hori galduz doa.\nKanpaiak musika egiteko ere erabiltzen dira; kanpanologia da erabilera hori aztertzen duen jakintza adarra. Bi tradizio nagusi bereizten dira Mendebaldeko Europan: karilloia eta \"change ringing\" delakoa. Lehenengo motaren izena frantses \u201cquadrillon\u201d hitzetik dator, eta Herbehereetan sortu zen XVI. mendean. Palanka sistema batekin jotzen zen lehen, baina orain automatizatuta daude karilloi asko.\n\"Change ringing\" delakoa Ingalaterran garatu zen XVII. mendean. Taldean jotzen da eta sekuentzia matematiko bat jarraitzen du. Kanpai hauek buelta osoa ematen dute haien uztarriaren inguruan, soinu alaia emanez. Ohikoa da Ingalaterrako herrietan ezkila mota hori entzutea.\nEuskal Herrian.\nEuskal Herrian mantentzen da, Gaztela eta Kataluniako hainbat lekutan bezala, eskuzko kanpai-jotzearen tradizioa, konjuro baten modukoa usadioz, baina nekazaritzari lotua. UNESCOk Gizateriaren Kultura Ondare Immaterial izendatu zuen ekintza hau 2022an. Hainbat herritan gordetzen dira horrelako ohiturak, adibidez, Altsasun edo Los Arcosen. \nMateriala.\nGehien erabiltzen den materiala brontzea da, baina bestelako aleazioak erabili izan dira, lekuan leku. Burdina erabiltzen da askotan. Ezkila txikietarako urrea eta zilarra erabiltzen da."}
{"id": "40402", "revid": "105290", "url": "https://eu.wikipedia.org/wiki?curid=40402", "title": "Ezkila-mihi", "text": "Ezkila-mihia ezkilaren barruan dagoen metalezko edo beste material batez osatutako ezkilaren atala da.\nBerau libreki mugitzen da eta paretekin jotzerakoan soinua sortzen du."}
{"id": "40403", "revid": "371", "url": "https://eu.wikipedia.org/wiki?curid=40403", "title": "Cambridgeko ESOL azterketak", "text": ""}
{"id": "40404", "revid": "336", "url": "https://eu.wikipedia.org/wiki?curid=40404", "title": "Abrasio lautada", "text": ""}
{"id": "40405", "revid": "336", "url": "https://eu.wikipedia.org/wiki?curid=40405", "title": "Solaris (sistema eragilea)", "text": "Solaris Sun Microsystemsek garatutako UNIX sistema eragilea da. Software bera oraindik jabeduna den arren, sistema eragilearen atal nagusia software libreko proiektu batean askatu da, \"OpenSolaris\" izenpean."}
{"id": "40406", "revid": "336", "url": "https://eu.wikipedia.org/wiki?curid=40406", "title": "Atturri", "text": ""}
{"id": "40407", "revid": "90204", "url": "https://eu.wikipedia.org/wiki?curid=40407", "title": "Solaris", "text": "Solaris hitzak esanahi ezberdinak izan ditzake:"}
{"id": "40408", "revid": "6327", "url": "https://eu.wikipedia.org/wiki?curid=40408", "title": "Abra", "text": ""}
{"id": "40409", "revid": "65203", "url": "https://eu.wikipedia.org/wiki?curid=40409", "title": "Valentino Rossi", "text": "Valentino Rossi (Urbino, Marche, 1979ko otsailaren 16a -) motoziklismoko pilotu profesional ohi italiarra da, 9 aldiz munduko txapeldun izandakoa, horietatik 6 MotoGP-n.\nMunduko txapelketan egindako ibilbidea.\n1996 martxoaren 13an, Malaysiako Sari Nagusian, egin zuen debuta munduko txapelketan 125 z.k.-ko Aprilia bat gidatuz. Urte berean lortu zuen bere lehen karrera irabaztea, Txekiar Errepublikako Sari Nagusian. Denboraldia 9. postuan bukatu zuen.\n1997. urtean, 15 karreretatik 11 irabazita, 125 z.k.-ko titulua eskuratu zuen.\nHurrengo urtean, 250 z.k.-ko kategoriara salto egin zuen Aprilia bat berriro gidatuz. Urte zaila izan zen beretzat, bi lagun auto istripuan galdu baitzituen. Hala ere zenbait Sari Nagusi irabaztea lortu zuen. 1999an, 9 lasterketa irabazi ondoren, munduko txapelduna izan zen bigarren aldiz. Hori lortzen duen gazteena izan zen (Gaur egun errekorra Daniel Pedrosak dauka).\n500 z.k.-ko Honda NSR batekin lehiatu zen 2000. urteko denboraldian. Kategoria nagusian lortu zuen bere lehen garaipena urte horretan, eta ez bakarra. Titulua Kenny Roberts Jr.-entzat izan zen, bigarren Valentino Rossi izanik. Motor berberarekin lortu zuen 500z.k.-tako titulua 2001. urtean, 11 Sari Nagusi irabazita.\n2002. urtean 500 z.k.-ko kategoria aldatu egin zuten: motoek 990 z.k. eta 4 denboretako motorrak zituzten. Izena ere aldatu zioten: MotoGP. Valentinok Honda RC112 batekin titulua berriz eskuratu zuen 11 garaipenekin. Gauza bera egin zuen 2003. urtean. Karreraz karrera erakutsitako nagusitasuna ikusita, bazirudien luzerako irabazten jarraituko zuela; zale askorentzat kategoria nagusia aspergarria bihurtu zen.\nBaina 2003. denboraldia amaitzean,Yamaha taldera igaro zen, Hondarekin liskarrak eduki eta gero. Urte hasieran, gutxik uste zuten 2004. urtean eginen zuena egiteko gai zela, hainbaten ustea baitzen motorik hoberena zuelako irabazi zuela ordura arte. Lehenengo lasterketatik gauzak argi utzi zituen ordea; Hegoafrikako Sari Nagusian, Max Biaggirekin lehia gogorra izan ondoren irabazi egin zuen, eta horrela joan zen urtea, titulua berriz lortu baitzuen. Bazirudien ezerk ezin zuela gelditu. Era berean, 2005-eko txapelketa ere erraz irabazi zuen.\n2006. denboraldia faborito bezala hasi zuen baina gauzak inoiz ez bezala okertu zitzaizkion (erorketak, motor akatsak...). Azken lasterketan, ustekabean erori eta titulua galdu zuen Nicky Hayden pilotu amerikarraren eskuetan utziz.\n2007an beste aldaketa bat egin zuten MotoGP kategorian: 990zk-tik 800zk-tara igaro ziren. Aldaketa honetara egokien Ducati egokitu zen. Horretaz gain, eztabaida bizia izan zen gurpilen gainean; Bridgestone bikain ari zen bitartean, ordura arte nagusi izandako Michelin gainbeheran sumatzen zen. Azkenean titulua Bridgestone gurpilak eta Ducati motoa zituen Casey Stoner-ek lortu zuen, alde handiarekin. Rossi hirugarren gelditu zen (bigarren zihoan baina azken lasterketako entrenamenduetan erori egin zen eta gainera lasterketan bertan motorra hondatu eta erretiratu behar izan zuen).\n2008an Michelin utzi eta Bridgestone gurpilak jarri zizkion bere Yamahari. Bederatzi lasterketa irabazita, tartean Laguna Secan Stonerrekin izan zuen borroka gogoangarria, bi urteren buruan munduko txapela berreskuratu zuen (MotoGPko seigarrena eta kategoria guzietako zortzigarrena).\n2009an bere 100. garaipena lortu zuen Holandako Sari Nagusian. MotoGPko Txapelketan Jorge Lorenzo taldekidearekin lehia estua izan ondoren, munduko txapeldun bilakatu zen Malaysiako Sari Nagusian, lasterketa 3. postuan amaituz."}
{"id": "40410", "revid": "336", "url": "https://eu.wikipedia.org/wiki?curid=40410", "title": "Ibaizabaleko itsasadar", "text": ""}
{"id": "40414", "revid": "2048", "url": "https://eu.wikipedia.org/wiki?curid=40414", "title": "Juan Bravo Murillo", "text": "Juan Bravo Murillo (Fregenal de la Sierra, (Badajoz, 1803- Madril, 1873) politikari espainiarra zen. Ministro-Kontseiluaren Presidentea zen 1850eko urtarrilaren 14tik 1852ko abenduaren 14ra, Espainiako Elisabet II.aren garaietan."}
{"id": "40415", "revid": "512", "url": "https://eu.wikipedia.org/wiki?curid=40415", "title": "Elisabet II.a Espainiakoaren erregealdia", "text": "Elisabet II.a Espainiakoaren erregealdia 1843ko azaroan hasi zen, Espartero erbesteratu ondoren. Elisabet II.a Espainiakoari une hartan adin nagusitasuna eman zioten, hamahiru urte baino ez zituen arren. Erregealdi horretan, izaera zentralista zuen estatu liberala finkatuko zen behin betiko, alderdi moderatuak izan baitzuen boterea erregealdi osoan, biurteko progresistan izan ezik. Hego Euskal Herrian, foru sistema erregimen konstituzional berrira egokitzeko negoziazioek aurrera jarraitu zuten.\nHamarkada moderatua (1844-1854).\nBilakaera politikoa.\nElisabet II.a Espainiakoaren erregealdiaren lehen hamar urteetan Ram\u00f3n Mar\u00eda Narv\u00e1ez jeneral moderatua izan zen pertsonaia nagusia, 1844ko maiatzean boterea eskuratu ondoren. Moderatuen zentralismo gogorra, kontserbadurismo politikoa, hauek estatuaren baliabideen zuten kontrola, hauteskundeetako iruzurrak eta errepresio gogorra zela medio progresistek zailtasun handiak izan zituzten boterea eskuratzeko.\nModeratuek, Esparteroren gainbeheraren ondorioz, boterea berreskuratu zutenean 1841 baino lehenagoko egoerara itzultzea suposatu zuen Hego Euskal Herria eta Pedro Ega\u00f1a egindako kudeaketei esker, 1844ko uztailaren 4an bikoiztasun instituzionala berrezarri zen, hau da, Foru Diputazioak eta Batzar Nagusiak berrezarri ziren, lehengo eskumen administratibo eta ekonomikoak berreskuratu ziren eta 1845eko konstituzioak hautesle kopurua murriztu zuen Hego Euskal Herrian foruzale aberatsen mesedetan. Baina aduanak, kostaldean eta mugetan mantendu ziren; baita ere justizian egindako aldaketak eta foru baimenaren deuseztapena.\nBaina erregimen moderatuak oposizio handiak izan zituen errepublikarrak, progresistak zein karlistak adibidez. 1848an hainbat altxamendu egon ziren, europar mailakoak baino eragin txikiagokoak: Madrilen muturreko progresistak altxa ziren, Katalunian eta Valentzian errepublikanoak eta Pirinioetan karlistak. Hauek guztiak isilarazteko Narvaezek neurri gorrak hartu zituen. 1849an progresisten sektore ezkertiarrenak Alderdi Demokrata fundatu zuen errepublikano eta sozialistekin, hauek erregimenaren erabateko aldaketa, gizakien eskubideen deklarazioa eta sufragio unibertsala aldarrikatzen zutelarik.\n1848tik aurrera kontserbadurismoa areagotu egin zen, adibidez 1852an Juan Bravo Murillok koroari eskumen gehiago eman zizkion eta gorteen boterea baliogabetzen zuen konstituzio atzerakoia planteatu ziren, honen aurka demokratak eta progresistak agertu zirelarik.\nModeratuek galduriko kontrola berreskuratzeko prentsaren zentsura eta desagerturiko Milizia Nazionala ordezkatuko zuen Guardia Zibila sortu zen 1844an. Hurrengo urteko urtarrilaren 8an udalen lege berria onartu zen, izaera zentralista gogorrekoa tokiko agintaritza gobernuko ordezkarien menpe jarri baitzuen eta Hego Euskal Herrian aplikatu zenean, foruzaleek protesta gogorrak burutu zituzten honen aurka. 1845eko Konstituzioak hautesle kopurua murriztu zuen Hego Euskal Herrian eta horrek foruzale aberatsei egin zien mesede.\nErregimen moderatuak oposizio taldeak eduki zituen eta maiz borroka armatua erabili zuten, adibidez 1846an Bigarren Karlistaldia hasi zen, 1849 arte luzatu zena. Katalunian izan zuen eragina eta Montemolingo kondea izan zen eragile nagusia, Don Karlos infantearen semea hain zuzen ere. 1848an hainbat altxamendu egon ziren, Europan bizi zen bolada iraultzailea eragin txikiagoa izan bazuen ere:\nAltxamendu guzti hauek isilarazteko Narvaezek neurri gogorrak hartu zituen. 1849an progresisten sektore ezkertiarrenak Alderdi Demokrata fundatu zuen errepublikano eta sozialistekin. Alderdi horrek honako eskakizunak egin zituen: erregimen erabateko aldaketa, gizakien eskubideen deklarazio unibertsaleko printzipioak betetzea (biltzeko eta elkartzeko askatasuna) eta sufragio unibertsala. 1848tik aurrera kontserbadorismoa areagotu egin zen, 1852an Juan Bravo Murillok koroari eskumen gehiago eman eta gorteen boterea baliogabetzen zuen konstituzio proiektu atzerakoia planteatu zuen; ondorioz, progresistak, demokratak eta baita moderatuak berak ere aurka agertu ziren.\nModeratuen ekintzak.\nNarvaezen gobernuan.\nModeratuek, kontrola eta ordena lortzeko asmoz, bi bide erabili zituzten: batetik, prentsaren zentsura; bestetik, Guardia Zibilaren sorrera, 1844an, progresistek kontrolatzen zuten eta jada desagertua zen Milizia Nazionala ordezkatzeko eta nekazaritza guneetan eta bideetan jabetza eta ordena bermatzeko.\n1845ean moderatuek hainbat lege erreforma bultzatu zuten:\nBravo Murilloren gobernua.\n1851n Vatikanorekin konkordatua sinatu zen, bertan honek desamortizazioak onartzen zituelarik eta horren truke hezkuntzaren kontrola berreskuratu eta estatuaren esku utzi zuen gurtza eta kleroa mantentzea. Makineria burokratiko modernoa osatu zen funtzionarioek oposizio bidez eskuratu beharko zutelarik beraien lanpostua eta gobernuak aldatu arren hauen lanpostuak ez lirateke aldatuko.\nBiurteko progresista (1854-1856).\nMugimendu iraultzaileak.\n1852. urtearen bukaeran, Bravo Murillok dimititu ondoren, hainbat gobernu ezegonkor izan zen, progresista, demokrata, errepublikano eta zenbait sektore moderatuen ezinegona areagotuz. 1854ko ekainean Leopoldo O'Donnell jeneralak(irekitasunaren aldeko moderatua) altxamendu bat burutu zuen Vicalvaron, \"Vicalvarada\". Honen ondoren mugimendu iraultzailea progresista, demokratak eta errepublikanoengan hedatu zen. Madril, Bartzelona, Sevilla eta Bilboko altxamendu erradikalen aurrean erreginak gobernuaren zuzendaritza Espartero progresistaren eskuetan utzi behar izan zuen.\nEsparteroren gobernua progresistek eta joera irekiko moderatu batzuek, Leopoldo O'Donnell, etab, osatu zuten. Ezarritako erregimena aldatzeari ekin zion, inprimatzeko askatasuna mugatzen zuten dekretuak baliogabetuz eta 1837ko hauteskunde sistema berrezarriz. Hau dela eta hainbat sektore politiko beraien aurka jarri ziren:\nHego Euskal Herrian burgesiak jarrera liberal kontserbadoreagoak hartu zituen, jarduera ekonomikoa garatu ahal izateko beharrezko ordena bermatzeko. Une horretan foruzale aberatsak tesi liberal moderatuetara hurbildu ziren, foruen aldekoak baitziren eta egonkortasun handiko sistema sortu baitzuten liberal moderatuek.\nProgresisten ekintzak.\nProgresistek boterean eman zituzten bi urteetan legedia, administrazioa, ekonomia eta finantzetan ekintza garrantzitsuak burutzen saiatu ziren, guztiak aplikatzeko denborarik eduki ez zuten arren.\nLegedia eta administrazioan.\n1856ko konstituzio \"non nata\" sortu zuten, honako printzipioak jasotzen zituelarik:\nBiurtekoaren amaieran ia, 1856ko uztailean, udalen lege berri bat idatzi zen, tokiko instituzioek agintea berreskuratu zutelarik, baina 1868 arte indarrean jarri ez zena.\nEkonomian eta finantzan.\nBiurtekoan egindako ekintzarik garrantzitsuenak harturiko neurri librekanbistak izan ziren, bi helburu zituztelarik: Estatuko haziendaren diru sarrerak areagotzea eta herriaren industri garapena eta azpiegiturak sustatzea. Pascual Madoz hazienda ministroak desamortizazio lege bat eman zuen, jabetzan zibiletan izan zuena eragin handiena, batez ere estatuaren eta udalerrien ondasunetan. Hau dela eta nekazariek herri mendien erabilera komuna galdu zuten, baina Hego Euskal Herrian ez zuen eragin handirik izan XIX. mendetik saltzen ari baitziren herri lurrak.\nSozietate anonimoak eta jaulkipen bankuak liberalizatzeko zenbait lege jarri ziren indarrean, finantza sistemaren hedapena ahalbideratu zutenak. 1855ko Burdinbidearen Lege Orokorra ere onartu zen, harrezkero ordu arte ikusi gabeko industria eta ekonomia-arloko dinamika bati hasiera emanez. 1856an, nazioarteko kapitaleko MZA eta Cr\u00e9dito Mobiliario sortu ziren, burdinbideen eraikuntzarako proiektuak ahalbideratzeko.\nModerantismoaren berrezarkuntza (1856-1868).\nO'Donnellen gobernuak 1845eko Konstituzioa berreskuratu zuen, Milizia Nazionala desegin zuen berriro eta hamarkada moderatuko legedia berrezarri zuen. 1856 eta 1858 artean O'Donnell eta Narv\u00e1ez txandakatuz joan ziren boterean eta 1858tik 1863ra gobernuak egonkortasun handiena lortu zuen, Uni\u00f3n Liberal alderdiaren zuzendaritzapean. 1863tik aurrera, moderatuek hartu zuten berriro ere boterea, baina, aldi berean, ezegonkortasun politikoa itzuli zen, alderdien zatiketaren ondorioz.\nHauteskundeetako iruzurren ondorioz, progresistak eta demokratak joko politikotik at geratu ziren; eta honen ondorioz bi taldeek jarrerak muturreraino eraman zituzten, bide iraultzailea aukeratuz erreforma handiagoak lortzeko. Progresistak demokratengana hurbildu ziren eta azken hauek monarkia edo errepublika ezartzearen egokitasuna eztabaidatzeari ekin zioten.\nMilitarren ospea (Joan Prim jenerala bezala progresisten irudi nagusia adibidez) geroz eta handiagoa bihurtzen hasi zen Espainiak nazioartean izandako parte hartzei esker, Afrikako gerra edo Kotxintxinako kanpainan Frantziari eskainitako laguntzan adibidez.\n1866. urtean Europan gertatu zen krisi ekonomikoak (finantzetan, industrian, trenbidean eta nekazaritzan) hornigaien krisiak ekarri zituen; ordura arteko egoera politiko eta sozial gatazkatsua areagotuz eta Narvaez eta Gonzalez Bravoren azken gobernu moderatuek oso gogor zapaldu zituztelarik gobernuaren kontrako altxamenduak. Eta politika autoritario honen ondorioz gizarteko behe mailak moderatuen sistema politikoaren eta Elisabet II.aren monarkiaren aurka jarri ziren eta progresistak, demokratak, errepublikanoak eta Uni\u00f3n Liberal Prim jeneralaren agindupean elkartu ziren Elisabet II.aren erregimena deuseztatzeko.\nBitartean Hego Euskal Herrian foruzaletasuna liberal moderatuen eta progresisten artean hedatu zen, burges zein nekazaritza munduko aberatsentzat onuragarriak baitziren autogobernua eta foruetatik ondorioztatutako zerga berezitasunak."}
{"id": "40417", "revid": "237", "url": "https://eu.wikipedia.org/wiki?curid=40417", "title": "Kanpai", "text": ""}
{"id": "40418", "revid": "1659", "url": "https://eu.wikipedia.org/wiki?curid=40418", "title": "Chmod", "text": "chmod (change mode) fitxategi edo direktorio baten sarbiderako baimenak definitzeko balio duen UNIX inguruneetako komandoa da. Fitxategi bakoitzak 9 balio ditu baimen hauek adierazteko, baiezta edo ezezta daitezkeenak.\nErabilera.\nchmod komandoaren egitura hau da:\n $ chmod [aukerak] modua[,modua] fitx1 [fitx2 ...]\nFitxategiaren Baimenak ikusteko ordea, beste komando hau erabiltzen da:\n $ ls -l fitxategi\nEgitura.\nFitxategi bakoitzak baimen ezberdinak izan ditzakete erabiltzaile talde ezberdinetarako. Hauek dira Erabiltzaile taldeak:\nErabiltzaile horiek izan ditzaketen baimenak hauek dira:\nBaimen esleitzea.\nBaimenak bi eratara eslei daitezke sinbolo bidez (erabiltzaile eta baimenak zehaztuz) edo zenbaki bidez (erabiltzaile bakoitzerako baimenak adierazten dituen zenbaki bat sartuz):\nSinbolo bidezkoa.\nBaimenak esleitzerakoan hainbat modu daude\nAdibideak.\nIrakurketa eta idazketa baimenak esleitzea karpeta edo direktorio baten jabea eta talderi:\n $ chmod ug+rw karp1\n $ ls -ld karp1\n drw-rw---- 2 Jabea Jabea 4096 SortzeData SortzeOrdua karp1\nDenei fitxategi baten idazketa baimena kentzea:\n $ chmod a-w fitx1\n $ ls -l fitx1\n -r-xr-xr-x 2 Jabea Jabea 4096 SortzeData SortzeOrdua fitx1\nKarpeta baten erabiltzaile eta taldeari irakurketa eta exekutatze baimenak soilik ezartzea eta idazketa baimenik ez dutela izango ziurtatzen da:\n $ chmod ug=rx karp1\n $ ls -ld karp1\n dr-xr-x--- 2 Jabea Jabea 4096 SortzeData SortzeOrdua karp1\nZenbaki bidezkoa.\nAdibideak.\nKarpeta baten Jabeari baimen guztiak ematea eta beste erabiltzaileei idazteko baimena ez ematea:\n $ chmod 755 karp1\n $ ls -l karp1\ndrwxr-xr-x 2 Jabea Jabea 4096 SortzeData SortzeOrdua karp1\nbaimen guztiak ematea fitxategi bati:\n $ chmod 777 fitx2\n $ ls -l fitx2\n-rwxrwxrwx 2 Jabea Jabea 4096 SortzeData SortzeOrdua fitx2"}
{"id": "40419", "revid": "105290", "url": "https://eu.wikipedia.org/wiki?curid=40419", "title": "Cp", "text": "cp (copy) fitxategi-sistemako fitxategi eta direktorioak kopiatzeko UNIX sistemetako komandoa da.\nErabilpen adibideak.\n\"Fitxategia1\"en berdina den \"Fitxategia2\" sortzeko:\ncodice_1\n\"Fitxategia1\" \"/home/erabiltzailea/\" direktoriora kopiatzeko:\ncodice_1"}
{"id": "40420", "revid": "105290", "url": "https://eu.wikipedia.org/wiki?curid=40420", "title": "Chown", "text": "chown (change owner) UNIX sistemetan fitxategi baten jabea aldatzeko balio duen komandoa da. Kasurik gehienetan supererabiltzaile batek baino ezin izaten du komando hau erabili. Fitxategiaren taldea aldatu nahi duten gainontzeko erabiltzaileek chgrp komandoa erabil dezakete horren ordez.\nErabilera.\nHonako hau da chown komandoaren formatu orokorra:\ncodice_1"}
{"id": "40421", "revid": "105290", "url": "https://eu.wikipedia.org/wiki?curid=40421", "title": "Ls", "text": "ls (List Segments) fitxategi eta direktorioak zerrendatzeko balio duen UNIXeko komandoa da. Komando honek alfabetikoki ordenatuta zerrendatzen ditu eskatutako fitxategiak.\nBerez ez ditu puntuz hasten diren fitxategiak erakusten, eta horregatik ezkutuko fitxategi deritze hauei. Dena dela, \"ls\" komandoari -a parametroa gehituz gero aipatutako fitxategi hauek ere erakutsi egiten ditu."}
{"id": "40422", "revid": "336", "url": "https://eu.wikipedia.org/wiki?curid=40422", "title": "Atturri ibaia", "text": ""}
{"id": "40423", "revid": "1491", "url": "https://eu.wikipedia.org/wiki?curid=40423", "title": "Aketx", "text": "Aketx, Aketxe, Akatz edo Aketze uhartea Bizkaiko kostaldean dagoen uharte txiki bat da, Gaztelugatxeren eta Matxitxako lurmuturraren artean kokatua. Eusko Jaurlarizaren Toponimia datu-basean Akatx uhartea izenarekin azaltzen da.\nOsotara 3 hektarea ditu, eta Bermeoko udalerrian dago. Duen tamaina txikiagatik eta orografiagatik arroka bat baino ez da, landaredi urriarekin. Hegazti kolonia handiak daude, horien artean ubarroi handia. Gaztelugatxek eta Aketx uharteak babespean dagoen biotopo bat osatzen dute."}
{"id": "40425", "revid": "56334", "url": "https://eu.wikipedia.org/wiki?curid=40425", "title": "Urdaibai", "text": "Urdaibai Oka ibaiak sortzen duen padura da. Biosfera erreserba izendatua dago 1984. urtetik eta Hegaztien Babeserako Zona Berezien (ZEPA) programan dago Red Natura 2000ren barruan, 1994tik. Urdaibai Biosfera Erreserba deritzo euskaraz.\nBere hedadurari eta kontserbazio mailari dagokionez, Euskal Herriko hezegune garrantzitsuena da, hainbat hegaztirentzako babesa izaten da migrazio garaian zehar.\nGeografia.\nUrdaibaik 30 km2 hartzen ditu. Ez dauka 12 km baino gehiagoko gehinezko zabaleraz eta 17 km eta 20 km bitartean luzeraz. Bizkaiko lurrazalaren %10 hartzen du. \nBizkaiko kostaldeko basa-ingurune garrantzitsuena da, Busturialdeko eskualdean dagoena. Itsas gora eta beherarekin oso aldakorra den ingurunea da.\n22 udalerritako terrenoak daude Urdaibain. Horietatik hamabi oso-osorik sartuta daude: Mundaka, Sukarrieta, Busturia, Murueta, Forua, Gernika-Lumo, Ajangiz, Mendata, Arratzu, Kortezubi, Gautegiz Arteaga eta Elantxobe. Beste bi udalerri ia-ia bere osotasunean daude barruan, Ibarrangelu eta Muxika (Maguma auzoa salbu). Bermeo, Nabarniz eta Ere\u00f1ok euren azalera erdia baino gehiago dute barnean, eta beste bostek herena baino gutxiago: Arrieta, Errigoiti, Morga, Amorebieta-Etxano eta Munitibar. Nukleo urbano nagusiak Bermeo eta Gernika dira.\nUrdaibain dauden hondartza garrantzitsuenak Laidatxu eta Laida dira. Hareatzok oso zabalak dira marea behera dagoenean eta ia ezkutatzen dira marea gora dagoenean. Hala ere, aspaldi honetan Laidako dunak berreskuratzeko lana egin da eta horrek itsasgora dagoenean ere hondartza zati batek irautea ekarri du. Hala ere beste hainbat hondartza daude Urdaibaiko basaingurunean\nUharteei dagokionez, Txatxarramendi eta Sandinderi uharteak padura barruan daude, Sukarrietan; eta Izaro (Bermeo), ostera, itsasoan.\nLaidako hondartzak padura osoa babesten du olatuen eraginetik eta hori dela-eta zingiratsua da barnealdea. Kanpoaldera, ordea, uhin handiak heltzen dira eta Mundakako Laidatxu hondartzan dabiltzan olatuak mundu osoan dira ezagunak.\nDeskribapena.\nOka ibaia Oiz (1036 m) mendiaren iparraldeko hegalean jaiotzen da eta bere izen bereko harana zeharkatzen du, Gernikan kokatzen dena. 12km inguruko ibaia da, Gernikatik Kantauriar Itsasorainoko bere bidean. Bere hidrografia erreka irregular txikiz osatua dago, kosta malkartsua da, amildegi altu eta irla eta uhartetxo batzuk ere baditu. Gizakien esku-hartzea handia eta zaharra da, prehistorian ere jendea bazegoela ikusi da; horren adibide da Santimami\u00f1eko kobazuloa. Nekazaritzaren ondorioz, laboreak eta basoak nahasten dituen paisaia sortu da, Euskadiko paisaia desberdinen multzo kontzentratuena izanik.\nBiosferaren Kontserbaziorako Legeak lau zona babesten ditu:\nErliebeari dagokionez hiru zona desberdin antzematen dira garbi: mendiak, ibarrak eta padurak eta beste aldetik kosta, portu, hondartza eta itsaslabarrekin.\nErreserbak 224,5238 ha-ko azalera hartzen du, hau da, Bizkaiaren %10. Azalera honen 943 ha (%4,2) hezegunea da.\nKlima.\nUrdaibai zonalde atlantikoko kliman integratuta dago, Bizkaia osoa bezala, honek atlantiko mesotermikoa du, epela eta hezea, itsasoak erregulatua, muturreko tenperaturarik gabea (bataz beste 9\u00a0\u00b0C neguan eta 19\u00a0\u00b0C udan). Prezipitazioak altuak dira (1500 mm-ko media urtean), urtean zehar uniformeki banatua. Prezipitazio hauek euri moduan aurkezten dira normalean. K\u00f6ppenen klasifikazio klimatikoaren arabera, klima epel-hezea da urtaro lehorrik gabea.\nTenperatura.\nItsasoaren eraginak tenperaturak erregulatzen ditu. Abuztuko 20\u00a0\u00b0C eta otsaileko 8\u00a0\u00b0C-en artean ibiltzen dira. Batez besteko tenperatura 13-14\u00a0\u00b0C-koa da.\nNeguan, Azoreetako antizikloia hegoaldera mugitzen denean, haize hotzak hasten dira prezipitazioak ostarteekin txandakatuz. Abendua eta urtarrila izaten da tenperatura baxueneko garaia -7,9\u00a0\u00b0C-ko tenperaturak izaten baitira.\nUdan 19\u00a0\u00b0C inguruko tenperatura izaten da. Hilabete beroena abuztua izaten da, gradu bat gehiagoko media izaten du eta 41\u00a0\u00b0C-ko maximak.\nUdaberri eta udazkenean neurriko tenperaturak mantentzen dira.\nPrezipitazioak.\nUrdaibaiko zonaldean prezipitazioak ugariak izaten dira, euri moduan normalean, kazkabarra eta elurra ez baitira ohikoak izaten. Urteko media 1500 mm-koa da eta hilabete euritsuenak azaroa eta abendua dira, hilabetean 160 mm izaten dira. Uda izaten da euri gutxien egiten duen momentua, 42 mm hilabetean (prezipitazio mailak ez dira inoiz 30 mm-tik jaisten).\nHezetasun erlatiboa %70-80 artean ibiltzen da, urtaro hezeenak udazkena eta abendua izanik.\nHaizea.\nUrdaibai, gainerako euskal kostak bezala, mendebalderantz doazen haize erregimena mantentzen du.\nNeguan, iparraldetik datozen haizeak ibiltzen diar 4-11m/s-ko abiadura izaten duena. Udaberri eta udan hegoekialdetik etortzen dira haizeak 1-7m/s-ko abiadurarekin.\nEgunean zehar, lurrak itsasoak baino tenperatura handiagoa hartzen du, gaineko airea berotzea eraginez eta aire korronte bat sortuz. Haize honi, itsasertzeko brisa dei egiten zaio eta 11etatik gauerdira arte ematen da 6m/s inguruko abiadurarekin.\nGauean zehar fenomenoa alderantziz gertatzen da. Lurra itsasoa baino azkarrago hozten da eta fenomeni honi lurreko brisa izena ematen zaio. Gauerditik 11ak bitartean ematen da 2m/s inguruko abiadurarekin.\nPaisaiak.\nPaisaia nagusiki itsasoa, mendia eta hondartzaz osatuta dago. Oka iparralderantz doa eta oso altuak ez diren mendiz inguratuta dago, horrela, hegoaldeko, mendebaldeko eta ekialdeko mugak ibai arroa osatzen duten mendiez osatuta daude, Kantauri itsasoa iparraldean kokatuz.\nOka ibaia Urdaibain sartu eta laster itsasadar bihurtzen da. Bere sedimentuetatik sortu diren hareazko eremuen artetik igarotzen da, padurak osatuz, itsasgoran urez estaliak. Artiga eta Laga ibaiak zuzenean itsasoratzen dira: lehena, ezkerretara, Sollube mendia eta Bermeoren artean haran txiki bat sortuz; eta bigarrena, eskuinerantz, Ere\u00f1oko harana zeharkatuz, Lagako hondartzan itsasoratuz, Ogo\u00f1oko harkaitzaren ondoan.\nGernikako itsasadarra Ramsarreko hezeguneetan barneratuta dago. Erreserbaren %\u00a04,2 da, hau da, 943 hektarea.\nItsasadarra da erreserbaren muina, izan ere, emigratzen duten hegazti askorentzako atseden hartzeko eta elikatzeko toki ezinhobea baita, Herbehereetatik datozen espatulentzat bereziki. Santo\u00f1ako padurekin batera, Kantauriko erlaitzeko eta Iberiar penintsulako hezegune garrantzitsuena da. Ikuspegi botanikotik ere garrantzi internazionala dauka.\nBarnealdean, 900m inguruko mendi aldapatsuez mugatua, Monterreyko pinua nabarmentzen da, egurra lortzeko ibiltzen direnak. Badaude baso batzuk haritza dutenak nagusiki, Elexalde eta Oraldeikoak, adibidez. Kostarantz joanez gero, eukaliptoa nagusitzen da.\nErdialdeko zonan, lurra lautu egiten da eta nekazaritza eta abeltzaintzarako erabiltzen da. Hainbat baserri aurki daitezke bertan, auzo txikietan ordenatuak.\nMendi magalak arteaz osatutako basoz daude estalirik, itsasoraino. Haritza eta gaztainondoa ere aurki daiteke. Lurreko kalizari esker paisaia karstikoa garatu da, non kobazulo eta galeriak oso ohikoak diren. Erreserba barruan hurrengo mendiak daude:\nBizkargi (555 m)\nArrola (537 m)\nKanpona (504 m)\nEre\u00f1ozar (447 m)\nMaiaga (403 m)\nOllargan (368 m)\nAxbiribil (354 m)\nKatillotxu (336 m)\nAtxarre (312 m)\nOgo\u00f1o (305 m)\nIparraldean, bokalean, Sukarrieta eta Laidako hondartzak daude eta ezkerraldean Mundaka, bere portuak itsasorantz ematen du.\nMendebaldean Santa Katalina, Murgoa eta Lamerakoak daude. Murgoak 100m-ko desnibela du, Trankilpunta eta Kargaderua sortuz. Bermeoren ondoren, Aritxantxuko hondartza dago Talape eta Tonpoleko amildegien artean. Han daude arribolak deritzenak, paretetatik erori diren harriak, itsasoak biribildu dituenak. Mendebaldeko muga Matxitxako lurmuturra da, bere itsasargiarekin. Erreserbatik haratago, Gaztelugatxe kokatzen da.\nEkialdean, Laidako hondartza jarraiturik, Antzoretako amildegiak daude, Antxon Azpiako kalara irekitzen dena. Izaroko irla itsasoan kokatzen da, itsasadarraren bokalearen parean, bahia erdi itxiz.\nKostak malkartsua izateari usten dio Lagako hondartza osatzeko. Ogo\u00f1oko harkaitzean amaitzen da eta beste aldean, Elantxobeko herria dago.\nHondartzak.\nUrdaibairen inguruan, oso desberdinak diren 12 hondartza aurki daitezke. Laga edo Laida hondartza handietatik, Antzora edo Lapatzako kala txikietara.\nEskuineko aldea\nIrla eta uhartetxoak.\nUrdaibaiko mugen barnean hainbat irla eta uharte txiki daude, jatorri kontinentalekoak. Irla hauetako flora euskal-kostetan aurkitzen denaren berdina da nagusiki, baina aldaketa batzuk ere jasan ditu; hala nola, olibondo basatia edo basolibondoa. Itsasazpiko habitata askotarikoa da, algas, esponjak eta abar ditu.\nUrdaibairen parte ez den arren, oso gertu dago Gaztelugatxeko Biotopo Babestua, San Juan de Gaztelugatxe irla eta Aketxeko uhartetxoaz osatuta dagoena.\nIzaro.\nEuskal kostako uharte handiena da eta bertan egiten dituzte habiak itsas hegazti garrantzitsuenak. Mundakaren parean kokatzen da eta Bermeoko udaletxearena da 1719. urtetik. Ez dago sarbide librerik.\nTradizioaren arabera, irla hau Bermeorena izaten amaitu zuen Mundaka eta Ibarrangelu herrien arteko liskarrei amaiera emateko. Liskarrean zera esaten zen, irla eta herrien arteko distantzia neurtuz jakingo zutela zein herrirena zen. Errieta amaitzeko regata bat antolatu zen. Tradizioak dio Mundakakoek irabazi zutela, baina epaileek, Elantxobekoek, Bermeori eman ziotela saria hildako bat izan zuen istripu bat izan zutelako proban. Gertakari honi buruz hitz egiten duen dokumenturik ez dagoela esan behar da.\nGertakari hau ospatuz, urtero, Magdalenaren egunean (ermita bat esistitu zen santu honi eskeinia), irlaraino prozesio bat egiten dute Maria Magdalenaren kanta abesten duten bitartean. Bermeoko alkateak teila bat jaurtitzen du itsasora \"Horraino heltzen dira Bermeoko ituklnak\" esanez, herriaren mugak sinbolizatzeko. Ondoren, Elantxobera zuzentzen dira, non herri honetako alkateak aginte-makila ematen dio.\nIzaron komentu frantziskar bat egon zen 1422an, Martin de Arteaga, Juan Undabarrena, Lino de Albiz eta Martin de Erkoreka fraideek sortua. Komentuan, hondarrak bakarrik geratzen direna, Enrike IV eta Fernando Katolikoak bisitatu zuten. Lehenak 1457an bisitatu zuen eta bigattenak 1476an. Isabel Katolikoaren bisitarako, 1483an izan zena, harrizko eskailera bat eraiki zen, 258 koska zituena.\nPaduako San Antoniok XIII.mendean bisitatu zuen monastegia, bere amonaren herria bisitatzera joan zenean.\nMonastegia 1719an izan zen abandonatua, komunitatea Foruara mugitu zenean. Bere ordez, Maria Magdalenari eskeinitako ermita eraiki zen. Gaur egun, bere irudia Elantxobeko elizan gordetzen da.\n1596ko irailaren 1ean pirata eraso bat izan zen, oker dabiltza Francis Drake izan zela esaten denean.\n1813an erabilera militarrerako pasa zen irla, biltegi moduan. Presoentzako ere erabili zen. Gai hauetarako erabiltzen hasi zenean, sendotu egin zuten.\nIrlaren irudia \"Izaro Films\" distribuzio eta produkzio enpresaren logoa izan da.\nSandindere edo Sandinderi.\nAurretik Doniandere deitzen zitzaion eta Okaren bokalean kokatzen da. Bertan ermita bat egon zela ikusi da eta garai batean zubi batek lurrera batzen zuela. Sarbidea dauka itsasbeheran oinezkoentzat. Erabilera militarreko eraikinen hondarrak ere baditu.\nTxatxarramendi.\nUharte txiki hau, kostatik oso gertu egonik zubi batez lotuta dagoena, irisgarria da oinezkoentzat itsasbeheran. Sukarrietaren parean kokatzen da eta 2,7 hektareako azalera du.\nXIX. mende amaieran eta XX. mende hasieran oso toki famatua izan zen uda pasatzeko. 1896an bainuetxe bat eraiki zen Juan Tom\u00e1s Gandariasen aginduz, garai hartan irlaren jabe zena. Inguruan beste ostalaritzako toki batzuk ireki ziren. Horren adibide da 1919an irlaren parean eraiki zen \"Paco Hostala.\" 1930ean itsaski haztegi bat gehitu zitzaion. Hostalak 1963an itsi zituen bere ateak, baina 2002an haztegia berreskuratu egin zen \"Urdaibaiko Galtzagorriak\" elkarteari esker.\nBertako artadi kantabrikoa erreserbako zaharrena da. Bere kontserbazioa hotela eta bainuetxeari esker eman da. 2000. urtean lorategi botaniko bat egin zen Bizkaiko Foru Aldundiko Ingurumen Sailaren eskutik, non 25 flora espezie desberdin nabarmentzen diren.\nKokapena oso egokia da txoriak behatzeko, adibidez, martin arrantzalea, lertxuntxo txikia, txonta arrunta, zozoa, txantxangorria, erregetxo bekainzuria, ubarroia eta abar luze bat.\nBehatokiak.\nUrdaibai inguratzen duten mendiek ikuspegi ederrak eskaintzen dituzten puntu estrategikoetara iristeko aukera ematen du. Behatoki famatuena Oiz mendia da, 1036 m-ko altuera eta kokapen zentratuarekin urrunagoko gauzak ikustea ahalbidetzen du. Zerua garbi dagoen egunetan Zaragozako Moncayo ikustera ere ititsi daiteke. Oiz berez ez da Urdaibaien parte, tontor txikiago bat da hegoaldeko muga zehazten duena. Astoganatik ere azalera guztia ikusi daiteke. Behatoki garrantzitsuenak honako hauek dira:\nGeologia eta hidrologia.\nUrdaibaiko erreserbako arroka zaharrenak Triasiko amaieran sortu ziren, bertako azalera itsasoak estaltzen zuenean eta ale fineko sedimentazio bat sortzen zenean. Intrusio magmatikoek ofita masak buztinean sartzea eragin zuen. Hurrengo periodoan, Jurasikoan, sedimentazioa gelditu eta itsasoa sakondu egin zen, non fosilizatzera iritsi ziren hainbat ornogabe espezie bizi ziren.\nKretazeoan sedimentazioa berriro hasi zen, lehendik zeuden geruzen gainean jarraitu zuena. Hauen gainean koralezko arrezifeak sortu ziren, kostarekiko paraleloak. Egitura hauetan rudistak nabarmendu ziren (kono formako molusko batzuk), orbitolinak eta brakiopodoak. Arrezifeak haitzak konposatzen dituzten kareharriaren arduradunak dira. Hainbat milioi urte geroago, uharreen gainean, flyschs-ak eratuko zituzten lohi eta harea sedimentatu ziren\nIberiar plakaren bultzadak, orain dela 40 milioi urte, hau itsas-mailatik gora igotzea eragin zuen, ondorioz Kantauriar mendikatea eta Nabarnizeko antiklinalak sortuz. Itsasoaren hondoa higadura atmosferikoaren aurrean babesgabe geratu zen. Kuaternarioan eman zen higadurak geruza zaharrenak bistan utzi zituen eta errekek erliebearen forma originalak aldatu dituzte.\nEman zen tolesdurak gaineko geruzetako batzuk apurtu zituen. Okako haranean Nabarnizeko antiklinala apurtu zen haran zabal bat sortuz. Bertako higadurak Tertziarioko geruzak desegin eta kanal bat sortu zuen itsasotik goi-kretazeoko flyscheraino. Honek urarekin erosionatu zen kareharria bistan utzi zuen, Triasikoko buztin iragazgaitzetara iritsi arte, altxamendu geologikoa desagerraraziz, antiklinala estali eta geruza zaharrenak bistan utziz. Prozesu honi \"diapirismo\" deitzen zaio eta bere produktuari, sortzen dituen haranei \"diapiro\".\nAzken bi milioi urteetan, kuaternarioan zehar, itsasoak bere mailan funtsezko aldaketak jasan ditu hainbat alditan, higadura handia eragin duen faktorea. Azken glaziazioan, W\u00fcrmen Glazioazioa izenekoa, itsasoa gaur egun dagoena baino 12 km barrurago zegoen eta Izaro irlak Atxarre eta Ere\u00f1ozar uharteekin zubia sortzen zuten. Glaziazioaren amaieran gaur egun dagoen mailara jaitsi zen gradualki. Aldaketa hauek sedimentazio ugari eragin zituzten.\nHidrologia.\nEkarpen hidrologiko nagusia itsasbehera eta itsasgora sekuentziek osatzen dute. Marea ziklo bakoitzean estuarioko ur guztia berritzen da 12 ordu ingurutan.\nOka, Mape eta Golako ibaiek garrantzi geodinamiko eta ekologiko handia duten arren, hauen ekarpek hidrikoa oso txikia da marearekin alderatuz gero. Ur geza honen ekarpena, sistema karstikotik datorren urarekin batzen da, oso ohikoa kareharrizko ingurunetan.\nEstuarioa.\n12 km-ko luzera eta 1 km-ko zabalera izanik, estuarioa Urdaibairen bihotza da. Itsasgora eta itsasbeheraren arteko desberdintasuna 4,5 m-koa da.\nItsasadarra zabaltzen joaten da kostara gerturatu hala, harezko barrera bat eratuz ekialdeko zatian. Urak garraiatu dituen sedimentuak ibaiaren ibilgua betetzen joaten dira, Oka lohiz betetzea eraginez. Ibaiak ekarritako sedimentuak, mareak eramaten dituzte gorantz, malda txiki bat duen estuario-haran bat sortuz.\nKretazeoko kareharria eta triasikoko ofitak azaleratu egiten dira estuarioan zehar dauden hareazko sedimentuetatik, haraneko zati batzuk nahiko estutuz; horren adibide da Bekoako uhartea.\nMendi-hegalak oso malkartsuak dira, 250 m-ko desnibela izatera ere irits daitezke ekialdeko aldean. Inguru honetan 40 m inguruko lautada bat ikus daiteke itsasadarraren gainaldetik, maldarekin apurtzen duena. Beste aldeko hegalak leunagoak dira eta 100 m-ko altuerara irits daitezke.\nSedimentuak.\nKorronteen eragina, bai ibaiarena, bai marearena, ezinbestekoa da sedimentazioaren konkreziorako. Estuarioaren barnealdean marea lautadak eratu dira, flora kontinentalak kolonizatu dituenak.\nAntzorako puntak eta Santa Katalinako irtenguneak itsasoak eragina duen zonaren hasiera markatzen du. Muruetatik Gernikaraino, 5 km-ko kanal artifizial bat eraiki zen ibai-ibilgu zaharra ordezkatzen duena, denborarekin bere erabilgarritasun maila jaitsi arren.\nZonalde hareatsuak.\nMundakatik Kanala hondartzaraino, zonalde hareatsua dago, non Laidako hondartza osatzen duen hareazko barra nabarmentzen den. Harea bertan pilatzearen arrazoia korronteak dira, mendebaldetik ekialderantz doazenak.\nMendebaldeko aldea da energia gehien jasaten duen lekua estuario guztian; bertan kokatzen da ibaiko uren irteera eta itsasoa lurrean sartzeko bide nagusia bihurtu da. Iparraldeko mugan Mundakako barra deritzona garatu da, ganbiltasuna duela ipar-mendebalderantza.\nLaidako hondartzan dunak sortzen dira hegoaldeko haizearen ondorioz. Fenomeno honek egun pare batean metro bateko garaierara iritsi daitezken dunak sortzen ditu. Lurrazal hareatsua, kontinenteetara lotuta dauden eremuez aparte, itsasoak estaltzen du itsasgora garaian. Agente askoren eragina jasaten dutenez, erraz moldeatzen diren eremuak dira.\nZonalde mixtoak.\nKanalatik Bekoako irlaraino, bokalearen zabaltzea ematen denean, lokaztiak sortzen dira harea ere badutenak. Marearen korrontea (gorantz doana) ibaiaren korrontea (beherantz doana) baino handiagoa da, ondorioz, ibaiak garraiatzen dituen materialak ez dira itsasoan libratzen. Lokaztiak, materia organiko maila altuak eta oxigeno maila baxuak dituztenak, kolore ilunekoak dira eta hareazko geruzekin nahasten dira, argiagoak direnak. Eremu hauetan itsasoko fauna nagusitzen da.\nZonalde lohitsuak.\nBekoako irlatik Gernikaraino, harearik gabeko lokaztiak daude, eremu hauetaraino iritsi ezin duelako hareak. Kanalak ekartzen duen harea apurra lohiaren gainean pausatzen da eta dekantazioz ematen da sedimentazioa, bertako energia maila baxuaren ondorioz.\nPaduretan alga asko pilatzen dira lurraren egonkortze eta gazitasun mailaren txikiagotzeagatik. Marismen zonaldea da aberastasun ekologiko handiena duena. Kasu batzuetan, padurak desekatu dira bertako lurrak laborantzarako erabiltzeko.\nIbaiko-uren uholdeak ematen diren lautadak.\nBarnealdeen dagoen zatian ibaiko-uren uholdeak ematen dira, padura eta lautadaren arteko transizio zona bezala jokatuko luketenak, Gernikako lurraldean kokatzen dira.\nLautadak dinamika sedimentarioa dauka, Oka ibaiaren maila igotzen denean ematen diren uholde periodikoetan oinarrituta dagoena, eta bere sedimentuak ibaian uzten ditu. Material hauek Baldatika eta Golako bezalako erreketatik datozte. Material hauek lautadan jalkitzen dira, bere maldan aldaketak eraginez. Lautada sustrato lohitsu baten gainean dago, geruza iragazgaitz bezala jokatzen duena. Geruza horren ondorioz, ohiko da putzuak pilatzea.\nKanala.\nGernikaraino iristen den kanalak aldaketak jasan zituen, XX. mendearen hasieran, meandroak ekiditeko kanal artifizial bat eraiki zenean. Oka ibaiaren ibilgu originala baztertuta geratu da eta jada ezin da erabili lohiz bete delako. Ibilgu artifizialaren hustuketa balbula batzuen bitartez egiten da; hauek marearen sarrera oztopatzen eta ibaiko uren hustuketa ahalbidetzen dute\nItsasertza.\nEuskal kosta guztia plataforma kontinental estua eta malkartsua izateagatik nabarmentzen da. Urdaibaiko itsasertza hondoratze kosta bat da, non ibai-haranak higatuak izan direlako estuario eta itsasadar bihurtu diren. Lurra konposatzen duten material desberdinak uharte eta arku egituretan higatzea eragiten dute. Urdaibaiko mugak ezartzen dituzten bi akzidente geografikoak honako hauek dira: mendebaldean, Matxitxako lurmuturra, hareharriz osatuta dagoena eta ekialdean Arbolitz Punta, kareharrizkoa dena.\nMatxitxako lurmuturra.\nMatxitxako lurmuturra erreserbako iparraldeen dagoen puntua da. Gainerako kosta eta Izaro irla babesten ditu kostarekiko paraleloak diren korronteetatik. Kretazeoko hareharriz osatuta dago, itsasoak higatu dituenak, amildegiak sortuz.\nIzaro.\nIzaro Bermeoko udalerriarena da. Mundakatik 2 km-tara eta Bermeotik 3 km-tara kokatzen da artxipielago txiki bat sortuz Hotzarri eta Potorro-harrirekin batera. Izaro kontinenteari itsatsita egon zen Antzorako lurmuturraren bitartez, baina gaur egun banatuta daude.\nUharteen azalera ia 4 hektareatara iristen da eta amildegiak sortzen dituzten flyschez osatuta dago, non kobazulo eta sarguneak sortzen diren. Altuera garaiena 50 m-koa da eta bertatik gertu Magdalenako ermitaren hondarrak daude.\nOgo\u00f1o.\nOgo\u00f1ok Lagako hondartza Elantxobeko badiatik banatzen du. Kareharrizkoa da, 200 m ditu garaieran eta bere oinarrian itsasoa 20 m barneratzen da, kobazulo, sifoi eta sarguneak eratuz.\nItsasondoa.\nHarezko hondoa txikiagotu egiten da kostatik urrundu ahala. Harea loditasun desberdinekoa da sakoneraren arabera. Lagaren iparraldean, 50 m inguruko sakonerarekin, harea lodia da eta ekinodermatu, bibalbio eta gastropodoen pilaketak aurki daitezke. Kostatik gertu, ordea, harea finagoa da 25 m inguruko sakoneran. Hala ere, Izaroko irlak barrera gisa jokatzen duenez, posible da bertan hare fina aurkitzea nahiz eta 45 m-ko sakoneran egon arren.\nAzaleratze harritsuak.\nUrdaibai osatzen duen lurrazala buztinezko haran bat da. Honen gainean, lehenagoko materialak azaleratzen dira mendixka txikiak sortuz, Goitiburu (106 m), Gaitoka (56 m) eta Goierri (88 m), adibidez. Mendixka hauek triasikoko materialez osatuta daude, buztinak bereziki, baina badaude ofita eta berde eta gris koloreko harri azpi-bolkanikoak.\nSukarrieta eta Foruako Elexalde auzoen arteko ezkerreko mugan zehar eta Bekoa eta Kanala auzoen arteko eskuin aldean zehar, jurasikoko materialak aurkitu dira. Material hauek kolore iluneko eta fosiletan aberatsak (ammoniteak eta belemniteak) diren kareharriak dira. Ere\u00f1o eta Nabarnizen artean eta Busturian kretazeoko material gutxi batzuk daude marga eta kareharrizkoak, arbel itxura dutenak eta beste sedimentu batzuekin nahasten direnak; hauen artean limonita beltza eta hareharria. Toki hauetan ugariak dira bibalboen eta ostrakodoen fosilak.\nKareharrizko lur honen gainean artadiak egon ohi dira, harriaren barruan \"karst\"-ak ematen dira, kobazulo, dolina eta leizeak eratuz, geroago haran itxi edo endorreiko bihurtuko direnak; Bollar, Basondo eta Malluku haranak dira adibide.\nErreserbaren barruan meategiak ustiatu dira, kareharriarenak bereziki. Denboran zehar egon diren guztien artean, Foruko Atxa, Foruan eta Muruetaganakoa, Ere\u00f1on, soilik daude aktibo gaur egun. Ustiapen hauek eragin negatiboa daukate erliebean eta ondorioz, artadietan.\nBereizgarria den flysch-a ezkerreko mugan zehar zabaltzen da, Karabizubietako eta Kurtzegane mendietatik Matxitxako lurmuturreraino. Beste aldetik, flyscha Ogo\u00f1o mendiaren ekialdean ikusi daiteke, Elantxobe kokatzen den lekuan, kostan zehar erreserbako mugak gainditzen dituen arte.\nGernikatik labazko zati estu bat zabaltzen da, Kosnoagako menditik zehazki, Mungiako haraneraino, Urdaibaiko eremuetatik kanpo. Laba hauek Foruako Baldatika eta Rigoitiako Metxika lurretatik igarotzen dira. Forma biribilak hartuz hoztu ziren itsasoko urarekin kontaktatu zutenean, garai hartan ura baitzegoen zonalde horretan. Basalto eta andesitazko material bolkanikoak eratzen duten serie baten parte dira.\nUrdaibairen hegoaldea tertziarioaren hasierako sedimentuek osatzen duten zerrenda batez itxita dago, Bizkaia zeharkatzen duena. Zerrenda hau oso higatuta dago jada. Zenozoikoaren bigarren etapa marga eta kareharria hareharriaren txandakatzearekin ikusten da.\nFlora eta fauna.\nFlora.\nUrdaibaien garatzen den florak oinarri atlantikoa dauka funtsean. Bertan ugariak dira zelai, haritzez osatutako arboladiak, basoak eta konifera landaketak. Kostako gunea baso kantabrikoez estalita dago, arteak eta gurbitzak. 615 landare espezie eta 318 ornodun deskribatu dira, hauetatik 245 hegaztiak izanik. Giza jarduerek eskuarki aldatu dute ingurunea, baina laborantzaren gainbeherak landaredia originala zertxobait errekuperatzea ahalbidetu du.\nUrdaibaien hainbat zona desberdintzen dira fauna eta florari dagokien ezaugarri desberdinak dituztenak:\nInguruneak.\nInguruneen arabera honako landare espezieak aurki daitezke:\nFauna.\nUrdaibaien aurki daitezken ekosistema kopuru handiak fauna oso aberatsa izatea eragiten du, 318 espezie daude erregistratuta, hegaztiak kontuan hartu gabe. Hegazti akuatikoen 55 espezie identifikatu dira ardedae, anatidae, rallidae, charadriidae, scolopacidae eta laridae familietakoak.\nArrainak.\nIbaiaetan bizi dira arrain gehienak. Ibaiaren goi-ibilguan amuarraina, mazkarra, aingira eta katxoa nabarmentzen dira; erdi-ibilguan barboa eta loinak agertzen dira eta hauen kopuruan handitzen joaten da ibaia beherantz joan ahala. Beste aldetik, ur-gaziko arrainak ere badaude, hala nola, kabuxino txikia, korrokoia, platutxa eta aingira.\nAnfibioak.\nPresio handia dute ingurumen baldintza eta giza-jardueraren ondorioz; hala ere, kopuru handia dago Urdaibaien. Adibidez, zapoak, hainbat igel espezie, arrabioak, uhandreak eta eskinkoak.\nNarrastiak.\nMusker eta sugandila espezie ugari daude (Izaroko muskerra, adibidez) eta sugeak ere bai.\nHegaztiak.\nHegaztiak dira Urdaibaiko talde aberats eta nabarmenena. Erreserbaren kokalekua ezin hobea da Europa eta Afrika artean emigratzen ari diren hegaztiek atseden hartzeko. Hegazti sedentarioak eta udatiarrak ere habiak egiteko aprobetxatzen dute tokia.\n2009tik, Urdaibai Bird Centerrek egiten du hegaztien ikerketa, Europa mailan garrantzitsua den zentro ornitologikoa. Bertan egiten diren proiektuen artean ekologia espaziala eta habitataren erabilera, emigrazio mugimenduak, biologia, espezie kopurua eta hegaztien beste hainbeste arlo aztertzen dira. Beraien helburuetako bat hegaztiak hobeto ezagutzea da.\nNabarmenenak lertxuk hauskara, mokozabal zuria, arrano arrantzalea, txori zezen arrunta, zankaluzea, kuliska zuria, txilinporta txikia, koartzatxo handia, ahate txistularia, martin arrantzalea, ur-benarriza eta zuhaitz-belatza dira. Guztiak urteko momentu desberdinetan egon ohi dira ikusgai. Azpimarragarria da Urdaibaien Espainian espezie oso arrarotzat hartzen diren hegaztiak agertu ohi direla, adibidez, branta musubeltza, eider arrunta, ahatebeltz hegazuria, izotz-ahatea, beltxarga oihularia edo branta musuzuria.\nOruetako urmaelaren birsorkuntzatik, hegaztien kabi kopurua handitu egin da.\nUgaztunak.\nUgaztunak txiki eta handietan sailkatzen dira. Txikien artean satorra, satitsua, lursagu gorria eta muxar grisa aurkitzen dira. Handien artean desagertzeko zorian dauden hainbat espezie daude; hala nola, bisoi europarra, eta ipurtatsa. Hauetaz aparte, untxia, katajineta, lepazuria, ur-satitsua, basurdea, azeria, eta orkatza. Bisoi amerikarren bat ere ikusi daiteke, abeltegiren batetik ihes egindakoa.\nArtropodoak.\n250 intsektu espezie desberdin identifikatu dira 15 orden eta 97 familietakoak eta 77 araknido espezie, 23 familia desberdinetakoak, batzuk babestuta daude.\nGiza jardueraren eragina.\nTurismoa.\nUrdaibaiko gunea Bizkaiko turismo leku nagusietako bat izan da beti. Bere hondartzak bizkaitarrak gehien erabiltzen dituztenak eta turista kopuru handia\nk izaten dituzte. Surfa praktikatzeko leku ezin hobea da Mundaka, surflari asko erakartzen ditu ondorioz. Urriko lehen astelehenetan nekazari eta abeltzaintza azoka bat egiten da Gernikan, Euskal Herri mailan famatuenetako bat dena. Bermeoko Arrain Azoka ere ospetsua da, maiatzeko azkenaurreko asteburuan ospatzen dena.\nNaturaren turismora zaletuta daudenentzat Oruetako hezegunea erakargarria da; bertan haritz eta arte baso mistoak aurki daitezke, uraren ertzean.\nHorrez gain, Urdaibai Bird Center ikerketa zentro famatua Urdaibai Erreserbann dago kokatuta. Fama handia dauka europar mailan, eta Aranzadi Zientzia Elkartearen parte da.\nEkonomia.\nBusturialdeako eskualdea Bizkaiko zentrotzat ere jotzen da. Bertan kokatzen baitira askatasuna eta izaera propioaren ikurrak, hala nola, Gernikako arbola eta Batzarretxea. Eskualdea bereziki aktiboa da sektore metalurgia sektorean. Bermeoko arrnatza-portua Kantauriko garrantzitsuenen artean kokatzen da eta Oka ibaiaren inguruan garatu den industria oso handia da. Turismoa ere asko bultzatzen da eta garrantzia du ekonomian.\nIzena.\nBabesturako zonaldeari eman zaion izenak, Urdaibai, itsasadar inguruko lurrei egiten die erreferentzia eta bere jatorria Oka ibaiaren ertzean kokatzen den dorre batean dago. Etxe-dorre honetan, gaur egun hondarrak geratzen dira soilik, Perejilaren Dorrea bezala ezagutzen da ere. 70. hamarkadan hasi zen izan hau erabiltzen itsasadarra eta inguruko tokiei buruz hitz egiteko."}
{"id": "40426", "revid": "688", "url": "https://eu.wikipedia.org/wiki?curid=40426", "title": "Ogo\u00f1o lurmuturra", "text": "Ogo\u00f1o lurmuturra Ibarrangelu eta Elantxobe artean dagoen harrizko lurmuturra da. 230 metroko altuera hartzen du eta labarrek zuzenean ematen dute itsasora.\nOgo\u00f1oren mendebaldean Laga hondartza dago eta ekialdean Elantxobe herria. Geografikoki Urdaibairen ekialdeko muga da.\nIbilbideak.\nOgo\u00f1o lurmuturra mendizaleen ibilbide asko daude. Garrantzitsuena Elantxobeko kanposantuaren ondotik hasten da itsasoaren mailatik 160 metrora."}
{"id": "40430", "revid": "512", "url": "https://eu.wikipedia.org/wiki?curid=40430", "title": "Pulsar", "text": "Pulsarrak beren ardatzaren inguruan oso azkar biratzen duten neutroi-izar berriak dira, supernoba baten leherketaz eratzen direnak. Beren bi polo magnetikoetatik erradiazio elektromagnetikoa igortzen dute. Errotazio azkarragatik, lurretik erradiazio pultsuak neurtzen dira, faroen antzera.\nEzaugarriak.\nNeutroiez osatuak dira, beren ardatzaren inguruan biraka dabiltza eta, beren eremu magnetikoaren eraginez, irradak igortzen dituzte.\nPulsarren trinkotasuna 100.000 t/cm3-takoa da, erradioa 10 eta 100\u00a0km artekoa, eta masa, berriz, Eguzkiarena halako 2,5ekoa.\nBiratzerakoan, izar horren izpiak Lurrerantz zuzentzen dira eta une horretan bultzada bat antzeman daiteke.\nZientzialarien ustez, pulsarrak izar nukleoak dira. Supernobaren leherketa gertatzean pulsarrak duen momentu zinetikoa oso handia da, eta ondorioz pulsarraren errotazioa oso lasterra da; halere, errotazio hori pixkanaka-pixkanaka motelduz doa, izarrak grabitazio uhinak igortzen dituen neurrian; izan ere, uhin horiek momentu zinetikoaren zati bat kontsumitzen dute. Errotazioaren moteltze neurria ezagutuz gero, jakin daiteke zein den izarraren adina eta, ondorioz, supernobaren leherketa noiz gertatu zen. Horrela bada, Karramarroko pulsarrak, adibidez, 1.000 urte inguru ditu, nonbait; bat etor liteke, beraz, txinatarrek 1054. urtean zeruan ikusitako leherketa batekin.\nLehen aldiz pulsar bat 1967ko azaroaren 28an behatu zen, Jocelyn Bell Burnell eta Antony Hewish izan ziren lehenak pulsar bat behatzen eta deskribatzen."}
{"id": "40435", "revid": "499", "url": "https://eu.wikipedia.org/wiki?curid=40435", "title": "Aketxa", "text": ""}
{"id": "40437", "revid": "512", "url": "https://eu.wikipedia.org/wiki?curid=40437", "title": "ABC (egunkaria)", "text": "ABC Espainiako egunkaria da, 1903ko urtarrilaren 1ean Madrilen sortua. Astero argitaratu zen bi urtez, 1905ean egunkaria bihurtu arte. Bigarren Errepublikan, ABC prentsa kontserbadorearen egunkaririk irakurriena izan zen 100.000 aleko tiradarekin. 1932ko abuztuaren 1etik abenduaren 1era egunkaria argitaratzea debekatu zuen gobernu errepublikarrak. Gerra zibilean, bi ABC ezberdin argitaratu ziren, bata errepublikan eta bestea, matxinatuek hartutako lurraldean; ondoren, aldizkari arrakastatsuena bihurtu zen Espainian. Demokrazian beherakada handia jasan arren, 2005ean berriz ere Espainiako hirugarren aldizkari salduena zen. Pentsamendu politikoari dagokionez, eskuinekoa, monarkikoa, kontserbadorea eta katolikoa da.\n2000. urtetik, Vocento taldearena da; 2008. urtearen amaieran, krisialdi ekonomikoak eragindako publizitatearen jaitsierak diru-sarrerak gutxitu zizkion. 2009ko martxoaren 3an, egunkariko arduradunek 238 langile kaleratuko zituztela argitaratu zuten, langile guztien erdia, alegia."}
{"id": "40440", "revid": "336", "url": "https://eu.wikipedia.org/wiki?curid=40440", "title": "Laguardia", "text": ""}
{"id": "40441", "revid": "6327", "url": "https://eu.wikipedia.org/wiki?curid=40441", "title": "Bardeak", "text": ""}
{"id": "40443", "revid": "512", "url": "https://eu.wikipedia.org/wiki?curid=40443", "title": "Train \u00e0 Grande Vitesse", "text": "Train \u00e0 Grande Vitesse, normalean TGV akronimoaz ezaguna, (frantsesezko \"Abiadura Handiko Trena\") abiadura handiko tren mota bat da, Alstom-ek eta SNCF-k (Frantziako trenbide konpainia nazionala) garatua eta SNCF-k operatua. Zerbitzu hau 1981an inauguratu zen, Paris eta Lyon hiriak lehenengoz abiadura handiz lotuz. Gaur egun, TGV sareak Paris eta Frantziako beste hiri batzuk lotzen ditu, baita Europako beste herrialde batzuekin ere.\nTGV-a munduko trenik azkarrenetarikoa da, zati batzuetan orduko 320 km-tara ibiltzen baita, bidaiari-zerbitzutan inoiz lortu den abiadurarik handiena, hain zuzen ere. 1990an 515,3 km/orduko abiadurara heldu zen eta 2007.urtean Paris-Estrasburgo linean marka hura gainditu zen 574,8 km/ordura heldu zenean.\nLehenengo linea horren arrakastaren ondorioz, zerbitzua arin zabaldu zen herrialde osoan zehar, ibilbide berriak eraiki baitziren hegoalde, ekialde eta mendebaldean; eta horren ostean Europako beste herrialde batzuetara ere luzatu zen abiadura handiko trenaren proeiktua, Belgika, Suitza, Alemania edota Holandara, esaterako. Geroxeago Erresuma Batuara ere helduko zen aipatu ideia.\nTren hauetako abiadura handiak posibleak dira, neurri handi batean, \"Ligne \u00e0 Grande Vitesse\"- LGV (frantsesez abiadura handiko linea) garatu zelako haien ibilibideak errazteko. Linea hauek ezaugarri berezi batzuk behar dituzte abiadura handiko bidaiak errazteko. Gauzak horrela, giro handiko kurbak izan behar dituzte, hainbesteko abiadura jasan dezaketen trenbide bereziak eta seinalizazio-sistema berezi bat, gidariaren lana errazteko.\nTGV-a bidaiari-garrariorako sortutako zerbitzu bat da, baina TGV sare txiki bat existitzen da Paris eta Lyon hirien artean postaren erabilerarako, horiz margotutako trenak, hain zuzen ere. Frantziako TGV-az gain, TGV-aren tren deribatuak ere badaude, Hego Korean (KTX), Espainian (AVE S.100 eta Euromed S.101), eta Erresuma Batuan (Eurostar)\nTGV-a oso elementu onuragarria izan da aspaldian hegazkinez egiten ziren bidaiak trenbidez egiteko, bidaia denbora-kopurua murrizten baita, 3 ordu baino gutxiagoko biadaietan, batez ere. Honen arrazoi nagusia izan litzateke tren bidaietan ez dela airezko bidaietan besteko protokolorik ezta inspekziorik jarraitu behar. Era berean, tren-geltokiak hiritik askoz ere hurbilago daudenez, ez da hainbesteko denborarik galtzen aireportua eta hiriaren arteko distantzia egiteko. Bestalde, TGV-a oso garraiobide segurua da, inoz istripurik izan ez duena.\nHistoria.\nTGV zerbitzua abian jarri zen Paris eta Lyon artean 1981eko irailaren 27an. Hasiera batean, zerbitzu hau bi hirien artean mugitu behar ziren negozio-bidaiarientzat diseinatu zen. Horrez gain, TGV-a abioiak, autoak edo tren konbentzionalak baino askoz arinagoa zen. Hortaz, tren hau oso ospetsua bihurtu zen denbora gutxian, eta onarpen handikoa bihurtu zen bidaiari guztien artean.\nOrdutik hona, abiadura handiko linea berriak eraiki dira Frantzian, gaur egun 2700 km baino gehiago martxan daudelarik:\nLN1 Paris-Lyon: 1981etik martxan.\nLN2 Paris-Tours: 1989tik martxan.\nLN3 Paris-Calais-Lille: 1993tik martxan.\nLN4 LN1-en luzapena Valence-eraino: 1992tik martxan.)\nLN5 Paris-Marsella: 2001etik martxan.\nLN6 Paris-Estrasburgo: 2007tik martxan.\nLN7 Dijon-Mulhouse: 2011tik martxan.\nLN8 LN6-en luzapena Estrasburgoraino: 2016-tik martxan.\nLN9 LN2-en luzapena Bordeleraino: 2017-tik martxan.\nGainera, lotuneak daude Espainia, Belgika, Holanda, Alemania eta Erresuma Batuko lineekin.\nEuskal Herrian.\nGaur egun Hendaia du muturra eta, iparralderantz, Baionaraino iristen da, Bordele eta Pariserako bidean. Epe motzean, Donostiaraino heltzea espero da, hirugarren errailaren ezarpenarekin. \"Euskal Y\" -a martxan dagoenean, Parisetik datorren zerbitzua Bilbo eta Gasteiz -era luzatzea aurreikusita dago.\nHauek dira geltokiak:"}
{"id": "40444", "revid": "6327", "url": "https://eu.wikipedia.org/wiki?curid=40444", "title": "TGV", "text": ""}
{"id": "40445", "revid": "105290", "url": "https://eu.wikipedia.org/wiki?curid=40445", "title": "Argentinako historia", "text": "Argentinako historia gaur egungo Argentinako Errepublikaren lurraldean izan diren gertaera historiko nagusien kondaira da.\nKolonaurreko garaia.\nArgentinan aurkitutako gizakien lehenengo aztarnak K. a. 11.000 urtekoak dira. K. a. lehen milurtekoan, artoan oinarritutako zibilizazioak Andeetako aldean (Santa Mar\u00eda, Huarpes, Diaguitas, Sanavirones, besteak beste) garatu ziren.\n1480an, Inka Inperioak, Pachac\u00fatec enperadorearen agintaldian, egungo Argentinako ipar-mendebaldea konkistatu zuen. Ipar-ekialdean, guaraniarrek jukan eta patata gozoan oinarritutako kultura garatu zuten. Erdialdea eta hegoaldea (Panpak eta Patagonia) kultura nomaden menpe egon ziren, harik eta XVII. mendean maputxeek batu zituzten arte.\nEspainiaren menpe.\n1536. urtean hasi zen espainiarren konkista. Pedro de Mendozak Buenos Aires hiria sortu zuen, baina indiarrekin harremanik ez zutelako eta haien erasoak etengabeak zirelako, utzi egin behar izan zuten luze gabe. Potosiko zilar meatzeak aurkitzeak, ordea, R\u00edo de la Plata alderako joera areagotu egin zuen eta Argentina iparraldea (Chaco, R\u00edo de La Plata) Peruko Erregeorderriaren mendeko lurralde bihurtu zen. Juan de Garayk bigarren aldiz sortu zuen Buenos Aires 1580. urtean.\nErregeordetza eskuratu bitartean (1776), Argentinako espainiar kolonoek bi eginkizun izan zituzten: bertako herriei nagusitzeko gerra egin eta Mar del Platara inguratu ziren talde frantses, ingeles eta holandarrei, eta iparraldetik erasoan ari ziren kolono portugaldarrei aurre egin. 1776. urtean R\u00edo de la Platako Erregeorderria sortu zen, Perukotik bereizi eta eginbide kolonialistak hobeto gauzatzeko asmoz. Independentziaren aldeko lehen urratsa izan zen, ordea, hura: metropoliak ezarritako monopolioak haserre bizia piztu zuen bertako kolonoen artean eta, Ingalaterrak lagunduta, askatasunaren aldeko mugimendua sortu zen. 1806an eta 1807an, Britainiar Inperioa Buenos Aires hartzen saiatu zen, baina kreolek bi erasoei aurre egin zieten arrakastaz.\nIndependentzia.\n1810eko maiatzaren 25ean, Napoleonek Fernando VII.a erregea tronutik kendu zuelako zurrumurrua zabaldutakoan, Buenos Airesko hiritarrek, egoeraz baliatuta, erregeordea egotzi eta altxamendu batzorde bat sortu zuten. Batzordeak \u00abProvincias unidas del R\u00edo de la Plata\u00bb direlakoen independentzia aldarrikatu zuen.\n1816an, Belgrano eta San Martin jeneralak espainiarren gudarosteei nagusitu zitzaizkien eta Argentinaren burujabetasuna lortu zuten. Independentziaren aldarrikapen ofiziala 1816ko uztailaren 9an egin zen Tucum\u00e1nen. 1817an, Jos\u00e9 de San Mart\u00edn jeneralak Andeak zeharkatu zituen, Txile eta Peru askatzeko. Horrela, Espainiaren mehatxua betiko uxatu zen.\nBaina XIX. mendean Argentina bat egitearen aldekoen (gaztelaniaz: \"Unitarios\") eta probintzietako autonomisten (gaztelaniaz: \"Federales\") arteko borroka izan zen nagusi. Juan Manuel de Rosasen diktadura zentralistak (1829-1852) ezarri zituen Argentinako estatuaren oinarriak. Diktadura kendu ondoren, 1853an Santa Feko kongresuak konstituzio federala onartu zuen.\nEstatu burujabea.\nAtzerriko inbertsioek zein Europako immigrazioak nekazari-teknika modernoak ekarri zituzten. 1880ko hamarkadan, \"Basamortuko Garaipena\" delakoak hegoaldeko Panpetan eta Patagonian bizi ziren tribuak suntsitu zituen. 1880 eta 1930 bitartean, Argentinak esportazioan oinarritutako ekonomia sendoa garatu zuen, eta herrialdeko populazioa zazpi halakatu zen. Garapen ekonomikoak eta immigrazioak areagotu egin zuten Buenos Aires hirialde guztiz jendeztatuaren eta gainerako Argentinaren arteko gatazka. Lanbide liberalei lotutako burgesiak eta langileriak gero eta indar handiagoa hartu zuten hiri nagusian, baina aginpide ekonomikoak eta politikoak militarren eta lur sail handien jabeen esku segitu zuen.\n1916 arte, kontserbadoreek menderatu zuten Argentinako politika. 1916. urteko lehen hauteskunde orokorretan alderdi erradikaleko Hip\u00f3lito Yrigoyen nagusitu zen; handik aurrera, burgesia liberal nahiz oligarkikoa (\"aristokrazia\") izan zen gobernuan, Argentinako politikan beti izan diren militarren begiradapean. 1930. urtean Jos\u00e9 F\u00e9lix Uriburu jeneralak emandako estatu kolpeak boteretik kendu zuen Yrigoyen eta gobernu militarren garaia zabaldu zuen.\nOligarkiakoen esanei loturik eta gainbeherako egoera ekonomikoa menderatu ezinik, gobernu horiek beste molde bateko gobernu militarrari egin zioten leku. Arturo Rawson eta Pedro Pablo Ram\u00edrezen estatu kolpeak (1943) ireki zuen militarren eta nazionalismo populistaren arteko batasunaren aroa: peronismoa egin zen agintearen jabe 1946ko otsailaren 24an. Juan Domingo Per\u00f3nek hiriko langilerian (\"descamisados\") oinarritu zuen boterea, nekazarien eta hiri klaseen kaltetan. Langileen egoera hobetu nahi izan zuen, sindikatuak bultzatuz. Kanpoaldean, Estatu Batuen eta Erresuma Batuaren aurrean irmo azaldu zen Argentina independentziaren alde. 1950etik aurrera, Eliza eta Armada aurka jarri zitzaizkion eta 1955eko Askapenerako Iraultzak (\"Revoluci\u00f3n Libertadora\") aginpidetik kendu eta Espainiara jo behar izan zuen.\n1950eko eta 1960ko hamarkadetan, gobernua militar bigun eta zibil ahulen esku egon zen; hala ere, ekonomiak gora eta pobreziak behera (1975ean %7 baino txikiagokoa zen) egin zuen. Bortizkeria politikoa areagotu zen. 1973ko hauteskundeak irabazi ondoren, Peron agintera itzuli zen. Handik urtebetera hil zen eta Mar\u00eda Estela Mart\u00ednez de Per\u00f3n, Per\u00f3nen hirugarren emaztea, izendatu zuten lehendakari. Alderdi justizialista banatu egin zen orduan: ezkerreko joera marxistaren inguruko talde armatua (Montoneros) berriz ere ekintzak egiten hasi zen, diktadura militarra zegoen garaian egin bezala. Inflazioa mugatu ezinik (%800ekoa), gizarte arazoei erantzun ezinik eta erabateko ustelkerian murgildurik, 1976ko martxoaren 24an militarrek, Videla jenerala buru zutela, beste estatu kolpe bat eman eta agintea hartu zuten.\nArmadak osatutako eta izendatutako batzorde militarrak, errepresioa eta tortura erabilita, ezkerreko oposizioa desagerrarazi eta giza eskubideen aurkako ekintza lazgarrienetakoak egin zituen (30.000 lagun desagerrarazi...). Horretarako, Hego Amerikako beste gobernuen zein CIAren laguntza izan zuen. Gerra zikinean parte hartu zuten buru militar askok AEBak diruz lagundutako \"Ameriketako Eskolan\" (\"School of the Americas\") jaso zuten prestakuntza. Ekonomia zuzendu ezinik eta jendearen egoera larria arindu nahirik, kutsu nazionalista zuen ekintza prestatu zuen batzorde militarrak: 1982ko apirilean Argentinako armadak Erresuma Batuaren esku dauden Malvina uharteak hartu zituen indarrez baina, Estatu Batuek lagunduta, Erresuma Batuko armadak berreskuratu egin zituen eta milatik gora argentinar hil ziren gerran (1982ko apirila-ekaina). Hor hasi zen gainbehera garai hartan aginpidean zegoen batzorde militarra. Azkenean, arazo ekonomikoak, ustelkeria, giza-eskubideen urraketak eragiten zuen nazka publikoa, eta Erresuma Batuaren kontrako porrota zirela eta, gobernu militarren amaiera etorri zen.\nDemokraziaren itzulera.\n1982an, Malvinetako Gerraren ondoren, erregimen demokratikoa ezarri zen berriro Argentinan. 1983an hauteskundeak egin ziren, eta zibilek eskuratu zuten aginpidea. Ra\u00fal Alfons\u00edn erradikala izan zen lehendakari 1989. urtea arte. Bitarte horretan demokraziaren aldeko lan handia egin zen gizartetik (Plaza de Mayoko amen higikundea, besteak beste) eta gobernutik: \"desagertutakoak\" bilatzeko lehen urratsak eman ziren, armada zibilen esku jarri, eta instituzio demokratikoak indartu zituzten, Batzorde militarra (Videla, Massera eta Agosti) epaitu zuten giza eskubideak urratzeagatik, etab. Baina demokrazia finkatzeko arazo handiak izan ziren, krisi ekonomiko larria eta militarrek aginpidea hartzeko egindako saioak zirela eta. Alfonsinek behar baino 6 hilabete lehenago utzi behar izan zuen boterea.\n1989an Carlos Menem hautagai peronistak irabazi zituen lehendakaritzarako hauteskundeak, eta 1995ean berretsi egin zuten kargu horretan, datu makroekonomiko onei esker batez ere. Baina nazio barruan bakea eta elkarkidetasuna indartzeko aitzakian, militarren etengabeko presioen aurrean amore eman eta aske utzi zituen Malvinetako gerraren arduradunak eta estatu kolpean parte hartu zuten militar torturatzaileak (1990). Menemek politika neoliberala eraman zuen aurrera; arazo ekonomikoei aurre egin nahian (batik bat hiperinflazioa geldiarazteko), peso eta dolar estatubatuarraren arteko truke-tasa finkatu zuen 1991n. Argentinako ekonomia babeszale tradizionala ere aldatu zuen, arautegi ekonomikoa arinduz eta pribatizazio programa abian jarriz. Horrek ondorio onak izan zituen lehenengo bost urteetan, prezioak egonkortu eta inbertsioak areagotu baitziren. Baina ondoren istilu asko sortu zen, politika horrekin biztanleriaren parte handi bat pobretu zelako eta gizarte desberdintasunak areagotu zireko. Azkenik, 1999ko hauteskundeak oposizioak irabazi zituen, eta Fernando de la R\u00faak hartu zuen lehendakaritza.\nCarlos Menem eta eta Fernando de la R\u00faa boterean zeudelarik, esportatzeko arazoak zirela kausa, Argentinako ekonomiak inportazio itzelari aurre egin behar izan zion. Horrela, nazioko industria eta enplegu-tasa kaltetu ziren, eta salerosteko tasa nahiz altxor publikoa defizitean zeuden. 1998ko Asiako krisialdiarekin batera, kapitalak herrialdetik alde egin zuen, 2001eko azaroko finantza-ikara eraginez. Kapital ihesari aurre egiteko hartutako neurriak (bankuetako gordailuak izoztea, \"corralito\" deritzona) zirela eta, gizarte liskar larriak gertatu ziren. 2001eko abenduan de la R\u00faa presidenteak kargua laga behar izan zuen.\nKrisi haren ondorioz, hainbat lehendakari aldaketa gertatu ziren oso denbora gutxian, 2002ko urtarrilaren 2an Eduardo Duhaldek agintea hartu zuen arte. Orduan, peso eta dolarren arteko baliokidetasuna bertan behera utzita, pesoak balioa galdu eta prezioak igo egin ziren. Aldi berean, esportazioak areagotu ziren eta industrializazioa suspertzeko politika martxan jarri. 2002ko bukaerako, Argentinako ekonomia egonkortzen hasi zen.\n2003an \"Garaipenerako Fronte\"-ko buru N\u00e9stor Kirchner hautatu zuten presidente. Agintaldian herrialdearen Nazioarteko Diru Funtsarekiko zorra kitatu zuen, izugarrizko ordainketa egin ondoren. Halaber, lehen pribatizatutako hainbat industria nazionalizatu egin ziren. BPGak gora egin zuen eta langabezia murriztu zen, baina atzera egin zuen 2002an eratutako gizarte planetan eta laguntzetan eta inflazioa igo zen.\n2007ko hauteskundeak haren emazte Cristina Fernandezek irabazi zituen; herrialdeko lehendakari hautatutako lehen emakumea izan zen. Oro har, senarraren politika berari jarraitu zion krisi ekonomikoari aurre egiteko eta estatuaren esku-hartzea sustatu zuen.\n2014ko urriaren 8an, Buenos Airesko Campo de Mayo atxikitze zentroan torturatu eta hildako 58 langileren auzian, 23 urteko espetxea ezarri zioten Reynaldo Bignoneri. Aurrez beste bost zigor zituen, bat bizi artekoa. Urriaren 25ean, bizi osorako espetxera kondenatu zituzten La Cacha atxilotze zentroko arduradunak. Argentinako Barne ministro ohi bat eta poliziaburu bat zeuden hemeretzi zigortuen artean."}
{"id": "40449", "revid": "336", "url": "https://eu.wikipedia.org/wiki?curid=40449", "title": "Gorrondatxe", "text": ""}
{"id": "40450", "revid": "336", "url": "https://eu.wikipedia.org/wiki?curid=40450", "title": "Aritxatxu", "text": ""}
{"id": "40451", "revid": "336", "url": "https://eu.wikipedia.org/wiki?curid=40451", "title": "Zarautz (hondartza)", "text": ""}
{"id": "40452", "revid": "336", "url": "https://eu.wikipedia.org/wiki?curid=40452", "title": "Santa Klara (uhartea)", "text": ""}
{"id": "40453", "revid": "4229", "url": "https://eu.wikipedia.org/wiki?curid=40453", "title": "San Nikolas uhartea", "text": "San Nikolas edo Garraitz Lekeitio aurrean dagoen itsasgorako uhartea da. Lekeitiar askok San Nikolas izenez ezagutzen dute.\nLekeitioko udalerriaren aurrean eta Lea ibaiaren ondoan kokatzen da. Uhartea eta Isuntzako hondartza batzen dituen kai txiki bat dago (Lazunarri edo \"malekoia\"), baina itsasbehera denean bakarrik da erabilgarri. Itsasbeheran, orobat, oinez joan daiteke Mendexako Karraspio hondartzara, uhartea tonbolo bihurturik.\nSan Nikolas uhartearen higadura saihesteko pinuak landatu zituzten. Lekeitioko udalerrian izurrite larriak zeudenean, gaixoak uhartera eramaten zituzten, gainerako bizilagunak ez kutsatzeko.\n6,5 hektarea ditu.\nHistoria.\n1549koak dira uharteko eraikin batzuei buruzko lehenengo aipamen historikoak. Eraikin horiek baseliza modukoak ziren. 1578ko izurrite batek herria jo zuen 9 hilabetez, eta gaixoak uhartera eraman zituzten, lazaretotzat.\nUrte batzuk geroago, Aita Solagurenek sortu zuen frantziskotar errekoletoen komentua, eta 1617an lehendabiziko meza egin zuten. Komentuaren alboan txiroentzako eta erromesentzako ospitale txiki bat ere egon zen. Hala ere, 1650ean fraideek azkenean alde egin zuten handik, ur ezagatik eta eguraldi-faktoreengatik. Nikolas deunaren irudia eraman zuten San Joanen baselizara, gaur egungo olatu-hormaren gainaldean. 1795ean suntsitu zuten Konbentzio Gerran. Horren ostean, gotorlekua eraiki zuten, kanoiez hornitua, eta Lehen Karlistaldian ere erabili izan zuten uharte hau.\n1746an, Garraitzen eta Isuntzako hondartzaren artean Lazunarri izeneko kaia (\"malekoia\") eraikitzen hasi ziren, tarteka urpean geldituko zena itsasaldien arabera, hondarrak Karraspiorantz bideratzeko helburuarekin. Urteak aurrera, ubide modukoa zabaldu zuten itsasadarrak \"bide normalari\" jarraitzeko 1803an. 1840an apurtuta geratu ondoren, 1856an berriro eraiki zuten. Ordutik hona hainbat berriztapen eta konponketa egin behar izan dituzte, itsasoaren gorabeherak direla-eta."}
{"id": "40454", "revid": "98220", "url": "https://eu.wikipedia.org/wiki?curid=40454", "title": "Santa Katalina uhartea", "text": "Santa Katalina uhartea (tongvaz: \"Pimugna\" edo \"Pimu\") Kaliforniako hegoaldean kokatzen den uhartea da, izen bereko golkoan hain zuzen ere. Los Angeles konderriaren barnean eta turismorako lekua da."}
{"id": "40455", "revid": "56334", "url": "https://eu.wikipedia.org/wiki?curid=40455", "title": "Gatibu", "text": "Gatibu Gernika-Lumo aldeko (Bizkaia) rock estiloko musika talde bat da, 2000ko udan sortua. Mendebaleko euskaran abesten dute; Busturialdeko euskalkian, zehazki. Gitarra eta ahotsa zutabe hartuta, bederatzi disko kaleratu dituzte. Abeslari nagusia Alex Sardui da.\nHistoria.\nGatibu taldea 2000. urte inguruan sortu zuten Alex Sardui abeslariak (Exkixu taldeko kide ohiak) eta Haimar Arejita gitarristak (Einbigu, Frik, Noiz? eta beste zenbait taldetan aritutakoa). Biek Sarduiren \"Txulufrina eta arrosa\" (Labayru Ikastegia-Ikastolen Elkartea) herri-kantuen diskoan bat egin zuten, eta elkarlan horretatik sortu zen talde bat eratzeko proiektua. Beste bi musikarirekin osatu zuten laukotea: Mikel Caballero (baxua) eta Gaizka Salazar (bateria). Taldeari jarritako izenaren zergatia, horrela azaldu zuen Sarduik elkarrizketa batean:\nNahiko berehala kaleratu zuten lehen diskoa, \"Zoramena\" (Oihuka, 2002), baina hilabete batzuk lehenago lehen kantua irratien bidez ezagutzera eman zuten. \u201cMusturrek sartunde\u201c-k oihartzun handia izan zuen, eta nolabait taldeak hurrengo urteetan lortuko zuen arrakasta itzela iragarri zuen. Gatiburen berezitasunetako bat, haren nortasun marka nagusia agian, bizkaieraz abestea da. Musikalki, gitarretan eta atal erritmiko sendoan oinarrituriko pop-rock klasiko eta melodikoa jorratzen du, kantu zuzen, fresko, bizi eta kantagarriak eginez. Lelo itsaskorrak sortzeko abilezia erakutsi du hamar urte hauetan. Lehen disko hartan Robe Iniesta (Extremoduro) eta Fito Cabrales (Platero y Tu, Fito y los Fitipaldis) gonbidatu zituzten euskaraz kantatzera \u201cMila doinu aidien\u201d eta \u201cUrepel\u201d kantuetan, eta Jose Alberto Batiz (Akelarre, Fito y los Fitipaldis) izan zuten laguntzaile ekoizpen lanetan. \"Zoramena\" diskotik 20.000 aletik gora saldu zituzten, hurrengoetarako langa oso altu utzirik. Halaber, \u201cMusturrek sartunde\u201c-k kantu onenaren Gaztea irratiaren saria irabazi zuen.\nTaldeak ez zuen presarik izan hurrengo diskoa grabatzeko. Bi urte igaro ziren estudiora itzuli aurretik. Muxikan (Bizkaia), I\u00f1aki \u201cUoho\u201d Antonen estudioan aurkitu zituen Gatibuk bere proiektua aurrera eramateko ingurune eta talde tekniko egokiak, eta bertan grabatu zituen \"Disko infernu\" (Oihuka, 2005) diskoko kantuak. Berriz ere Robe Iniestak kolaboratu zuen kantu batean abestuz, eta Cristian de Rerita errumaniarrak ere bai. Lehen diskoaren jarraipentzat jo daiteke bigarren lan hau, hausturarik ez dago, baina bai moldaketa osoagoak eta aberatsagoak, eta erregistro berrietara zabaltzeko gogoa. \u201cGerora begira aukera handiak ematen dituen diskoa da\u201d, adierazi zuen taldeak aurkezpenean. Bigarren disko honen aurkezpen kontzertuetan zenbait berrikuntza sartu zituen taldeak: Batiz gitarristaren laguntza izan zuen, eta emanaldi guztietara disko jartzaile bat eraman zuen, kontzertuaren osteko saioarekin lauzpabost orduko ekitaldi bat osatzeko.\n\"Laino Guztien Gainetik, Sasi Guztien Azpitik\" (Baga-Biga, 2008) hirugarren diskoak indartu egin zuen Gatiburen lekua euskal talde arrakastatsuenen artean. \u201cBang-bang txik-txiki bang-bang\u201c, \u201cZeu, zeu, zeu!\u201c, \u201cPailazo\u201d edota \u201cEztanda egin arte\u201d kantuak berehala hedatu ziren. Disko onenaren eta kantu onenaren (\u201cBang-bang txik-txiki bang bang\u201c) Gaztea sariak irabazi zituen lan honekin. Batizen ordez, I\u00f1igo Anton gitarrista hasi zen taldea laguntzen zuzenekoetan, eta Durangoko Azokaren barruan Plateruena kafe antzokian eman zuen diskoa aurkezteko lehen kontzertua. Ondoren, Euskal Herri osoa zeharkatu zuen 2009. urtean -50 kontzertutik gora eskaini zituen-, eta kontzertu horietako batzuk zuzeneko disko batean jasotzeko asmoarekin grabatu zituen. Bilboko eta Donostiako Aste Nagusietan eta Gernikako jaietan emandako kontzertuak aukeratu zituen horretarako, baita Durangon 2009ko irailean emandako beste saio bat ere. Lau emanaldi horietatik aukeratutako zatiekin osatu zuten \"Zuzenean bizitzeko gogoa\" CD-DVDa (Baga-Biga, 2010). Zuzenekoen osagarri, estudioan grabaturiko hiru kantu berri jaso zituzten: \u201cPrest\u201c, \u201cBehar zaitut\u201d eta \u201cKalekatue\u201c.\n2012ko otsaila eta martxoan Euskal Herritik atera zen lehen aldiz kontzertuak eskaintzera, Katalunian eta Irlandan (Derry, Belfast, Cork eta Dublinen) hain zuzen ere. Urte berean \"Zazpi Kantoietan\" (Baga-Biga) bosgarren diskoa kaleratu zuen.\nGatibutik aparte, Alex Sarduik nobela bat idatzi du, \"Esan eta egin\" (Baga Biga, 2013), eta Haimar Arejitak eta Gaizka Salazarrek Espaloian taldea sortu dute 2014an, Itoiz taldearen izenburu bereko diskoa jotzeko. Gernikako Lekuek jaialdian eman zuten lehen kontzertua."}
{"id": "40457", "revid": "392", "url": "https://eu.wikipedia.org/wiki?curid=40457", "title": "Extremoduro", "text": "Extremoduro 1987an Plasentzian (Extremadura, Espainia) sortutako rock musika taldea da. Roberto Iniesta, \u00abRobe\u00bb, izan zen taldearen sortzaile eta liderra eta taldearen historian zehar iraun duen partaide bakarra. 1993 urtean Platero y T\u00fa taldeko I\u00f1aki Anton gitarra-jotzailearekin hasi zen taldearekin kolaborazioak egiten eta pixkana pisua hartzen joan zen taldearen azken urteetan partaide nabarmenetako bat izateraino Roberrekin batera. Extremoduro rock Espainarren erreferentea izatera iritsi da eta honen ildoari jarraituz ekin diote beste talde batzuk, Marea edo Poncho K besteak beste.\nTaldeak arrakasta lortu du hedadura handiko komunikabideetan agertu ez arren. Diskorik ospetsuena 1996ko \"Ag\u00edla\" dute. \"So payaso\" kantari esker, musika-bideorik onenaren saria jaso zuten Espainiako Musikaren Sarietan. Extremoduroren letrek eskuratu dute entzute handiena. Extremoduro taldearen abestietan, etsipena, drogen erabilpena, sistemari aurre egitea, sexua eta amodioa dira hizpide nagusiak. Hori dela eta, zenbait kontzertu zentsuratuak izan dira.\nDiskografia.\nDisko ofizialak.\nExtremoduro ha editado diez \u00e1lbumes de estudio (los dos primeros remasterizados posteriormente), un CD en directo, un DVD en directo y un doble CD recopilatorio.\nBeste disko batzuk.\nExtremodurok ofizial moduan aitortzen ez dituen albumak (\"\"una muestra del lado oscuro de la industria discogr\u00e1fica\"):"}
{"id": "40458", "revid": "119347", "url": "https://eu.wikipedia.org/wiki?curid=40458", "title": "Marea (musika taldea)", "text": "Marea 1998an Berriozarren (Nafarroa) sortutako rock musika taldea da. Hainbat punk taldetan aritu ondoren, Kutxi Romerok Alen Aierdiri, Begirako bateriajole ohiari, deitu zion bere rock taldea osatu nahian. Edu Beaumont \"Pi\u00f1as\" lagunari ere deitu zion, nahiz eta inoiz ez jo. Cesar Ramallo eta David Diaz \"Kolibri\" gitarrajoleek ere taldean parte hartu zuten. \"La patera\" zen taldeak nahi zuen izena, baina izen hori zeukan beste talde bat egonda, \"Marea\" hautatu zuten. \"La Patera\" bere lehen diskoaren izenburua da.\nDiskoa kaleratutakoan, Reincidentes, Narco, Los Porretas, Buitaker, Etsaiak, Soziedad Alkoholika edo La Polla gisako taldeekin jo zuten. Iru\u00f1eko GOR diskoetxearekin \"Revolcon\" bigarren diska plazaratu zuten (2000).\nGOR diskoetxea utzita, Extremoduroko nahiz Platero y T\u00fa taldeko I\u00f1aki \"Uoho\" Ant\u00f3n gitarrajolearekin lan egiten hasi ziren. Horrela, \"Besos de Perro\" hirugarren diska atera zuten (2002), non Roberto Iniestak (\"Extremoduro\") eta Fitok (\"Platero y t\u00fa\", eta \"Fito y los Fitipaldis\", besteak beste, parte hartu zuten. Horren ondoko birak Artsaia aretoan bukatu zuen 2002ko abenduaren 28an. Bost urte buru belarri aritu ondoren, atseden hartu nahi zuten.\nHurrengo urtean sortzeari ekin zioten. Horren emaitza \"28.000 Pu\u00f1aladas\" laugarren diskoa izan zen. Bira emandakoan, berriro atseden hartzea erabaki zuten. Hala ere, 2006ko apirilean, Kutxi Romerok taldea entseatzera bueltatu zela iragarri zuen webgunean.\nDiskografia.\nLa Patera (1999)\nRevolc\u00f3n (2000)\nBesos de Perro (2002)\n28.000 pu\u00f1aladas (2004)\nLas aceras est\u00e1n llenas de piojos (2007)\nCoces al aire 1997-2007 (2007) - Bilduma\nLas putas m\u00e1s viejas del mundo (2008) - Zuzenekoa\nJaur\u00eda de perros verdes. Rarezas (2008) - Bilduma\nEn mi hambre mando yo (2011)"}
{"id": "40459", "revid": "90204", "url": "https://eu.wikipedia.org/wiki?curid=40459", "title": "Artsaia Musik Club", "text": "Artsaia Musik Club Aitzoainen kokatuta dagoen ikuskizun aretoa da. Kontzertuengatik eta diskotekarengatik ezaguna, musika taldeek entseatzeko lekua ere badauka. 1995eko urtarrilaren 5ean inauguratu zen, parte hartu nahi zuten taldeekin (hala nola Tah\u00fares Zurdos, Barricada, De 2 en Blues Band edo Tubos de Plata).\nKanpo estekak.\nwww.artsaia.com"}
{"id": "40461", "revid": "336", "url": "https://eu.wikipedia.org/wiki?curid=40461", "title": "Michelangelo", "text": "Michelangelo Buonarroti (Caprese, 1475eko martxoaren 6a - Erroma, 1564ko otsailaren 18a) Pizkundeko eskultore, margolari, arkitekto eta olerkari italiarra izan zen, pinturan eta arkitekturan inoiz izan den artista handienetarikoa. Era askotako lanak egin zituen artearen hainbat alorretan, beti batasunez eta koherentziaz; hori dela eta, Pizkundeko gizonaren arketipotzat hartzen da, Leonardo da Vinci garaikide eta etsaiarekin batera.\nBizi zelarik ere, artista handitzat hartu zuten bere garaikideek, eta ospe hori, gutxitu ezik, areagotu egin da urte eta mendeen joanean. Munduko famatuenetakoak dira Michelangeloren margolaritza, eskultura nahiz arkitektura lan batzuk. Bestalde, iritsi zaizkigun haren eskutitz, marrazki eta zirriborroak kontuan hartuz, ondoen dokumentatutako XVI. mendeko artista da.\nArte guztien artean eskultura zuen gogokoen, marmolezkoa bereziki. Nekez bereiz daitezke Michelangeloren obrak, denak izan baitira garrantzitsuak artearen historian; dena den, aipagarri dira besteak beste, \"Madonna della Scala\" (1489-1494), \"Piet\u00e1\" (1499), \"David\" (1501-1504), \"Moises\" (1516) eta \"Piet\u00e1 Rondanini\" (1550-1555). 1546an, San Petri basilikako arkitekto nagusi izendatu zuten; une hartatik aurrera arkitektura bilakatu zen Michelangeloren lanbide nagusia; San Petriko kupula diseinatu zuen, eta arkitektura klasikoa irauli, pilastren ordena erraldoia erabiliz. Pinturan, Vatikanoko Kapera Sixtinoko freskoak dira bere lanik ezagunenak.\nBizitza.\nLehen urteak.\nMichelangelo Buonarroti 1475. urtean jaio zen, zenbait belaunaldiz bankari izandako familia batean. Aita ordea, bankaria izan ezik, Florentzia ondoko Caprese izeneko hiri txiki bateko administradore zen Michelangelo jaio zen garaian. Nolabait ere, gizarte eskalan urrats bat atzera egitea zen artista izatea eta, hala, aski berandu hasi zen Michelangelo ikasten, hamairu urte zituela, seguraski bere aitaren nahiaren kontra. 1488an, Domenico Ghirlandaio hiriko margolari famatuenaren lantegian sartu eta ikastun gisa hasi zen. Hiru urterako sartu bazen ere, urtebete bestetik ez zuen egin margolari-mutil moduan, bere biografo Ascanio Condivik kontatzen duenez, ikasi beharreko guztia bazekielako.\nBerehala nabarmendu zen Michelangeloren talentua, eta hiriko buruzagiak, Lorenzo Medicik, hartu zuen bere babespean. Lorenzok bere inguruan bilduak zituen Florentziako poeta eta intelektual nagusiak, eta talde hartan sartu zuen Michelangelo ere. Besteak beste, Poliziano, Marsilio Ficino eta Pico della Mirandola idazleak ezagutu zituen, bai eta Neoplatonismoaren ideiak ere, haren obran hainbeste eragin zutenak. Horrezaz gain, Medicitarren arte bilduma aztertu ahal izan zuen, antzinako Erromako estatuez osatua batez ere. Nolabaiteko irakasle izan zuen brontzezko eskultura lantzen zuen artista bat, Bertoldo di Giovanni izenekoa eta Medici familiaren adiskidea, baina Michelangelo ez zen haren jarraitzaile izan, ez materialen hautapenean, ez ikusmoldean.\n1490etik 1502ra bitartean lehenengo marrazkiak egin zituen, Masaccio eta Giotto di Bondoneren fresko gotikoen estudioak, eta lehenengo erliebeak ere: \"Madonna della Scala\" (\u00abEskailerako Ama Birjina\u00bb, Buonarroti etxea, Florentzia) eta \"Battaglia dei centauri\" (\u00abZentauroen gudua\u00bb, Buonarroti etxea, Florentzia). Horietan, haren estiloa nabarmentzen hasi zen eta arte klasikoarekiko lotura zehatzagoa ere sumatzen da.\nFlorenzia, garai hartan, artean aitzindari zen; handik ateratzen ziren Europako margolari eta eskultore bikainenak, eta artisten arteko lehia guztiz bizkorgarria zen. Hiria, hala ere, ez zen garai batean bezain aberatsa, ezin zien bere artistei irabazi handiak eskaini, eta, hortaz, zenbait florentziar artista beste hiri batzuetara joan zen aukera hobeagoen bila, Leonardo da Vinci eta haren maisu Verrocchio, besteren artean. Medicitarrek 1494an galdu zuten hiriaren buruzagitza, hein handi batean Girolamo Savonarolaren erruz, eta politika iraultza amaitu baino lehenago Florentziatik alde egina zen Michelangelo.\nBolonia, Florentzia eta Erroma, 1492\u20131499.\n1494n, Michelangelo Florentziatik alde egin zuen. Veneziara joan zen aurrenik, eta Boloniara gero. Han Jacopo della Querciaren erliebeak ikertu zituen. Denboraldi labur baterako Florentziara itzuli ondoren, 1496an Erromara jo zuen, eta lehen lan famatua egin zuen: \"Bako\" (1497, Bargello, Florentzia). Eskultura honek antzinako Erromako irudi biluzien tradizioari jarraitzen dio, baina haiek baino askoz ere mugimendu handiagoa du eta konplexuagoa da. Nahita bilatutako ezegonkortasuna dauka, eta Michelangeloren lan bakarra da -berez, lorategi baterako egina zen-, aurrealdetik ez ezik, alde guztietatik begiratzea eskatzen duena.\n\"Bako\" lanak berehala ekarri zion eskaera garrantzitsu bat, San Petri basilikarako \"Piet\u00e0\" bat egitea hain zuzen (1498). \"Piet\u00e0\" hitzak ez du izendatzen, sarritan uste izan den bezala, Michelangeloren lan hau; aitzitik, tradiziozko irudi deboziozko bati dagokio (Andre Maria eta haren seme hila). Hala ere, Michelangelorena da \"Piet\u00e0\" guztietan famatuena. Jesukristoren heriotzaren ondorengo auhen eta deitoreen kontakizun eszenetatik aterea da, eta Kristoren sakrifiziozko heriotza ekarri zuten bekatuengatik bekatariek damuzko otoitzak eragitea du xedea. Jean Bilh\u00e8res de Lagraulas frantses kardinala zen Michelangeloren patroia; bestalde, Italian baino arruntagoa zen Europako iparraldean eszena honen eredua. Eskultorearen arazo nagusia marmol bloke bakar batetik bi irudi ateratzea zen, eta eginkizun hori oso zaila gertatu da garai guztietan. Michelangelok masa trinko gotor baten moduan landu zuen osotasuna, baina ageriko kontraste guztiak ondo azpimarratuz, bi osagaiak bereizi eta argitzeko: emakumezkoa eta gizonezkoa, bertikala eta horizontala, jantzia eta biluzia, bizia eta hila.\nFlorentzia, 1499\u20131505.\n\"Piet\u00e0\" amaitu eta berehala, 1501ean, eskatu zioten bere obra famatuenetako bat izango zena, \"David\", Florentziako katedralerako. Hauxe da, kronologiaz, Bigarren Pizkundeko estatua erraldoietan aurrenekoa. Michelangelok hogeita sei urte besterik ez zituen lan hau eskatu ziotenean; estatua lurra baino askoz gorago ipini behar zen, katedraleko hormabularretako batean. Alabaina, hiriko handikiek Palazzo Vecchioren aurrean ipintzea erabaki zuten, Florentziako Errepublikaren ikur modura (gaur egun han dagoena orijinalaren kopia bat da).\nErraz ulertzen da erabaki hori. Goliaten burua gabe, irudi honek erronka adierazten du: David ez da heroi garaile bat, eginkizun zuzen baten aldezlea baizik. Bere indar guztiarekin, Donatelloren San Jorge bezala ageri da munduan; alabaina, irudiaren estiloak aldarrikatzen duen ideala Donatelloren gazteen argaltasunaren oso bestelakoa da. Michelangelo Erroman egon berria zen, eta zirrara handia eragin zioten han eskultura helenistikoko gorputz gihartsu, oparo, emozioz beteek. Nahiz eta Lakoonte taldea, estilo horretako obrarik famatuena bihurtuko zena, oraindik aurkitu gabea zen, beste estatua helenistiko batzuk ikusi ahal izan zituen.\nIrudi honen eskala, heroien mailakoa, gizakiaz gaineko edertasuna eta indarra, eta formen bolumen hanpatua, berehala bihurtu ziren Michelangeloren estiloaren bereizgarri, eta, haren bidez, Pizkundeko arte guztiarena. Alabaina, David hau ezin zen inola ere antzinateko obrekin nahastu. Helenismoaren estatuagintzan, gorputzak espirituaren hondamena adierazten du, eta David honek, berriz, Michelangelok hain berezkoa zuen \"ekintza geldia\" erakusten du.\nSixtotar Kaperako ganga, 1505\u20131512.\n1505eko martxoan, Julio II.ak bere hil-monumentua egiteko ardura eman zion; Michelangelok egundoko arkitektura eta zizelkadura esparru baten plana egin zuen. Michelangelok gogo bizia jarri zuen lan hartan, eta Carraran zortzi hilabete eman zituen, haitzurdina berak aukeratu eta erauzarazten. Erromara itzuli zenean, ordea, Aita Santuak mausoleoaren planoak artxibaturik utzita zeuzkan, Donato Bramantek San Petri basilikarako egindako planoek erakarrita. 1506an Michelangelok, haserre, Erromatik alde egin zuen eta Florentziara joan baina, azkenean, eta eskumikuaren mehatxupean, Aita Santuarekin batzartu zen Bolonian.\n1508an ekin zien Sixtotar kaperaren ganga apaintzeko lanei. Lehen baino lehen heldu nahi baitzien hilobiko lanei, lau urtetan amaitu zuen sabaiko lana (1508-1512). Bertan Genesiaren interpretazioa ezarri zuen, Pizkundearen artearen ikur bilakatu zena. Oso egitura handia da, arkitekturazko marko margotu batean erritmikoki kokaturiko ehundaka irudiz betea.\nErdiko partean Genesiaren bederatzi eszena daude, munduaren sorreratik hasi eta Noeren mozkorraldia arte. Eszena hauek hautatzeko erabili zuen eskema teologikoa, eta eskema horren osagarriena -gazte biluziak (\"ignudi\"), dominak, profetak eta sibilak- ezin izan dira guztiz argitu, baina badakigu gizonaren historia primitiboa eta Jesukristoren etorrera lotzen dituela, gu guztion hasiera eta amaiera: aldarearen gainean dagoen \"Azken Auzia\", nahiz eta hogeita bost urte geroago margotua izan, hasieratik proiektatua dirudi.\nFlorentzia, medicitar aita santuen zerbitzura, 1513\u20131534ko hasiera.\n1513an Julio II.a aita santua hil zelarik, Lorenzo Mediciren seme bat izan zen haren ondorengoa, Leon X.a (1513-1521 urteetan aita santu). Michelangelo txikitatik ezagutzen zuen, eta sarritan egin zizkion lan eskaerak, gehiago Medici familiaren ohoretan aitasantutzarenetan baino.\n1513-1515 bitartean, Julio II.aren mausoleoa aurrera eramateko bigarren saiakera egin zuen. Horretarako, \"terrebilit\u00e0 michelangelesca\" erakusten duen \"Moises\" eskultura zizelkatu zuen (gaur egun Erromako San Pietro in Vincoli elizan), baina bigarren saiakera hark ere ez zuen aurrera egin. Lan hau aurrekoak baino aberatsagoa da azaleko xehetasunetan eta modelatuan; azaleko testurak, aldi berean, aurrekoak baino ugariagoak dira, artistak aurkitu baitzuen, handitasuna kendu gabe, xehetasunak aberasteko modua. Garai bertsukoak dira \"Esklaboak\" edo preso lotuak; haiek ere Julio II.aren hilobirako pentsatu ziren baina ez ziren inoiz erabili, ondorengo diseinuetan okerreko eskala zutela erabakita. Michelangelok berak gorde zituen zahartu zen arte, eta gaixo zegoenean zaindari izan zuen familia bati oparitu zizkion. Elkarren antitesi moduan egin zituen bi estatuak: esklabo bat hilzorian dago eta kateetara errenditu da; bestea, berriz, esklabo hezikaitza da, askatzeko borrokan ari dena.\n1520an, Giulio Medici kardenalak (1523\u20131534 bitartean Klemente VII.a aita santua izan zenak) eta Leon X.a aita santuak, Florentziako San Lorenzo elizako kapera berria diseinatzeko agindu zioten. Medici familiaren hilobiak gordetzeko kapera hura eraikitzeko asmoa, Giuliano eta Lorenzo oinordeko gazteen heriotzarekin (1516an eta 1519an) gauzatu zen. Michelangelo 1527an hasi zen kapera eraikitzen. Barrualdea marmolezkoa du, eta guztiz orijinalak dira hormen diseinua eta hilobietako irudi zizelatuak; hormetako xehetasun dinamikoen luzapen dira irudi horiek, forma organikoan eginak. Horren guztiaren emaitza Michelangeloren asmoen erakusgarri ezinhobea da. Leihoek, erlaitzek eta antzekoek proportzio eta loditasun bitxia dute, eta hori dela-eta, forma klasiko tradizionalak berrikusi nahi izan zituela dirudi.\nGainalde berezi horien ondoan, guztiz orijinalak dira gelaren bestaldeko bi hilobiak ere, goialdeko parte kurbatuetatik hasita. Bi oinarri kurbatu horietako bakoitzaren gainean emakume bat eta gizon bat daude eserita, biluzik; hilobi bateko irudi bat egunaren ikurra da, eta gauarena bestea, artistaren beraren arabera; beste hilobikoak ilunabarraren eta goizaldearen ikur dira. Era horretako pertsonifikazioak guztiz berriak ziren hilobietan eta, Michelangeloren arabera berriz ere, denboraren mugimendu ezin saihestuarekin daude lotuak, zirkularra baita, eta heriotzara daramana. Irudi hauek dira, hain zuzen ere, artistaren lan famatuenak eta ongien lortuak. \"Egun\" eta \"Gau\" erraldoiak aski bareak dira beren handitasunean, nahiz eta \"Egun\" irudiak adierazten duen, agian, barne ezinegon bat edo. Emakumezkoen bi irudiek garai hartan edertzat hartzen ziren proportzio luze lerdenak eta oin txikiak dituzte, baina, bestela, desberdinak dira: \"Ilunabarra\", irudi birjinala, gorantz luzatzen da bere kurban, bizitzan sartu nahiko balu bezala; \"Gaua\" lo dago, baina amets larriak adierazten ditu.\nMedicitarren kapera egin zuen urte bertsuetan, beste eranskin bat diseinatu zuen San Lorenzo elizarako: liburutegia. Leon X.ak oinordekotzan jasotako liburuak gordetzeko eraikina zuen, ohikoa baitzen, garai hartan, liburutegiak komentuetan gordetzea. Liburutegi honen proiektua lehendikako eraikinen araberakoa izan zen, egitura zaharragoen gainean eraiki behar baitzen. Atarian (\"ricetto\") daude Michelangeloren horma diseinu famatuenak eta orijinalenak. Medicitarren kaperan baino nabarmenagoa da hemen eraikuntza osagaien antolamendu aske eta berritzailea; zutabeak, adibidez, hormaren planoaren atzean daude, ez, ohi den bezala, aurrerago. Hori dela eta, sarritan esaten da lan hau dela manierismoaren lehen erakusgarria. \"Ricetto\"-ari kontrajarririk, liburuen gela askoz ere tradizionalagoa da: apalen usadiozko lerroak leihoen erritmoarekin daude lotuak, eta xehetasun apaingarri txikiak ageri dira lurrean eta sabaian, Michelangelo beti ez zela gogorra eta astuna gogorarazten dutenak; aitzitik, kasu honetan efektu soilagoa eta bigunagoa bilatu baitzuen.\nErroma, 1534\u20131546.\n1534an Florentzia utzi eta Erroman finkatu zen. Orduan, hogeita bost urteren ondoren, hasi zen berriz freskoak margotzen, Kapera Sixtinoko absidean \"Azken Auzia\" egin zuenean, Paulo III.a aita santu berriarentzat. Gai han sarritan erabili zen Italian Erdi Aroan eta 1500 arte, baina handik aurrera modaz pasa zen. Dirudienez, tradizio hori Paulo III.aren gidaritzapean bideratu zen Kontraerreformak berpiztu zuen.\n\"Azken Auzia\" margolanak alde nabariak ditu hogeita bost urte lehenago egindakoarekin. Koloreen harnonia soila da: gorputz gaztain-koloreak zeru urdin ilunaren kontra. Irudiek ez dute hainbesteko indarrik, eta formak ez daude hain ongi zehaztuak; bizkarrak haragizko masa hutsak dira, gerria markatu gabe. Erdian, goian, Jesukristo epaileak beso bat jasotzen du bere eskuinean dituenak salbatzeko, eta beste besoa erorita du ezkerrekoak kondenatzeko. Arima salbatuak poliki-poliki igotzen dira haize lodian barrena, eta kondenatuak behera doaz. Hormaren behealdean hilobietatik altxatzen dira hezurdurak; Erdi Aroko aurrekarietatik zuzenean hartutako gaia da. Eskuineko aldean, Karontek ibaian barrena daramatza arimak -gai paganoa, baina Dantek kristauentzako onargarri egin zuena bere \"Jainkotiar komedia\"-n, eta Luca Signorelli Umbriako artistak erabilia margolaritzan-. Michelangelok biziki miresten zuen Signorelli, sentipen dramatikoa xehetasun anatomikoen bidez adierazteko zuen trebeziagatik.\nBizitzako azken urteetan gutxiago landu zuen eskultura, eta margolaritza eta poesiarekin batera, gehiago jardun zuen arkitektura lanetan, alor horretan ez baitzuen lan fisikorik egin behar. Erroma berri eta modernorako monumentu handiak eskatu zitzaizkion, arkitekturaren kidez erakusteko hiriak mundu osoan zuen nagusitasuna. 1536an Paulo III.a aita santuak Campidoglio plaza diseinatzeko agindu zion, Kapitolino muinoan. Leku hori antzinako Erromako zentro zibikoa izan zen, udal gobernuaren egoitza XVI. mendean. Michelangelok udaletxe zaharra berregin zuen, plazaren albo batean zegoena, eta bi eraikin egin zituen haren aldameneko bi alboetarako. Eraikin horiei fatxada aberatsak ipini zizkien; baliabide nagusia zutabe izugarriak elkargainkatzea izan zen, bi solairuetan gora igotzen direnak, eta haien inguruan beste zutabe askoz txikiagoak, solairu bakarrekoak. Era berean, diseinu berezi bat egin zuen bi eraikin berrien arteko lurrerako, eredu obal bat, erdian estatua bat duena (Marko Aurelioren Zaldizko Estatua), eta horrek gela monumental baten efektua ematen dio eremu osoari. Plazak irekia du alde bat, eta han dago sarrera, eskailera luzeak igo ondoren iristen dena. Plaza bukatu gabe utzi zuen, lanak ez baitziren 1564 arte hasi, eta ondorengo arkituektuek hasierako proiektua aldatu zuten.\nSan Petri basilika, 1546\u20131564.\n1546an, Antonio da Sangallo Gaztea hil ostean, Michelangeloren esku utzi zuen Paulo III.a aita santuak San Petri basilikako obren zuzendaritza. Hori izan zen bere azken urteetako lan nagusia, Campidoglio plazako harmailadia eta Kontserbadoreen Jauregiarekin batera.\nSan Petri basilikan bere aurreko arkitektoen ideiak baztertu zituen, orijinala izan ezik, hau da, Bramanterena. Hala, lehenengo proiektura itzuli zen: lau beso berdineko oina, ez latin gurutzekoa. Bramanteren asmoa zenbait puntutan aldatu zuen, espazio bateratuagoa lortzearren. Espazio horren inguruan, lau aldeetan, epai semizirkularreko hormak daude, kupularen barneko espazio hemisferikoaren antzeko espazioak alegia. Michelangeloren lan handiena, ordea, aldarearen atzeko horma kurboa da, non areagotu egin baitzuen euskarri handi eta txikien arteko Campidoglio plazako kontrastea. Oraingo honetan zutabeen ordez pilastra finak erabili zituen, horma kurboen kanpoko aldean erantsiak; erritmo horizontal indartsua sortzen dute, arkitektura dinamikoa, proiektuaren atzean zegoen eskultorea adierazten duena. Bizi zelarik, eraikinaren beheko partea egin zen, batez ere; kupula, berriz, Michelangelo hil ondoren eraiki zen, eta eztabaida handia dago berak horrela egingo ote zuen.\nMichelangelo Erroman hil zen, 1564ko otsailaren 18an, 89 urte zituela. Haren iloba Leonardok gorpua Florentziara eraman zuen, ezkutuan; hiri horretan egin zitzaizkion hiletak eta Santa Croce basilikan ehortzi zuten.\nEragina.\nBizirik zela, \"Il Divino\" ezizena jaso zuen Michelangelok. Berari buruzko bi biografia idatzi ziren, artean bizi zela: Giorgio Vasarirena eta Ascanio Condivirena. Vasariren iritziz, Michelangeloren lanekin erdietsi zuen gailurra eta perfekzioa arteak.\nHala ere, aski mugatua da bere ondorengoengan izan zuen eragina. Hori agertzeko ez da nahikoa esatea Michelangeloren artea handiegia zelako ez zela imitatu, zeren Rafael bezalako artista bat, adibidez, hura bezain handitzat hartzen zen, eta izugarri imitatu zen. Gerta daiteke, alabaina, Michelangelok lortu zuen adierazpen modu bereziak, handitasun ia kosmikoa baitzuen, gainerako artistei atzera eragin izana. Garaikideek goraipatzen zuten ezaugarrietako bat haren \"terribilit\u00e0\" zen, handitasun txundigarri antzeko bat, ondoren etorri ziren artistek imitatzen saiatu zirena eta Mendebaldeko hurrengo arte mugimendu nagusia sortarazi zuena: Manierismoa.\nEragina mugatua izanik ere, badira kasu batzuk imitazio erabatekoak direnak; horien artean Daniele da Volterra da, ziur aski, talentu handieneko artista. Bestalde, alor jakin batzuetan eredu gisa erabili zen Michelangelo. XVII. mendean marrazkigintzaren maisutzat hartzen zuten, baina anatomian, ez beste eremuetan. Auguste Rodin XIX. mendeko eskultore frantsesak ustiatu zuen marmolezko bloke amaitugabeen efektua. XVII. mendeko maisu barroko batzuek, zenbait kasutan, Michelangeloren erreferentzia argiak erakusten dituzte, baina antzekotasun literalik gabe, beti ere. Berniniz gainera, Rubens margolariarengan ikusten da, agian, argien Michelangeloren sorkariek ondorengo artistentzat izan zuten balioa.\nLan garrantzitsuak.\nPintura.\nHainbat marrazki kontserbatzen dira, batez ere klarion gorriz eginak:\nZinema.\n1965eko \"The Agony and the Ecstasy\" (\u00abHiltzoria eta Estasia\u00bb) filmean Charlton Heston estatubatuar aktoreak antzeztu zuen Michelangelo."}
{"id": "40463", "revid": "201", "url": "https://eu.wikipedia.org/wiki?curid=40463", "title": "Michelangelo Buonarroti", "text": ""}
{"id": "40464", "revid": "119347", "url": "https://eu.wikipedia.org/wiki?curid=40464", "title": "Selektah Kolektiboa", "text": "Selektah Kolektiboa Euskal Herriko hip-hop talde bat zen: euskaraz kantatzen zuen 2005an desegin aurretik.\nTaldea.\nHasiera.\nHernaniko jaietan eman zuen estreinako emanaldia Selektah Kolektiboak, artean bikotea zelarik: I\u00f1aki Arrizabalaga Daddy Jeff MC (ahotsa) eta Zigor Lampre DZeta (disko jartzailea). Musika beltza (hip hop, funk, soul, reggae...) Euskal Herrian ezagutzera emateko eta zabaltzeko sortutako kolektiboaren lehen adierazpenetako bat zen. Aipaturiko bi kideez gain, I\u00f1igo Goikoetxeandia Wanka MC eta Jon Lampre MC Molte MC abeslariek eta Aritz Usandizaga Aritz Sound System disko jartzaileak osatu zuten Selektah Kolektiboa. Dantza egiteko jaiak antolatzen hasi zen. Hip hop emanaldi batek hartzen zuen saio horien lehen zatia: DZetak jarritako musika oinarriaren gainean hiru abeslariak txandakatzen ziren kantuan, mikrofonoa zabalik utziz abestu nahi zuen edonorentzat. Gero, Aritz Sound Systemek dantzarako mota askotariko doinuak jartzen zituen goizaldera arte. Kontzertuak egiteko eredu berria ekarri zuen Selektah Kolektiboak.\nLehen diskoa.\nBi urtez hip hoparen kultura Euskal Herriko hainbat txokotara eraman ondoren, Andoaingo gaztetxean Fermin Muguruzarekin jotzeko eskaintza jaso zuen taldeak, eta aukera baliatu zuen maketa Esan Ozenki diskoetxeko arduradunei helarazteko. Berehala iritsi zen diskoa grabatzeko proposamena. Selektah Kolektiboa 2000. urtean argitaratu zen, eta euskarazko lehen hip hop diskoa izan zen. Euskal Herriko egoera politikoa, euskararen bazterketa eta hip hop kulturaren aldarrikapena ditu hizpide taldeak disko horretako kantuetan, eta UPN alderdiari, kazetariei eta poliziari zuzentzen dizkie amorruzko hitz zorrotzak. Diskoan lagundu zutenen artean, Frantziako Force II Frappe taldea zegoen.\nBigarren diskoa.\nEuskal Herrian hip hoparen aitzindariak izateak une gozoak ekarri zizkion taldeari, baina baita musika horrekiko ezjakintasun orokorrak sortutako errespetu falta pairatu behar izatea ere, Esperientzien etorbidetik (Metak, 2002) bigarren diskoari izenburua eman zion kantuan azaldu zutenez. \"Hip hoparekiko errespetua eskatzen dugu, beste edozein musika estilok merezi duen garrantzi bera ematea musikarien, kontzertu antolatzaileen eta soinu teknikarien aldetik. Errespetu falta hori nabarmenagoa da hip hopak kanpoan jasotzen duen tratua ezagutu eta gero\", adierazi zuten taldekideek diskoaren aurkezpenean (1). Tony Claret ekoizlearekin grabatu zuten Bartzelonan -Espainiako zenbait hip hop talde esanguratsurekin lan egina da Claret; 7 Notas 7 Colores, La Mala Rodr\u00edguez eta Eddie La Sombra, kasu-, eta hainbat kolaboratzaile bildu zituen, El Payo Malo rap abeslaria, La 13-14 taldea eta Yacine (Cheb Balowski), besteak beste. UPN ostera ere (\"UPN West 2\"), George Bush (\"Gora gaileta\") eta Palestinan Israelek egiten duen politika (\"Conciencia de un sentir\") ziren Selektah Kolektiboaren jomuga lan horretan.\nDesegitea.\nHurrengo urteetan kontzertuak ematen, jaiak antolatzen eta kantuak sortzen jarraitu zuen taldeak. Espainiako rap talde ezagunenetako batzuekin aritu zen (Frank T, Violadores del Verso, SFDK...); Negu Gorriak taldeak agur esateko 2001ean Baionan eta Donostian eskainitako hiru kontzertuetan parte hartu zuen, eta Manu Chaok Radio Bembarekin 2002an Donostian emandakoa ireki zuen. 2005ean Selektah Kolektiboaren hirugarren diskoa iragarri zuen Metak diskoetxeak, baina grabatzen hasi aurretik taldea desegin egin zen. Bi disko argitaratzeaz gain, Bagdad Rap filmeko musikan parte hartu zuen \"Vosotros en Irak\" kantuarekin, eta Fermin Muguruzaren FM 99.00 Dub Manifest eta UEKren Ganbaratik diskoetan kolaboratu zuen.\nPartaideen Ibilbidea.\nSelektah Kolektibotik at, DZetak Fermin Muguruzaren In-Komunikazioa, Euskal Herria Jamaika Clash eta Asthmatic Lion Sound Systema diskoetan parte hartu du, eta haren Kontrabanda eta Afro-Basque Brigade taldeetako kide izan da. Orain, Esne Beltza taldeko partaidea da, eta Basque Power proiektu pertsonala eratu du.\nAritz Sound Systemek disko jartzaile saioak eskaintzen jarraitzen du, herriz herri musika beltza hedatuz, irratian (Info7, Molotoff...) eta prentsan (Gara, Gaztezulo...) kolaboratzeaz gain.\nTaldekideak.\n3 MCk eta 2 DJ -ek osatzen dute taldea. Euskal Herriko txoko desberdinetakoak dira, baina bilgune bezala Hernani dute."}
{"id": "40466", "revid": "105290", "url": "https://eu.wikipedia.org/wiki?curid=40466", "title": "MC", "text": "MC edo emcee \"Master of ceremony\" hitz ingelesaren akronimoa da, \"Zeremonia-maisu\" euskaraz.\nLehen, MC hitza, Disc Jockeyentzat erabiltzen zen. Gaur egun, berriz, rap abeslarientzat erabiltzen da."}
{"id": "40467", "revid": "96586", "url": "https://eu.wikipedia.org/wiki?curid=40467", "title": "D.Z.", "text": "Zigor Lampre (DJ Zigor edo D.Z.), Lasarten jaioa, Zizurkilen urte askoan bizia eta gaur egun Villabonako bizilaguna, DJa da ogibidez, eta ezaguna da Selektah Kolektiboakoa izateagatik.\nBere estiloen artean reggae-ragga, soula, funk, jazz eta erritmo afrikar eta musika beltzaren bestelako erritmoak uztartzen ditu.\nHorretaz gain, beste proiektutan ere parte hartzen du, Fermin Muguruzaren DJa da, Esne Beltza taldeko kide ere bada."}
{"id": "40469", "revid": "276976", "url": "https://eu.wikipedia.org/wiki?curid=40469", "title": "Zigor Lampre", "text": ""}
{"id": "40472", "revid": "119347", "url": "https://eu.wikipedia.org/wiki?curid=40472", "title": "Iratzarri", "text": "Iratzarri Euskal Herriko gazte erakunde independentista eta sozialista izan zen, alderdi bezala eratua. 2004ko azaroan sortu zen EHUren Donostiako kanpuseko Barriola eraikinean Aralarrek ospatu zuen II. Kongresuaren baitan eta hiri horretan bertan, 2008ko urrian ospatu zuen bere lehen Kongresua. 2012ko otsailaren 25an, bere ildoa Aralarrenetik bereizi zuen. 2013ko urtarrilean, alderdi bezala erregistratu zen. 2015eko ekainaren 6an, bere desegitea erabaki zuen. Iratzarrik aldizkari bat argitaratzen zuen, \"Ekintzaile\" izenekoa.\nEgitura.\nIratzarri asanblearismoaren printzipioen arabera antolatua zegoen, eta horregatik ez zuen ordezkaritzako organorik. Herrialdeetako lau asanblada zeuden, Araba, Bizkaia, Gipuzkoa eta Nafarroan. Bazeuden zenbaitzu asanblada lokal ere.\nErakundearen erabakitze esparrua \"Hegoaldeko Koordinakundea\" zen, erakundeak bere jarduera garatzen zuen lau herrialdeetako hiruburuetan txandaka hilean behin batzen zena. Hegoaldeko Koordinakundean partehartzea Iratzarriren edozein militanteri edo Aralarren 30 urterarteko afiliatu guztiei irekita zegoen.\n2007an, koordinakundeak dokumentu politikoa eta egiturazkoa onartu zituen, azken hau urte horretako azaroan Gasteizen burututako Iratzarriren I Jardunaldi Nazionaletan hedatu zelarik. Iratzarriren I Kongresu Nazionala, 2008ko urrian, Donostian burutu zen. Bertan egitura sendotu eta ideologia finkatu ziren. Fabio Gonzalez aukeratu zuten Koordinatzaile Orokor bezala.\nAralarren.\n2012ko otsailaren 25a arte, Iratzarri Aralarri loturiko gazte esparruko erakundea zen. Alderdiaren estatutuen arabera, \u00abgaztedia belaunaldi kolektibo gisa Aralarren Iratzarriren bitartez ordezkatua eta antolatua dago\u00bb. Alderdiaren komite exekutibo ezberdinetan, bai nazio mailakoetan bai herrialde mailakoetan, ordezkari bana zuen. Bere izate autonomoa zela eta, Aralarrekiko afiliazioa ez zen kolektiboaren kide, \"Iratzarkide\", izateko betekizuna.\nAlderdia.\n2013ko urtarrilean aurkeztu zuen Iratzarrik alderdi politikoen erregistroan sartzeko eskaria.\n2013ko irailaren 14 eta 15ean egindako bere IV. Kongresuan, irudi berritua eta adinarteko proposamen politiko berria aurkeztu zituen.\nParte hartzea.\nIratzarrik hainbat gizarte foro eta elkarte pluraletan parte hartzen zuen, hala nola, Ibaetako foroan, Prekarietatearen aurkako asanbladan, G8aren eta kapitalismoaren aurkako taldetan, AHTaren aurkako eta tran sozialaren aldeko plataformetan, euskararen aldekoetan eta gay, lesbiana eta transexualen eskubideen aldeko plataformetan. Horretaz gain, 'Gazteok Bai' Nafarroa Bai hauteskunde-koalizioko gazterietan edo Euskadiko Gazteriaren Kontseiluan eta Euskal Herriko Gazteriaren Kontseiluan.\nHarremanak.\nGazte independentismoaren esparruko hainbat alderdi eta erakunderekin harremanak zituen Iratzarrik, besteren artean Chobenalla, Isca, IpC edota fai!. Halaber, kontaktuak zituen Europan eta Hego Amerikako talde independentistekin, batez ere PSUVren gazte erreferentearekin."}
{"id": "40475", "revid": "137486", "url": "https://eu.wikipedia.org/wiki?curid=40475", "title": "Materia ilun", "text": "Materia iluna materia mota hipotetiko bat da, unibertsoko materiaren % 85 inguru suposatzen duena. Materia ilunari \"iluna\" deitzen zaio, ez dirudielako eremu elektromagnetikoarekin elkarreragiten duenik, eta horrek esan nahi du ez duela erradiazio elektromagnetikoa xurgatzen, islatzen edo igortzen (argia bezala), eta, beraz, zaila dela detektatzen. Zenbait behaketa astrofisikok \u2013 gaur egun onartutako grabitatearen teoriekin azaldu ezin diren grabitate-efektuak barne, ikus daitekeen baino materia gehiago ez badago, behintzat \u2013 materia ilunaren presentzia dakarte. Horregatik, aditu gehienek uste dute materia iluna ugaria dela unibertsoan, eta eragin handia izan duela haren egituran eta bilakaeran.\nMateria ilunaren existentziaren froga nagusia, materia ikusezin ugari ez balego, galaxia askok oso modu ezberdinean jokatuko luketela frogatzen duten kalkuluetatik dator. Galaxia batzuk ez ziren sortuko, eta beste batzuk ez lirateke gaur egun bezala mugituko. Beste ebidentzia-lerro batzuen artean, grabitazio-lenteetako behaketak eta mikrouhinen hondo kosmikoa daude, baita beha daitekeen unibertsoaren egungo egituraren behaketa astronomikoak, galaxien eraketa eta bilakaera, talka galaktikoetan kokatzea eta galaxien kumuluen barruan galaxien mugimendua ere. Lambda-CDM kosmologia-eredu estandarrean, unibertsoaren masa-energia eduki osoak materia eta energia arruntaren % 5, materia ilunaren % 27 eta energia iluna izenez ezagutzen den energia mota baten % 68 ditu. Horrela, materia iluna masa osoaren % 85 da, eta energia iluna eta materia iluna masa-energia eduki osoaren % 95.\nOraindik inork ez duenez materia iluna zuzenean behatu -existitzen dela suposatuz-, ia ez du materia barioniko arruntarekin eta erradiazioarekin elkarreragin behar, grabitatearen bidez izan ezik. Uste da materia ilun gehiena ez dela barionikoa; oraindik aurkitu ez diren partikula azpiatomiko batzuek osa dezakete. Materia iluna lortzeko hautagai nagusia oraindik aurkitu ez den oinarrizko partikula mota berriren bat da, bereziki elkarreragin ahuleko partikula masiboak (WIMP), nahiz eta axioiek arreta berritua erakarri duten WIMPak esperimentuetan ez detektatzeagatik. Esperimentu asko egiten ari dira materia ilunaren partikulak zuzenean detektatzeko eta aztertzeko, baina inork ez du oraindik arrakastarik izan. Materia iluna \"hotz\", \"epel\" edo \"bero\" gisa sailkatzen da, abiaduraren arabera (zehazki, fluxu askearen luzeraren arabera). Egungo ereduek materia ilun hotzeko agertokia errazten dute, non egiturak pixkanaka partikulak metatzearen ondorioz sortzen diren.\nKomunitate zientifikoak oro har materia ilunaren existentzia onartzen duen arren, astrofisikari batzuek, ohiko materia ilunak ondo azaltzen ez dituen behaketa espezifikoek bultzatuta, erlatibitate orokorraren lege estandarren zenbait aldaketa defendatzen dituzte. Horien artean daude Newtonen dinamika eraldatua, grabitate tentsore-bektorial-eskalarra edo grabitate entropikoa. Eredu horiek ohar guztien berri ematen saiatzen dira, gai ez-barioniko osagarria aipatu gabe.\nIdeiaren historia.\nMateria ilunaren lehen nabarmentasunetako bat Vera Rubinek aurkitu zuen 1970eko hamarkadan, galaxia espiralen errotazio-legeen bidez. Galaxia horien izarrak eta gasa zentroaren inguruan biratzen dira, baina horien abiadura ez da gutxitzen zentrotik urrundu ahala, galaxiaren masa gehiena bere izarren eta gasaren orbiten barruan dagoenean espero den bezala. Izan ere, horrelakoa da planeten portaera normala: Uranoren Eguzkiarekiko errotazio-abiadura txikiagoa da Lurrarena baino. Baina galaxia espiraletan, zentrotik urrunen dagoen materia argidunak gertu dauden izarren errotazio-abiadura bera izan ohi du. Horrek bi esanahi izan ditzake: batetik, Newtonen eta Einsteinen grabitazio-legeek eskala galaktikoetan huts egiten dutela \u2014izan ere, zenbait talde Newtonen dinamikaren legeen aldaketak lantzen ari dira materia ilunaren hipotesia baztertzeko\u2014; bestetik, galaxiek badutela argiduna ez den osagai zabal bat, eta osagai horrek (halo iluna) galaxien masaren %50 eta 90 bitarte duela gutxienez.\nMultzoetan dauden galaxien elkarrekiko mugimenduen bidez ere neurtu da materia ilunaren eragina. Sistema masibo horietan, isolatuta dauden galaxietan baino 10 bat aldiz handiagoa da materia ilunaren osagaia. Unibertso osoaren dinamikan ere nabarmendu da materia ilunaren eragina: unibertsoaren espantsioa balaztatzen du atomoz egindakoa baino 6 aldiz masiboagoa den materia-osagai batek.\nUnibertsoan dagoen barioi-dentsitatea atomo arinen (hidrogeno, helio, litio) ugaritasunaren bidez ezagutzen da. Elementu horiek Big Bangean sintetizatu ziren lehenengoz. Haien ugaritasuna izar-belaunaldi gutxi sustatu dituzten astroetan neurtu da, eta horiek Big Bangean lortu ahal izateko gaur egungo unibertsoaren barioien dentsitateak hidrogeno-atomo bat lau metro kubikoko izan behar du. Galaxia-multzoen eta unibertsoaren dinamikaren bidez neurtutako masa dentsitatea aurresandako barioiena baino 7 bat aldiz handiagoa denez, uste da masa gehiena ez-barionikoa den osagai batean dagoela.\n1990eko hamarkadan, kolapsaturik egon zitezkeen astro ilunak bilatu zituzten talde batzuek Esne Bidearen haloan eta gure sateliteak diren Magallaesen hodeietan. Gorputz kolapsatuen atzetik murgil zitezkeen izarren magnifikazio grabitatorioa bilatu zuten behaketa haietan, baina ez zituzten magnifikazio-kasu asko aurkitu. Behaketa horien arabera, Esne Bidearen masaren %20, gehienez ere, 0,1-0,9 eguzki-masako astro kolapsatu ilunetan egon daiteke, eta horietako gehienak nano marroiak (Jupiterren moduko \"huts egindako izarrak\"), neutroi-izarrak eta izarren zulo beltzak dira; beraz, materia barionikoz egindakoak.\nMateria iluna azaltzeko, teoria asko daude: Newtonen dinamikaren aldaketez gain, fenomeno kuantikoak eta grabitazioak sor dezaketen grabitazio-interakzioaren aldaketak, Bose-Einstein kondentsatuak sor ditzakeen eremu eskalar klasikoak, eta, gaur egun begiko hautagaia dena, elkarren arteko interakzio gutxi duten partikula astunak, oraindik detektatu ez direnak (WIMP direlakoak, ingelesezko \"Weakly Interacting Massive Particle\" terminotik). Hondoko mikrouhin-erradiazioaren anisotropiatik gure inguruan behatzen diren estrukturak (galaxiak, galaxia-multzoak, hormak eta zuloak) eraiki ahal izateko, materia ilunak ez-erlatibista izan behar du; bestela, estruktura txikiak eta ertainak ezabatu egiten dira abiadura handiko partikulen bidez. Horrenbestez, partikula horiek, izatez, astunak dira, eta, askotan, materia ilunari materia ilun hotz ere esaten zaio. Teorizatu diren WIMPen artean, axioiak eta partikula supersimetrikoak, neutralinoak barne, dira begikoak. Partikula horiek ez dira partikula-eremu estandarraren familiakoak, baina supersimetria-teoriek egindako eremu estandarraren hedapenetan agertzen dira. Dena den, oraindik laborategietan ez da aurkitu horrelako partikularik, eta, beraz, materia ilunaren izaera frogatzeke dago; gainera, materia ilunaren izatea bera hipotesitzat hartu behar da oraindik, nahiz eta hipotesi hau oso onartuta egon.\nFrogak.\nGalaxien biraketa abiadura.\nGalaxia kiribilen besoak erdigune galaktikoaren inguruan biraka dabiltza. Galaxia espiral baten argi-masaren dentsitatea murriztu egiten da zentrotik kanpoaldera joan ahala. Argi-masa materia osoa balitz, galaxia erdiko masa puntual gisa modelatu dezakegu eta inguruan orbitatzen duten masak probatu, Eguzki Sistemaren antzera. Keplerren Bigarren Legetik aurrera, zentroarekiko distantziarekin errotazio-abiadurak gutxitzea espero da, Eguzki Sistemaren antzera. Hori ez da ikusten dena. Aldiz, galaxien errotazio-kurba laua mantentzen da zentrorako distantzia handitzen den heinean.\nKeplerren legeak zuzenak badira, desadostasun hori ebazteko bistako modua zera da, galaxia kiribiletan masaren banaketa ez dela Eguzki Sisteman dagoenaren antzekoa. Zehazki, materia ez argitsu (materia iluna) asko dago galaxiaren kanpoaldean.\nAbiaduraren sakabanaketa.\nLotutako sistemetako izarrek birialaren teorema bete behar dute. Teorema, neurtutako abiaduraren banaketarekin batera, masa sistema lotu batean nola banatzen den neurtzeko erabil daiteke, hala nola galaxia eliptikoak edo kumulu globularrak. Salbuespen batzuekin, galaxia eliptikoen abiaduraren sakabanaketaren estimazioak ez datoz bat ikusitako masaren banaketatik aurreikusitako abiaduraren sakabanaketarekin, are izar-orbiten banaketa konplexuak suposatuz ere.\nGalaxien errotazio-kurbekin bezala, desadostasuna ebazteko ageriko modua argirik gabeko materiaren existentzia postulatzea da.\nGalaxia kumuluak.\nGalaxia kumuluak bereziki garrantzitsuak dira materia ilunaren azterketetarako, haien masak hiru eratara kalkula baitaitezke:\nOro har, hiru metodo horiek bat datoz materia ilunak ikusgaia gainditzen duela 5 eta 1 arteko proportzioan.\nGrabitazio-leiarrak.\nErlatibitate orokorraren ondorioetako bat da objektu masiboek (galaxia kumulu bat bezala), urrutiago dagoen iturri baten (kuasar bat bezala) eta behatzaile baten artean kokatuta daudenek, lente bat bezala jokatu beharko luketela argia iturri horretatik desbideratzeko. Zenbat eta masiboagoa izan objektu bat, orduan eta gehiago ikusten da lentea.\nLente sendoa arku-hondoko galaxien distortsioa da, haien argia grabitazio-lente horretatik igarotzen denean. Urruneko kumulu askoren inguruan ikusi da, Abell 1689 barne. Distortsioaren geometria neurtuz, esku hartzen duen kumuluaren masa lor daiteke. Egin den dozenaka kasuetan, lortutako masa-argi erlazioak kumuluen materia ilun dinamikoaren neurketei dagozkie. Lenteek irudi baten kopia ugari eragin ditzakete. Irudiaren kopia ugarien banaketa aztertuta, zientzialariek materia ilunaren banaketa ondorioztatu eta kartografiatu ahal izan dute, MACS J0416.1-2403 galaxien kumuluaren inguruan.\nGrabitazio-lente ahulek galaxien distortsio \u00f1imi\u00f1oak ikertzen dituzte, galaxien azterketa zabalen analisi estatistikoak erabiliz. Alboko hondoko galaxien zizailadura bidezko itxurazko deformazioa aztertuz gero, materia ilunaren batez besteko banaketa karakteriza daiteke. Argi-masaren erlazioak bat datoz egituraren eskala handiko beste neurketa batzuetan aurreikusitako materia ilunaren dentsitateekin. Materia ilunak ez du argia bere baitan kurbatzen; masak (kasu honetan materia ilunaren masak) espazio-denbora kurbatzen du. Argiak espazioren kurbadura jarraitzen du, eta horrek lente efektua sortzen du.\n2021eko maiatzean, Dark Energy Survey Collaborationek materia ilunaren mapa xehatu berri bat erakutsi zuen. Gainera, mapak galaxiak konektatzen zituzten egitura haridunak erakutsi zituen, aurretik aurkitu ez zirenak, ikaskuntza-metodo automatiko baten bidez.\nHondoko mikrouhinen erradiazioa.\nMateria iluna eta arrunta materia diren arren, ez dute berdin jokatzen. Bereziki, unibertso primitiboan, materia arrunta ionizatuta zegoen, eta Thomson sakabanaketaren bidez erradiazioarekin gogor eragiten zuen. Materia ilunak ez du zuzenean eragiten erradiazioarekin, baina mikrouhinen hondo kosmikoari (CMB) eragiten dio grabitazio-potentzialagatik (batez ere eskala handian) eta materia arruntaren dentsitatean eta abiaduran dituen eraginengatik. Beraz, materia arruntaren eta materia ilunaren asaldurek bilakaera desberdina dute denborarekin, eta arrasto desberdinak uzten dituzte CMBn.\nMikrouhinen hondo kosmikoa gorputz beltz perfektu batetik oso gertu dago, baina tenperatura oso txikiko anisotropiak ditu, 100.000ko zati gutxi batzuetakoak. Anisotropien zeruaren mapa bat potentzia angeluarreko espektro batean deskonposa daiteke, eta horrek ia maila bereko baina altuera desberdineko tontor akustiko batzuk dituela ikusten da. Kode informatiko modernoek, hala nola CMBFAST eta CAMB, parametro kosmologikoen ustezko edozein multzotarako gailur-seriea aurreikus dezakete, eta, beraz, teoria datuetara doitzeak parametro kosmologikoak mugatzen ditu. Lehenengo tontorrak materia barionikoaren dentsitatea erakusten du nagusiki; hirugarren tontorra, berriz, materia ilunaren dentsitatearekin lotzen da batez ere, materiaren dentsitatea eta atomoen dentsitatea neurtuz.\nCMBren anisotropia 1992an aurkitu zuen lehen aldiz COBEk, nahiz eta azken horrek bereizmen txikiegia zuen tontor akustikoak detektatzeko. 2000. urtean BOOMERanG esperimentuak lehen tontor akustikoa aurkitu ondoren, potentzia-espektroa zehatz-mehatz behatu zuen WMAPek 2003-2012an, eta are zehatzago Planck espazio-ontziak 2013-2015ean. Emaitzek Lambda-CDM modeloa babesten dute.\nBehatutako CMBren potentzia angeluarreko espektroak materia ilunaren aldeko ebidentzia ahaltsua ematen du, haren egitura zehatza ondo egokitzen baitzaio Lambda-CDM ereduari, baina zaila da lehia dagoen edozein eredurekin erreproduzitzen, hala nola newtondar dinamika aldatuarekin (MOND).\nEgituren formazioa.\nEgituren eraketa Big Bangaren ondorengo aldiari dagokio, non dentsitate-perturbazioek kolapsatu egin zuten izarrak, galaxiak eta kumuluak sortzeko. Egiturak sortu aurretik, erlatibitate orokorrerako Friedmannen soluzioek unibertso homogeneo bat deskribatzen dute. Geroago, anisotropia txikiak hazten eta unibertso homogeneoa kondentsatzen joan ziren izar, galaxia eta egitura handiagoetan. Materia arruntari erradiazioak eragiten dio, oso garai goiztiarretan unibertsoko elementu nagusia baita. Ondorioz, bere dentsitate-perturbazioak garbitu egiten dira eta ezin dira egitura batean kondentsatu. Unibertsoan materia arrunta bakarrik balego, ez zatekeen nahikoa denborarik izango dentsitate-perturbazioak gaur egun ikusten diren galaxiak eta kumuluak osatzeraino hazteko.\nMateria ilunak irtenbidea ematen dio arazo horri, erradiazioak ez diolako eragiten. Beraz, haien dentsitate-perturbazioak hazi egin daitezke lehenik. Ondoriozko grabitazio-potentzialak potentzial erakargarriko putzu gisa jokatzen du materia arruntarentzat, eta ondoren kolapsatu egiten du, egiturak eratzeko prozesua bizkortuz.\nBalaren kumulua.\nMateria iluna existitzen ez bada, hurrengo azalpen probableena izan behar da erlatibitate orokorra \u2013nagusi den grabitatearen teoria\u2013 ez dela zuzena eta aldatu egin behar dela. Balaren kumulua, duela gutxi bi galaxia kumuluk talka egin ondoren sortutako egitura, erronka bat da aldatutako grabitatearen teorientzat, itxurazko masa-zentroa masa barionikoko zentrotik oso urrun dagoelako. Materia ilunaren eredu estandarrek erraz azal dezakete behaketa hori, baina aldatutako grabitateak askoz zailagoa du, batez ere behaketa-ebidentzia ereduarekiko independentea delako.\nIa motako supernoben neurketa.\nIa motako supernobak kandela estandar gisa erabil daitezke distantzia estragalaktikoak neurtzeko, eta horiek, aldi berean, iraganean unibertsoaren hedapen-abiadura neurtzeko erabil daitezke. Datuen arabera, unibertsoa erritmo azkarrean hedatzen ari da, eta horren arrazoia energia ilunari egotzi ohi zaio. Behaketek unibertsoa ia laua dela adierazten dutenez, unibertso osoko guztizko energia-dentsitateak 1 batzea espero da (). Neurtutako energia ilunaren dentsitatea \u03a9\u039b \u2248 0.690 da; behatutako materia arruntaren (barionikoa) energia-dentsitatea da, eta erradiazioaren energia-dentsitatea mespretxagarria da. Honek hutsune bat uzten du, \u03a9dm \u2248 0.258, materia bezala jokatzen duena, materia iluna.\nOszilazio akustiko barionikoak.\nOszilazio akustiko barionikoak (BAO) gorabeherak dira unibertsoko materia barioniko ikusgarriaren (materia normala) dentsitatean, eskala handietan. Lambda-CDM ereduan sortzen direla iragartzen da, hasierako unibertsoko fotoi-barioiaren fluidoaren gorabehera akustikoen ondorioz, eta mikrouhinen hondo kosmikoaren potentzia angeluarreko espektroan ikus daitezke. BAOek barioientzako luzera-eskala hobetsia ezartzen dute. Materia iluna eta barioiak birkonbinazioaren ondoren biltzen direnez, efektua askoz ahulagoa da galaxien banaketan unibertso hurbilean, baina sotil bat bezala detekta daiteke (\u2248%1) galaxia pareak 147 Mpc-z bereizita egoteko lehentasuna, 130-160 Mpc-z bereizita daudenekin alderatuta. Ezaugarri hori teorikoki 1990eko hamarkadan aurreikusi zen, eta gero 2005ean aurkitu zen, galaxia gorriko bi lerraketa-estudio handitan: Sloan Digital Sky Survey eta 2dF Galaxy Redshift Survey. CMBren behaketak galaxien gorriranzko lerratze-azterketen BAO neurketekin konbinatuz, Hubbleren konstantea eta Unibertsoko materiaren batez besteko dentsitatea zehatz zenbatesten dira. Emaitzek Lambda-CDM eredua babesten dute.\nGorriranzko lerrakuntzaren espazioaren distortsioa.\nGalaxiak gorrirantz lerratzeko ikerketa handiak galaxien banaketaren hiru dimentsioko mapa bat egiteko erabil daitezke. Mapa horiek apur bat distortsionatuta daude, distantziak behatutako gorriranzko lerraduretatik kalkulatzen direlako; gorriranzko lerradurak galaxiaren abiadura berezia deritzonaren ekarpena du, Hubbleren hedapen termino nagusiaz gain. Batez beste, superkumuluak batez besteko kosmikoa baino astiroago hedatzen dira, grabitatearen ondorioz; hutsak, berriz, batez bestekoa baino azkarrago hedatzen dira. Gorriranzko-lerraduraren mapa batean, superkumulu baten aurrean dauden galaxiek gehiegizko abiadura erradiala dute harantz, eta gorriranzko lerrakuntza handiak dituzte, beren distantziak baino pixka bat handiagoak; superkumuluaren atzean dauden galaxiek, berriz, gorriranzko lerrakuntza txikiagoak dituzte beren distantziarako. Efektu horrek superkumuluak norabide erradialean zapalduta agertzea eragiten du, eta hutsak ere luzatu egiten dira. Bere posizio angeluarrek ez dute eraginik jasaten. Efektu hori ezin da egitura bakar baterako detektatu, ez baita ezagutzen haren forma erreala, baina egitura askoren batez bestekoa eginez neur daiteke. Nick Kaiserrek 1987an iragarri zuen kuantitatiboki, eta 2001ean neurtu zen lehen aldiz modu erabakigarrian, 2dF Galaxy Redshift Survey azterlanarekin. Emaitzak bat datoz Lambda-CDM ereduarekin.\nMateria ilun partikulen detekzioa.\nMateria iluna partikula subatomikoz osatuta badago, orduan partikula horietatik milioika, milaka milioi beharbada, segundo bakoitzean Lurraren zentimetro koadro bakoitzetik igaro behar dira. Esperimentu askok hipotesi hau probatu nahi dute. WIMPak izan dira bilaketarako hautagai nagusiak, baina axioiek arreta berritua erakarri dute, Axioi Materia Ilunaren Esperimentuarekin (ADMX), axioien bila dabilena eta etorkizunean askoz gehiago aurreikusten dena. Beste hautagai bat sektore ezkutuko partikula astunak dira, materia arruntarekin grabitatearen bidez soilik eragiten dutenak.\nEsperimentu horiek bi motatan bana daitezke: zuzeneko detekziokoak, materia ilunaren partikulak detektagailu baten barruan nukleo atomikoetan sakabanatzea bilatzen dutenak, eta zeharkako detekziokoak, materia ilunaren partikulak deuseztatzeko edo desintegratzeko produktuak bilatzen dituztenak.\nZuzeneko detekzioa.\nZuzeneko detekzio-esperimentuen helburua da behatzea materia iluneko partikulekiko interakzioek (teorian) eragindako nukleoen energia baxuko atzerakadak (normalean, keV gutxi batzuk). Atzerapen horren ondoren, nukleoak energia igorriko du distira-argi edo fonoi moduan, detekzio-aparatu sentikorretatik igarotzean. Eraginkortasunez egiteko, funtsezkoa da hondoa oso txikia izatea; horregatik, esperimentu horiek lurpean egin ohi dira, izpi kosmikoen interferentziak minimizatuz. Hauek dira zuzeneko detekzio-esperimentuak dituzten lurpeko laborategien adibide batzuk: Stawelleko meategia, Soudaneko meategia, Sudburyko SNOLAB lurpeko laborategia, Gran Sassoko Laborategi Nazionala, Canfranceko Lurrazpiko Laborategia, Boulbyko Lurrazpiko Laborategia, Zientzia eta Ingeniaritzako Lurpeko Laborategia eta Txina Jinpingeko Lurpeko Laborategia.\nEsperimentu horiek batez ere detektagailu kriogenikoen edo likido nobleen teknologiak erabiltzen dituzte. Detektagailu kriogenikoek 100 mK-tik beherako tenperaturetan funtzionatzen dute, eta partikulak atomo batekin talka egiten duenean sortzen den beroa detektatzen dute kristalezko xurgatzaile batean, adibidez germanioan. Likido nobleen detektagailuek detektatzen dute xenon edo argon likidoko partikula baten talkak eragindako distira. Detektagailu kriogenikoekin egindako esperimentuen artean daude: CDMS, CRESST, EDELWEISS, EURECA. Likido nobleen esperimentuek LZ, XENON, DEAP, ArDM, WARP, DarkSide, PandaX eta LUX, Lurpeko Xenon Handiaren Esperimentua, barne hartzen dituzte. Bi teknika horiek hondoko partikulak (batez ere elektroietan barreiatzen direnak) eta materia iluneko partikulak (nukleoetan barreiatzen direnak) bereizteko ahalmenean oinarritzen dira. Beste esperimentu batzuk SIMPLE eta PICASSO dira.\nGaur egun, ez dago materia iluna zuzeneko detekzio-esperimentu batetik abiatuta detektatzeari buruzko baieztapen egokirik, eta, horren ondorioz, materia iluneko partikula horien nukleoekiko elkarrekintzako zeharkako sekzioaren eta masaren gaineko muga handiak ezartzen dira. Dama/NaI kolaborazio esperimentalek eta DAMA/LIBRA berrienak detektagailuetako gertaeren tasan urteko modulazio bat detektatu dute, materia ilunaren ondorio direla diotenak. Hau da, Lurrak Eguzkia orbitatzen duen heinean, detektagailuak materia ilunaren haloari dagokionez duen abiadura kantitate txiki batean aldatuko den itxaropenaren emaitza. Baieztapen hori ez da baieztatu orain arte, eta kontraesanean dago LUX, SuperCDMS eta XENON100 bezalako beste esperimentu batzuen emaitza negatiboekin.\nZuzeneko detekzioko esperimentuen kasu berezi bat norabide-sentsibilitatea dutenak dira. Eguzki Sistemaren Zentro Galaktikoaren inguruko mugimenduan oinarritutako bilaketa-estrategia da. Behe-presioko denbora-proiekzioko kamera batek atzerapen-aztarnei buruzko informazioa eskuratzeko eta WIMP nukleoen zinematika mugatzeko aukera ematen du. Eguzkiak bidaiatzen duen norabidetik datozen WIMPak (Cygnus aldera, gutxi gorabehera) hondotik bereiz daitezke, isotropikoa izan beharko bailuke. Norabideko materia ilunaren esperimentuak DMTPC, DRIFT, Newage eta MIMAC dira.\nZeharkako detekzioa.\nZeharkako detekzio-esperimentuek materia ilunaren partikulak kanpoan auto-deuseztatzeko edo desintegratzeko produktuak bilatzen dituzte. Adibidez, materia ilunaren dentsitate handiko eskualdeetan (adibidez, gure galaxiaren erdian), materia iluneko bi partikula deuseztatu egin daitezke gamma izpiak edo eredu estandarraren partikula-antipartikula pareak sortzeko. Bestalde, materia iluneko partikula bat ezegonkorra bada, Eredu Estandarreko partikuletan (edo beste batzuetan) desintegra liteke. Prozesu horiek zeharka detekta daitezke gure galaxiako dentsitate handiko eskualdeetatik datozen gamma izpi, antiprotoi edo positroiak erabiliz. Bilaketa horien berezko zailtasun garrantzitsu bat da zenbait iturri astrofisikok materia ilunaren espero den seinalea imitatu dezaketela, eta, beraz, litekeena da hainbat seinale behar izatea aurkikuntza eztabaidaezin baterako.\nEguzkitik edo Lurretik igarotzen diren materia ilunaren partikula batzuk atomoetan barreiatu eta energia gal dezakete. Horrela, materia iluna gorputz horien erdian meta liteke, talka egiteko/deuseztatzeko aukera areagotuz. Horrek seinale bereizgarri bat sor lezake energia handiko neutrinoen forman. Seinale hori WIMP materia ilunaren existentziaren zeharkako froga izango litzateke. AMANDA, IceCube eta ANTARES bezalako energia handiko neutrinoen teleskopioak seinale horren bila ari dira. 2015eko irailean LIGOk grabitazio-uhinak detektatu izanak materia iluna modu berrian behatzeko aukera ematen du, batez ere jatorrizko zulo beltzen forman agertzen bada.\nBilaketa esperimental asko egin dira materia iluna deuseztatzetik edo desintegratzetik datozen emisio mota horiek bilatzeko, eta horien adibide batzuk eskaintzen dira. Energetic Gamma Ray Experiment Telescope delakoak Esne Bidetik espero baino gamma izpi gehiago ikusi zituen 2008an, baina zientzialariek ondorioztatu zuten teleskopioaren sentikortasunaren estimazio okerrak eragin zuela hori.\nFermi gamma izpien teleskopio espaziala antzeko gamma izpien bila dabil. 2012ko apirilean, Large Area Telescope tresnaren aurretik eskuragarri zeuden datuen analisi batek 130 GeV-ko seinale baten proba estatistikoak eragin zituen Esne Bidearen zentrotik zetorren gamma erradiazioan. WIMP deuseztapena izan zen azalpen probableena.\nEnergia altuagoetan, gamma izpien lurreko teleskopioek materia iluna galaxia esferoidal nanoetan eta galaxia kumuluetan suntsitzeari mugak jarri dizkiote.\nPAMELA esperimentuak (2006an abiarazia) positroi gehiegi atzeman zituen. Materia iluna edo pultsarrak deuseztatzetik etor litezke. Ez zen antiprotoi gehiegirik antzeman.\n2013an, Nazioarteko Espazio Estazioko Alfa Espektrometro Magnetikoaren emaitzek energia handiko izpi kosmiko gehiegi zeudela adierazi zuten, materia iluna deuseztatzearen ondorioz.\nHipotesi alternatiboak.\nMateria iluna oraindik identifikatu ez denez, beste hipotesi asko sortu dira materia iluna zer behaketa-fenomenotarako sortu zen azaltzeko. Metodo ohikoena erlatibitate orokorra aldatzea da. Erlatibitate orokorra ondo frogatuta dago eguzki-sistemaren eskalan, baina eskala galaktikoan edo kosmologikoan duen baliozkotasuna ez dago ondo frogatuta. Erlatibitate orokorraren aldaketa egoki batek, hasiera batean, materia ilunaren beharra ezaba dezake. Mota honetako teoria ezagunenak MOND eta bere orokortze erlatibista grabitate tentsore-bektore-eskalarra (TeVeS), f(R) grabitatea, masa negatiboa, fluido iluna eta grabitate entropikoa dira. Teoria alternatiboak ugariak dira.\nHipotesi alternatiboen arazo bat da materia iluna behatzeko probak ikuspegi independente askotatik datozela (ikus atala gorago). Banakako edozein behaketa azal daiteke, baina horiek guztiak materia ilunik gabe azaltzea oso zaila da. Hala ere, arrakasta sakabanatu batzuk izan dira hipotesi alternatiboetarako, hala nola grabitate entropikoaren lente grabitazionalaren 2016ko proba bat eta MOND efektu bakarraren 2020ko neurketa bat.\nAstrofisikari gehienen iritziz, erlatibitate orokorraren aldaketek behaketa-frogen zati bat azal badezakete ere, unibertsoan materia ilunaren formaren bat egon behar dela ondorioztatzeko datu nahikoak egon daitezke.\nMateria iluna fikzioan.\nMateria iluna fikziozko hainbat baliabidetan erabili da, hala nola bideojokoetan eta liburuetan. Kasu horietan, materia ilunari ezohiko propietate fisiko edo magikoak egotzi ohi zaizkio. Deskribapen horiek ez datoz bat fisikan eta kosmologian proposatutako materia ilunaren propietate ezagunekin. Adibidez, ordenagailu-jokoetan, armak eta objektuak egiteko material gisa erabiltzen da, eta beltz edo antzeko kolore batez irudikatzen da.\nMateria iluna aldizka agertzen da gai gisa zientzia nahiz zientzia-fikzioko gaiak jorratzen dituzten aldizkako argitalpen hibridoetan, eta materia iluna bera \"zientzia fikzioaren materia\" gisa kalifikatu da. \"The Physics of Star Trek\"-en aipamen batean materia ilunaz hitz egiten da, \"Zientzia fikzio moderno onena kosmologiaz elikatzen dela neurri handi batean\" adierazi aurretik."}
{"id": "40476", "revid": "512", "url": "https://eu.wikipedia.org/wiki?curid=40476", "title": "Autoeskola", "text": "Autoeskola ibilgailu-gidari berriak hezitzen dituen zentro edo erakundea da. Eskola hauek pribatuak dira eta ibilgailu jakin bat gidatu ahal izateko irakasketa teoriko eta praktikoak eskaintzen dituzte. Ikasleek bi azterketa gainditu behar dute, teorikoa eta praktikoa, eta bi hauek gainditutakoan, autoeskolak ikasleek gidabaimenak jaso ditzaten izapideak egiten ditu."}
{"id": "40477", "revid": "58701", "url": "https://eu.wikipedia.org/wiki?curid=40477", "title": "Leopoldo O'Donnell", "text": "Leopoldo O'Donnell Jor\u00eds (Santa Cruz Tenerifekoa, Espainia, 1809ko urtarrilaren 12a - Biarritz, 1867ko azaroaren 5a) espainiar aitoren seme, militar eta politikaria zen.\nLehen Gerra Karlistan isabeldarren alde hartu zuen parte. Esparteroren aurkako matxinada gidatu zuen (1841) eta Frantziara atzerriratu behar izan zuen. Esparterok agintea utzi ondoren, Kubako kapitain jeneral izendatu zuten. Espainiara itzuli eta gobernu progresista ezarri zuen matxinada gidatu zuen (1854). Armadako ministroa eta Gobernuko lehendakaria izan zen. Marokoko espedizio bat gidatu eta Tetuan hartu zuen. Alderdi moderatuko buruzagi zela itzuli zen azkenekoz boterera, 1865etik 1866ra."}
{"id": "40478", "revid": "336", "url": "https://eu.wikipedia.org/wiki?curid=40478", "title": "Gidabaimen", "text": "Gidabaimena bide publikoetatik ibilgailuak erabiltzea baimentzen duen dokumentua da.\nEdozein gidari dokumentu originala edo konpultsatutako kopia bat eramatera beharturik dago. Betekizun hau ez baldin bada betetzen, polizia-agenteek ibilgailua ibilgetu ezezik gidaria ere salatuko dute."}
{"id": "40481", "revid": "512", "url": "https://eu.wikipedia.org/wiki?curid=40481", "title": "Barbu\u00f1ales", "text": "Barbu\u00f1ales gaztelaniaz edo Barbu\u00f1als aragoieraz Huescako probintziako udalerria da."}
{"id": "40482", "revid": "1982", "url": "https://eu.wikipedia.org/wiki?curid=40482", "title": "Britaniar Kolunbia", "text": ""}
{"id": "40483", "revid": "512", "url": "https://eu.wikipedia.org/wiki?curid=40483", "title": "Albero Alto", "text": "Albero Alto Huescako probintziako udalerria da."}
{"id": "40484", "revid": "336", "url": "https://eu.wikipedia.org/wiki?curid=40484", "title": "Columbia Britainiarra", "text": "Columbia Britainiarra (ingelesez \"British Columbia\", frantsesez \"Colombie-Britannique\") BC laburduraz ere ezaguna, Kanadako 10 probintzietako bat da, zeinak, beste hiru lurralderekin batera, Kanada federala osatzen duen. Herrialdeko hego-mendebaldean dago. Probintziaren hiriburua Victoria da, eta hiririk populatuena, Vancouver. Iparraldean Yukon eta Ipar-mendebaldeko Lurraldeekin du muga, ekialdean Albertarekin, hegoaldean AEBekin, mendebaldean Ozeano Barearekin eta ipar-mendebaldean Alaskarekin (AEB). 4.648.055 biztanle ditu, eta 2017az gero hirugarren probintziarik populatuena da, Ontarioren eta Quebecen atzetik.\nBritaniarrak 1843an kokatu ziren lehen aldiz inguru haietan, Fort Victorian hain zuzen, geroagoko Victoria, hasiera batean koloniaren hiriburua zena eta Vancouver uhartetik banatua. Geroago, kontinentean, Richard Clement Moodyk eta Royal Engineers Columbia soldadu-taldeak sortu zuten Columbia Britaniarra Kolonia (1858-66), Fraser arroilako urre-arrapaladari erantzunez. Moody izan zen Koloniarako Lur eta Lanen komisionatu nagusia eta Columbia Britaniarreko lehen gobernadoreordea: Kolonietarako Bulegoak apetaz aukeratu zuen, Columbia Britaniarra bihur zezan Inperio Britaniarraren \u201cmuturreko mendebalaren baluarte\u201d eta \u201cbigarren Ingalaterra bat sortzeko Ozeano Barearen kostaldean\u201d. Moodyk lekua aukeratu eta New Westminster sortu zuen, Columbia Britaniarreko jatorrizko hiriburua, sortu zuen, Cariboo Road eta Stanley Park ezarri zituen, eta Britainiar Columbiaren armarriaren lehen bertsioa diseinatu zuen. Port Moodyk bere izena darama.\n1866an, Vancouver uhartea Columbia Britainiarra koloniaren zati bihurtu zen, eta Victoria, baturiko koloniaren hiriburu. 1871n Columbia Britainiarra Kanadako seigarren probintzia bihurtu zen, eta Ozeano Barera irteera izan zuen bakarra. Columbia britainiarraren ekonomia askotarikoa da, eta zerbitzuak ekoizten dituzten industriak probintziako BPGaren zatirik handiena dira. Bi trenbide transkontinental eta 27 zamalanetarako eta bidaiarientzako itsas-terminal nagusiren kokalekua da. Probintzia aberatsa da nekazaritzan (bereziki Fraser eta Okanagan haranetan), kostaldetik gertu eta hegoaldeko bailara babestu batzuetan klima leunagoa dagoelako. Bertako klimak aire zabaleko aisialdia eta turismoa sustatzen ditu, nahiz eta, denbora luzez, haren sostengu ekonomiko nagusia baliabideak ateratzea izan den, batez ere zuhaitz-mozketa, nekazaritza eta meatzaritza. Vancouver, probintziako hiririk handiena, enpresa askoren egoitza da, mendebaldean egoitza duten baliabide naturaletaletakoak. Horrez gain, etxebizitzaren merkatu handia du, eta per capita diru-sarrera batez besteko nazionala baino askoz handiagoa. Columbia Britainiarraren kostaldeak eta probintziaren hego-erdialdean dauden haran batzuek klima epela dute, baina lur masa gehienak Kanadako gainontzeko lurraldeen antzeko klima hotz-negu-epela jasaten du. Ipar Barneko eskualdeak klima subartikoa du, negu oso hotzekin. Vancouverreko klima, asko jota, Kanadako hiri nagusietako neguko klimarik leunena da, urtarrilean gaueko tenperaturak batez beste izozte puntutik gora baitaude.\nGeografia.\nColumbia Britainiarrak Ozeano Barearekin du muga mendebaldean, Alaska estatuarekin ipar-mendebaldean, Yukon lurraldearekin iparraldean, Alberta probintziarekin ekialdean, eta Washington, Idaho eta Montana estatu estatubatuarrekin hegoaldean.\nColumbia Britainiarraren hegoaldeko muga 1846an marraztu zen, Oregongo Itunean.\nBere lurraldeak 923.768 km \u00b2 -ko eremua du, eta hori da Frantzia, Alemania eta Holanda beste, eremuari dagokionez. Bertako itsasertza 27.000 km. luze da, eta fiordo menditsuak hartzen ditu, baita 6.000 uharte baino gehiago ere.\nHiriburua Victoria da, berau Vancouver uhartearen hego-ekialdean. Aldiz, hiri jendetsuena Vancouver da, probintziako lur irmoaren hego-mendebaldeko izkinan dagoena, Lower Mainland izeneko eskualdean. Beste hiri garrantzitsu batzuk dira Surrey, Burnaby, Coquitlam, Richmond, Delta eta New Westminster, Lower Mainland eskualdean; Abbotsford eta Langley Fraser haranean; Nanaimo, Vancouver uhartean; eta Kelowna eta Kamloops, Barne Plateau eskualdean. Prince George, probintziaren erdialdeko hiririk handiena da, baina probintziako erdigune geografikotik gertuen dagoen herria Vanderhoof da, Prince Georgetik 100 kilometro mendebaldera.\nKostaldeko Mendiek, Mendi Harritsuek eta Barne Pasaiak, baita fiordoen kopuru handiak ere, ikusgarria egiten dute Columbia Britainiarra, oso egokia ekoturismoaren industriaren jarduerak hazteko. Probintziaren %75 menditsua da (1.000 metro baino gehiagoko altuerarekin); %60, ostera, basoa.\nOkanagan eskualdea, Vernonetik Osoyoosera Estatu Batuen mugan hedatzen dena, ardoa eta sagardoa ekoizten duten eskualdeetako bat da Kanadan. Columbia Britainiarreko beste ardogintza eskualde batzuk Fraser harana Cowichan harana dira, azken hau Vancouver uhartean.\nKlima.\nZenbait populaziok, hala nola Penticton, Oliver eta Osoyoos, udan muturreko erregistroak dituzte, haran erdiaridoetan finkatuta daudelako; Lillooet eta Lytton herrietan, 43,3 \u00b0 C-rainoko tenperatura erregistratu da.\nColumbia Britaniarreko klima aldatu egiten da eskualdetik eskualdera. Probintziaren ekialdean, bereziki ipar-ekialdean, neguko tenperaturarik baxuenak erregistratu dira, -50\u00b0 C eta 0\u00b0 C arteko minimoekin, eta -30\u00b0 C eta 8\u00b0 C-ko maximoekin. Eskualdeko batez besteko tenperatura -23\u00b0 C-koa da ipar-ekialdeko muturrean, eta -17\u00b0 C-koa ekialdeko erdialdean eta iparraldeko erdialdean. Neguan, batez besteko tenperatura -9\u00b0 C-koa da probintziaren barnealdean. Neguak ez dira hain hotzak izaten kostaldean zehar, Ozeano Bareko korronte beroari esker. Vancouverrek eta Victoriak -14\u00b0 C-tik 8\u00ba C-ra bitarteko minimoak erregistratu zituzten, eta maximoak -5\u00b0 C-tik 15\u00b0 C-ra bitartekoak. Minimoen eta maximoen arteko batez bestekoa 1\u00b0 C eta 7\u00ba C-koa da. Bestalde, Columbia britainiarrean erregistratutako tenperaturarik baxuena -59\u00b0 C-koa izan zen,1947ko urtarrilaren 31, Smith ibaian.\nUdan, probintziaren hegoaldean izaten dira tenperaturarik altuenak, bereziki hegoaldean, Kamloops inguruan. Kostaldean zehar, Ozeano Bareak goxatu egiten ditu tenperaturak. Vancouverrek eta Victoriak 32\u00b0 C-ra arteko maximoak eta 6\u00b0 C-ra arteko minimoak erregistratu dituzte udan, eta tenperatura horiek atseginagoak izan ohi dira probintzia osoan, garaiera handieneko eskualdeetan izan ezik, horien batez bestekoa 12\u00b0 C-koa edo gutxiagokoa baita. Tenperaturarik altuena 44\u00b0 C-koa izan zen, 1941eko uztailaren 16an erregistratua.\nUrteko batez besteko prezipitazio-tasak dezente aldatzen dira eskualdeka. Kostaldeko mendiak oztopo naturalak gisa dira Ozeano Bareko aire hezearen korronteentzat. Korronte hauek, gehienbat, 20 kilometroko zabalerako zerrenda estu batean kondentsatzen dira, probintziako kostaldean zehar. Hori dela eta, itsasertzak urteko batez besteko prezipitazio-tasa altuak ditu, 2.500 milimetrotik gorakoak, batez ere udazkenean eta neguan.\nHori dela kausa, Vancouver nazionalki Rainy City (hiri euritsua) bezala ezagutzen da. Kontrara, Victoriak, zeina probintziaren hegoaldeko muturrean baitago eta oztopo natural handietatik urrun, urtean 860 mm baino ez ditu prezipitatzen. Itsasertzeko klima lehor samarra da udan; batez beste, 20 eguneko euria egiten du Vancouverren, neguan; eta, udan, 7 egun eskas.\nEuri prezipitazioa minimoa da Barne Plateauan, urtean 700 milimetro baino gutxiagokoa, baina hego-ekialdean urtean 1.500 milimetroraino gehitzen da.\nHistoria.\nHerri aborigeneak.\nGaur egun Columbia Britainiarra bezala ezagutzen den eremua, Lehen Nazioak deritzen talde aborigenen etxea da, historia sakona eta hizkuntza diferenteekin. 200 herri indigena baino gehiago daude Coumbia Britainiarrean. Aborigineak ez ziren pertsonekin kontaktua egin aurreko historia jasotzen da Lehen Nazioen taldeen ahozko istorioetatik, ikerketa arkeologikoetatik eta hasierako esploratzaileek utzitako agirietatik.\nBeringiako paleoindioen etorrera duela 20.000 eta 12.000 urte artean gertatu zen. Duela 10.000 eta 5.000 urte bitarteko egitura sozial nagusia ehiztari-biltzaileen familiak izan ziren. Biztanleria nomada egitura ez iraunkorretan bizi zen, intxaurrak, baiak eta sustrai jangarriak bilatzen, ehiza larriko animaliak harrapatzen zituzten bitartean, haietatik elikatu eta larruak lortzeko. Duela 5.000 urte inguru banakako taldeak kontzentratzen hasi ziren leku bakoitzean zeuzkaten baliabideetan. Horrela, denboraren poderioz, bizimodu sedentarioa hedatzen da han eta hemen. Hurrengo bost mila urteetan populazio indigena horiek eboluzionatu egin zuten eremu handi batean, tradizioak eta ohiturak partekatuz.\nProbintziaren ipar-mendebaldean, Na-Dene hizkuntzen herriak daude, Athapaskan eta Tlingit mintzatzen diren herriak barne, Alaskako hegoaldeko uharteetan eta Columbia Britainiarreko iparraldean bizi zirenak. Uste da Na-Dene hizkuntz taldea Siberiako yeniseiera hizkuntzei lotuta dagoela. Mendebaldeko Artikoko dene herriak Asiatik Ipar Amerikara migratzeko beste olatu bat adieraz dezake. Columbia Britainiarraren barnealdea salishan hizkuntza taldeen egoitza izan zen,\niarren egoitza izan zen, hala nola Shuswap (Secwepemc), Okanagan eta Athabaskan, batez ere dakelh (eramaileak) eta Tsilhqot\u2019in. Columbia Britainiarreko kostaldeko badia txikiek eta haranek populazio handi eta bereizgarriak zituzten, Haida, Kwakwaka 'wakww eta Nuu-chah-nulth kasu, eskualdeko izokin eta itsaski ugariek sostengatuak. Herri hauek kultura konplexuak garatu zituzten, mendebaldeko zedro gorriaren menpe zeudenak, horien artean egurrezko etxeak, itsasoan baleak ehizatzeko kanoak eta gerrarakoak, baita potlatch eta totem zutoin zizelkatuak ere.\nEuroparrekiko kontaktuak epidemia suntsitzaileak ekarri zituen, Europako gaixotasunek eragindakoak, jende indigenak ez zeukan-eta immunitaterik. Ondorioa izan zen populazioaren kolapso dramatikoa, zeina bukatu zen 1862ean, Victorian baztanga agertu eta kostalde osoan zehar hedatu zenean. Europarrak paraje haietan kokatzea ez zen seinale ona izan Columbia Britainiarreko gainerako biztanleentzat. Kolonoak eraginkorragoak ziren lurra erabiltzen herri indigenak baino, eta, ondorioz, hango lurrak kolonoen eskuetara pasatu ziren. Ziurtatzeko kolonoak behar bezala finkatu eta lurra erabiliko zutela, indarra erabilita indigenak erreserbetan jarri zituzten, zeinak sarritan txikiegiak ziren haien bizimoduari eusteko. 1930eko hamarkadan Columbia britainiarrak 1.500 erreserba baino gehiago zituen.\nLehen esploratzaileak.\nEsploratzaile europarrek ez zuten eskualdea esploratu XVIII. mendearen amaiera arte.\nGaur egungo Columbia Britainiarraren lurra aztertu zuen lehen europarra Juan Perez espainiarra izan zen, 1774an. Perez Espainiako itsas armada baten agindupean zegoen. Hala ere, taldea ez zen lehorreratu. Hortaz, Columbia Britainiarrera iritsi zen lehen europarra James Cook ingelesa izan zen, 1778an, eta ezarri zituen britainiarren eta bertakoen arteko lehen harreman adiskidetsuak. Urte gutxiren buruan, merkataritza-harreman sendoak garatu ziren britainiarren eta indigenen artean, non britainiarrek, funtsean, bertako animalien larruak lortu zituzten, Europan garesti saltzen zirenak.\nHala ere, espainiarrek eskualdea aldarrikatu zuten, ez bakarrik Perezen bidaiagatik, baita Tordesillasko Itunagatik ere, zeinak ebatsi baitzuen 46 \u00b0 37' 0 luzetarako paraleloaren mendebaldeko lur guztia Espainiarena zela. Espainiarrak larritu egin ziren britainiarrek eskualdean egiten zuten merkataritza gero eta handiagoagatik, eta hainbat itsasontzi britainiar harrapatu zituzten, ia bi herrialdeen arteko gerra eraginez. Nootkako Konbentzioak, 1790ean egin zena, neurri batean konpondu zuen arazoa, britainiar eta espainiarrei eskubidea emanda eskualdeko bertakoekin merkataritza postuak eta merkataritza harremanak ezartzeko. Hala ere, bi herrialdeek segituko zuten eskualdea modu iraunkorrean aldarrikatzen.\n1792an, George Vancouver esploratzaile britainiarrak Columbia Britaniarraren hego-mendebaldeko eskualdea esploratu zuen. Lehen britainiarra izan zen gaur egungo Vancouver uhartean eta gaur egun Vancouver hiria dagoen eskualdean lurreratu zena. Horregatik, bai uharteak eta baita hiriak ere haren izena daramate. Europako beste esploratzaile batzuek barrualdea esploratu zuten. 1808an, Simon Fraserrek, berau merkatari esperientziaduna, Vancouverretik abiatuta Fraser ibaia esploratu zuen, eta baita bere izena eman ere.\n1821etik aurrera, Hudson 's Bay Company, britainiar konpainia bat, eskualdean larruen merkataritza kontrolatzera pasa zen, baita gaur egun Oregon, Idaho eta Washington estatuak hartzen dituen eskualdean ere. Eskualde hori Oregon Country bezala ezagutzen zen. 1783an AEBek independentzia lortu zutenetik, estatubatuar gero eta gehiagok mendebalerantz egin zuten, eta horietako asko, 1840ko hamarralditik aurrera Oregon eskualdean ezarri ziren, aitortu barik britainiarren aginpidea eskualdean. Denboraz, kolono haiek AEBen laguntza politiko eta militarra eskatu zuten.\n1783ko independentziatik mendebalderantz Estatu Batuetako biztanleriaren eta politikaren hedapenak 1840ko hamarkadatik Oregongo herrialdean ezartzera eraman du estatubatuar gehiago eta gehiago. Estatubatuar horiek ez zuten britainiarren autoritatea aitortu. Estatubatuarren eta agintari britainiarren arteko harkaitz gero eta handiagoek Oregonen ezartzera eraman dituzte estatubatuarrak, AEBetako gobernuari laguntza politiko eta militarra eskatzera. Hala nola, arlo horretan gobernu bat ezartzea.\n1830 - 1900.\n1844an James K. Polk Estatu Batuetako presidente bihurtu zen. Bere alderdi politikoak, Alderdi Demokratak, Oregon herrialdea zatitu nahi zuen 54 \u00b0 40 'paraleloa erabiliz, muga izan zedin Estatu Batuen eta britainiarrek kontrolatutako lurraldearen artean. 49. paraleloa erabili nahi zuten, Mendi Harritsuetatik Columbia ibairaino, zeina hegomendebalderantz doan. Britainiarren proposamena onartu balitz, Washington egungo estatuaren mendebaldeko zatia britainiarren kontrolera pasatuko zen. Polk presidenteak epe ertain bat iradoki zuen. 49. paraleloa behin betiko muga bezala erabiliko litzateke, Aintzira Handietatik Ozeano Bareraino. Vancouver britainiarrek kontrolatzen jarraituko zuten, baita uhartearen hegoaldeko zatia 49. paraleloaren azpitik ere. 1846ko Oregongo Itunean onartu eta sinatu zuten Polken proposamena estatubatuarrek eta britainiarrek.\n1843an, Hudson 's Bay konpainiak Victoria sortu zuen. 1849an konpainiak Vancouver uhartea kolonizatzeko ardura jaso zuen. Ondorioz, James Douglas, konpainiako goi funtzionarioa, aukeratu zuten Vancouver uharteko kolonia britainiarreko lehen gobernadore izateko. Douglasek Victoria koloniaren hiriburu bihurtu zuen, eta han Batzar Legegile bat ezarri zuen, 1856an inauguratua.\n1858an urrea aurkitu zen Fraser ibaian. Britainiarrek ere probintzia kolonial bat sortu zuten, Columbia Britainiarra. Artean hark ez zuen Vancouver uhartea bere barnean hartzen. Probintzia kolonial horretako hiriburua New Westminster zen, eta Douglas aukeratu zuten kolonia berriko gobernadore. Hala ere, Douglasek Vancouver uharteko gobernadore ere izaten segitu zuen.\nUrreak 30.000 pertsona baino gehiago erakarri zituen eskualdera. Pertsona horiei zerbitzatzeko, Columbia Britainiarrak hainbat errepide eraiki zituen, hiriak urrezko meategiekin lotzen zituztenak. Urrearen sukar hori 1865 inguruan amaitu zen, eta Columbia Britainiarra erabat zorretan geratu zen eraikuntzengatik, bertako agintariek ez zuten-eta pentsatu urrearen sukarra hain goiz amaituko zenik.\n1866an, zorrak banatze aldera, britainiarrek batu egin zituzten bi koloniak . Columbia Britainiarra, probintzia bakarra izango zen, hiriburua New Westminsterren izango zuena,1868an Victoriara aldatu zen arte behin betiko.\nHala ere, probintzia atzeraldi ekonomiko handi batean sartua zegoen, urrearen arrapalada zela eta. Pertsona asko lanik gabe geratu ziren. Probintziako gobernuaren zorra handia zen oraindik. Gobernuak aintzat hartu zuen Ameriketako Estatu Batuekin edo Kanadarekin bat egitea. 1871n, gobernuak erabaki zuen Kanadako seigarren probintzia bihurtzea, baldintza batekin: Kanadak trenbide bat eraikiko zuela, lotzeko probintzia isolatua Kanada ekialdeko probintziekin. Burdinbide horren eraikuntza, Canadian Pacific Railway delakoa, 1885ean inauguratu zen, Kanadako gobernuak agindutako epemuga baino bost urte geroago. Aldi horretan, probintziako gobernuak behin eta berriz mehatxatu zuen Kanadatik aldentzearekin. Trenbidea amaitzearekin batera, Vancouver bihurtu zen Kanadako mendebaldearen gune ekonomiko handiena.\n1900 - Gaur egun arte.\nFinantza arazoek XX. mendeko lehen hamarkadetara arte jarraitu zuten. Zorrak pilatzen jarraitu zuten. 1906an, Kanadako probintzia guztiek gobernu federalaren ebazpen bat adostu zuten, Columbia Britainiarrari lagunduko ziona Kanadako milioi bat dolarren laguntza finantzarioarekin.\nColumbia Britaniarra ekonomikoki aurrera egiten hasi zen Bigarren Mundu Gerra lehertu ondoren. Gerra osteko hamarraldietan hainbat trenbide eta autobide eraiki ziren. 1951n, petrolio eta gas naturalaren erreserbak aurkitu zituzten. 1960ko hamarraldian baso handiek balio ekonomiko handia hartu zuten probintziarentzat, AEBek Kanadako egurra inportatzen hasi zirenean. 1964an, Kanadak eta AEBek akordio bat lortu zuten Columbia ibaian lau urtegi eraikitzeko. Horietako hiru Kanadako lurraldean eraikiko ziren, guztiak Columbia Britainiarrean. Lehena 1967an ireki zen, eta azkena 1973an.\n1970eko hamarralditik aurrera, Japoniarekiko nazioarteko merkataritza gero eta garrantzitsuagoa bihurtu zen probintziaren ekonomian. Ordura arte, Columbia Britainiarra Ontario, Quebec eta AEBen menpe zegoen ekonomikoki, neurri handi batean. Lotura komertzial horiek geroago Txinara hedatu ziren. Gaur egun, Vancouverreko portua herrialdeko porturik aktiboena da, gune garrantzitsua baita Ekialde Urrunetik inportatutako produktuentzako eta Asiara esportatutako Kanadako produktuentzat.\n1986an Vancouverrek Expo 86 antolatu zuen, telekomunikazio eta garraio nazioarteko azoka bat, hirian eta probintzian turismoa sustatzen lagundu zuena. 2000. urtean, gobernuak Nisgako Ituna berretsi zuen, non gobernu probintzialak Nisga tribuari 5,180 km koadro lur eman zizkion probintziaren iparraldean, baita funtsezko finantza laguntza ere. 2010ean, ostera, Neguko Olinpiar Jokoak jokatu ziren Whistler mendietan, Vancouvertik bi ordura autobusez, eta ia hilabetez Columbia Britaniarra nazioarteko eskaparatean izan zen.\nDemografia.\n2016an Columbia Britainiarrak 4.648.055 bizilagun zituen %5,6 gehiago 2011n baino. Biztanle gehienak probintziaren hegoaldean bizi dira. Horietatik, %60 baino gehiago Vancouver edo Victoria metropoli-eremuetan bizi da. Vancouver probintziako hiri jendetsuena da. Bere eskualde metropolitarrak 2,5 milioi biztanle inguru ditu. Nazioarteko ikerketa ugariren arabera, Vancouver hiriak du bizi-kalitate mailarik onena Kanadan, 250.000 biztanletik gorako hirien artean, baita munduan hirugarren onena ere, Geneva eta Zurichen atzetik bakarrik, biak Suitzan. Victoria hiriburu administratiboa da. 72 mila biztanle ditu, eta 367 mila biztanle baino gehiago ditu bere metropoli-eskualdean. Surrey, Richmond eta Burnaby ere hiri handiak dira, baita Vancouverreko metropoli eremuaren parte badira ere. Beste hiri garrantzitsu batzuk dira Kamloops, Kelowna eta Prince George.\nProbintziako biztanleriaren %75 inguru Kanadan jaio zen. Gainerakoak Kanadara emigratu eta probintzian ezarri ziren. Columbia Britainiarrak Kanadako immigrazio tasarik altuenetakoa du. Hori izan da probintziako ezaugarri tipikoa 1870eko hamarralditik, lehen txinatarrak, italiarrak eta alemaniarrak kontratatu zituztenetik Pazifikoko Kanadako trenbidea eraikitzeko eskulan merke gisa. Trenbidea inauguratu ondoren, japoniarrak ere emigratzen hasi ziren probintziara.\nHala ere, hasieran zurien eta asiarren arteko harremanak ez ziren adiskidetsuak izan. Asiakoak, oso diskriminatuak izan ziren probintzian, eta, Asiako immigrazio gero eta handiagoak behartu zuen probintzia gobernu nazionalari txinatarren eta asiarren immigrazioa geldiarazteko legeak eskatzera. Lege horiek 1920ko hamarkadan onartu ziren, eta 1960ko hamarkadan bakarrik ezabatu.\nXX. mendearen lehen erdian probintziak ingeles, eskoziar eta irlandar ugari jaso zituen, bereziki mundu gerren ondorengo urteetan. Alemaniako eta AEBetako immigrazioa indartsua izan zen XIX. mendearen amaieran eta Bigarren Mundu Gerra amaitu ondoren. Frantziar, poloniar eta holandar kopuru handiak probintzian ezarri ziren Bigarren Mundu Gerra amaitu ondoren. Italiarrak, berriz, 1960ko hamarkadan ezarri ziren probintzian.\nGaur egun Columbia Britainiarrak Kanadako bigarren immigrazio tasarik altuena du. Ontariok bakarrik gainditzen du. Probintzian ezartzen diren etorkin gehienak txinatarrak eta hinduak dira. Vancouverreko metropoli eremuak Kanadako edozein hiri eremuk baino etorkin gehiago erakartzen ditu, Toronto eta beronen eskualdea izan ezik.\nProbintziako talde etniko handienak beheranzko ordenan antolatuta daude: ingelesa, eskozesa, irlandarra, txinarra, alemana, italiarra, frantsesa, poloniarra eta holandarra. 170.000 indigena bizi dira probintzian.\nEkonomia.\nBarne produktu gordina urteko 120 mila milioi dolar kanadarretik gorakoa da (hirugarrena Kanadan). Probintziaren ekonomia oinarritzen da nekazaritzan, abeltzaintzan, meatzaritzan eta zurgintzan, Vancouverreko metropoli-eremuan merkataritza, turismoa eta garraioa baitira diru-iturri nagusiak (eta neurri txikiagoan baita Victorian ere).\nLehen sektorea BPGaren %5 da. Nekazaritza, %1, eta 29.500 langile ingururi ematen die lana. Arrantza- eta zurgintza-industria, oro har, BPGaren %4 da, eta, gutxi gorabehera, 30.000 pertsonari ematen die lana. Columbia Britainiarra Kanadako egur ekoizle handiena da, eta ekoizpen nazionalaren hiru bosten inguru ordezkatzen ditu. Egur eta deribatuen esportatzailerik handiena ere bada AEBetara.\nBigarren sektorea BPGaren %22 da. Manufaktura-industria, BPGren %12, eta 206.000 pertsonari ematen die lana. Eraikuntzaren industria BPGren %5 da, eta 112.500 pertsonari ematen die lana. Meatzaritza BPGren %3 da, eta 26.000 pertsonari ematen die lana. Columbia Britainiarrak ikatz, kobre, berun, molibdeno, zilar, gas natural, petrolio, urre eta zink erreserba handiak ditu.\nHirugarren sektorea BPGaren %73 da. Zerbitzu pertsonalak, komertzialak eta komunitarioak BPGren %25 dira, eta 812.000 pertsonari ematen diete lana. Finantza-zerbitzuek eta higiezinen zerbitzuek 122.000 pertsona enplegatzen dituzte gutxi gorabehera, eta BPGaren %22 baino gehiago dira. Merkataritza %11 da, eta 305.000 pertsona enplegatzen ditu, gutxi gorabehera. Garraioa eta komunikazioak %10 dira, eta 215.000 pertsona baino gehiago enplegatzen dituzte, eta gobernu-zerbitzuak %5, gutxi gorabehera 90.000 pertsona enplegatuz.\nHezkuntza.\nColumbia Britainiarraren lehen eskola Hudson's Bay konpainiak ireki zuen1849an. Konpainiak bere funtzionarioen seme-alabak hezitzeko eraiki zuen eskola. 1872an, probintzia-lege batek hezkuntza publikoko sistema bat ezartzea ezarri zuen. Gaur egun, Columbia Britainiarreko Hezkuntza Ministerioa arduratzen da probintziako eskoletarako arauak eta estandarrak emateaz. Eskola-barruti batek hiri bakoitzari ematen dio arreta (edo eskualde-barruti bati, barruti barruko hiri eta/edo herriek ezin dutenean zerbitzu hori eman ikasle-kopuru txikia delako). Eskola-barruti bakoitza kontseilu batek gobernatzen du, eta kontseiluko kideak hiriaren, boto-emaileen, udalerrien edo, zuzenean, probintzia-gobernuaren arabera aukeratzen dira. 6 eta 15 urte bitarteko haur guztiek joan behar dute eskolara.\n1999an, probintziako eskola publikoek 616.000 ikasle inguru artatu zituzten, gutxi gorabehera 30.300 maisu-maistra enplegatuta. Eskola pribatuek 59.300 ikasle inguru hartu zituzten, 3.600 irakasle inguru. Probintziako eskola publikoen sistemak, gutxi gorabehera, 4,8 mila milioi dolar kontsumitu zituen, eta ikasle bakoitzeko eskola publikoen kostua, gutxi gorabehera, 7,2 mila milioikoa da.\nHerri gehienek udal liburutegi publiko bat dute gutxienez. Unibertsitate handiek ere liburutegi akademiko handiak dituzte, eta horiek publiko orokorrari irekita daude. Probintziak 7 unibertsitate eta dozenaka ikastetxe ditu. Unibertsitate gehienak probintziak administratzen ditu; unibertsitate gehienak, berriz, pribatuak dira.\nUnibertsitateak.\nColumbia Britainiarrrak hainbat unibertsitate eta goi ikastetxe ditu:"}
{"id": "40486", "revid": "1545", "url": "https://eu.wikipedia.org/wiki?curid=40486", "title": "Stewart uhartea", "text": "Stewart Uhartea (; ) Zeelanda Berriko hirugarren irlarik handiena da (1.746 km2), Ipar eta Hego Uharteen ondoren. Azken honetatik 30 km-tara dago hegoalderantz, tartean Foveaux itsasartea daukatela.\n400 bat pertsona bizi dira uhartean, gehienak Oban herrian.\nHego Uharteko Invercargillekin lotuta dago hegazkinez eta Bluff herriarekin ferryz."}
{"id": "40487", "revid": "336", "url": "https://eu.wikipedia.org/wiki?curid=40487", "title": "Solresol", "text": "Solresol, 1817an Jean Fran\u00e7ois Sudre frantziarrak diseinatu zuen hizkuntza eraikia da. Musikan dauden 7 oinarrizko notetatik abiatuta. Solresolak ospe labur bat lortu zuen, eta 1902an Boleslas Gajewskiren \"Grammaire du Solr\u00e9sol\" argitalpenarekin jo zuen goia. Nota musikaletan oinarrituta dago; beraz, hitz egiteaz gain, txistu edo musika tresna batekin jo daiteke. Gutxienez zazpi unitate ditu: oinarrizko zazpi notak. Fonemen urritasun horrek, ordea, aldakortasun handia dakar hizkuntza ohiko baliabideez bestelako bitartekoen bidez transmititzeko orduan. Hala, adibidez, solresola hainbat modutan idatz daiteke ezarritako kodeketen arabera: pentagrama batean, 1etik 7ra bitarteko zenbakiekin, noten inizialak (d, r, m, f, so, l, s), zazpi irudi sinpleko alfabeto estenografikoarekin, ortzadarraren zazpi koloreekin. Beste zenbait sistema ez-grafiko erabil daitezke, hala nola keinuak eta kolpetxoen kodeak.\nRoa bezalako hizkuntzekin gertatzen den bezala, hitzak esanahi-kategorietan banatzen dira, lehen silabaren edo musika-oharraren arabera. 'Sol' hitzekin hasten diren hitzek arteekin eta zientziekin zerikusia dute; 'solsol', gaixotasun eta medikuntza hitzekin hasten direnek (adibidez, solresol \"hizkuntza\" da, eta solsolredo \"migraina\").\nSolresolean ezaugarri berezi bat dago: antonimo batzuk silabak edo oharrak esanez lortzen dira, alderantziz. Falak \"ona\" edo \"zaporetsua\" esan nahi du, eta lafak, berriz, \"txarra\".\nNolabaiteko arrakasta iragankorraren ondoren, ahanzturan erori zen esperantoa bezalako hizkuntza arrakastatsuenen aurrean. Hala eta guztiz ere, solresolaren zale amorratuen komunitate txiki bat dago oraindik, munduan zehar banatuak, eta iraganean izan zirenetik Internet bidez elkarrekin komunikatzeko gai direnak."}
{"id": "40488", "revid": "336", "url": "https://eu.wikipedia.org/wiki?curid=40488", "title": "Cook uharteak", "text": "Cook uharteak Hego Ozeano Barean dagoen uhartedi txikia da. 15 uhartek osatzen dute Ozeaniako herrialde hau, 240 km2 hartuz.\nAvarua hiriburua eta hiri nagusia da (10.000 biztanle).\nAdministratiboki Zeelanda Berriarekin elkargo librea eratzen dute.\nHistoria.\nCook uharteak izen bereko ingeles itsasgizonak aurkitu zituen 1773. urtean. 1888. urtean Britainia Handiko koroaren mendeko lurralde bihurtu ziren eta 1901ean Zeelanda Berriak hartu zituen. 1965. urtetik aurrera gobernu autonomo batek du Cook uharteetako barne arazoen ardura; kanpo arazoak eta babesa, Zeelanda Berriko gobernuaren esku daude.\nhizkuntza_ofizialak.\nIngelesa da mintzaira nagusia, maorieraren dialekto baten hiztunak ere dauden arren."}
{"id": "40490", "revid": "512", "url": "https://eu.wikipedia.org/wiki?curid=40490", "title": "Hegoaldeko Alpeak", "text": "Hegoaldeko Alpeak Zeelanda Berriko mendikate nagusia da, Hego uhartean kokatutakoa.\nAoraki/Mount Cook mendirik garaiena da (3.754 m) eta beste 16 tontor ere badaude 3.000 metrotik gorakoak.\nHiru parke nazional daude mendikatearen inguruan: Westland, Mount Aspiring eta Aoraki/Mount Cook Parke Nazionalak.\nBestela, Canterbury, Southland eta West Coast eskualdetan barreiatzen dira."}
{"id": "40491", "revid": "64511", "url": "https://eu.wikipedia.org/wiki?curid=40491", "title": "Euskal Herriko mendiak", "text": "Euskal Herria oso herri menditsua da. Mendilerro gehienak mendebalde-ekialde ardatzean kokatzen dira. Arrokarik garrantzitsuena kareharria da, baina badira beste material batzuetaz osatutako mendiak, adibidez Aiako Harria granitoz osatuak daude.\nEuskal Herriko mendirik altuenak Pirinioetan daude, garaiena Hiru Erregeen Mahaia izanik. Mendilerro hori itsasoan bertan jaio eta ekialderantz igotzen doa, Orhi delarik 2.000 metrotik gaindi dagoen lehenengo mendia.\nAraba eta Nafarroako hegoaldean Kantauriar mendilerroaren ekialdeko muga dago. Kodes eta Tolo\u00f1o mendilerroak Kantauriar mendilerroaren parte dira.\nBi mendilerro garrantzitsu horien artean Euskal Herriko arkuko mendiak daude, ekialde-mendebalde orientazio orokorra duten mendilerroak. Besteak beste, Urbasa, Andimendi, Aralar, Anbotoko mendilerroa, Ordunteko mendilerroa eta Aizkorri dira horien adibide.\nEuskal Herriko mendi altu batzuk.\nHauek dira Euskal Herriko mendi altu batzuk. Altuenak ekialdean daude, Larrako mendigunean.\nPirinioak.\nPirinioak Iberiar penintsula eta Europako kontinentearen artean kokatutako mendilerroa da. 415 kilometrotan zehar hedatzen da mendebaldeko Bizkaiko golkotik (Ozeano Atlantikoan) sortaldeko Creuseko lurmuturrera (Mediterranear itsasoan) eta erdialdean 150 km-ko zabalera du. Mendebaldeko muturrean Euskal Herria kokatua dago.\nEuskal Herriko Pirinioetan, mendirik ezagunenak hauek dira, (altuenak zeintzuk diren ikusteko, ikus Larrako mendigunea):\nLehenengoa, era berean, Euskal Herriko mendirik altuena da, eta Aragoi eta Bearnorekin muga egiten du.\nKantauriar mendikatea.\nKantauriar mendikatea Espainiako iparraldean eta Euskal Herriko mendebaldean dagoen mendilerroaren izena da. Kantauri itsasoarekiko paralelo doa, eta 480 kilometroko luzera du. Euskal Herrian Kodesko mendilerroa eta Tolo\u00f1o mendilerroa hartzen ditu bere baitan.\nKodesko mendilerroa.\nKodesko mendilerroa Araba eta Nafarroa artean dagoen mendilerro bat da. Bere punturik altuena Joar mendia da, 1.418 metrorekin. Bere iparraldeko magalean Kanpezu dago eta hegoaldekoan Aguilar Kodeskoa, Azuelo, Torralba del Rio, Mirafuentes eta Nazar udalerriak daude.\nTolo\u00f1o mendilerroa.\nTolo\u00f1o mendilerroa Arabako hegoaldean dago, eta Arabako Errioxa eta Arabako lautada bereizten ditu. Mendialdea kuadrillako mendiguneak daude mendilerro honetan.\nTolo\u00f1o mendiak 1.263 metroko garaiera du.\nLarrasa Tolo\u00f1oko mendilerroan kokaturik dagoen mendirik altuena da, Arabako hegoaldean, 1.453 [metro]]ko garaiera du. Arabako bigarren mendirik altuena da, Gorbeiaren ondoren.\nPalomares Tolo\u00f1oko mendilerroan kokaturik dagoen mendia da, Arabako hegoaldean, Lagran udalerritik gertu. 1.446metroko garaiera du. Tolo\u00f1o mendilerroko bigarren mendirik altuena da, Arabako hirugarren altuena.\nPe\u00f1a del Castillo Arabako hegoaldeko mendi bat da. Herrialde horretako mendirik altuenetan laugarrena da, 1.432 metro baititu.\nEuskal Herriko arkua.\nEuskal Herriko arkua Pirinioen eta Kantauriar mendilerroaren artean dauden mendilerroek osatzen dute. Altuera ertaineko mendilerroak dira, eta punturik altuena Aitxuri da, 1.551 metrorekin, Aizkorriko mendilerroan. Paraleloak diren bi mendilerro kate ezberdin dira: bata barnealdetik doa, eta bestea kostaldetik.\nAiako harria.\nAiako harria Gipuzkoako Oiartzualdea eskualdean dagoen harrizko mendigune bat da. Beste mendi guztiak ez bezala, ez da sortu orogeniagatik, baizik eta granitozko intrusio batengatik.\nHiru haitz nagusiz osaturiko tontor multzoa da:"}
{"id": "40493", "revid": "219", "url": "https://eu.wikipedia.org/wiki?curid=40493", "title": "Kantauriar mendikatea", "text": "Kantauriar mendikatea Espainiako iparraldean eta Euskal Herriko mendebaldean dagoen mendikatearen izena da. Kantauri itsasoarekiko paralelo doa eta 480 kilometroko luzera du.\nKokapen geografikoa.\nGalizia (Lugoko probintzia), Asturias, Gaztela eta Le\u00f3n (Le\u00f3n, Burgos eta Palentziako probintziak), Kantabria, Euskal Herria eta Errioxa hartzen ditu. Azken hauetan Pirinioekin trantsizio eremua eratzen du eta Euskal Herriko arkua deitzen zaio.\nHiru atal nagusi ditu:\nMendilerroak eta naturaguneak.\nMendebaldetik ekialdera:\nEzaugarriak.\nErliebea.\nMendi asimetrikoak dira, hegoaldean ordokia dagoenez altuera gutxi hartzen dute eta higadurak ergin txikiagoa du. Iparraldean itsasoarekin topo egiten du azkar eta malda handia denez ibaiek V itxurako haran sakonak eratzen dituzte eta itsasoak ere kostaldea higatzen du. Asturias, Le\u00f3n eta Palentzian 2.000 metroko altuera hartzen duten mendiak daude. Torre de Cerredo mendiak 2.648 metroko altuera du.\nKlimatologia.\nFoehn efektuaren eragina nabarmena da. Kantauri itsasotik datozen aire masa hezeek mendilerroarekin topo egiten dute eta haizealdean prezipitazioak ugariak izaten dira. Hainbat puntutan 2.500 mm-taraino iristen da urteko prezipitazio maila. Hegoaldera igarotzen diren aire masek hezetasun handia bidean utz dute eta haizebean klima kontinentala da, legorra eta udan beroa eta neguan oso hotza.\nOrogenia.\nKantauriar mendikatea orogeno Alpetarrak altxatu zuen paleozoikoan eta mesozoikoan sorturiko materialak tolesterakoan. Arroka sedimentarioez osaturik dago, ekialdean material detritikoen proportzioa handiagoa da eta mendebaldean (Europako mendiak) material karbonatatuak nagusitzen dira. Material geruzak oso tolestuak aurkitzen dira eta zamalkadurak oso ohikoak dira. Antzinako glaziarren zantzuak aurkitzen dira eta eremu oso karstikoa da.\nMendirik altuenen zerrenda.\nMendirik garaienak Europako mendietan daude.\nBizidunak.\nFlora.\nBaso hostozabalek estaltzen dute Kantauriar mendikatea, pagadiak eta hariztiak batez ere. Espezie nagusiak \"Fagus sylvatica\" (pagoa), \"Quercus robur\" (haritza), \"Quercus petrea\" (haritz kandugabea), \"Quercus pyrenaica\" (ametza) dira.\nJatorrizko konifera basorik ez dago, baina hegoaldean pinu gorriaren baso txiki batzuk aurkitzen dira.\nGaraiera altuko eremuetan urkiak, sasiak eta graminea belardiak aurkitzen dira, abeltzantzarako oso aproposak direnak. Kareharrietan haginak ere azaltzen dira tarteka.\nFauna.\nAnimalia espezie ugari aurkitzen dira, baina mendilerroko ikurra hartz arrea da. 300 ale inguru aurkitzen dira, ia bereizita dauden bi eremu zabaletan. Mendebaldean ugariagoak dira ekialdean baino. Ugaztun aipagarri ugari ere badaude; Pirinioetako sarrioa, oreina, orkatza, basurdea, otsoa, igaraba, lepahoria, azkonarra, muturluzea... Hegaztien artean aipatzekoak dira sai arrea eta basoilarra."}
{"id": "40494", "revid": "336", "url": "https://eu.wikipedia.org/wiki?curid=40494", "title": "Egutegi errepublikanoa", "text": "Egutegi errepublikanoa (edo \"Frantziako Iraultzako egutegia\") Frantziako Iraultza garaian asmatu eta Konbentzio Nazionalak 1793ko dekretu baten bidez indarrean jarritako egutegia da. 1793ko urriaren 5ean hasi eta 1805eko irailaren 9a arte egon zen indarrean. Egutegiaren lehen urtetzat 1792. urtea aukeratu zen, Errepublika urte hartantxe fundatu baitzen. Napoleonek agintea zuela, XIII. urteko Frutilisaren hamartehiko bigunez, hau da, 1805eko irailaren 9an, beste dekretu bat hedatu zen, egutegi zaharrera itzultzeko aginduz.\nNapoleonek boterea galdu eta gero, denbora labur batez berriz indarrean egon zen. Horren ondoren, 1871ko Parisko Komunan eta Mussoliniren agindupeko Italian 1922an erabili zen.\nEgitura.\nIraultzak Frantzia laikoa eratu zuenez, egutegi gregoriotarra ez zen egokiena, kristautasunari oso lotuta baitzegoen. Sistema hamartarrera hurbildu nahirik, urtea 30 eguneko 12 hiletan banatu zuten. Hortaz, banatze horrekin bost egun solte geratzen ziren, bisurteetan sei. Urtea irailaren 22an hasten zen, udazkeneko ekinozioarekin batean.\nMauleko udal kontseiluko kide batek egutegia euskaratu zuen, Konbentzio Nazionalaren garaiko beste hainbat agirirekin egin zen bezala. Hala, \"\u00c7aspigerren ourtheko Qhoundaderra\" izenarekin, zazpigarren urteko (1799) egutegi errepublikanoa euskaraz eman zen argitara.\nAsteak.\nHilabeteko lehen hamarteak \"hamarle\" izena zuen; bigarren hamarteak, \"hamartebi\"; eta hirugarrenak, \"hamartehi\".\nHilak.\nFrutilis hila amaitutakoan, bost eguneko jai nazionalak egiten ziren. Jai horiek hasieran \"les Sans-Culottides\" izenarekin ezagutu ziren, baina III. urtearen ondoren (1795), \"jours compl\u00e9mentaires\" izena hartu zuten, euskaraz \"bethagail egunak\":\nBitxikeriak.\nFrantziako egungo dokumentu ofizialetan, jatorrian jarri zitzaien datarekin aipatzen dira egutegi errepublikanoa indarrean izan zen urteetan onartutako legeak."}
{"id": "40497", "revid": "6327", "url": "https://eu.wikipedia.org/wiki?curid=40497", "title": "Arabar Errioxa", "text": ""}
{"id": "40498", "revid": "119347", "url": "https://eu.wikipedia.org/wiki?curid=40498", "title": "Buenos Aires Handia", "text": "Buenos Aires Handia edo BHA (GBA gaztelaniaz), Buenos Aires hiriak eta inguruko udalerriek osatzen duten metropoli eremuari deritzo.\nMetropoli eremua osatzen duten udalerriak.\nGuztira 31 udalerrik osatzen dute Buenos Aires Handia. Buenos Aires hiria gune nagusia da. Honen inguruan, Buenos Airesekin erabat elkarturik dauden beste 14 hiri kokatzen dira.\nHauen inguruan, metropoli eremuan erabat elkartuta egon ez arren, Buenos Aires Handia osatzen duten beste 10 udalerri daude:\nBeste zortzi udalerrik, administratiboki Buenos Aires handian kokaturik egon ez arren, azalera eta biztanleriaren zati bat metropoli eremuan dute:"}
{"id": "40499", "revid": "44278", "url": "https://eu.wikipedia.org/wiki?curid=40499", "title": "Kodesko mendilerroa", "text": "Kodesko mendilerroa Araba eta Nafarroa artean dagoen mendilerro bat da. Bere punturik altuena Joar mendia da, 1.418 metrorekin.\nBere iparraldeko magalean Kanpezu (Mendialdea) dago eta hegoaldekoan Aguilar Kodeskoa, Azuelo, Torralba del Rio, Mirafuentes eta Nazar (Lizarrerria) udalerriak daude.\nMendilerroan dagoen Kodes mendiakak ematen dio izena mendilerroari. Somederako mendi-oinak mendilerro honetan kokatuta daude.\nMendiak.\nHauek dira mendilerroaren hiru tontor altuenak:\nSantutegia.\nKodesko santutegia (814 m) Torralba del R\u00edo udalerriaren barruan dagoen tenplu handia da, mendilerroari izena ematen diona. XII. mendeko Andra Mariren irudia dago barruan. Ohiko abiapuntua da inguruko mendietara igotzeko."}
{"id": "40501", "revid": "6327", "url": "https://eu.wikipedia.org/wiki?curid=40501", "title": "Europa Parkea", "text": ""}
{"id": "40503", "revid": "9508", "url": "https://eu.wikipedia.org/wiki?curid=40503", "title": "Tolo\u00f1o mendilerroa", "text": "Tolo\u00f1o mendilerroa (\"Kantabria mendilerroa\" izenez ere ezaguna) Arabako hegoaldean dagoen mendilerro baten izena da. Arabar Errioxa eta Arabako Mendialdea bereizten ditu. Mendialdea Kuadrillako mendiguneak daude mendilerro honetan. Punturik altuena Larrasa da, 1.454 metrorekin. Mendilerroan dagoen Tolo\u00f1o mendiak ematen dio izena mendilerroari.\nMugak ditu Errioxako eta Nafarroako Foru Erkidegoarekin eta mendi punta batzuk bi lurralderen artean kokatzen dira. Ekialderantz, Kodesko mendilerroarekin jarraitzen du.\nIzena.\nMendilerroaren izenak eztabaida handia sortu izan du. Euskaltzaindiak 1990ean argitaratu zuen txostenean Tolo\u00f1o izena idazkietan zein herrietan Jos\u00e9 Antonio Gonz\u00e1lez Salazarrek jasotako testigantzetan agertzen zela ondorioztatu zuen. Aldiz, zenbait ikertzailek, batez ere Salvador Velillak, \"Sierra de Cantabria\" izenaren alde jo zuten, mendilerroaren ekialdeko zatiari dagokionez. Egoera nahasiaren aurrean Akademiak txosten zehatzagoa argitaratu zuen 2010ean. Bere ondorio nagusiak hauexek dira:\n2017an, Jose Angel Chasco Oy\u00f3n etnologoaren ikerlan sakona argitaratu zuen Euskaltzaindiak: \"Sierra de Tolo\u00f1o, nexo de la Monta\u00f1a y la Rioja Alavesa\". Agerian utzi du oraintsu arte inguruko herrietan \"Tolo\u00f1o\" izena erabili izan dela mendilerro osoari deitzeko. Gainera, erabilera hori ez da zeharo galdu, oraindik adineko hainbat pertsonak izen hori erabiltzen baitu. Argitalpen horren laburpentzat har daitekeen liburuxka argitaratu zuen Eusko Jaurlaritzak.\nMendiak.\nHauek dira mendilerroaren 3 tontor altuenak:"}
{"id": "40508", "revid": "59723", "url": "https://eu.wikipedia.org/wiki?curid=40508", "title": "Mahaxte", "text": "Mahaxte (frantsesez \"Vend\u00e9miaire\") errepublikar egutegiko lehen hila da.\nGregoriotar egutegira ekarrita, irailaren 22tik urriaren 21era irauten du gutxi gorabehera, urtearen arabera. Libra zeinuaren aldiarekin ia bat dator.\nJatorrian \u00abmahats biltzetik dator, irailetik urrira egiten baita\u00bb, egutegia taxutzeko batzordearen izenean biltzar nazionalari Fabre d'\u00c9glantinek aurkeztutako txostenean ageri denez. Mahats-biltzea, ordea, Ipar Hemisferioan bakarrik egiten da garai horretan, eta errepublikar egutegia unibertsala izatea lortzeko asmoaren aurka doa hori."}
{"id": "40510", "revid": "95298", "url": "https://eu.wikipedia.org/wiki?curid=40510", "title": "Euskal Herriko arkua", "text": "Euskal Herriko arkua edo Euskal Herriko atalasea \u2014\"Eusko Mendiak\" edo (nahiz eta berez euskarari loturiko izena ez izan) \"Euskal Mendiak\" izenez ere ezaguna\u2014 Euskal Herriko geografia eremu bat da, muga hauen artean dagoena: Pirinioen (arkuaren ekialdeko muga), Kantauriar mendikatearen (mendebaldekoa), Bizkaiko golkoaren (iparraldekoa) eta Ebroko sakonunearen (hegoaldekoa) artean, alegia. Horrenbestez, Bizkai osoa, Gipuzkoa osoa, Araba gehiena (Arabako Errioxa izan ezik) eta Nafarroa Garaiko ipar-mendebaldea barne hartzen ditu.\nGeologia.\nEuskal Herriko arkuaren sorrera, Pirinioak eta Kantauriar mendikatea bezala, Iberiar plaka eta Eurasiaren arteko elkarrekintzaren ondorio da, orogenia Alpetarrean zehar. Izan ere, ikerlari askorentzat egitura geologiko beraren zati dira hiru mendikate horiek.\nGeologiari dagokionez, tolestura mesozoikoek eratzen dute; tolestura horiek mendebalde-ekialde norabide orokorra dute, arku itxura ematen dien kurbatura arin batekin. Altuera ertaineko mendilerroz osatua dago, eta punturik altuena Aitxuri da, 1.551 metrorekin, Aizkorriko mendilerroan.\nMendilerroak.\nParaleloak diren bi mendilerro kate dira: barnealdekoa bata, eta kostaldekoa bestea.\nKlima.\nEuskal Herriko arkuak kantauriar eta mediterraniar isurialdeen arteko muga egiten du. Iparraldeko urak Bizkaiko golkora doaz, eta hegoaldekoak berriz, Ebrora. Hain zuzen, bi isurialde horien eraginak zehazten du mendi horietako klima: kantauriar isurialdean klima ozeanikoa da nagusi, eta beste aldean klima mediterraneoaren eragina nabaritzen da. Orokorrean, hala ere, hezetasuna handia da: euri asko egiten du eta bailaretan ohikoak dira lanbro edo laino itxiak.\nNeguan elurra irregularki agertzen da, tenperatura epelek eta prezipitazio ugariek desagertarazi ohi dute. Hala ere, noizbehinka kantauri aldetik etortzen diren aire masa hotz edo hezeen segidak elurteak uzten ditu. Edonola ere, azarotik apirilera izaten dira elurra egoteko aukerak, 700 metrotik gora.\nBiodibertsitatea eta parke naturalak.\nZuhaitzetan, ohikoak dira haritzak, pagoak, haginak, urkiak, gaztainondoak, arteak... baita gizakiak bere ustiapenerako sartu duen intsinis pinua ere. Bestalde, orografia dela eta sai ugari dago, beste animalia askoren artean.\nNatura Parkeak.\nIngurune babestuei dagokienez, honako hauek daude Euskal Herriko arkuan:"}
{"id": "40511", "revid": "1659", "url": "https://eu.wikipedia.org/wiki?curid=40511", "title": "Librekanbismo", "text": "Librekanbismoa estatuen arteko merkataritza truke libreak eta tarifarik gabeko aduanak dituen ekonomia sistema da."}
{"id": "40513", "revid": "6327", "url": "https://eu.wikipedia.org/wiki?curid=40513", "title": "Aiako Harriak", "text": ""}
{"id": "40514", "revid": "59723", "url": "https://eu.wikipedia.org/wiki?curid=40514", "title": "Lainote", "text": "Lainote (orduko grafiaz: \"lanhote\", ) egutegi errepublikanoko bigarren hila da.\nGregoriotar egutegira ekarrita, urriaren 22tik azaroaren 20era irauten du, gutxi gorabehera, urtearen arabera. Scorpius zeinuaren aldiarekin ia bat dator.\nJatorrian \u00abbehe laino eta lanbrotik dator, urritik azarora izaten baitira\u00bb, egutegia taxutzeko batzordearen izenean biltzar nazionalari Fabre d'\u00c9glantinek aurkeztutako txostenean ageri denez. Eguraldiaren fenomeno hori, ordea, batez ere Frantziako landa lurretan gertatzen da, eta egutegi errepublikanoa unibertsala izatea lortzeko asmoaren aurka doa hori."}
{"id": "40515", "revid": "336", "url": "https://eu.wikipedia.org/wiki?curid=40515", "title": "Librekanbista", "text": ""}
{"id": "40516", "revid": "59723", "url": "https://eu.wikipedia.org/wiki?curid=40516", "title": "Izozte (egutegia)", "text": "Izozte (orduko grafiaz \"I\u00e7ozte\", frantsesez \"frimaire\") egutegi errepublikanoko hirugarren hila da.\nGregoriotar egutegira ekarrita, azaroaren 21tik abenduaren 20ra irauten du gutxi gorabehera, urtearen arabera. Sagittarius zeinuaren aldiarekin ia bat dator.\nJatorrian \u00abhotz eta izotz lehor eta hezeetatik dator, azarotik abendura izaten baitira\u00bb, egutegia taxutzeko batzordearen izenean biltzar nazionalari Fabre d'\u00c9glantinek aurkeztutako txostenean ageri denez. Hotz garai hori, ordea, Ipar Hemisferioan baino ez da izaten urte sasoi horretan, eta errepublikar egutegia unibertsala izatea lortzeko asmoaren aurka doa hori."}
{"id": "40517", "revid": "59723", "url": "https://eu.wikipedia.org/wiki?curid=40517", "title": "Elurkor", "text": "Elurkor (orduko grafiaz \"Elhurcor\", frantsesez \"Niv\u00f4se\") errepublikar egutegiko laugarren hila da.\nGregoriotar egutegira ekarrita, abenduaren 21etik urtarrilaren 19ra irauten du gutxi gorabehera, urtearen arabera. Capricornus zeinuaren aldiarekin ia bat dator.\nJatorrian \u00ablurra zuritzen duen elurretik dator, abendutik urtarrilera izaten baita\u00bb, egutegia taxutzeko batzordearen izenean biltzar nazionalari Fabre d'\u00c9glantinek aurkeztutako txostenean ageri denez. Elur garai hori Ipar Hemisferioan baino ez da izaten urte sasoi horretan, eta errepublikar egutegia unibertsala izatea lortzeko asmoaren aurka doa hori."}
{"id": "40518", "revid": "59723", "url": "https://eu.wikipedia.org/wiki?curid=40518", "title": "Eurikor", "text": "Eurikor (orduko grafiaz \"Eouricor\", frantsesez \"Pluvi\u00f4se\") errepublikar egutegiko bosgarren hila da.\nGregoriotar egutegira ekarrita, urtarrilaren 20tik otsailaren 18ra irauten du gutxi gorabehera, urtearen arabera. Aquarius zeinuaren aldiarekin ia bat dator.\nJatorrian \u00absarri izaten diren euritik dator, gehienbat urtarriletik otsailera izaten baita\u00bb, egutegia taxutzeko batzordearen izenean biltzar nazionalari Fabre d'\u00c9glantinek aurkeztutako txostenean ageri denez. Euri garai hori, ordea, Frantzian izaten da gehienbat urte sasoi horretan, eta errepublikar egutegia unibertsala izatea lortzeko asmoaren aurka doa hori."}
{"id": "40519", "revid": "59723", "url": "https://eu.wikipedia.org/wiki?curid=40519", "title": "Haizekor", "text": "Haizekor (orduko grafiaz \"Aycecor \", frantsesez \"Vent\u00f4se\") errepublikar egutegiko seigarren hila da.\nGregoriotar egutegira ekarrita, otsailaren 19tik martxoaren 20ra irauten du gutxi gorabehera, urtearen arabera. Pisces zeinuaren aldiarekin ia bat dator.\nJatorrian \u00ablurra lehortzen duen haize boladetatik dator, otsailetik martxora izaten baitira\u00bb, egutegia taxutzeko batzordearen izenean biltzar nazionalari Fabre d'\u00c9glantinek aurkeztutako txostenean ageri denez. Haize garai hori, ordea, Frantziako landa lurretan izaten da urte sasoi horretan, eta errepublikar egutegia unibertsala izatea lortzeko asmoaren aurka doa hori."}
{"id": "40520", "revid": "59723", "url": "https://eu.wikipedia.org/wiki?curid=40520", "title": "Sapadun", "text": "Sapadun (frantsesez \"Germinal\") errepublikar egutegiko zazpigarren hila da.\nGregoriotar egutegira ekarrita, martxoaren 21etik apirilaren 19ra irauten du gutxi gorabehera, urtearen arabera. Aries zeinuaren aldiarekin ia bat dator.\nJatorrian \u00absaparen hartzitzen eta garatzetik dator, martxotik apirilera izaten baita\u00bb, egutegia taxutzeko batzordearen izenean biltzar nazionalari Fabre d'\u00c9glantinek aurkeztutako txostenean ageri denez. Saparen hartzitze eta garatze garai hori, ordea, Frantziako landa lurretan izaten da urte sasoi horretan, eta errepublikar egutegia unibertsala izatea lortzeko asmoaren aurka doa hori."}
{"id": "40521", "revid": "59723", "url": "https://eu.wikipedia.org/wiki?curid=40521", "title": "Lilidun", "text": "Lilidun (frantsesez \"Flor\u00e9al\") errepublikar egutegiko zortzigarren hila da.\nGregoriotar egutegira ekarrita, apirilaren 20tik maiatzaren 19ra irauten du gutxi gorabehera, urtearen arabera. Taurus zeinuaren aldiarekin ia bat dator.\nJatorrian \u00ablili edo loreen irekitzetik dator, apiriletik maiatzera izaten baita\u00bb, egutegia taxutzeko batzordearen izenean biltzar nazionalari Fabre d'\u00c9glantinek aurkeztutako txostenean ageri denez. Loratze garai hori, ordea, Ipar Hemisferioan eta, batez ere, Frantzian izaten da urte sasoi horretan; eta errepublikar egutegia unibertsala izatea lortzeko asmoaren aurka doa hori."}
{"id": "40522", "revid": "59723", "url": "https://eu.wikipedia.org/wiki?curid=40522", "title": "Belardun", "text": "Belardun (orduko grafiaz \"Belhardun\", frantsesez \"Prairial\") errepublikar egutegiko bederatzigarren hila da.\nGregoriotar egutegira ekarrita, maiatzaren 20tik ekainaren 18ra irauten du gutxi gorabehera, urtearen arabera. Gemini zeinuaren aldiarekin ia bat dator.\nJatorrian \u00abbelardien emankortasun irribarretsutik eta belar biltzetik dator, maiatzaren ekainera izaten baitira\u00bb, egutegia taxutzeko batzordearen izenean biltzar nazionalari Fabre d'\u00c9glantinek aurkeztutako txostenean ageri denez. Belar biltze hori, ordea, Frantziako landa lurretan izaten da urte sasoi horretan, eta errepublikar egutegia unibertsala izatea lortzeko asmoaren aurka doa hori."}
{"id": "40523", "revid": "59723", "url": "https://eu.wikipedia.org/wiki?curid=40523", "title": "Bihilis", "text": "Bihilis (frantsesez \"Messidor\") errepublikar egutegiko hamargarren hila da.\nGregoriotar egutegira ekarrita, ekainaren 19tik uztailaren 18ra irauten du gutxi gorabehera, urtearen arabera. Cancer zeinuaren aldiarekin ia bat dator.\nJatorrian \u00abgalburu edo bihi uhinkarietatik eta uzta urrekaretatik dator, ekainetik uztailera zelaiak estaltzen baitituzte\u00bb, egutegia taxutzeko batzordearen izenean biltzar nazionalari Fabre d'\u00c9glantinek aurkeztutako txostenean ageri denez. Uzta garai hori, ordea, Ipar Hemisferioan izaten da urte sasoi horretan, eta errepublikar egutegia unibertsala izatea lortzeko asmoaren aurka doa hori."}
{"id": "40524", "revid": "59723", "url": "https://eu.wikipedia.org/wiki?curid=40524", "title": "Berolis", "text": "Berolis (frantsesez \"Thermidor\") errepublikar egutegiko hamaikagarren hila da.\nGregoriotar egutegira ekarrita, uztailaren 19tik abuztuaren 17ra irauten du gutxi gorabehera, urtearen arabera. Leo zeinuaren aldiarekin ia bat dator.\nJatorrian \u00abhala eguzkikoa eta lurrekoa den eta airea besarkatzen duen berotik dator, uztailetik abuztura izaten baita\u00bb, egutegia taxutzeko batzordearen izenean biltzar nazionalari Fabre d'\u00c9glantinek aurkeztutako txostenean ageri denez. Bero garai hori, ordea, Ipar Hemisferioan izaten da urte sasoi horretan, eta errepublikar egutegia unibertsala izatea lortzeko asmoaren aurka doa hori."}
{"id": "40525", "revid": "59723", "url": "https://eu.wikipedia.org/wiki?curid=40525", "title": "Frutilis", "text": "Frutilis (frantsesez \"Fructidor\") errepublikar egutegiko hamabigarren hila da.\nGregoriotar egutegira ekarrita, abuztuaren 18tik irailaren 16ra irauten du gutxi gorabehera, urtearen arabera. Virgo zeinuaren aldiarekin ia bat dator.\nJatorria \u00abeguzkiak heldu eta umotzen dituen fruituetatik dator, abuztutik irailera gertatzen baita\u00bb, egutegia taxutzeko batzordearen izenean biltzar nazionalari Fabre d'\u00c9glantinek aurkeztutako txostenean ageri denez. Bero garai hori, ordea, Ipar Hemisferioan izaten da urte sasoi horretan, eta errepublikar egutegia unibertsala izatea lortzeko asmoaren aurka doa hori."}
{"id": "40526", "revid": "2048", "url": "https://eu.wikipedia.org/wiki?curid=40526", "title": "Uni\u00f3n Liberal", "text": "Uni\u00f3n Liberal moderantismoaren sektore progresistenak eta progresismoaren sektore kontserbadoreenak bildu zituen alderdi zentrista zen. Moderatu eta progresisten arteko sentesiaren eredua izan zen, eta 1858tik (O'Donnellek fundatu zuenetik) 1863ra izan zen gobernuan O'Donnell buru zuelarik. Goi mailako burgesiako sektoreak eta funtzionarioek osatzen zuten. Esparru politikoan kontserbadoreak ziren; ekonomian, berriz, progresistak.\nEzagunak izan ziren partaide ezberdinen artean honakoak aurki ditzakegu: Francisco Serrano Dom\u00ednguez, Juan Manuel de Manzanedo, Juan Prim, Manuel Silvela eta Antonio C\u00e1novas del Castillo. Hauen jatorria oso ezberdina zen: nobleak, abokatuak, enpresa gizonak, merkatariak, banku jabeak, militarrak eta funtzionarioak. Iritzi publikoaren kontrola mantendu ahal izateko \"El Diario Espa\u00f1ol\", \"Correspondencia de Espa\u00f1a\" eta \"La \u00c9poca\" egunkariak babesten zituzten."}
{"id": "40529", "revid": "105290", "url": "https://eu.wikipedia.org/wiki?curid=40529", "title": "El Mundo", "text": "El Mundo egunkaria, lehen El Mundo del Siglo XXI zena, egunero argitaratzen den eta ordaindu behar den egunkari espainiarra da. Espainiako bigarren egunkaririk salduena da \"El Pa\u00eds-\"en ondoren. Bere egoitza nagusia Madrilen dago. Egunkariaren sorrera 1989ko urriaren 23an izan zen eta ordutik 2014ko urtarrilaren 30era arte zuzendaria Pedro J. Ram\u00edrez izan zen. Paperezko edizio orokorraz gain, tokiko edizioak ditu. Edizio ezberdinak argitaratzen dira Autonomia Erkidegoaren arabera (Katalunia, Euskal Autonomia Erkidegoa, Valentzia, Gaztela-Mantxa, Gaztela eta Leon, Balear Uharteak etab).\n\"El Mundo\"-ren enpresa argitaratzailea Unidad Editorial Informaci\u00f3n General, S.L.U da, eta enpresa argitaratzaile honen jabea, Unidad Editorial SA da. RCS MediaGroup da talde honen akziodun nagusia, izan ere, akzioen %96aren jabea da. Prentsa italiarrean tirada handiena duen egunkaria (\"Corriere della Sera\") kontrolatzen duen berbera da RCS MediaGroup.\nInterneten online edizioa du, elmundo.es web orrialdean. Edukiak ez dira zehatz-mehatz paperezko edizioan agertzen diren berdinak, nahiz eta paperezko edizioaren bertsio digital bat egon badagoen, Orbyt izeneko kiosko birtualean salgai.\nOnline edizioak bere zuzendaritza eta erredakzio propioa ditu. 1995eko urrian jarri zuten martxan eta honetarako Mundinteractivos S.A. enpresa sortu zen, gerora, Unidad Editorial Internet, S.L izena hartu zuena (2008). Online edizioa doan izaten da eta etengabe gaurkotzen da. Era berean, 61 blog eguneratu eta 91 eguneratu gabe ditu, gaien eta edukien arabera antolatuak (2018). Interneten kontsultarako eskuragai egoteaz gain, elmundo.es PDA eta telefono mugikorren bidez kontsulta daiteke, WAP teknologiari esker.\nIldoa.\n\"El Mundo\" egunkariak bere ildo ideologikoa liberal gisa definitzen du. Beraien esanetan, egunkari aurrerakoia izatea dute helburu, garaiko sistema demokratikoaren defentsa eta askatasun publikoak bultzatuz eta Nazio Batuen erakundeak eta Europako Giza Eskubideen erakundeak bildutako eskubideak errespetatuz. Bere oinarri ideologikoan, eta beti ere beraien esanetan, gutxiengoen eskubideak defendatzea eta boterearen zapalkuntzen aurrean herritarrak defendatzea daude. Espainiako panorama politikoan kokatu behar bagenu, eskuinean kokatuko genuke, Alderdi Popularretik gertu, beronekin oinarri kontserbadoreenak konpartitzen ez baditu ere. Askotan leporatu zaion PSOErekin biziki kritikoa izatea, batez ere Jose Luis Rodriguez Zapateroren gobernaldian. Azken urteotan sortu diren eta indarra hartu duten alderdi politiko berrien aurrean, egunkariari Ciudadanosen aldeko jarrera hartzea egotzi izan zaio. Horrekin batera, oso zorrotza izan da Podemosekin.\nHedapena.\nAudientzia paperean.\nPaperezko edizio nazionalak, EGMk 2017ko hirugarren hiruhilekoan kaleratutako txostenaren arabera, 662.000 irakurle ditu. Irakurle horietatik 404.000 irakurle esklusiboak dira, hau da, ez dute informazio generaleko beste egunkaririk irakurtzen. Espainiako egunkari generalistak aztertuz gero, El Portal de Estad\u00edstica-ren arabera, bigarren irakurriena da Espainian \"El Pa\u00eds\" egunkariaren atzetik (1.080.000 irakurle), bien artean alde nabarmena badago ere. EGM-k 2017an egunkarien audientzia datuen bilakaera argitaratu zuen. Datu horien arabera, \"El Mundo\"-k 2008an 1.025.000 irakurle zituen. Urte horretatik aurrera, eta 2010 eta 2012 urteetan izan ezik, irakurle kopurua modu jarraituan jaisten joan da gaur eguneko datuetara arte. 2008ko datuak eta gaur eguneko datuak alderatuz, \"El Mundo\"-k irakurleen %45 inguru galdu ditu. Difusioari dagokionez, OJDk 2016ko uztailetik 2017ko ekainera bitartean egindako txostenaren arabera, 101.207 ale banatzen dira egunero. Kopuru hori 117.941era igotzen da igandeetako edizioan.\nIrakurleen profilari dagokionez, irakurleen %65 gizonezkoak dira eta %35 emakumezkoak, gehienak 41eta 64 urte bitartekoak, EGMren 2017ko txostenaren arabera. Irakurle gehien hiri handietan ditu egunkariak, %42 hain zuzen ere. Egunkaria irakurtzen dutenen %43k unibertsitate ikasketak dituzte. Irakurle erdiak baino gehiago (%52) gizarte maila ertain edo altukoak dira. Datu hauekin ondoriozta dezakegu irakurleen perfil nagusia, gizonezkoa, adin ertainerakoa, gizarte maila ertain-altukoa, hiri handietakoa eta unibertsitate ikasketaduna dela.\nAudientzia online.\nBarne datuak kontuan hartzen baditugu, 2018ko urtarrilean Omniturek emandako datuen arabera elmundo.es-ek 43.719.006 nabigatzaile ditu hilabetean eta horiek guztira 508.309.653 orrialde bisitatu dituzte. ComScore MMX Multiplataformak ateratako datuen arabera, 18.912.000 erabiltzaile bakar izan zituen 2018ko urtarriean.\nAipatutako ComScoreren datu hau oinarritzat hartuz gero, esan genezake mutliplataformetan \"El Mundo\" hilabetean bisitari bakar gehien hartzen dituen bigarren egunkari generalista dela Espainian, \"El Pa\u00eds\"-en atzetik (19,77 milioi). Txosten beraren arabera, \"El Mundo\" egunkaria hirugarrena da mugikorretik hedabideak kontsumitzen dituzten pertsonen artean 15,4 milioi erabiltzaile bakarrekin.\nComScorek 2017ko abuztuan argitaratutako datuen arabera, 2014an, hilabetean 12 milioi bisitari bakar inguru jaso zituen \"El Mundo\"-k urtean zehar. 2015ean kopuruak gora-beherak izan bazituen ere, urte amaieran kopuru berdinetan mantentzea lortu zuen. 2016an, gorakada handia izan zuen eta hilabeteko 15 milioi erabiltzailera heldu zen. Goranzko joera hori, mantendu eta hazi egin zen 2017an eta 18 milioi erabiltzaile izatera iritsi zen. Gaur egun (2018), ia 19 milioira igo da zifra. Orokorrean esan dezakegu, salbuespen puntualen bat kenduta, egunkariaren online audientziak goranzko joera duela.\n\"El Mundo\"-k hilabetean online dituen erabiltzaile guztien artean, %51 emakumezkoak eta %49 gizonezkoak. 24 urtetik beherakoak %8, 25-34 artekoak %16, 35-44 artekoak %23, 45-54 artekoak %31 eta 55 urtetik gorakoak %2. Klase sozialaren arabera, %43 klase ertainekoak, %33 klase goi-ertainekoak, %11 klase behe-ertainekoak, %10 goi mailakoak eta %3 maila baxukoak. Honekin ikusten dugu, beraren irakurleak gehien bat emakumezkoa, adin ertainekoak eta klase ertainekoak direla gehien bat.\nCIESek Euskadin 2016an kaleratutako txosten orokorraren arabera, Euskal Autonomia Erkidegoan inkestan parte hartu zuten 1.901.000 pertsonatik 31.000k baino ez dute \"El Mundo\" irakurtzen, hau da, %1,63 inguruk. Txosten beraren arabera, elmundo.es web orrialdera inkestatuen %3,73 sartzen da, hau da, gutxi gorabehera 71.000 pertsona.\nEgitura eta taldea.\nEl Mundoren enpresa argitaratzailea Unidad Editorial Informaci\u00f3n General SLU da, hau da, sozietate mugatu unipertsonala da. Era berean sozietate mugatu unipertsonal horren jabea, Unidad Editorial S.A da. Unidad Editorial S.A, Unedisa eta Grupo Recoletosek bat egin zutenean sortu zen, 2007an. Eta gaur egun Espainiako prentsa idatzian talde nagusienetako bat da. Talde hau %96an RCS MediaGroup-en jabetzakoa da. RCS MediaGruop Italiako talde editorial garrantzitsuena da eta liburuetan, egunkarietan, irratietan eta Interneten ditu negozioak. 1.464 langile ditu (2018).\nUnidad Editorial S.A-ren zuzendaria Antonio Fern\u00e1ndez-Galiano Campos da, eta zuzendari ordea Giampaolo Zambeletti.\nEl Mundoren talde mediatikoak, alegia Unidad Editorialek, prentsa idatzian publikatzen dituen egunkarien artean, hauek dira garrantzitsuenak: \"Expansi\u00f3n, Marca, Telva\", eta \"Actualidad Econ\u00f3mica\".\n\"Expansi\u00f3n\": 1987ko maiatzaren 27an sortutako ekonomiari buruzko egunkari espainiarra da. Prentsa ekonomikoan, egunkari hau 2008ko datuen arabera, liderra izan zen estatu mailan. 2007an Grupo Recoletosen RCS MediaGroupek erosi zuen, eta ordutik Unidad Editorialen parte da.\n\"Marca\": 1938ko otsailaren 16an sortutako kirol egunkari espainiarra. Manuel Fern\u00e1ndez-Cuesta izan zen sortzailea eta gaur egun Juan Ignacio Gallardo da zuzendaria. Madrilen du egoitza nagusia eta 2017ko datuen arabera 413.252 ale / eguneroko tirada du (OJD). Estatu mailako ordaindu beharreko egunkarietan irakurriena da, 1.922.000 irakurlerekin, EGMren 2017ko txostenaren arabera.\n\"Telva\": 1963ko urriaren 2an sortutako aldizkari espainiarra, emakumeei zuzendua. Pilar Salcedo izan zen lehendabiziko zuzendaria, baina 2011tik geroztik Olga Ruiz da zuzendaria. 70eko hamarkadan indar handia eta influentzia handia izan zuen gizartean. Bertan elkarrizketatu izan dira punta puntako politikari, ekonomialari edota moda eta kultura munduko pertsona garrantzitsuak.\n\"Actualidad Econ\u00f3mica\": 1958an sortutako aldizkari espainiarra, pentsamendu ekonomiko liberalaren defendatzailea. Madrilen du egoitza. Gaur egun Miguel Angel Belloso da zuzendaria eta 2007az geroztik da Unidad Editorialen parte.\nZuzendaritzan eta antolaketa.\n\"El Mundo\" hedabidearen zuzendaria Francisco Rosell da, 2017az geroztik. Hala ere, denboran gehien iraun duena Pedro J. Ram\u00edrez izan zen, 1989tik 2014rarte. Bera izan zen egunkariaren sortzailea eta zuzendaria, 2014ean Unidad Editorialeko gestoreek bota zuten arte. Orduan, egunkaria zurrunbilo moduko batean sartu zen eta bost zuzendari desberdin izan zituen hiru urtean. Zuzendari atxikiak Rafael Moyano eta Joaquin Manso dira informazioaren alorrean eta Ignacio Gil gehigarrietakoa (2018).\n\"El Mundo\"-n zortzi sailburu desberdin bereiz daitezke: kiroletakoa, kulturakoa, gizartekoa, ikerkuntzakoa, , kroniketakoa, nazioartekoa, iritzietakoa eta infografietakoa. Horiez gain, arduradun bereziak daude baita ere ekonomiaren alorrerako, baita edizioaren itxierarako ere.\nEuskal Autonomia Erkidegoko edizioari dagokionez, 2005eko urriaren 9an abiatu zen. Gaur egun, egunkariak egoitza du Bilboko Iberdrola dorrean eta Josean Izarra da zuzendaria. 2016an burutu zen EREaren ostean, gaur egun ez du edizio propiorik Euskal Autonomia Erkidegoan. Hala ere, orrialde batzuk eskaintzen zaizkio oraindik bertoko informazioari.\nNegozio eredua.\n\"El Mundo\" egunkariaren diru iturri nagusiak honakoak dira: publizitatea, harpidedunak eta egunkarien salmentak. Sarrerak gainbeheran daude, horregatik gastuetan murrizketa handiak egin behar izan dituzte, baita mozketak ere. 2017an 300,5 milioi euroko diru sarrerak izan zituen, aurreko urtean baino %5.6 gutxiago. Publizitateak 143,8 milioi euro sartu zituen \"El Mundo\" egunkarian, aurreko urtean baino %11.2 gutxiago.\nOrbyt kiosko digitalean \"El Mundo\" bezalako hedabideetan agertzen den informazioa edozein formatutara moldatzen da, alegia, tabletetara, mugikorretara edo ordenagailu portatiletara. Kiosko honetatik ere sarrerak jasotzen ditu \"El Mundo\"-k. \"El Mundo\"-k apustu handia egin du Orbyt kioskoaren alde. Kiosko digital honetan harpidetzeak hilabetean 7.99 euro balio du eta eguneko aleak ere eros daitezke. Astelehenetik ostiraleko ale batek 0.23 euro balio du eta asteburukoak 1.09 euro. Harpidetza mota honekin zure egunkaria edozein dispositibotan eskura dezakezu, gaueko 00:00tatik aurrera deskargatzea posible da. Gehigarrietara eta hemerotekara ere sar daiteke. Urteko harpidetza 80 eurokoa da (2018)."}
{"id": "40531", "revid": "336", "url": "https://eu.wikipedia.org/wiki?curid=40531", "title": "1977ko Espainiako hauteskunde orokorrak", "text": "1977ko Espainiako hauteskunde orokorrak Frankismoaren ondoren egin ziren lehen hauteskunde libreak izan ziren; eta Konstituzio berri bat egiteko deitu izan ziren. Hau dela eta, konstituziogileak ere esaten zaie. 1977ko ekainaren 15ean bozkatu zen.\nZentro Demokratikoaren Batasuna gehiengo osoa lortu ez zuen arren, Adolfo Su\u00e1rez izan zen izendatuta gobernuburu gisa; lege elektorala irabazten zuena gobernuburu izango zen; gehiengoa ez bazuen ere."}
{"id": "40533", "revid": "336", "url": "https://eu.wikipedia.org/wiki?curid=40533", "title": "1979ko Espainiako hauteskunde orokorrak", "text": "1979ko Espainiar Hauteskunde Orokorrak martxoaren 1an izan ziren. Emaitzak hauek dira:\nAdolfo Suarez gobernuburua hautatuta izan zen, eta haren 3. gobernua osatu zuen, Konstituzio berriari jarraituz.\nGeroago, ezegonkortasuna zela-eta, kargua utzi zuen.\nCalvo-Soteloren gobernua.\nBigarren buelta otsailaren 23an izango zen, baina, 23-O estatu-kolpea zela eta otsailaren 26an egin zen.\nTentsio larriak zirela eta Leopoldo Calvo-Sotelok parlamentua desegin eta hauteskundeetarako deialdia egitea erabaki zuen 1982ko urrirako."}
{"id": "40534", "revid": "1545", "url": "https://eu.wikipedia.org/wiki?curid=40534", "title": "Ukan birusa", "text": "Ukan birusa Eusko Jaurlaritzaren Hizkuntza Politikako Sailburuordetzak 2006an abian jarri zuen kanpaina bateko pertsonaia da, \"Kutsatu! Ekin, UKAN, ekin!\" goiburuduna. Kanpaina aurrera eramateko 600.000 euro erabili zituzten.\nUkanen izaera.\nKanpainian esaten zen bezala, Ukan Euskal Herrian hedatzen ari zen birus \"onuragarria\" zen. Birusak \"elkarbizitza suspertzen laguntzen du\" eta \"euskararen aldeko jarrera baikorrak\" elebakarrengan sustatu nahi zituen euskara ikas zezaten."}
{"id": "40535", "revid": "277545", "url": "https://eu.wikipedia.org/wiki?curid=40535", "title": "Ukan kanpaina", "text": ""}
{"id": "40536", "revid": "2241", "url": "https://eu.wikipedia.org/wiki?curid=40536", "title": "Ukan (argipena)", "text": "Ukan izenak adiera hauek ditu:"}
{"id": "40537", "revid": "1954", "url": "https://eu.wikipedia.org/wiki?curid=40537", "title": "Unax Ugalde", "text": "Unax Ugalde Guti\u00e9rrez (Gasteiz, 1978ko azaroaren 27a) aktore euskalduna da. Hainbat lan egin ditu, bai telebista bai zinemarako, nagusiki gaztelaniaz.\nTelebista.\nPaperak.\nHurrengo telesailetan parte hartu du:\nKolaborazioak.\nTelesailotan agertu da:\nFilmografia.\nFilm luzeak.\nTaulan datozen film luzeetan parte hartu du.\nSariak eta izendapenak.\nHainbat dira bere lanagatik jaso dituen sari eta izendapenak."}
{"id": "40538", "revid": "59723", "url": "https://eu.wikipedia.org/wiki?curid=40538", "title": "Vitruvio", "text": "Marko Vitruvio Polio, latinez \"Marcus Vitruvius Pollio\", (K.a. 80/70 inguru - K.a. 25) arkitekto, ingeniari eta idazle erromatarra izan zen, \"De architectura libri decem\" idatzi zuen liburuagatik ezaguna.\nBiografia.\nZesarren ingeniaria izan zen gaztaroan, eta zerbitzu hau utzi zuenenan, arkitektura zibilean aritu zen. Garai honetakoa da bere lan ezagun bakarra, Fanumgo basilika, Italian. Ezagutzen den arkitektura tratatu zaharrenaren egilea da, antzinako garai klasikoko bakarra, \"De architectura libri decem\", euskaraz \"Arkitekturaz\" gisa itzulia izan dena.\nHaren bizitzari buruz ezer gutxi gehiago dakigu. Hortaz, pertsonai misteriotsua dugu, eta badago Vitruvio Marko Agripa bera izan zela ziurtatu duenik.\nArkitekturaz.\nLiburu hori oso garrantzi handikoa da: izan ere, garai hartan arkitekturari buruz idatzi ziren liburuen artean, gaur arte heldu den bakarra da. XV. mendea arte ez zen antzekorik idatzi, eta XX. mendean arkitektura modernoa abiatu zen arte baliagarria izan dira aipatzen dituen neurri eta aholku teknikoak.\nLiburuan dioenez, arkitektura hiru printzipio nagusitan oinarritzen da: \"Firmitas, Utilitas, Venustas\" (Sendotasuna, Erabilgarritasuna, Edertasuna). Arkitektura, beraz, hiru osagai horien orekan aurki daiteke eta oreka hortatik kanpo, ez dago benetako arkitekturarik."}
{"id": "40539", "revid": "336", "url": "https://eu.wikipedia.org/wiki?curid=40539", "title": "1982ko Espainiako hauteskunde orokorrak", "text": "1982ko Espainiar Hauteskunde Orokorrak urriaren 28an egin ziren. Hauteskunde hauek aldaketa sakona ekarri zuten. Lehen aldiz aro demokratiko berri honetan PSOEk gehiengo gehiengo osoa lortu zuen eta ondorioz Felipe Gonzalez gobernuburu bilakatu zen. Zentro Demokratikoaren Batasunak beherakada handia izan zuen eta Alderdi Popularrak bere lekua hartu zuen alderdi eskuindar nagusi bezala.\nEmaitzak:"}
{"id": "40540", "revid": "201", "url": "https://eu.wikipedia.org/wiki?curid=40540", "title": "Mendebalde elkarte", "text": ""}
{"id": "40541", "revid": "105290", "url": "https://eu.wikipedia.org/wiki?curid=40541", "title": "Uharteetako eskualdea (Kolonbia)", "text": "Uharteetako eskualdeak Kolonbiako uharteak hartzen ditu bere baitan:"}
{"id": "40542", "revid": "336", "url": "https://eu.wikipedia.org/wiki?curid=40542", "title": "1986ko Espainiako hauteskunde orokorrak", "text": "1986ko Espainiar Hauteskunde Orokorrak ekainaren 22an egin ziren.\nEspainiako Langileen Alderdi Sozialistak bere gehiengo osoa mantendu zuen eserleku asko galdu arren. Zentro Demokratikoaren Batasuna eta alderdi komunista(orain IU) 1982an galdutako eserleku batzuk berreskuratu zuten."}
{"id": "40543", "revid": "3280", "url": "https://eu.wikipedia.org/wiki?curid=40543", "title": "Coalici\u00f3n Izquierda Unida", "text": ""}
{"id": "40545", "revid": "6950", "url": "https://eu.wikipedia.org/wiki?curid=40545", "title": "Beriain (mendia)", "text": "Beriain (gaztelaniaz \"San Donato\") Nafarroa Garaiko mendebaldeko mendi bat da, Andimendi mendilerrokoa. Sakana haranean dago, Euskal Herriko erdigunean, eta duen garaieragatik oso irudi ezaguna da ingurumarietan.\n1.493 metro garai da. Goian dagoen San Donato baseliza Nafarroa Garaikoetan altuen dagoena da, eta bertan San Donato eta San Kaiet gurtu ohi dira.\nIzenaren auzia.\nBadirudi mendiaren izen bakarra, oraintsu arte, \"Berain\" zela. \"Beriain\" formaren lehenengo agerpena 1920koa da, Espainiako \"Instituto Geogr\u00e1fico y Catastral\" erakundearen mapa batean. Batzuek mendiaren tontorrean dagoen San Donato baselizaren izena ematen diote mendiari, baina inguru hori ondo ezagutzen duenak biak bereizi ohi ditu."}
{"id": "40546", "revid": "448", "url": "https://eu.wikipedia.org/wiki?curid=40546", "title": "Beriain (argipena)", "text": "Beriain izenak adiera hauek ditu:"}
{"id": "40547", "revid": "96586", "url": "https://eu.wikipedia.org/wiki?curid=40547", "title": "Goenkale", "text": "Goenkale ETB 1eko euskarazko telesail bat da, Pausoka Entertainment ekoiztetxeak eta Euskal Telebistak ekoitzia. Arralde izeneko fikziozko herri batean gertatzen diren gorabeherak kontatzen dira bertan. Arraldeko kale nagusiak ematen dio telesailari izena: \"Goenkale\".\nHasierako helburua hiru hileko iraupeneko telesaila egitea zen, baina, saioak izan zuen harrera ona eta audientzia-datu apartak ikusita, aurrera jarraitu zuen. Azkenean, guztira 22 denboraldi eta 3.708 atal emititu ziren 1994ko urriaren 3tik 2015eko abenduaren 28ra bitartean. Euskal Herriko historian inoiz izan den telesailik luzeena izan da, eta, Europan, bigarrena. Garai horretako ETB 1eko saiorik arrakastatsuena izan zen eta gizarte sareetan ere jarraipen zabala izan zuen. ETBren inoizko saiorik garrantzitsuenetakoa da.\n1994tik 2004ra astelehenetik ostiraleta emititzen zen (astean 5 atal). 2004ko irailetik aurrera berriz, astelehenetik ostegunera (astean 4 atal). 2006ko urtarrilaren 9an astelehenetan eta asteartetan ematen hasi ziren, egun bakoitzean bi atal (astean 4 beraz). Eta 2014-2015 denboraldian ordutegiak aldatzen hasi ziren: batzuetan astelehen eta astearte eta beste batzuetan astelehenetan bakarrik (astean beraz 2 edo 4 atal). Azkenik 2015ko urtarriletik aurrera, astelehenetan bakarrik ematen hasi ziren (astean 2 atal).\n= Argumentua =\nGoenkaleren 22 denboraldietan aro ezberdinak izan dira pertsonaia eta trama berrien joan etorriekin:\n1. aroa: Lasatarrak eta Joxe Mari (1994-2002).\nTelesaila Lasa anaien gorabehekin hasi zen. Joxe Mari eta Martin izan ziren lehenengo denboraldiko protagonistak. Lehenengoa Boga-Boga ostatuaren jabea zen, eta, bigarrena, herriko bideoklubarena. Bi anaiez gain, Lasatarren familia gailendu zen: Maria Luisa (Joxe Mariren emaztea), Gaizka eta Xabier (Joxe Mariren eta Maria Luisaren semeak), Gregorio (Maria Luisaren aita), Petra (Maria Luisaren ahizpa), Amaia eta Felix (Petraren alaba eta Maria Luisaren iloba eta bere mutil-laguna), Bego\u00f1a (Martinen emazte ohia), Pilar (Martinen bikotekidea), Karlos eta Ane (Martinen eta Bego\u00f1aren seme-alabak).\nBi anaien arteko liskarrek familia osoa banatzen zuten. Ezinikusia areagotzen joan zen eta Kattalinen (Martinen eta Joxe Mariren amaren) heriotzaren ondoren, testamentuaren irakurketarekin, bi anaiak urruntzen joan ziren. Martin, ordea, lehenengo denboraldiaren erdialdean hil zen, 1994ko abenduan. Beraz, hortik aurrera Joxe Marik eta familia osoak hartu zuen pisua traman.\n5. denboraldian Mattin Lasa jaio zen, Ane eta Gaizkaren semea eta Joxe Mariren eta Maria Luisaren biloba. Hala ere, Lasatarren familia pixkanaka desagertzen joan zen: Karlos, Petra, Amaia, Felix eta Pilar Arraldetik joan egin ziren eta Bego\u00f1a eta Gregorio, berriz, hil egin ziren. 8. denboraldian joan ziren azkeneko lasatarrak. Joxe Mari koman geratu zen, Gaizka psikiatrikoan sartu zuten eta Anek ere Arraldetik alde egin zuen. Lehenengo aroaren amaiera izan zen hura.\n2. aroa: Maria Luisa Galardi (2002-2008).\nLasatarren artetik Maria Luisa eta bere seme Xabier bakarrik geratu ziren. Beraz, aro berri honetako protagonista Maria Luisa izan zen eta trama berriak hasi ziren, bere lagunekin, ingurukoekin eta iritsi ziren pertsonaia berriekin. 9. denboraldian Hortentsi (Maria Luisaren laguna) Arraldera itzuli zen. Maria Luisak sekulako liskarrak izan zituen Estefaniarekin (Xabierren neska-lagun berria) eta Leonorrekin (Joxe Mariren ligea izan zena). Eta, gainera, Maria Luisa ere psikiatrikora sartu eta bertako tramak agertu ziren.\n10. denboraldian, berriz, Xabier Lasa hil zen auto istripu batean, Maria Luisa psikiatrikotik atera zen era Leonorrekin adiskidetu eta gerora oso lagunak egin ziren. 11. denboraldian Joxe Mari hil zen eta Arraldera Jesus iritsi zen (Ane Lasaren senarra izan zen Koldoren aita), Maria Luisarekin maitemindu eta ezkondu egin ziren. 12. denboraldian, ordea, Jesus hil egin zen. Denboraldi berean, Maria Luisak ezagutzen ez zuen alaba bat zuela jakin zuen eta Julia iritsi zen Arraldera (Maria Luisari lapurtu zioten haurra). Aro honen amaiera 14. denboraldian iritsi zen. Gaizka psikiatrikotik atera eta Arraldera itzuli zen, baina Juliak hil egin zuen. Hortik astebetera Maria Luisa hil zen semearen heriotzaren ondorioz, tronbosi batez.\n3. aroa: Madariagatarrak (2008-2014).\n15. denboraldian sekulako aldaketa jasan zuen telesailak. Lasatarren eta Maria Luisaren garaia bukatu eta familia protagonista berri bat iritsi zen Arraldera: Madariaga familia. Abel Madariaga (familia burua), German eta Kandido (Abelen semeak), Alizia (Kandidoren emaztea eta Germanen maitalea), Joana eta Ikerne (Kandido eta Aliziaren alabak), Naia (Germanen eta Aliziaren alaba) eta Lukas eta Unai (Germanen semeak).\nHasieran, German, Kandido eta Aliziaren maitasun istorioa izan zen istorioaren ardatz. Gerora, ordea, Germanek eta Aliziak erlazioa utzi zuten eta Alizia Kandidorekin hasi zen. German, berriz, Mimirekin ezkondu zen. Beranduago, Olga iritsi zen (Germanen emaztea eta Lukas eta Unaien ama, hilda zegoela uste zutena). Germanek Ines ezagutu zuen aurrerago, eta haur bat izan zuen berarekin.\nLukas eta Ikerne ere maitemindu egin ziren. Baina lehengusuak zirenez, familiak ez zuen beraien maitasuna onartzen. Madariagatarrak ere pixkanaka desagertzen joan ziren. 16. denboraldian Unai hil egin zuten. 17. denboraldian Ikerne Australiara joan zen lanera eta bertan mutil-laguna ezagutu eta ama izan zen. 18.ean Olga hil zen istripu batean. 19. denboraldian Ikerne Italiara joan zen ikastera eta Lukasek Arraldetik alde egin zuen (gero, 21.ean itzuli zen). 20. denboraldian, berriz, Naia, German eta Ines Angolara joan ziren bizitzera eta Abel hil egin zuten. Alizia eta Kandido bakarrik geratu ziren.\n4. aroa: Etxegaraitarrak (2014-2015).\n21. denboraldian hasi zen Goenkaleko azkeneko aroa. Etxegaraitarrak agertu ziren. Bizitza osoa Arralden daraman familia zen, herriko farmaziaren jabeak. Baina ikusleak 21. denboraldian ezagutu zituen lehenengo aldiz: Amalia Lizardi (familia burua), Arantza eta Paskal Etxegarai (Amaliaren alaba eta semea), Jagoba (Arantzaren senarra), Tania, Hodei eta Alazne (Arantzaren eta Jagobaren seme-alabak), Lander (Paskalen semea), Joelle (Arantzaren eta Paskalen izeba), Olaia (Jagobaren arreba) eta Izaskun (Jagobaren maitalea).\nHodeiri leuzemia atzeman zioten. Amalia koman geratu zen, eta, farmazia aurrera ateratzeko dirua behar zutenez, Arantzak eta Jagobak hil egin zuten herentzia jasotzeko. Bestetik, Paskalek eta Arantzak jakin zuten beraien benetako ama Joelle zela, ordurarte izebatzat zutena. Gainera Etxegaraitarren lorategian, beraien farmaziako langile baten gorpua ere aurkitu zuten.\nAro berri honek ez zuen askorik iraun. Aro berri honek ez zuen harrera ona izan ikusleen artean, eta audientziak asko jaitsi ziren denbora gutxian. Etapa honekin amaitu zen \"Goenkale\", 22 denboraldi eta gero.\n= Atalak eta audientziak =\nLehenengo denboraldiak sekulako audientziak izan zituen, eta, arrakasta hori ikusita, ikerketa soziologiko bat egin zuten Euskadin. 700 pertsoneko lagina hartuta, ondorioztatu zuten euskal hiztunen %70ak ikusten zuela \"Goenkale\" lehenengo denboraldian. Ikusleen artean gehiengoa emakumeak ziren, eta pertsonaia ezagunenak Joxe Mari, Maria Luisa eta Txapas aipatu zituzten.\nHurrengo denboraldietan ere audientziari eutsi zioten. Hala ere, pixkanaka jaisten joan zen, baina betiere ETB 1eko audientziaren bataz bestekoaren gainetik ibili zen. 2009-2010 denboraldian 84.000 ikusleko audientzia metatua izan zuen bataz beste (uneren batean ikusi zutenak telesaila); 2010-2011 denboraldian 68.000 ikuslekoa; 2011-2012an berriz 71.000 ikuslekoa eta 2013-2014 ikasturtean 54.000 ikuslekoa.\n19. denboraldian esaterako, atal batzuetan (esaterako urtarrilaren 8an eta urtarrilaren 22an) programa liderra izan zen 13-24 urte bitarteko gazteen artean. 2013ko urtarrilean %12ko kuota lortu zuen adin tarte horretako ikusleekin.\nAzken bi denboraldietan datu kaskarragoak eman eta Euskal Telebistak telesaila bukatzea erabaki zuen arte.\n22 denboraldi emititu ziren 1994tik 2015era bitartean ETB1en. Guztira 3.708 atal eta 1.854 emisio ordu.\nAtal guztien datuak ikusteko, hemen zerrenda:\nDenboraldiak.\nAudientziaren bilakaera denboraldiz denboraldi.\n&lt;graph&gt;{\n \"version\": 2,\n \"width\": 420,\n \"height\": 230,\n \"data\": [\n \"name\": \"table\",\n \"values\": [\n \"x\": 1,\n \"y\": 129\n {\n \"x\": 2,\n \"y\": 127\n {\n \"x\": 3,\n \"y\": 119\n {\n \"x\": 4,\n \"y\": 114\n {\n \"x\": 5,\n \"y\": 102\n {\n \"x\": 6,\n \"y\": 96\n {\n \"x\": 7,\n \"y\": 113\n {\n \"x\": 8,\n \"y\": 75\n {\n \"x\": 9,\n \"y\": 98\n {\n \"x\": 10,\n \"y\": 69\n {\n \"x\": 11,\n \"y\": 60\n {\n \"x\": 12,\n \"y\": 60\n {\n \"x\": 13,\n \"y\": 56\n {\n \"x\": 14,\n \"y\": 54\n {\n \"x\": 15,\n \"y\": 56\n {\n \"x\": 16,\n \"y\": 53\n {\n \"x\": 17,\n \"y\": 44\n {\n \"x\": 18,\n \"y\": 43\n {\n \"x\": 19,\n \"y\": 38\n {\n \"x\": 20,\n \"y\": 29\n {\n \"x\": 21,\n \"y\": 19\n {\n \"x\": 22,\n \"y\": 13\n ]\n ],\n \"scales\": [\n \"name\": \"x\",\n \"type\": \"linear\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"area\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"interpolate\": {\n \"value\": \"monotone\"\n \"fill\": {\n \"value\": \"steelblue\"\n \"padding\": {\n \"top\": 30,\n \"bottom\": 10,\n \"left\": 7,\n \"right\": 30\n}&lt;/graph&gt;\nBeherakadaren arrazoi posibleak.\n= Aktoreak eta pertsonaiak =\n22 denboralditan 400 aktoretik gora pasa \"Goenkale\"tik. Denboraldiz denboraldi aritu direnak ikusteko, hemen zerrenda:\nUrte gehien eman dituzten pertsonaiak.\n22 denboraldietan urte gehien eutsi dioten pertsonaiak hurrengo hauek dira:\nBi protagonista egin dituzten aktoreak.\nTelesailean parte hartu zuten aktore batzuk bi protagonista egin zituzten. Lehendabizi bat eta urte batzuk pasata, beste bat guztiz ezberdina:\nTelesailetik pasatako aktore ezagunak.\n\"Goenkale\"ren 22 denboraldietan, Euskal Herrian nahiz Euskal Herritik kanpo ezagunak diren aktore asko pasatu dira telesailetik. Hauetako asko, gainera, bertan hasi ziren aktore lanetan. Besteak beste:\n= Arralde =\nArralden gertatzen ziren Goenkale telesaileko gorabeherak, Euskal Herriko kostaldeko fikziozko herri arrantzale txikian. Barrualdeko sekuentziak Miramongo estudioetan grabatzen ziren eta kanpoaldekoak, hainbat herritan, gehienbat Orion eta Tolosan. \"Arralde\" ondoko fikziozko herria \"Amaru\" da, askotan protagonistek izendatzen zutena.\nArraldeko kale nagusia da \"Goenkale\", eta bertan topa ditzakegu hainbat agerleku. 22 denboraldietan anitz dekoratu agertu dira: Udaletxea, Sobia taberna, Mu\u00f1agorri hotela, Madariaga ontziola, eta hainbat pertsonaiaren bizileku eta lantokiak. Guztietan aipagarriena \"Boga\" taberna da, ezbairik gabe, lehen denboralditik azkeneraino. Arraldeko tokirik mitikoena izan bada ere, 19. denboraldian ikusi zen lehenengoz bertako sukaldea. Hona erabili diren dekoratuetako batzuk:\n= Hasierako kantak =\n1-7. denboraldiak (1994-2001).\nEz da giro Goenkalen Lasa anaiak liskarturik daude Goenkalek oilategia dirudi eta Lasa anaiak elkarri mokoka bizi dira\nEgunetik egunera Lasatarren itzalera Hemen bilduko gera bi oilar harroen legera\nZiriak ziri Goenkalen adarjotze benetan mundialak Goenkalen maiseaketa da lege eta Lasa anaiak matraka ta ziri dabiltza\nEgunetik egunera Lasatarren itzalera Hemen bilduko gera bi oilar zaputzen legera\n8-13. denboraldiak (2001-2007).\nLeihotik begira plazaren erdira Arraldeko grinak eguzki argira lehiatilatik eguzki argira\n= Goenkaletik sortutako formatuak =\n\"Goenkale\"k izandako arrakasta ikusita Euskal Telebista telesailarekin lotutako formato gehiago sortu zituen 22 denboraldietan zehar:\nAtal bereziak.\n\"Goenkale\"ren historian zehar, saio eta atal bereziak egin izan dira atal kopuruak, denboraldiak edota urteurrenak ospatzeko.\nSaio horiek ez dute zenbatzen ohiko kapituluek bezala eta 3.707 ataletatik apartekoak dira:\nAntzezlana.\nTelesailak 20 urte bete zituen urtean, antzezlan bat sortu zuten Euskal Herrian barrera eramateko.\nJokin Oregik zuzendu zuen antzezlana eta telesailean azken urteetan agertutako sei aktorek antzeztu zuten: Xabier Perurenak (Ibon), Ylenia Bagliettok (Eider), Felix Arkarazok (Andoni), Maria Cruickshankek (Itxaso), Yannick Vergarak (Rakel) eta Carlos Nguemak (Nelson).\nAntzezlaneko protagonistak nekazal etxe batera joango dira asteburupasa eta bertan, balio handiko erretratu bat desagertuko da. Abiaputu honekin, \"Goenkale\"ren osagai nagusiak izango ditu obrak: intriga, maitasuna eta umorea. Gainera, telebistan aspaldi agertu ez ziren pertsonaia batzuk agertuko dira eta telesailaren hasierako sekreturen bat edo beste ere aireratuko da.\n\"Spin off\"-ak.\n\"Goenkale\"ko pertsonaia batzuekin spin-offa egin zen, alegia beste telesail berri bat.\nDenboraldi bat izan zuen telesail horrek. Donostiara ikastera edo lanera joan diren hamar gazteren gorabeherak kontatzen dira bertan. Pertsonaia batzuk \"Goenkale\"koak dira eta beste batzuk, berriak.\nDenboraldia hasi aurretik, Hasiberriak abian izeneko saio bat emititu zen ETB 1en. Bertan \"Hasiberriak\" telesailerako pertsonaia berrientzako kastinak erakusten ziren. Protagonista izateko hiru neska eta bi mutil behar ziren eta guztira 2.000 pertsona aurkeztu ziren probetara. Kastinak Donostiako Kursaalen eta Bilboko Euskalduna jauregian egin ziren.\nHamaikagarren denboraldia bukatu zenean Euskal Telebistak spin-off berri bat egitea erabaki zuen. Bertako protagonistak Mikel (I\u00f1aki Beraetxe), Txapas (Jose Maria Berasategi) eta Lutxi (Itziar Urretabizkaia) izango ziren. Horregatik \"Goenkale\"ko 12. denboraldian ez ziren agertu pertsonaia hauek.\nAzkeneko momentuan ordea, ETB spin-off hau ez egitea erabaki zuen. Beraz, hiru pertsonaia hauek \"Goenkale\"tik eta spin-offetik kanpo geratu ziren.\nProgramak.\nTelesailak izan zuen arrakasta aprobetxatuta, \"Goenkale\"n oinarritutako programa batzuk ere egin ziren:\n\"Goenkale\"ren bigarren denboraldian \"Arralde\" saioa hasi zen ETB 1en. Maite Bastosek (Margari), Arantxa Gurmendik (Hortentsi) eta I\u00f1aki Beraetxek (Mikel) aurkezten zuten. Astean behin ematen zen saioa \"Goenkale\"ko atalaren ondoren eta telesailari buruz aritzen ziren bertan. Zer gertatuko zen asmatzen saiatzen ziren, \"Goenkale\"ren inguruko eztabaidak egiten zituzten, telesaieko pertsonaiekin umorezko sketchak, gonbidatuak eta telesailaren jarraitzaileak joaten ziren...\nKaleko jendearen iritzia biltzeko erreportari bat ere bazegoen: Klaudio Landa.\nTelesailak 1000. atalera iritsi behar zuenean, Izaro Iraetak eta Xabier Euzkitzek \"Goenkale esker 1000\" saioa estreinatu zuten, 1999ko maiatzaren 23an. Guztira 10 atal izan zituen eta igande gauero eman zuten abuztuaren 1era arte.\nPrograma honetan \"Goenkale\"n 5 urtetan eta 1000 ataletan gertatutako istorioak abiapuntu bezala hartuta, gaiak lantzen zituzten eta saioa osatu. Jende ospetsua, anonimoa, aktoreak, haurrak... gonbidatu ezberdinak izaten zituzten platoan. Bakoitzak beraien esperientziei buruz hitz egiten zuen.\nGai hauetaz gain, ikuskizunak, showa eta aktuazioa ere izaten zituzten platoan. Saio honen helburua \"Goenkale\"ri babes handiagoa ematea zen eta horrela telesaila 1000. atalera inoiz baino indartsuago iristea.\nTelesailak 18 urte bete zituenean, 2012ko udan, \"Goenkalez blai\" saioa ematen hasi ziren ETB 1en. Guztira hemezortzi atal izan ziren. Bat denboraldi bakoitzeko. Banaka-banaka denboraldi bakoitzaren laburpena egiten zuten astero. Horrela, telesailaren historia gogoratuz.\nHemeretzigarren denboraldian berriz, \"Goenzale\" hasi zen. Asteartetan, \"Goenkale\"ren atala eta gero, 23:30etan ETB3n ematen zuten saioa. Astero telesailako bi pertsonaia gonbidatzen zituzten eta aste hartan telesailean gertatu zena errepasatzen zuten, txutxumutxuak kontatu eta ikusleek zuzenean galderak egin zitzaketen twitter bidez.\nProgramak hiru atal bakarrik izan zituen. Lehenengoan Xabi Hoo (Enkoreko abeslaria) izan zen aurkezlea eta beste bietan Ugaitz Alegria (aurretik \"Goenkale\"ko aktorea, 'Txus' izandakoa).\nGonbidatuak berriz, lehenengo atalean Maitena Salinas (Mireia) eta Joanes Passicot (Manex) izan ziren. Bigarrenean Eneko Sagardoy (Said) eta Ylenia Baglietto (Eider). Eta hirugarrenean Tessa Andonegi (Alizia) eta Miren Gazta\u00f1aga (Ines).\n= \"Cameo\"-ak =\n\"Goenkale\"n, cameo modura, hainbat eta hainbat pertsona ezagun agertu dira. Hona horietako batzuk:\nOihartzun gehien izan zuen cameoa 2004. urtean izan zen. Hain zuzen ere, Athleticeko eta Real Sociedadeko lehendakari izandako Fernando Lamikiz eta Jose Luis Astiazaran agertu ziren \"Goenkale\"n. Agerpen haren berri Espainako prentsan zabaldu zen.\n= Telesailetik pasatako idazleak =\nGoenkaleko gidoietan idazle asko pasatu dira. Esate baterako: Juan Garzia, Inazio Mujika Iraola, Josean Mu\u00f1oz...\nElkarrizketak idazten: Andoni Ega\u00f1a, Arantxa Iturbe, Harkaitz Cano, Eskarne Mujika...\n= Bitxikeriak =\n= Datu teknikoak =\nAurrekontua.\n= Telesailaren amaiera =\nETBko zuzendaritza eta ETB1eko telesaila ekoizten zuen Pausoka ekoiztetxeak adostu zutenez, telesaila 2015eko abendura arte ikusgai izan zen ETB1en. \"Oraindik goiz da 2016ko programazioaren ardatzak zehazteko, baina egia da bultzada eman nahi diegula fikziozko telesailei datorren udazkenean, proiektu berriak estreinatuz eta aztertuz\", adierazi zuen Euskal Telebistako zuzendaritzak.\n\"Lehen mailako ikus-entzunezko fenomenoa da \"Goenkale\". Estatuko telesailik zaharrena da, eta urte guztian zehar ikusgai izango dugu Euskal Telebistako lehen katean\", azpimarratu zuten hitzaldian.\n\"Goenkale\"ren azken grabaketak Donostian, EiTBko Miramongo estudioetan egin ziren otsailaren 2an, baina telesaila 2015eko abenduaren 28ra arte izan zen ikusgai. Oraindik ere\u00a0ETB1en saio ikusienetakoa da; horregatik, telesailaren ekoizleak lanean aritu ziren \"Goenkale\" berreskuratu nahian. Azkenean, EiTBko zuzendari nagusi Maite Iturbek aurreratu zuenez, 2016an \"Goenkale\" ordezkatu zuen telesaila egin zuten eta bertako hainbat aktorek hartu zuten parte bertan: Aitaren etxea.\n= Erreferentziak =\n= Ikus, gainera =\n= Kanpo estekak ="}
{"id": "40550", "revid": "336", "url": "https://eu.wikipedia.org/wiki?curid=40550", "title": "1989ko Espainiako hauteskunde orokorrak", "text": "1989ko Espainiar Hauteskunde Orokorrak urriaren 29an egin ziren.\nEspainiako Langileen Alderdi Sozialista eserlekuak galdu zituen behin ere eta gehiengo osoa (176) galdu zuten, 175 eserleku lortzen. Herri Batasunaren gorteetarako diputatuak ez ziren kongresura joan hurrengo lau urteetan eta ondorioz PSOEk arazorik gabe gobernatu zuen. Eusko Alkartasuna lehenengo aldiz aurkeztu zen kongresurako, 2 eserleku lortzen.\nEmaitzak:"}
{"id": "40552", "revid": "499", "url": "https://eu.wikipedia.org/wiki?curid=40552", "title": "Pil pilean", "text": ""}
{"id": "40555", "revid": "46380", "url": "https://eu.wikipedia.org/wiki?curid=40555", "title": "Jacques-Germain Soufflot", "text": "Jacques Germain Soufflot (Irancy, Frantzia, 1713, uztailaren 22 - 1780 abuztuaren 28) arkitekto frantziarra zen, arkitektura neoklasikoan eragin handia izan zuena.\nBiografia.\nSoufflot, Erroman jaso zuen formakuntza, eta Frantziara itzuli zenean Lyonen ezarri egin zen arkitekto bezala lan egiten hasteko. Bere lana ez zen oso deigarria Madame Pompadouren laguntza jaso zuen arte. Pompadourek Soufflot aukeratu egin zuen Marignyko Markesarekin Italiara bidaian joateko. Bidaia honek aparteko garrantzia izan zuen, Frantzian gustu klasikoa ezar zedin.\nMarignyko Markesarekin zuen adiskidetasunari esker, Soufflotek Parisko \"Sainte Genevi\u00e8ve eliza\" eraikitzeko enkargua jaso zuen. Horrela, eliza eraikia izan zen arkitektura klasikoaren printzipio garbienen arabera. Soufflotek ez zen bizi izan bere proiektu hau amaiturik ikusteko, eta bera hil ostean bere ikaslea zen Jean Baptiste Rondeletek bukatu zuen lana."}
{"id": "40556", "revid": "769", "url": "https://eu.wikipedia.org/wiki?curid=40556", "title": "Jacques Germain Soufflot", "text": ""}
{"id": "40558", "revid": "42539", "url": "https://eu.wikipedia.org/wiki?curid=40558", "title": "Aker", "text": "Aker hurrengo gauzak izan daitezke:"}
{"id": "40559", "revid": "42829", "url": "https://eu.wikipedia.org/wiki?curid=40559", "title": "Bedaio", "text": "Bedaio, Balerdi (Aralar) mendiaren magalean dagoen Gipuzkoako herri txiki bat da. Tolosako udalerriaren hego-ekialdean dago, herrigunetik 27.km-tara, Leitzaldeko mugan (Nafarroa).\nXVI. mendea arte Berastegiren barruan egon zen. Gaur egun, administratiboki Tolosako auzoa da. Hezkuntza Sailak Amezketako eskolara bideratzen ditu bedaiotarrak; eta Osasun Sailak, Alegiako osasun zentrora.\nHerriak 95 biztanle zituen 2017an.\nGeografia.\nMugakideak.\nIparraldean Lizartza, Altzo eta Alegia, ekialdean Gaztelu eta Araitz (Nafarroa), mendebaldean Amezketa eta hegoaldean Amezketa eta Araitz.\nIngurune naturala.\nAralarko Malloak herriaren goiko aldean daude, horra gora igotzeko abiapuntua izanik herria. Bestela, Oriaren ibaiadarra den Bedaio erreka bertatik pasatzen da.\nKultura.\nEuskara.\nBedaion Tolosaldeko euskara egiten da, erdialdeko euskalkiaren aldaera.\nTolosako himnoa.\nTolosako udalak urteetan baztertuta eduki ditu bere landa auzoak, baina himnoa egiterakoan Bedaioz gogoratu ziren.\n\"Tolosa eta bere auzo, mendi eta inguru\"\n\"parerik gabeak;\"\n\"euren altzoan dira, San Joanen zaintzapean,\"\n\"zazpi mende luze loratu;\"\n\"oi, zenbat gudu!\"\n\"oi, zenbat gudu!\"\n\"harresi sendo-gotor hauen zainetan;\"\n\"oi, zenbat musu!\"\n\"oi, zenbat kezka!\"\n\"Oria emaroaren ur-ertzetan.\"\n\"Zure handitasunak eman zizun izena\"\n\"eta ohorea, bai, Tolosa!\"\n\"oi, zein bizia!\"\n\"oi, zein alaia!\"\n\"oi, zein ausarta!\"\n\"Bedaio eta Aldaba, Izaskun eta Auzo Txikia,\"\n\"Bedaio eta Aldaba, Izaskun eta Auzo Txikia,\"\n\"San Blas eta Urkizu,\"\n\"Monteskue eta Usabal,\"\n\"San Esteban eta Santa Luzia,\"\n\"Olarrain eta Amarotz,\"\n\"eta Aldaba Txiki:\"\n\"hamairu alaba gure erreginak.\"\n\"Armarrian gaztelu, ikurrinean urdin sakona,\"\n\"armarrian gaztelu, ikurrinean urdin sakona,\"\n\"artisten sehaska,\"\n\"euri-abaraska,\"\n\"egitandi itzelen lekuko isil,\"\n\"i\u00f1aute-babesle,\"\n\"euskara-maitale,\"\n\"kanpotar guztien hartzaile.\"\nOndarea.\nNatibitate eliza eta Gurbil-txikia, Gurbil-aundia, Zumisketa, Zugasti-barrena, Larra\u00f1eta, Jazkue-bekoa, Jazkue-goikoa eta Bedayo-Bidarte baserriak aipatzekoak dira."}
{"id": "40560", "revid": "2241", "url": "https://eu.wikipedia.org/wiki?curid=40560", "title": "Babazorro", "text": "Babazorro hurrengo gauzak izan daitezke:"}
{"id": "40562", "revid": "336", "url": "https://eu.wikipedia.org/wiki?curid=40562", "title": "1993ko Espainiako hauteskunde orokorrak", "text": "1993ko espainiar hauteskunde orokorrak ekainaren 6an egin ziren.\nHauteskunde hauetan eskuinak gorakada izugarria izan zuen, Espainiako Langileen Alderdi Sozialista mehatxatzen. PSOEk, gehiengo osotik urrun, beste alderdi txikien laguntza behar izan zuen hiru urte hauetan.\nEmaitzak:"}
{"id": "40563", "revid": "119347", "url": "https://eu.wikipedia.org/wiki?curid=40563", "title": "Andrea Palladio", "text": "Andrea di Pietro della Gondola, (Padova, 1508ko azaroaren 30a - Maser, 1580ko abuztuaren 19a), Andrea Palladio izen soilaz ezagunagoa, Veneziako Pizkundeko arkitekto ospetsua izan zen. Mendebaldeko arkitekturaren historian eragin handia eta iraunkorra izan du. Bere lanak estilo bati izena eman dio, Palladianismoa hain zuzen ere. Manierismo delako mugimenduan kokatzen da.\nBiografia.\nAndrea Palladio Veneziako Errepublikaren parte zen Padovan jaio zen. Bere aita Pietro della Gondola errotaria zen.1521ean, 13 urte zituenean, Bartolomeo Cavazza harginarekin hasi zen lanean, eta handik 18 hilabetera lana uztea erabaki zuen bere familiarekin gertuko Vicenza hirira joateko. Han laguntzaile moduan lan egin zuen Pedemuro tailerrerako lan egiten zuen hargin eta igeltseroen lantegian.\nPalladioren talentua aurrenen antzeman zuena Gian Giorgio Trissino kontea izan zen, eragin handiko Vicenzako humanista eta idazlea. Trissinok Palladio gaztearengan artea, zientzia eta literatura Klasikorako interesa piztu zuen eta 1541ean Erroman Antzinako Arkitektura ikasteko aukera eman zion. Bera izan zen Andreari \"Palladio\" goitizena ezarri ziona; jakintsua du esanahi eta Pallas Athenea greziar mitologiako jainkosari zeharkako aipamena egiten du. Aldi berean Trissino beraren antzerki lan baten pertsonai baten izena da. 1550. urtean Trissino hil zenean, Daniele eta Marcantonio Barbaro anaien babesa izan zuen. Anai nagusiak, Daniele, arkitektura klasikoa ikasten jarraitzen bultzatu zuen eta 1554ean Erromara joateko aukera eman zion. Veneziako etxe boteretsuetan sartzen lagundu zioten eta \"Proto della Serenisima\" (Veneziako Errepublikako arkitekto nagusia) izendatua izatea lortu zuen Jacopo Sansovinok postua utzi zuenean.\n1570an \"I Quattro Libri dell'Architettura\" arkitektura-tratatu ezaguna argitaratu zuen, Palladiok berak egindako diseinuak erakutsiz.\nHainbat villa edo etxalde eraiki zituen Veneton. Gaur egun ere itxura orekatua agertzen duten Antzinateko arkitektura elementu klasikoak berrerabili zituen. Adreiluz egindako eraikinak dira, estukoz zarpeatuak. Harria xehetasunezko elementuetarako (kapitelak, eskulturak, moldurak) baino ez zuen erabili. 1994an, Venetoko villak UNESCOren Gizateriaren Ondare izendatu zituzten, Vicenza eta Palladioren villak Veneton izendapenaren barnean.\nLan garrantzitsuenak.\n\"Oharra: kronologia proiektua asmatu zen garaiari deritzo eta ez eraikuntza garaiari\""}
{"id": "40565", "revid": "769", "url": "https://eu.wikipedia.org/wiki?curid=40565", "title": "Palladio", "text": ""}
{"id": "40567", "revid": "769", "url": "https://eu.wikipedia.org/wiki?curid=40567", "title": "Soufflot", "text": ""}
{"id": "40568", "revid": "564", "url": "https://eu.wikipedia.org/wiki?curid=40568", "title": "Donostiako Tranbiaren Konpainia", "text": ""}
{"id": "40572", "revid": "219", "url": "https://eu.wikipedia.org/wiki?curid=40572", "title": "Basarri", "text": ""}
{"id": "40573", "revid": "58701", "url": "https://eu.wikipedia.org/wiki?curid=40573", "title": "Calgary", "text": "Calgary Kanadako bosgarren hiririk handiena eta Albertako probintziaren nagusia, hiriburua Edmonton den arren.\n991.759 biztanle zituen 2006an, eta metropoli-gune osoak 1.060.300 (2005).\nAuzoak.\n2010ean Calgary hiriak 196 auzo eta 41 industrialde zituen.\nHiri senidetuak.\nCalgary ondorengo hiriekin senidetuta dago:"}
{"id": "40574", "revid": "105290", "url": "https://eu.wikipedia.org/wiki?curid=40574", "title": "Australiako geografia", "text": "Australia Ozeaniako estatua da. 7.741.220 kilometro koadroko eremua hartzen du, eta munduko herrialderik zabalenetan zazpigarrena da.\nMugak.\nOzeaniako hego-mendebaldean dago, hego latitudeko 9\u00b0 eta 44\u00b0 artean, eta ekialdeko longitudeko 112\u00b0 eta 154\u00b0 artean. Mugak hauek dira: Indonesiatik bereizten duen Timorko itsasoa eta Ginea Berritik bereizten duen Arafura itsasoa (Torres itsasartea eta Carpentaria golkoa), iparraldean; Indiako Ozeanoa (Australiako Badia Handia), mendebalde eta hegoaldean; Tasmaniatik bereizten duen Bass itsasartea, hego-ekialdean; eta Ozeano Barea (Zeelanda Berritik bereizten duten Koralaren itsasoa eta Tasmaniako itsasoa), ekialdean.\nErliebea.\nAustralia gehiena altitude txikiko goi-ordokia da, batez beste 340 metroko garaiera duena. Herrialdearen ekialdean, itsasertzaren paraleloan, mendilerro batzuk daude, eta sakongune zabal bat erdialdean. Ekialdean izan ezik, zabaldiak daude kostaldeetan. Hauek dira eskualde geografiko nagusiak:\nHidrografia.\nLurreko kontinenterik lauena ez ezik, denetan lehorrena ere da Australia. Sare hidrografikoa eskasa da, eta lur higadura handia. Ibai iraunkor handienak Ekialdeko lur garaietan daude. Garrantzitsuena Murray da, 2.508 kilometroko luzera duena (3.490 kilometro Darling adarrarekin batera). Haren arroak herrialdearen hego-ekialde gehiena hartzen du. Mendikate Banatzaile Handiaren ekialdeko isurialdeko ibaiak laburrak eta malda handikoak dira; Burdekin, Mackenzie eta Snowy dira aipagarrienak. Iparraldeko kostaldean (Mitchell, Flinders, Gregory, McArthur, Roper, Daly, Victoria eta Ord), mendebaldean (Gascoyne, Murchison), eta Tasmanian (Macquarie, Derwent) ere daude ibai iraunkor batzuk. Mendebaldeko eta barnealdeko ibaiak ibilbide luzekoak izan arren, oso emari txikikoak dira, eurite garaian izan ezik; itsasora isuri beharrean, batzuk basamortuan desagertzen dira, eta beste batzuek sakonera txikiko aintzira gaziak eratzen dituzte. Handiena Cooper Creek da, Eyre aintzirara isurtzen dena. Izan ere, Eyre da herrialdeko aintzirarik handiena (9.500 kilometro koadro). Hura bezala, barnealdeko aintzirak gaziak dira. Hego-ekialdean eta Tasmanian ur gezako aintzirak daude.\nUra biltzeak dakartzan arazoak hil ala bizikoak dira Australian: 7.500 putzu artesiar inguru dira gaur egun indarrean. Zentral hidraulikoak Australiar Alpeetan eta Tasmanian egokitu dira nagusiki.\nKlima.\nKlima, oro har, beroa eta guztiz kontinentala da, baina kontraste izugarriak ditu. Kontinente idorra da eta, kokalekua dela eta, Saharakoekin aldera litezkeen ezaugarriak ditu. Iparraldean, eurijasa tropikalak izaten dira udan; hegoaldean, ordea, negu aldean izaten dira euri ugarienak. Hego-mendebaldean (Perth) eta Adelaidan, klima mediterraneoa dute eta, hego-ekialdean eta Tasmanian, ozeanikoa."}
{"id": "40577", "revid": "119347", "url": "https://eu.wikipedia.org/wiki?curid=40577", "title": "Belarraren ahoa", "text": "Belarraren Ahoa Harkaitz Canok idatzitako eleberri bat da, 2004an Alberdania argitaletxeak plazaratua. Liburu honetan, ukronia bat proposatzen da. Narrazioak alegia moral baten forma hartzen du. Argitaratu eta hurrengo urtean, urte hartako Euskadi Saria irabazi zuen.\nHaria.\nAdolf Hitlerrek II. Mundu Gerra irabazi du eta Europa osoaren jabe izatea lortu du. \"Gizon Txikia\" -nobelan izendatzen den bezala- bere itsas armadarekin AEBtara bidean da. Beste pertsonaia bat, Charles Chaplin, \"The Great Dictator\" filmaren egilea, itsasontziko ziega batean torturatzen ari dira. Filma estreinatu zenetik, Charles Chaplin da Hitlerrek munduan gehien gorroto duen gizakia. Gizon Txikiak \"Marko Polo kodea\" aplika diezaioten agindua eman du: bere eskuekin torturatuko du zinemagilea.\nNew Yorken lehorreratzen dira tropa naziak, lau aste itsasoan eman ondoren. Hitlerrek plan osoa buruan dauka: Liberty Islanden erresistentzia gutxi izango dute, eta hiria osorik bereganatzen dutenean, AEBtako armada ez da hiria bonbardatzera ausartuko. Denak lasai dirau eta tropek aurrera egiten dute hirian barna, musika banda batek, Hitlerrek hala aginduta, Richard Wagneren musika jotzen duen bitartean. Komedianteak, bien bitartean, ziegako leihotxo biribila puskatu eta uretara salto egiten du. Ur koipetsuetan barrena igeri eginez, lurrera ailegatzen da, zeharo akiturik. Jatorri frantseseko agure konkordun batek etxean ezkutatuko du...\nUrte asko lehenago, 1886. urtean, frantziarrek estatubatuarrei estatua bat oparitu zieten: \"Lady Liberty\", Askatasunaren Estatua. Estatuaren altzairuzko atal guztiak Frantziatik AEBtara ontzi handi batean eraman zituzten. Lady Libertyren koroan berriz, polizoi bat zihoan gorderik: Olivier Legrand. Behin, portuko zamalari honi, estatuaren barnean ezkutatuta AEBtara alde egitea gogotu zitzaion. Bere lagunak utzita, \"Lady Liberty\"ren koroako kiribilduretan moldatu zuen ohea, eta lau asteren buruan ikusi zuen, berriro ere, lurra. Bidai haren bizitza guztirako oroigarri bezala, bizkarrean konkor handi bat gelditu zitzaion.\nItzulpenak.\nHarkaitz Canok berak egin zuen \"Belarraren ahoa\"ren gaztelaniazko bertsioa eta 2006an Alberdania argitaletxeak argitaratu zuen \"El filo de la hierba\" izenburuarekin."}
{"id": "40578", "revid": "56334", "url": "https://eu.wikipedia.org/wiki?curid=40578", "title": "Kosciuszko mendia", "text": "Kosciuszko mendia, ofizialki ingelesez Mount Kosciuszko eta Australiako aborigenek Tar Gan Gil deitua, Australia geografikoko mendirik altuena da.\nKokapena.\nSnowy Mountains edo \"Mendi Elurtsuetan\" dago; mendikate hau Australiar Alpeen barruan dago eta aldi berean hau Australiako ekialde ia osoa iparraldeko Queenslandetik erdialdeko Victoriara doan Mendikate Banatzaile Handiaren (\"Great Dividing Range\") zatia da.\nBere izena daraman Parke Nazionalaren barnean dago, Hegoaldeko Gales Berria estatuan Victoriarekiko mugatik hurbil.\nIzenak.\nAborigenek mendiarentzat duten izena Tar Gan Gil edo Targangil da, beste forma batzuk agertzen badira ere; azken urteetan toponimoa ikusgarritasuna irabazten ari da eta bigarren forma eski-gune batena da. 2005ean Hegoaldeko Gales Berrian izena koofizial bihurtzeko proposamena luzatu zen baina poloniar jatorriko australiarren presioagatik ez zen onartu.\nPawe\u0142 Edmund Strzelecki poloniarrak izendatu zuen horrela Tadeusz Ko\u015bciuszko bere herriaren heroi nazionalaren omenez. Lehen garaietan grafia sinplifikatua erabiltzen zen eta \"Kosciusko\" idazten zen; 1997an onartu zen Kosciuszko idazkera, polonierazkotik (\"Ko\u015bciuszko\") hurbilago.\nJatorrian Kosciuszko mendiaren ondoan dagoen beste mendi baten izena zen, baina neurketen ondorioz Townsend mendia (\"Mount Townsend\") altuena zela ondorioztatu zen eta beraz izenak elkartrukatu zizkieten, altuena Kosciuszko izan dadin.\nAhoskera ere australiar anglo erara egiten da, ez polonieraz egokitu beharko zen bezala.\nGailurrerako bidea.\nAustraliako mendi askoren moduan teknikoki erraza da gailurrera heltzea. Charlotte Passeraino errepidea dago eta hortik 8 bat kilometrotan ibiliz tontorrera hel daiteke. 1976 arte Rawson's Passeraino ere heltzen ziren ibilgailuak baina ingurumena babestearren aukera hori itxi egin zen.\nThredbotik ere igo daiteke berebiziko konplikazio teknikorik gabe; bide biek bat egiten dute Rawson's Passen; 2007an bertan Australiako komun publikorik altuena (2100 m) zabaldu zen. Egun 100000 bat lagunek bisitatzen dute mendia udan eta horrek kezka handia sortu du.\nUharte-kontinenteko sapaia.\nBeti eztabaidan, Australia geografikoki batzuetan uharterik handientzat eta beste batzuetan aparteko kontinentetzat hartzen da. Bi kasuetan Kosciuszko mendirik altuena da; Australiako kontinente geologikoan Nemang Kawi (\"Puncak Jaya\" indonesieraz, 4884 m) litzateke altuena. Hori dela eta \"Zazpi gailurrak\" (ingelesez \"Seven Summits\") zerrendan, non kontinente bakoitzeko tontorrik altuena agertzen den, bata edo bestea egon ohi da. \nAustraliak administratiboki kontrolatzen edo kontrolatu nahi dituen lurralde bitan daude mendi altuagoak:\nOzeania mailan Zeelanda Berriko Aoraki ere (3754 m) erruz gailentzen zaio; baina beste alde batetik Mauna Kea sumendia dago Hawaii uharteetan, zeina, itsaso-azpiko mailatik neurtuta (ez bakarrik lurrazaleko uharteko itsas-mailatik), munduko mendirik altuena litzatekeen, 9.966 metro itsasoaren hondotik, 4.205 meters itsas-mailatik."}
{"id": "40579", "revid": "63274", "url": "https://eu.wikipedia.org/wiki?curid=40579", "title": "Kantzer tropikoa", "text": "Kantzer tropikoa ekuatoretik iparraldera 23\u00ba27' dagoen paraleloa da. Eguzkia iparraldeenen modu zenitalean jo dezakeen paraleloa da. Ekaineko solstizioan eguzki izpiak elkartzutak dira latitude honetan. Kantzer tropikoak, era berean, zonalde tropikalaren iparraldeko muga zehazten du.\nIzenaren jatorria egun horretan antzina Eguzkia Kantzer konstelazioan zegoelako eman zitzaion. Gaur egun, hala ere, Geminis konstelazioak hartzen du leku hori.\nLurraren esferako paraleloa, latitude zirkuluetan bosgarren handiena.\nZeharkatzen dituen herrialdeak.\nTropiko honek herrialde eta eskualde hauetatik igarotzen da, Ozeano Atlantikotik ekialdera: Mendebaldeko Saharako, Mauritania,Mali, Aljeria, Niger, Libia, Txad, Egipto, Saudi Arabia, Arabiar Emirerri Batuak, Oman, India, Bangladesh, Myanmar eta Txina.Taiwan, Hawaii (Estatu Batuak), Mexiko eta Bahamak.\nKlima.\nKantzer Tropikoko klima, oro har, beroa eta lehorra da, Txinako eskualde menditsu hotzenetan eta ekialdeko kostaldeetan izan ezik, non prezipitazio orografikoak oso astunak izan baitaitezke, leku batzuetan urtean 4 metro. Kantzer Tropikoko eskualde gehienek bi estazio dituzte: uda oso beroa, 45 \u00b0C-ra iristen dena, eta negu epela, 22 \u00b0C inguruko maximoekin. Kantzer Tropikotik hurbil edo bertan dagoen lurraren eremu handi bat Saharako basamortuaren barruan dago; ekialdean, berriz, Monzoiaren araberako klima da, hau da, ekainetik irailera bitarteko denboraldi heze baten ondoren euri gutxi urtearen gainerako hilabeteetan.\nKantzer Tropikoko inguruko mendirik altuena Taiwanen dagoen Yu Shan da. Mendi horrek azken Maximo Glaziarrean 2,800 metroraino jaisten ziren glaziarrak bazituen ere, bakar bat ere ez du iraun, eta gaur egun ez dago glaziarrik Kantzer tropikorik 470 kilometroan, Gertuenak, Himalaietako Minyong et Baishui dira iparraldean eta Iztacc\u00edhuatl hegoaldean.\nKulturan.\nHenry Miller estatubatuar idazleak \"Tropic of Cancer\" nobela idatzi zuen 1934an."}
{"id": "40580", "revid": "71747", "url": "https://eu.wikipedia.org/wiki?curid=40580", "title": "Kaprikornio tropikoa", "text": "Kaprikornio tropikoa ekuatoretik hegoaldera 23\u00ba27' dagoen paraleloa da. Eguzkia hegoaldeenen modu zenitalean jo dezakeen paraleloa da. Abenduko solstizioan eguzki izpiak elkarzutak dira latitude honetan. Kaprikornio tropikoak, era berean, zonalde tropikalaren hegoaldeko muga zehazten du.\nIzenaren jatorria egun horretan antzina Eguzkia Kaprikornio konstelazioan zegoelako eman zitzaion. Gaur egun, hala ere, Ofiuko konstelazioak hartzen du leku hori."}
{"id": "40581", "revid": "336", "url": "https://eu.wikipedia.org/wiki?curid=40581", "title": "Zenit", "text": "Zenit (, \"buruaren norabidea\") izenarekin esfera astronomikoaren eta ikuslearen bertikalaren arteko mozketa ezagutzen da. Lurraren zentrutik eta gu gauden lekutik igarotzen den zuzen bat irudikatzen badugu, zenita zuzen horren gainean dago, gure buruaren gainean. Kontrako puntuak nadir izena hartzen du."}
{"id": "40582", "revid": "1962", "url": "https://eu.wikipedia.org/wiki?curid=40582", "title": "Nadir", "text": "Nadir, (arabieratik, \"kontrakoa\"), astronomian ikusle baten eta lurraren zentroaren arteko lerro imajinario batean ikuslearen gainean dagoen puntuaren (zenitaren) zeruko kontrako puntua da.\nBeraz, zenitaren kontrakoa da."}
{"id": "40584", "revid": "512", "url": "https://eu.wikipedia.org/wiki?curid=40584", "title": "Bizkaiko historia", "text": "Bizkaiko historia Paleolitoan hasi zen, hainbat kobazulotan aurkitu diren margoek adierazten duten bezala. Erromatarrek eragin eskasa izan zuten lurraldean eta hori dela eta euskarak bizirik dirau gaurdaino.\nBizkaia bera Erdi Aroan eratu zen, Bizkaiko jaurerriaren sorrerarekin, eta 1200. urtean Gaztelak konkistatu zuen.\nAro Modernoan gune komertzial eta industriala bilakatu zen, batez ere Bilboko Portua dela eta, Gaztelako portua bilakatu baitzen. XIX eta XX. mendeetan burdinak eta feudalismo ezak industrializazio azkarra garatu zuten.\nHistoriaurrea.\nPaleolitikoa.\nPaleolitiko Ertaina.\nGizakien lehenengo aztarnak Bizkaian (Neanderthalak) garai honetan gertatu ziren. Musteriar tresnak aurkitu dira Benta Laperra, Kurtzia eta Muruan.\nPaleolitiko Berantiarra.\nSantimami\u00f1en Chatelperroniar kultura aurki daiteke. Hau \"Homo sapiens\"i edo Neanderthalei egotzi ahal zaie.\nH. sapiensekin zuzenki loturiko aztarnategi garrantzitsuenak hauek dira:\nPaleolitoko artea ere agertu da. Benta Laperran bisonte eta hartzak agertzen dira. Arenatza eta Santimami\u00f1en ere hainbat animalia daude: lehenengoan gizakiak, batez ere emakumeak agertzen dira eta bigarrenean bisontea, zaldiak, ahuntzak...\nMesolitikoa.\nAziliar kulturaren garaia dao, ehizarekin baina batez ere arrantzarekin eta fruituekin. Santimami\u00f1e da berriro ere garai honetako aztarnategirik garrantiztusnea. Arenatza eta Atxeta ere garrantzitsuak dira. Silibranka eta Bolinkoba, Lumentxa, Urtiaga eta Santa Catalinan ere aurkitu dira aztarnak.\nNeolitikoa.\nNeolitikoaren lehenengo aztarnak K. a. 4. milurtekoan agertu ziren Euskal Herrian, baina aldaketek oraindik ere beste milurteko bat beharko zituzten gertatzeko. K. a. 3. milurtekoan abeltzaintza eta nekazaritza agertu ziren. Hala ere Bizkaian ez zen egon aldaketa handirik eta Kobeaga, Santimami\u00f1e eta Arenazan aurki daitezke abeltzaintzaren lehenengo aztarnak: ardiak eta ahuntzak.\nAldi berean monumentu megalitikoak egin ziren, trikuharriak batez ere.\nKalkolitikoa eta Brontze Aroa.\nGarai honetan kobazuloetatik kanpo bizitzen hasi ziren Bizkaian, nahiz eta oraindik ere erabiltzen ziren. Ehiza geroz eta eskasagoa bilakatu zen abeltzaintzari ezker. Metalezko tresnak erabiltzen hasi zen, nahiz eta oraindik harrizkoak erabili.\nBuztingintza agertu zen, dekorazio gabekoa, Beaker kultura agertu zen arte.\nBizkaia osoan hedatu zen biztanleria, gune irekietan kanpementuak sortzen, nahiz eta kobazuloak erabiltzen jarraitu.\nBurdin Aroa.\nAztarnategi gutxi daude garai honetan. Kobazuloak utzi ziren eta zaila da zerbait aurkitzea. HAla ere oraindik Santimami\u00f1e, Arenaza eta Lumentxan aztarnak daude.\nErromatarren garaia.\nErromatar geografoek hainbat datu eman zituzten antzinako bizkaitarren inguruan. Euren esanetan bi tribu zeuden gaur egungo Bizkaian: Karistioak eta Autrigoiak. Karistioak Bizkaiaren erdialdean bizi ziren, Bilbotik ekialdera, Arabako iparraldean eta Debako ibarrean. Autrigoiak Bizkaia eta Arabako mendebaldean bizi ziren, Kantabria, Errioxa eta Burgosen ere bizi zirelarik. Toponimia aztertuta uste da euskara hitz egiten zutela . Bizkaieraren muga Karistioen eremuan kokatuko litzateke.\nEz dago inongo berririk euskaldunek erromatarrei aurka egin zietela dioenik, feudalizazioaren garaian izan ezik. Flaviobriga eta Portus Amanus nonbait egongo ziren Bizkaian, baina ez dira aurkitu. Foruan, Gernikatik gertu, erromatar presentzia egon zela aurkitu da .\nErromatarren garaiko azkeneko epean feudalizazioa eman zen eta badirudi erresistentzia izan zela aldaketa horren aurka, bai eta matxinada batzuk ere.\nErromatar Inperioaren krisia eta Antzinate Beranta.\n\u201cBizkaia\u201d terminoa ez da iturri historikoetan agertzen IX. mendera arte. Ez da beraz Antzinateko izena eta ez da ezagutzen garai honetan inongo entitate politikorik osatuko zuenik.\nBehe Inperioan (Diokleziano enperadorearen agintaldiaren hasieratik, 285. urtean, Romulo Augustulo mendebaldeko Erromatar Inperioko azken enperadorera arte, 476. urtean), geroago Bizkaia bezala ezagutuko den lurraldea Galietako prefekturaren barruan, Hispaniako diozesian eta Tarrakonenseko probintziaren barruan zegoen.Probintzia honek Ebro harana eta Kantauri itsasoko ekialdeko kostaldea hartzen zituen. Haatik, ezezaguna da Bizkaia zein hiri edo barrutiren jurisdikziopean zegoen.\nHispania Inperioaren barruan erretagoardiako bigarren mailako leku baketsua zen, soldaduz eta baliabide naturalez Erroma hornitzen zuena. Salbuespen bakarra 260. urteko frankoen sarraldia izan zen. Hala ere, inbasioak baskoien eremuan eta, orokorrean, Tarrakonensean izandako eragina handizkatu egin da eta gaur egun ez da pentsatzen eragin handirik izango zuenik eta, are gutxiago, Bizkaian. Ordutik, 409. urteko herri germaniarren sarrerara arte, Hispania bakean egon zen. Urte hori Teodosiar Garaiaren edo bakearen amaieratzat hartzen da.\nBizkaia bigarren mailako lurralde horretan bigarren mailako esparru bat zen. Izan ere, galtzada nagusiek ez dute bertako lurraldea zeharkatzen. Gertuen dagoen galtzada nagusia\u00a0 \"Ab Asturica Burdigalam\"\u00a0(\"Iter XXXIV\") da eta honek Nafarroa zein Araba zeharkatzen zituen. Dena den, nahiz eta Bizkaitik ez pasa, nahiko gertu dago, 15\u00a0km-ko distantziara lerro zuzenean.\nLurraldearen antolaketaren berri izateko beste iturri garrantzitsu bat Inperioan zeharreko banaketa militarraren berri ematen duen IV. mendearen amaierako\u00a0\"Notitia Dignitatum\"-a da. Iturri honen arabera,\u00a0\"limitanei\"\u00a0edo mugako tropak aurkitzen dira Lapurdin eta Veleian, baina Pirinioetan ez zen erromatar armadarekin loturiko tropa erregularrik egongo. Tropa hauek Bizkaiko lurraldetik 80\u00a0km eta 15\u00a0km lerro zuzenean kokatzen dira hurrenez hurren, hots, nahiko gertu. Ondorioz, nahiz eta Bizkaian bertan goarnizio egonkorrik ez egon, tropa iraunkorrak lurralde horietatik hurbil aurkitzen dira.\nErregistro arkeologikoari dagokionez, aztarnategiak kostaldean eta itsasadarretan aurkitzen dira. Aztarnategi nagusiak Forua (Forua), Portuondo (Mundaka-Sukarrieta), Lumentxa (Lekeitio) eta Finaga (Basauri) dira. Aztarna isolatuak Plentzian, Muskizen, Bermeon eta Bilbon aurkituak izan dira ere, beste batzuen artean.\u00a0Horietan, merkataritza-jardueraz gain, baliteke arrantza eta arrainaren kontserbazioari lotutako jarduerak gauzatzea. Horretaz gain, lurraldearen mineral aberastasunek metalurgia eta harriaren ustiaketa eta eraldaketa-jarduerak bultzatu zituzten. Foruan metalurgia jarduera garrantzitsua garatu zen IV. mendearen amaierara arte.\nHala ere, Inperioa III. mendean krisian sartu zenean jarduera hauek beherakada nozitu zuten. Behe Inperioan asentamendu batzuek jarraipena izan bazuten ere, beherakada pairatu eta guneak abandonoan sartu ziren. Ezegonkortasun horren testigantza dira Santimami\u00f1eko, Lekeitioko Lumentxako eta Foruako Pe\u00f1a Foruako koben berrerabilpenaren aztarnak.\n409. urtean sueboak, alanoak eta bandaloak, Pirinioak zeharkatuz, Iberiar Penintsulan barneratu ziren eta lurraldea sarraskitzeari ekin zioten, baina garaiko Bizkaian hiri garrantzitsurik ez zegoenez eta komunikazio bide nagusietatik urrun egonik, sarraldi honek ez zuen eragin handirik izan lurraldean. Bi urte beranduago, 411n, Iberiar Penintsula bertara etorritako herri germaniarren artean banatua izan zen eta Tarrakonensea baino ez zen Erromaren esku geratu; horrela, Bizkaia Erromatar Inperioaren mendebaldeko muga izatera pasatu zen. 441.-454. bitartean Tarrakonensean bagauden erreboltak piztu ziren, baina ez daukagu Bizkaian eragina izan zutenaren ziurtasunik. 455ean heruloek Kantauriar eta Barduliarren itsasaldeko lurraldeak zakuratu zituzten eta garai hartan gauzatzen zen nabigazioa distantzia laburreko kabotajezkoa izanik, ziurrenik lurralde honetako porturen edo hiriren batean lehorreratu ziren. Eurikoren erregealdian (466-484) bisigodoek Tarrakonensea konkistatzean, Tolosako Erresuma bisigodoaren parte bihurtu zen.\nArkeologiari dagokionez, V. mendean zehar jatorrizko asentamendu erromatar gehienak abandonatuz doaz, jada aurreko mendeetan abiarazita zegoen gainbehera prozesua areagotuz. Asentamendu txikiak dira, gehienak kostaldean eta itsasadar nabigagarrietan kokatutakoak, Goi Inperioan sortu eta hazitakoak eta itsas merkataritzari, arrantzari eta metalurgiari lotutakoak orokorrean. Lumentxako (Lekeitio) eta Ere\u00f1oko jatorrizko asentamenduak V. mendean zehar desagertu ziren. Portuondo (Mundaka-Suakrrieta), berriz, jada aurreko mendean bertan behera utzia izan zen. Finagan (Basauri), San Martin baselizaren azpian, IV. mendean hasi eta VI. mendean zehar jarraitzen duen nekropolia topatu izan da, jarraikortasuna erakutsiz. San Juan de Momoition (Garai), bestalde, \u00a0IV. eta V. mendekoak izan daitezkeen zeramika zati gutxi batzuk topatu dira.\nBadirudi habitatak zonalde babestuagoetara, hala nola kobetara, lekualdatuak izan zirela. Hori izan zen Foruaren kasua, adibidez. Bertan ikus daiteke IV.-V. mendeetan zehar Elexalde muinoko jatorrizko nukleoa abandonatzen den garaian Pe\u00f1a Forua / Ginerradi koba okupatu zela. Ginerradirekin batera, inguruko beste hainbat koba okupatzen dira: Santimami\u00f1e, Sagastigorria eta Aurtenetxe (Kortezubi), Ere\u00f1uko Arizti (Ere\u00f1o) eta Guerrandijo\u00a0 (Ibarrangelu).\nVI.-VII. mendeetan zehar Bizkaiko lurraldea argitzen duten informazio bakarrak arkeologikoak dira. Hauek erakusten dituzten usadio eta materialak komunak dira Arabako eta Nafarroaren erdialdekoekin, hots Bizkaiko gizartea Baskoniako kultur- eta gizarte-eremuan kokatzen dute. Aztarnategia garrantzitsuenak Santimami\u00f1eko (Kortezubi) eta Finagako (Basauri) nekropoliak dira.\u00a0\nSantimami\u00f1eko baselizan VI.-VII. mendeetako nekropoli baten aztarnak agertu ziren 2007-2008 urteetan. Baseliza XV-XVI. mendeetan eraikia izan arren, materialen berrerabilpena alde batera utzita, aurretik eliza bat eta hilerri bat zeudela esateko aztarna gehiago aurkitu dira bertan: burdinezko lantza bat eta brontzezko gopor bat, biak egurrezko hilkutxa baten hondarrak diren iltzeek inguraturik. Gainera, eraikinaren barruko zundaketa batek gopor bat eta frantziska bat atera zituen argitara. Armen gordailua praktikatzen duen hileta-erritua Araba eta Nafarroako garai bereko nekropolien ezaugarria da. Material hauek Antzinaroko nekropoli baten presentzia egiaztatuko lukete; kronologikoki gutxienez VI.-VII. mendean kokaturik. \u00a0\nBasauri herriko Finaga auzoan, San Martin baselizan XIX. mendean gertatu ziren lehen aurkikuntzak, hala nola zirkuluz eta moztutako koroaz apaindutako hilarri bat eta eraikinaren barruan zegoen hareharrizko harri angeluzuzen bat. Lehenengo indusketa arkeologikoak nekropolia uste baino zaharragoa zela erakutsi zuen, Antzinate Berantiarrekoa, alegia. Erromatar garaiko nekropolia izan ostean, jatorrizko erakinari abside karratu bat erantsi zitzaion eliza bihurtzeko eta honekin lerrokatuta VI.-VII. mendeetako hilobiak agertu dira. Hatuek eta armen presentziak Baskoniako nekropolien eredua erakusten dute.\nBizkaiko jaurerria.\nGoi Erdi Aroa.\nX. mendean Bizkaiaren bi aipamen daude iturri idatzietan. Lehena Alfontso III.aren kroniketan agertzen da. IX. mendean konposatuak izan baziren ere, Asturiaseko Alfontso I.aren (739-757) erreinaldiko gertaerak gogoratzen dituzte:\"Eo tempore populatur Asturias, Primorias, Liueria, Transmera, Subporta, Carrantia, Bardulies qui nunc uocitatur Castella et pars maritimam [et] Gallecie; Alaba namque, Bizcai, Aizone et Urdunia a suis reperitur semper esse possessas, sicut Pampilonia [Degius est] atque Berroza.\" Hau da:Orduan populatu ziren Asturias, Primorias, Liebana, Transmiera, Sopuerta, Karrantza, gaur Gaztela deitzen diren Barduliak eta Galiziako itsasaldea. Ordea Araba, Bizkaia, Aizone eta Ordu\u00f1a bertokoen eskuetan egon dira beti, Iru\u00f1ea eta Berrueza [Deio da] bezalaxe.Hurrengo Bizkaiaren erreferentzia \"Roda-ko Genealogiak\" deituriko testuan azaltzen da. Genealogia hauek 970-992 urteen artean konposatu ziren.\u00a0 Iru\u00f1eko Antso Gartzez I.aren (905-25) alaben ezkontzak zehaztean, laugarrena, Belaskita, Bizkaiko Momo kondearekin ezkondu zela jasotzen da bertan:\"Domina Blasquita uxor fuit Momi comitis Bizcaiensis eta ex ipso habuit filios Aznarium Momez eta Lupum Momez[\u2026]\". Hau Bizkaiko konde baten lehen aipua da, bakarra XI. mendea baino lehen. Ezkontza Iru\u00f1eko errege familiaren estrategia politikoaren barruan ulertzen da, inguruko lurraldeetako familia nagusiekin harreman-sare bat hedatzeari ekin baitzioten.\nGaztelako Erreinuarekin egoniko gatazkak handiak izan ziren XI. eta XII. mendetan. Gaztelarrak Errioxako lurjabe handiek lagunduta erreboltak egin zituzten, Gaztelako feudalismoak euren interesak babesten zituelako. Gaztelaren aldekoek Haron zuten euren zentrua, Haroko jaunek lortu baitzuten sortu berri zen Bizkaiaren agintea. Bizkaia honek hasiera batean Uribe, Busturia, Markina, Zornotza eta Arratiako eskualdeak hartzen zituen, eta Urdu\u00f1ako hiria ere. X. mendeko Rodako Kodizeko genealogietan Bizkaiko lehen konde ezaguna aipatzen bada ere, Momo izenekoa, Bizkaiko kondeen (eta gero jaunen) lerro historikoa 1043. urtean hasten da, Eneko Lopez lehenengoz agiri batean agertzen denean. Hala ere Bizkaia azkar izan zen Nafarroarekin berbatua eta 1199-1200era arte Bizkaiko Jaunek ezin izan zuten euren titulua egonkortu.\nBehe Erdi Aroa.\nBizkaiko hiribilduen sorrera eta garapena.\nBehe Erdi Aroa baino lehenago hasi bazen ere, Bizkaiko hiri-sarearen osatzea XIV. mendeko fenomenoa da gehienbat. Hiribilduen garapena hiru fase desberdinetan gauzatu zen: 1199-1287, 1290-1338 eta 1355-1376. Hiribilduak fundatzeko arrazoiak askotarikoak izan ziren. Lehen fasekoek fundazio zaharrenen indarra berretsi nahi zuten (ad. Balmaseda), nazioarteko harremanen trinkotzearen eta merkantzien elkartrukeen loraldiaren garaian. Bigarren fasekoak, aldiz, Lekeitio moduko nukleoen itsas jarduera edota Bilbo eta Durangoren bidegurutzezko kokapen estrategikoa indartzeko ezarri ziren. Azkenik, hirugarren fasekoen ezarkuntzaren xede nagusia populazioaren finkapena eta haren defentsa izan ziren ahaide nagusien eta oro har nobleen erasoen aurrean.\nLehenengo fasean Harotarren helburua Meseta eta Europako kostalde atlantikoa erlazionatzea izanik, lau hiri (Lanestosa, Balmaseda, Otxandio eta Urdu\u00f1a), Gaztelarako bide nagusietan sortu ziren eta bat, Bermeo, itsasaldean. Hasierako hiribildu hauen artean, Bermeo gailendu zen, portu bakarra izateagatik (nagusitasun hau portu berrien agerpenarekin bukatu zen XIII. mendearen bukaeran eta XIV. mendearen hasieran).\nBizkaiko hiribilduek jasotako forua\u00a0 1095. urtean Alfontso VI. Gaztelakoak Logro\u00f1ori eman ziona da, zeina Gaztelako Koroan frankoentzako lehenengo forua eman zen. Foru honek abantaila handiak ematen zituen merkataritza arloan. Fundataileak Harotarrak eta bere leinukoak izan ziren, lehenengo fasean Lope Sanchez Menakoak Balmasedari (1199), Lope D\u00edaz Harokoak Bermeo eta Urdu\u00f1ari 1229 eta 1236. urteetan. Azkenik, Lanestosa Lope Diaz IV. Harokoak sortu zuen 1287. urtean\nHerentziaz I\u00f1igo Lopezen hurrengoek jaso zuten titulua eta 1370an Gaztelako Juan infanteak lortu zuen eta beraz Gaztelako erregeek jaso zuten titulua zuzenean. Horrela Karlos I.ak Espainiako erregearen titulura gehitu zuen, beti ere foruak zin egiten bazituen. Foru horietan esan behar zuena zen subirautza bizkaitarrengan zetzala eta beraz Jaunaren kontra erabakiak hartu zitzaketela.\nJaunek Gernikako Arbolaren azpian zin egin behar zituzten foruak bertan egiten zelarik Batzar Nagusia.\nAro Modernoa.\nAro Modernoan merkataritzak garrantzi itzela hartu zuen, batez ere Bilboko Portua zela eta, 1511an Espainiak eskumena eman baitzion merkataritzarako. Bilbo Gaztelako portu garrantzitsuena izan zen, bertatik garraiatzen zelarik artilea Flandriara.\n1628an Durango Bizkaian sartu zen eta geraoago Enkarterriekin berdina gertatu zen.\nHistoria garaikidea.\nBizkaiko kostaldeko herriek itsasontzi nahi zituzten, gehienak arrantzara eta merkataritzara dedikatuak. Lapurdi eta Gipuzkoako beste herri batzuekin batera Bizkaiko golkoan baleen desagertzearen erantzuleak izan ziren. Era berean Ternuan egon ziren lehen Europar kokaguneak sortu zirela uste da. Ingalaterrarekin hainbat tratu ere egin zituzten.\nNapoleonen gerren ostean euskal probintziek euren forua galtzeko arriskua ikusi zuten Espainiar Gorteen tendentzia liberala zela eta. Honek Karlistaldiak sortu zituen, non Bizkaiak karlistak babestu zituen. Herri batzuek, batez ere Bilbok, Madrilekin bat egin zuten. Gerraren bukaeran Bizkaiak zuen autonomia murriztu zen.\n1850eko hamarkadan burdin meatze handiak aurkitu zituzten Bizkaian. Honek kanpoko dirua ekarri zuen, batez ere Frantzia eta Ingalaterratik. Industrializazioan Ybarra, Chavarri eta Lezama-Leguizamon burges familiak agertu ziren. \"Altos Hornos de Vizcaya\", Iberdrola eta \"Banco Bilbao Vizcaya Argentaria\"ren parte diren \"Banco Bilbao\" eta \"Banco Vizcaya\" sortu ziren.\nIndustrializazioa.\nBizkaiko burdinak garrantzi berezia izan zuen industrializazio prozesuan. Lehen aipatu diren burdinolek, eta Somorrostrotik ateratzen zen kalitate handiko metalak merkatu ona zuten Europako Atlantikoan. Gainera, Bilboko portua leku estrategikoa zen nazioarteko merkataritza hori egiteko: produkzio lekutik gertu, Gaztelako artilearen portu naturala zen, Europan asko kontsumitzen zen produktua. Barkuek artile hori garraiatzen zuten, eta burdina pisua emateko erabiltzen zuten, bereziki Ingalaterrara, baina baita Amerikara ere. Burdina zeramatzaten itsasontziek bueltako bidean beste produktu batzuk ekartzen zituzten, eta bide horretan garrantzia hartu zuen Bilbo-Cardiff bideak: Galesera burdina eramaten zen eta bueltan ikatza ekarri, Asturiasen produzitzen zena baino kalitate hobea zuena. 1856an egoera guztiz aldatu zen: Henry Bessemerrek bere izena daraman prozesua patentatu zuen. Bizkaiko burdinak askoz emaitza hobeak ematen zituen, fosforo gutxi zuelako; Erresuma Batura egindako esportazioak biderkatu ziren. 1863tik aurrera burdinaren salmenta erraztu zen, fiskalitatea aldatzearen ondorio.\nMeatzaritza: industrializazioaren oinarria.\nEgoera horretan, Bizkaiko meatzaritzak gorakada handia izan izateko aukera guztiak zituen. Ingalaterrak minerala eros zezan azpiegitura antolatu zen lehenengo: burdina meatzetatik itsasontzietara eraman behar zen, eta horretarako idien bidez gurdietan eramateko sistema hobetu behar zen. Meatzaritza enpresei, garraio enpresak eta mearen salerosketa enpresak gehitu zitzaizkien. Sistemaren antolaketan bost maila zeuden: meatzeen jabeak, burdina erauzten zuten enpresak, meatzetik portura minerala zeramaten enpresak, esportazio enpresak eta ontzigileak. Maila guzti horietan atzerriko eta Bizkaiko enpresen kapitala nahastu zen, baina denborarekin atzerritarren kapitala handituz joan zen.\n1873an \"The Orconera Iron Ore Cp. Limited\" sortu zen Londresen eta 1876an \"Cie Franco-Belge des Mines de Somorrostro\", biak Ybarra familiaren eta nazioarteko kapitalarekin. Orconeraren kasuan Dowlais eta Consett britainiarrak eta Krupp alemaniarra zeuden akzionisten artean, %25 Ybarra familiarena zen bitartean. 1886an \"The Luchana Mining Co\" eta \"The Parcocha Iron Ore and Railway Co. Ltd.\" sortu ziren, biak kapital ingelesarekin. Enpresa horietako bakoitzak bere trenbide eta kargalekuak eraiki zituen, baita aire bidezko tranbiak ere. Lehen trenbideak 1865tik aurrera eraiki ziren: Foru Aldundiaren esku zegoen Trianoko trenbidea izan zen lehenbizikoa. Horrela deskribatzen du egoera Gonz\u00e1lez Portillak:\nAldundiaren trenbideaz gain, beste batzuk hasi ziren proiektatzen eta sortzen: Galdamesera zihoan 20 kilometroko \"Bilbao River &amp; Cantabrian Railway Co. Ltd.\" izan zen garrantzitsuena, Bigarren karlistaldiarekin batera amaitu zena. Tren hori zen bakarra Galdamesko minerala har zezakeena, eta Sestaoraino eramaten zuen, garaian hondartza deitzen zen guneraino. Pablo Alzolak \"The Orconera Iron Ore Cp. Limited\" enpresarentzat beste trenbide bat diseinatu zuen, eta Errekatxora zihoana 1872an amaitu zen. Parte hartu zuten enpresa gehienek bazekiten trenbidearen eraikuntza zela atalik garestiena, eta horregatik \"holding\" moduan elkartu ziren, arriskuak eta irabaziak partekatuz.\nMineralaren ustiaketa 73 jabe ezberdinek egiten zuten XIX. mendearen amaieran, baina gehiengoa familia gutxi batzuek egiten zuten: mineralaren erdia Ybarra, Mart\u00ednez Rivas eta Ch\u00e1varri familiena zen. Hala ere, gauza bat da jabetza, eta bestea ustiaketa egiten zuen enpresa zein zen. Enpresarik garrantzitsuena lehen aipatutako \"Orconera Iron Ore Co. Ltd.\" zen, eta ondoren \"Franco-Belge des mines de Somorrostro\". Ondoren zetozen \"Mart\u00ednez Rivas\", \"Ch\u00e1varri Hermanos\", \"Jos\u00e9 Mc Lennan\", \"Compa\u00f1\u00eda Explotadora Somorrostro\", \"Echevarrieta y Larr\u00ednaga\", \"Dar\u00edo P. Arana, \"Otto Kreizner\" eta \"Pedro P. Gandarias\". Eta behin portuetara iritsita enpresa gutxi batzuek ere garraiatzen zuten metal hori. Mineralaren hiru laurdena hamahiru enpresek garraiatzen zuten: Orconera, Mart\u00ednez Rivas, Otto Kreizner, \"Seebold, \"Griffiths Tate\", \"Macleod\", \"V. Jacquemin\", \"Dyers Martin\", \"J.B. Rochelt\", \"Larrucea y L\u00f3pez eta \"Mac Lennan\" etxeek.\nNegozio honetan zeuden familiak gutxi ziren, hala ere, eta izen batzuk han hemenka errepikatzen dira. Meatzaritza antolatzeko hiru elkarte sortu ziren Bizkaian: \"C\u00edrculo Minero de Bilbao, \"Asociaci\u00f3n de Patronos Mineros de Vizcaya\" eta \"C\u00e1mara Oficial Minera de Vizcaya\". Entitate ezberdinak baziren ere, hiruek zituzten patroi berberak.\nSiderurgia eta metalurgia.\nBizkaiko lehen enpresa siderurgikoa \"Santa Ana de Bolueta\" izan zen, 1841ean Bego\u00f1ako Bolueta auzoan ireki zena, aduanak kostaldera eraman ziren urte berean. Burdin lingoteen bigarren fusioa egiten hasi zen 1843tik aurrera, Ingalaterratik ekarritako mearekin, Asturiastik ekartzen zen ikatz begetala erabiliz berotzeko, Ibaizabalen egindako presaren indar hidraulikoarekin. Prozesua garestia zela eta, lehen fusioa egiten hasi ziren ere 1848an eraikitako labe garaiarekin. 1860an lehen 200 langile zituen, hiru labe garai eta langileentzat eraikitako lehenengo etxea. Bertan eraiki zen, adibidez, 1847ko Areatzako zubia.\nLehen aipatu bezala, Bilbo-Cardiff garraioak burdina eramaten zuen eta kalitate handiko ikatza ekarri. Hori baliatuz, Barakaldo eta Sestao inguruan industria berria sortzeko aukera zegoen. 1880ko hamarkadarako \"Nuestra Se\u00f1ora del Carmen\" eta \"Siderurgia San Francisco\" enpresak zeuden ibaian behera. 1880ean \"San Francisco de Mudela\" enpresa sortu zen Desertu auzoan. 1882an \"La Vizcaya\" (Sociedad An\u00f3nima de Metalurgia y Construcciones Vizcaya) sortu zuten hainbat inbertsorek, baita La Basconia ere Basaurin. Honen ondoan eraiki zuten Sociedad An\u00f3nima Iberia 1890ean. Industria guzti honek ez zuen ikatz nahikorik, eta horretarako 1894an La Robla trenbidea sortu zen, Le\u00f3n eta Palentziako probintziatik ikatz merkeagoa ekartzeko. 1895 iritsi zenean 14 siderurgia fabrika garrantzitsu ziren Bizkaian, eta laster hasi zen elkartze prozesu bat, Bizkaiko Labe Garaiak sortzeko bidean.\nLehen pausoa \"Nuestra Se\u00f1ora del Carmen\" modernizatzea izan zen, eta izena aldatzea: 1882tik aurrera \"Altos Hornos de Bilbao\" izatera pasa zen, Bessemer eta Martin-Siemens prozesuak aurrera eraman zitzakeen enpresa zen. Enpresa hau Ybarra familiarena zen, kanpoko kapital askorekin. Pedro Pascual Gandariasen \"La Vizcaya\" enpresak 1888tik aurrera produktu elaboratua egiteari ekin zion, Cockerill enpresaren teknologia sartuz, Robert konbertidoreekin eta Siemens labeekin. Francisco Goitia Ostolaza enpresari gipuzkoarrak latorri enpresa bat sortu zuen Beasainen, baina ikusita siderurgiaren negozioak gorakada zuela Ezkerraldean, Goitia y Compa\u00f1\u00eda enpresa sortu zuen Sestaon, 1890tik aurrera \"Compa\u00f1\u00eda An\u00f3nima La Iberia\" izena hartu zuena. Enpresa honek \"La Vizcaya\"ri erosten zion materiala, eta bere soberakinak berriro berari saltzen zizkion. 1892tik aurrera enpresa hauek elkartzeko saiakera egin zen. Jos\u00e9 Villalonga Gipul\u00f3 eta Luis Zubiria Ybarrak Victor Txabarri eta Pedro Pascual Gandariasekin negoziazioa ireki zuten ahalik eta 1901ean fusionatzea erabaki zuten arte. La Iberiak enpresa horiekin batzea eskatu zuen. 1902ko apirilaren 29an sortu zen, ofizialki, Bizkaiko Labe Garaiak. Ybarra-Zubiria-Vilallongak, Txabarrik eta Gandarias-Dura\u00f1ona familiek zituzten akzio gehienak. Enpresa berria Euskal Herriko handiena izan zen, 200 bulegoko langile, 14 ingeniari, 65 kontramaestre, 5.420 langile eta 230 meatzarirekin.\n1918an Babcock &amp; Wilcox enpresak Galindon fabrika bat ireki zuen, Sestao eta Trapagaran artean. Enpresa honek Bizkaiko Labe Garaiei materiala erosten zion zuzenean, eta horrekin kalderak, elektrizitaterako tresnak, eraikuntza metalikoko produktuak eta lokomotoreak egiten zituzten. Laster hasi ziren ere metalezko tutuak egiten. 1929an, Trapagan, Babcock &amp; Wilcoxen lehiakide izan zen General El\u00e9ctrica Espa\u00f1ola sortu zen, General Electric eta Alstomen patenteak garatzen zituen enpresa.\nOntziolak.\nBilbok ontziolei lotutako negozio asko izan ditu historian zehar. Hasiera batean barkuak Areatzan bertan konpontzen ziren; Estufa zeharkaleak horri zor dio izena, bikea berotzeko lekua baitzegoen. Bilbo osoan zehar, eta Abraraino, ontziola ugari zeuden, baina aro aurreindustrialean famatuena \"Real Astillero de Zorroza\" izan zen, baina honek ateak itxi zituen industrializazioa hasi baino lehen. XIX. mendearen hasieran ontziolak hedatzen joan ziren itsasadarrean zehar, La Salve, La Vega, Deustuko Unzueta, Aranatarrena Erripan edo Kortabitarte familiarena Uribitarten. 1841etik 1874ra bitarte 1.000 itsasontzi handi egni ziren bertan, baina denak egur eta belazkoak. Baporeak egiten hasteko asmoz, 1868an \"Sociedad Empresa Diques Secos\" sortu zen.\nBurdinaren negozioak eragindako pizkundeak itsasontzi gehiago izatea eskatzen zuen. 1891ean \"Astilleros del Nervi\u00f3n\" sortu zen Sestaon, armadarako barkuak egiteko asmoarekin. Negozioa ez zen ondo atera eta Armadak hartu zuen, 1900era arte, ontziolaren ardura. 1908an, Espainiako gobernuak \"Sociedad Espa\u00f1ola de Construcci\u00f3n Naval\" delako elkartea sortu zuen, Espainiar armadarentzako gerraontziak eraikitzeko asmoarekin. 1915ean ontziolak bestelako ontzien eraikuntzari ekin zion, Lehen Mundu Gerrak eragin zuen egoeraz baliatuta. Urte berean, Sestaoko ontziola berria eraiki zen, gaur egun La Naval ontziola gisa ezagutzen duguna. 1920an Alfontso XIII.a erregeak, ontziola berriak egindako lehen ontzia inauguratu zuen, erregearen izena zeraman Alfonso XIII 1.809 bidaiarientzako transatlantikoa (gero Errepublika garaiean Habana bezala berrizendatuko zena. 1924ean La Naval ontziolak Nerbioiko Ontziola erosi zion Bizkaiko Labe Garaiei, ontziolaren alokairua urte pare batez ordaintzen ibili eta gero. Euskal Herriko ontziolarik handiena izan zen geroztik.\n1900ean \"Diques Secos\" enpresak Olabeagan zuen lekua probestuz, \"Compa\u00f1\u00eda Euskalduna de Construcci\u00f3n y Reparaci\u00f3n de Buques\" sortu zuten Eduardo Aznar Tutorrek eta Ramon de la Sotak. 1902an hasi zen jarduera eta 1904an lehen itsasontzia atera zen bertatik, \"Memroden\" izenekoa. Batez ere \"Sota y Aznar\" itsas-merkataritza enpresaren eskariak asetzen zituzten. Lehen Mundu Gerrarekin batera negozioa asko handitu zen, eta bereziki de la Sotak dirutza handia egin zuen.\nPapergintza.\nGipuzkoan bezala, XVIII. mendean zehar itxitako burdinola batzuk papergintza tailer bilakatu ziren.Irekitzen lehenengoa Berrizkoa izan zen, 1779an; ondoren etorri ziren Zallakoa (1782), Etxebarrikoa (1830) eta Basaurikoa (1848). 1892an Arrigorriaga eta Zallan bi enpresa sortu ziren: \"Sociedad Papelera Vizca\u00edna\" eta \"Papelera del Cadagua\". 1900ean enpresa askoren batasun prozesua eman zen, 1901ean \"Papelera Espa\u00f1ola\" sortuz; enpresa horren baitan zeuden aipatutako bi papergintza enpresa hauek.\nEhungintza.\nEhungintzak ez zuen izan Gipuzkoan izandako garrantzia, baina izan ziren enpresa garrantzitsu batzuk ere. 1892an Boinas La Encartada ireki zen Balmasedan. Bere produktu nagusia txapelak izan ziren, baina artilezko beste produktu batzuk ere egin zituzten. Marcos Arena Bermejillo indianoa sortu zuen, Ameriketak egin eta gero. Santos L\u00f3pez de Letona eta Domingo Otaola bilbotarrek, Mart\u00edn Mendia eta Bautista Hernandez balmasedarren kapitalarekin batera ireki zen. Bere unerik gorenean 130 langile zituen fabrika honek, eta artilearen prozesu osoa egiten zuen.\nSantos L\u00f3pez de Letonak beste enpresa bat ireki zuen Galdakaon: \"La Josefina\", gaur egungo Bridgestone dena Enpresa honen eta L\u00f3pez de Letonan Indautxun zuen etxearen artean instalatu zen Euskal Herriko lehenengo telefono linea pribatua.\nBeste industria batzuk.\nBizkaiko lehen enpresa kimikoa Galdakaon sortu zen \"Sociedad An\u00f3nima Espa\u00f1ola de la P\u00f3lvora Dinamita\" izan zen, 1872an, Alfred Nobelen baimenarekin eta Bizkaiko meatzaritzari lotuta. Industria kimikoa ez zen, hala ere, gehiegi garatu lehen urteetan, baina \"La Dinamitak\" bere negozioak hedatzen jakin izan zuen. 1885ean \"Pirot\u00e9cnica Astondoa\" sortu zen, bolbora egiteko helburuarekin. 1913an \"L'\u00c8glise et Cie.\" sortu zen, beranduago \"Maderas y Alquitranes\" deituko zena, bikea eta galipota egiten zuena Bizkaiko Labe Garaietatik zetorren lehengaiarekin. 1950eko hamarkadara arte ez zen finkatu Bizkaian \"Dow Chemical\" enpresa garrantzitsua, azido sulfurikoa piritatik lortzen zuen fabrika. Bere soberakinak burdinan aberatsa zen minerala zen, Labe Garaiek erosten zutena. 1940ean \"Sefanitro\" ireki zen Lutxanan, hau ere Labe Garaien eta Bizkaiko burgesiaren babesarekin.\nElikagai industrian Artiach sortu zen Bilbon 1907an. 1920ean erre zen eta ondoren Deustun izan zuen egoitza. 1902an Iralan \"Harino Panadera\" sortu zuen Juan Jose Iralak, ogia modu industrialean egiteko; 1.000 langile zituen hiriari ogia emateko lanean. 1920an \"Grandes Molinos Vascos\" sortu zen Zorrotzan, lehenago ontziolak egondako lekuan. 1923tik aurrera itsasadarretik iristen zen zereala jaso eta modu industrialean irina egiteari ekin zioten.\n1913ko otsailaren 7an \"Astra\" enpresa armagilearen lehenengo harria jarri zen Gernikan (hasiera batean \"Esperanza y Unceta\" izenarekin). Eibartar ugarik egin zuten lan enpresa honetan, baita greba antolatu ere urte horretako udazkenean.\nXX. mendea.\nEspainiako Bigarren Errepublikan, Euzko Alderdi Jeltzaleak agindu zuen herrialdean. Espainiako Gerra Zibila hasi zenean Bizkaiak Errepublikaren alde egin zuen eta Francisco Francoren aurka. Gerra hasi ondoren lehenengo autonomia estatutua onartu zen Euskal Autonomia Erkidegoan baina Bizkaiko herri batzuetan baino ezin izan martxan jarri. Nafarroatik faxista eta erreketeak Bizkairantz zetozenez, Burdin Hesia eraikiarazi zuen Jaurlaritzak Bilboren inguruetan. Hesiak akats ugari zuen, eta faxistek laster konkistatu zuten Bilbo. 1937an Gernikako bonbardaketa egin zuten Hitlerren hegazkinek eta aste batzuk lehenago Durango eta Otxandion berdina egin zuten. Momentu horretan Euzko Gudarostea Santo\u00f1ara joan eta Mussoliniren Italiaren aurrean errendizioa aurkeztu zuten.\nFrancoren diktaduran Bizkaia eta Gipuzkoa \"probintzia traidore\" izendatu zituzten, eta edozein autonomia mota ukatu zitzaien.\n1975n Francoren heriotzaren ondoren 1978ko Espainiar Konstituzioak foruak onartu eta 1979an Gernikako Estatutua onartu zen hiru herrialderentzat. Ondoren egoniko hauteskunde guztietan Bizkaian Euzko Alderdi Jeltzaleak irabazi zuen."}
{"id": "40585", "revid": "336", "url": "https://eu.wikipedia.org/wiki?curid=40585", "title": "Industrializazio", "text": "Industrializazioa herrialde nahiz eskualde bateko industria bertako jarduera nabarmen eta nagusia bilakatzeko prozesua da, gehienetan nekazaritzan eta abeltzaintzan oinarritutako ekonomia batetik. Industrializazioak hazkunde ekonomikoa ekarri eta herritarren ekonomia maila hobetzen duela iritzi izan da, baina prozesu horretan sortzen diren ingurumen arazoak eta gizarte ondorioak ere nabarmenak dira."}
{"id": "40586", "revid": "371", "url": "https://eu.wikipedia.org/wiki?curid=40586", "title": "Beriain (argipen)", "text": ""}
{"id": "40587", "revid": "336", "url": "https://eu.wikipedia.org/wiki?curid=40587", "title": "Enkarterriak", "text": ""}
{"id": "40590", "revid": "105290", "url": "https://eu.wikipedia.org/wiki?curid=40590", "title": "Australiaren banaketa administratiboa", "text": "Australia bi lurralde eta sei estatutan banatzen da:\nHauetaz gain, \"Kanpoaldeko lurraldeak\" edo \"External territories\" ditugu, hauexek direnak:"}
{"id": "40591", "revid": "278577", "url": "https://eu.wikipedia.org/wiki?curid=40591", "title": "Pil-Pilean", "text": ""}
{"id": "40592", "revid": "380", "url": "https://eu.wikipedia.org/wiki?curid=40592", "title": "Plaentxi", "text": ""}
{"id": "40593", "revid": "201", "url": "https://eu.wikipedia.org/wiki?curid=40593", "title": "Plaentxia", "text": ""}
{"id": "40594", "revid": "201", "url": "https://eu.wikipedia.org/wiki?curid=40594", "title": "Erdiuharte", "text": ""}
{"id": "40596", "revid": "46380", "url": "https://eu.wikipedia.org/wiki?curid=40596", "title": "Amerikaren aurkikuntza", "text": "Amerikaren aurkikuntza deritzo 1492ko urriaren 12an europar talde batek, Kristobal Kolon buru zutela, Asiara iritsi zirela pentsatuz, Karibeko itsasoko Guanahani uhartera iristeari, Espainiako Errege-erregina Katolikoen agindupean. Historia unibertsaleko une gorenetariko bat dela esan ohi da, aurkikuntza hark, bortitza izan zen arren, bi giza mundu oso desberdinen topaketa ekarri baitzuen, ordura arte bakoitzak bere bidea jarraitu zuen bestea existitzen zela ere jakin gabe. Aurkikuntzak oso eragin handia izan zuen Europan, eta mundu modernoaren abiapuntu izan zen.\nKristobal Kolonek uste zuen Asiara iritsi zela -garai hartan Indiak izendatua- eta uste horrekin utzi zuen mundua, europarrentzat ezezaguna zen kontinente bat aurkitu zuela jakin gabe.\n\"Amerikaren aurkikuntza\" esapidearen inguruan.\n\"Amerikaren aurkikuntza\" hitza ez dute egokitzat jotzen amerikar gehienek. Kolon Ameriketara iritsi zenererako Amerika dagoeneko oso populatuta baitzegoen eta Amerikako bertakoek esploratuta baitzuten lurralde guztia Kolon iritsi zenerako.\nHistorialari batzuk \"Kolon Ameriketara iritsi\" edo \"espainiarrak Ameriketara heldu\" izenaz deitzea gomendatzen dute.\nAurkikuntzaren ondoren Amerika kolonizatzeko prozesua hasi zuten Europako estatu batzuek. Europarrak arlo batzuetan teknologikoki aurreratuagoak zirela aprobetxatuz, Espainiak, Portugalek, Holandak, Ingalaterrak eta Frantziak amerikar lurrak kolonizatu zituzten.\nAurrekariak.\nItsasbide Komertzialak.\nEspedizioa XVI. mendearen hasieran gauzatu zen. XV. mendean, aurrerapen handiak egon ziren nabigazioan, batik bat Portugal eta Espainian. Honek ekarri zituen itsasbide berriei esker, merkataritza hobekuntzak egon ziren (\u201ciraultza komertziala\u201d). Itsas garapen iberiarra (1400-1600) nabarmena izan zen, Esplorazioen Aroa irekiko zuena.\nMongoliar Inperioak Asian zuen nagusitasunarekin (\"Pax Mongolica\" edo mongoliar bakea), europarrek denbora luzez lur segurutik igarotzeaz gozatu zuten, Zetaren Bidea erabiliz Indietarantz (garai hartan, gutxi gora-behera, Asiako hegoalde eta ekialde osoa bezala hartzen zena) eta Txinarantz, ondasun iturri baliotsuak zirenak, espezieak eta zeta bezala. Turkiarrek Konstantinopla hartu zutenean, eta Ekialde eta Mendebaldearen arteko merkataritza itxi zutela esan ohi da, Mediterraneoko itsas merkataritzaren ibilbide nagusiak itxiz edota baldintzatuz. Horrela, Europak Asiako espezien eta gainerako produktuen hornidura galdu zuen eta honek arazo ekonomikoak eragin zituen. Hala ere ikuspegi hau ezbaian jarri da azken urteotan, aurkikuntzak turkiarren ibilbide komertzialen konkisten aurretik eman zirelako. Portugal eta Gaztela saiatu ziren beste bide batzuk aurkitzen komertzio horrekin jarraitzeko.\n1470ean, Paolo dal Pozzo Toscanelli florentziar astronomoak, Alfonso V.a Portugalgoari, Atlantikoan zehar mendebalderantz nabigatzea, Espezieen Uharteetara, Katai eta Zipangora iristeko modu azkarrago bat izango zela iradoki zion, Afrika ingurutzeko ibilbidea baino, baina Alfonsok, bere proposamena errefusatu zuen. 1474an, Toscanellik mapa bat bidali zion Koloni, Asiako mendebalderako bide baten ideiarekin. 1480ko hamarkadan, Kolon anaiek Indietara \"Ozeanoko Itsasoan\" (Atlantikoa) zehar mendebalderantz nabigatuz iristeko plan bat proposatu zuten. Hala ere, hau zaildu egin zen Afrika inguruko hego-ekialdeko igarobidea Bartolomeu Diasek 1488an ireki zuenean, Esperantza Oneko lurmuturrera (egungo Hegoafrika) iritsi zenean.\nIkuspuntu geografikoa Amerikaren aurkikuntzaren aurretik.\nMendebaldean heziketa jaso zuten pertsona guztiek bazekiten, Aristotelesen garaitik behintzat, Lurra esferikoa dela. Lurraren esferikotasuna, Ptolomeoren lanean ere azaltzen da, non, neurri handi batean, Erdi Aroko astronomia oinarritu zen. Lurra esferikoa den ustea argi eta garbi islatzen duten idazle kristauen artean San Beda Agurgarria aurkitzen da bere \"Denboraren Aitortza\"n, 723. urte inguruan idatzia. XV. mendearen amaieran, zeruko nabigazio teknikak, Eguzkiak eta izarrek zeruan duten posizioa erabiltzen dutenak, Lurra esfera bat dela ulertzearekin batera, aspalditik erabili zituzten astronomoek, eta marinelak aplikatzen hasi ziren.\nK. a. III. mendean jada, Eratostenesek, Lurraren zirkunferentzia zuzen kalkulatu zuen geometria sinple bat erabiliz eta objektuek urrutiko bi lekutan proiektatzen zituzten itzalak aztertuz. K. a. I. mendean Posidoniok Eratostenesen emaitzak berretsi zituen, izar behaketak bi toki ezberdinetan alderatuz. Neurketa hauek asko ezagutzen zituzten adituek, baina Ptolomeok distantzia unitate txikienak eta zaharkituenak erabiltzeak XV. mendean Lurraren tamaina heren batean gutxiestera eraman zuen.\nPierre d'Aillyren \"Imago Mundi\" (1410) lanaren bidez, Kolonek Alfraganoren estimazioaren berri izan zuen, latitude gradu batek (edo ekuatorean zeharreko longitude gradu batek) formula_1 milia arabiar hartzen zituela (66,2 itsas milia edo 122,6 kilometro), baina ez zen konturatu hori milia arabiarraretan adierazten zenik, berak ulertzen zituen Erromatar milien ordez. Beraz, Lurraren zirkunferentzia 30.200 kilometrokoa (16.300 nmi) zen ekuatorean eta 26.200 kilometrokoa (14.100 nmi) 30 gradu iparraldera (Amerikarako bidaiaren ingurua), balio zuzena 40.075 kilometrokoa (21.639 nmi) ekuatorean eta 34.735 kilometrokoa (18.755 nmi) 30 gradu iparraldera zenean.\nGainera, aditu gehienek Ptolomeoren estimazioa onartu zuten, Eurasiak 180\u00b0ko luzera hartzen zuela, 130\u00b0 errealen (Txina kontinentaleraino) edo 150\u00b0ren (Japoniaraino Espainiako latitudean) ordez. Kolonek, bere aldetik, estimazio handiagoa uste zuen, ehuneko txikiagoa utziz urarentzat. D'Aillyren \"Imago Mundi\"n, Kolonek, Marino Tirokoaren estimazioa irakurri zuen, Eurasiaren luzetarako hedadura 225\u00bakoa zela. Baliteke Esdrasek egindako kalkulua jarraitzea: \"[globoaren] sei zati bizitzeko modukoak dira eta zazpigarrena urez estalita dago\". Marko Poloren baieztapenaren berri ere bazuen, Japonia (\"Zipangu\" deitu ziona) Txinatik (\"Cathay\") 2.414 kilometro ekialdera zegoela, eta Ekuatoretik dagoena baino gertuago. Toscanelliren ideiak eragin zuen, Japonia baino ekialderago bizi ziren uharteak zeudela ere pentsatzen zen, Antillia mitikoa barne, Azoreak baino mendebalderago ez zegoela pentsatzen zena.\nBeraz, Kolonen garaian Kanariar Uharteetatik Japoniarako distantzia 9.800 kilometro (5.300 nmi) edo 3.700 kilometro (2.000 nmi) ingurukoa zela uste zuen, Eurasiako luzerako zatian erabiliko zuen estimazioaren arabera. Jakina da benetako kopurua askoz handiagoa dela orain: 20.000 kilometro inguru (11.000 nmi). XV. mendeko itsasontzi bakar batek ere ez zuen hain bidaia luzea egiteko adina janari eta ur geza garraiatuko, eta esploratu gabeko ozeanoan zehar nabigatzeak zekartzan arriskuak oso handiak izango ziren. Europar nabigatzaile gehienek, Europatik Asiarako mendebalderako bidaia bideraezina zela ondorioztatu zuten. Hala ere, Errege-erregina Katolikoak, Iberiar Penintsulan gerra garesti bat burutu ondoren, Europako beste herrialde batzuekiko abantaila lehiakor bat lortzeko irrikaz zeuden Indiekin merkataritza bilatzeko. Kolonen proiektuak, burugabea bazen ere, halako abantaila agintzen zuen, eta honela iritsi zen, akats horren ondorioz, Amerikaren aurkikuntza.\nKolonen aurreko kulturak.\nEspainolak Amerikara iritsi zirenean, kontinenteko biztanleak tribu sakabanatuetan zeuden taldekatuta. Tribu horien bizimodua Neolitokoaren parekoa zen, ehizatik eta bilketatik bizi ziren. Aztekek, maiek, eta inkek bakarrik zuten historia eta gizarte eta politika antolamendu konplexua."}
{"id": "40597", "revid": "119347", "url": "https://eu.wikipedia.org/wiki?curid=40597", "title": "Jousilouli", "text": "Jousilouli Lezon (Gipuzkoan) sortutako euskal musika taldea da. Jousiloulik jotzen zuenaren oinarria rap-metal zen, baina mutilak eklektikoak izaki eta, musikaren bidezidorrak ibili zituzten, zirikatzea zutela helburu bakarra. Rock taldearen osaera tipikoari disc-jockey bat erantsi zioten, beren grabazioetan entzuten ziren skratx eta sekuentziak zuzeneko emanaldietan jotzen zituena. Beren sormena eta asburduarekiko grinaren lekuko, bi diska utzi zizkiguten. Haien kantari I\u00f1aki Altolagirre \"Matxet\" izan da, seguraski ere, inoizko lasterrena kantatu duen euskal kantaria.\n2004 urtean taldea desegin zen eta bi talde sortu ziren, Dirua eta Naizroxa."}
{"id": "40599", "revid": "336", "url": "https://eu.wikipedia.org/wiki?curid=40599", "title": "1996ko Espainiako hauteskunde orokorrak", "text": "1996ko Espainiar Hauteskunde Orokorrak martxoaren 3an egin ziren.\nHauteskunde hauek garrantzi berezia daukate, lehenengo aldiz 1982tik Felipe Gonzalez ez zuen gehiengoa lortu. Alderdi Popularra garaipena lortu zuen baina CiU eta EAJren laguntza behar izan zuen hurrengo lau urteetan. Horrela, Jose Maria Aznar gobernuburua bilakatu zen.\nEmaitzak:"}
{"id": "40600", "revid": "8749929", "url": "https://eu.wikipedia.org/wiki?curid=40600", "title": "2000ko Espainiako hauteskunde orokorrak", "text": "2000ko Espainiar Hauteskunde Orokorrak Martxoaren 12an izan ziren.\nAlderdi Popularrak gehiengo osoa lortu zuen eta ezkerrak orokorrean beherakada handia izan zuen. Hauteskundeen egun berean Joaqu\u00edn Almuniak, sozialisten hautagaiak, kargua utzi zuen. Alderdi Popularrak erosoki gobernatu zuen 2004ra arte.\nEmaitzak:\nEzker abertzaleak abstentziorako deia egin zuen."}
{"id": "40603", "revid": "119347", "url": "https://eu.wikipedia.org/wiki?curid=40603", "title": "Desoreka (musika taldea)", "text": "Desoreka 2000. urtean Lezon (Gipuzkoa) sortutako euskal musika taldea da. Garai artan, Iker Alzola, Ibon Salaberria, Asier Suspe eta Iker Martix elkartu ziren proiektu berri bat sortzeko. Beranduago Urko Txitu (ahotsa) elkartu zitzaien.\nAurretik beste esperientzia batzuetatik datoz eta influentzia oso zabalak dituzte. Musika mota konkretu batetik baino, askotatik edaten duen taldea da Desoreka.\n2005eko azaroan argitaratu zuten euren lehen lan luzea. Iraupen luzeko lehen disko honetan metal eta rock gogorra, 70. hamarkadako erritmo funky-ekin uztartzen ziren. 2008an bigarren diska bat atera zuten Oihuka disketxearekin. Ordurako baxu berria zuten, Iraitz Montalban."}
{"id": "40604", "revid": "105290", "url": "https://eu.wikipedia.org/wiki?curid=40604", "title": "Desoreka (diskoa)", "text": "Desoreka izen bereko musika taldearen lehen diskoa da, 2005. urtean Gaztelupeko Hotsak diskoetxearen zigilupean argitaratutakoa."}
{"id": "40612", "revid": "512", "url": "https://eu.wikipedia.org/wiki?curid=40612", "title": "Lur laua (zuzenbidea)", "text": "Lur laua, Bizkaiko foru zuzenbide zibilaren arabera, herrialde horretako lur eremu bat da: Bizkaia jaurerri zenetik Bizkaiko forua aplikatu beharrekoa den eremua, hain zuzen. Lur laua merindadetan antolatutako elizateez osatua zegoen.\nLur lautik at zeuden (bestelako foruekin) Bizkaiko hiribilduak, Urdu\u00f1ako hiria, Durangaldea eta Enkarterri. Laudio eta Aramaio ere Bizkaiko lur lauaren zati dira, nahiz eta Arabako udalerriak izan."}
{"id": "40613", "revid": "119347", "url": "https://eu.wikipedia.org/wiki?curid=40613", "title": "Uribe", "text": "Uribe edo Uribealdea Bizkaiko administrazio banaketa historiko bat da, eta antzinako ibar-jaurerri bat. Bere barnean eskualde hauek ditu:"}
{"id": "40614", "revid": "512", "url": "https://eu.wikipedia.org/wiki?curid=40614", "title": "Udala (argipena)", "text": "Udala izenak zenbait adiera ditu:"}
{"id": "40615", "revid": "56334", "url": "https://eu.wikipedia.org/wiki?curid=40615", "title": "Anplitude Modulatu", "text": "AM akronimoa Anplitude Modulatuari dagokio. Seinale elektrikoak uhin elektromagnetiko bidez igortzeko irrati frekuentzian modulatzeko era bat da. Irrati programak AM modulazioaz igortzeko erreserbatua dagoen banda (frekuentzia tartea) ere AM deitu ohi da: 560-1200 kHz tartea. SW eta LW bandak ere AM bidez igortzen dute. Gaur egun kalitate hobea lortzen duen FM modulazioa erabiltzen da gehiago."}
{"id": "40616", "revid": "56334", "url": "https://eu.wikipedia.org/wiki?curid=40616", "title": "AM", "text": "Am letrek esanahi ezberdinak izan ditzakete:"}
{"id": "40618", "revid": "6950", "url": "https://eu.wikipedia.org/wiki?curid=40618", "title": "Abarka", "text": "Abarka Pirinioen inguruko herrietan tradizionala den oinetako mota bat da. Abarkek behatzak eta oinazpiak besterik ez dute estaltzen. Lehen, txahal-larruz egiten ziren; eta artilezko lokarriak zituzten, galtzerdien gainetik lotzeko. Gaur egun, berriz, kautxuz egindako abarkak ere badira. Abarkak egiten dituen pertsonari \"abarkagin\" deritzo.\nAspaldi, nekazaritza lanetarako, artzaintzarako eta dantza egiteko erabiltzen ziren. Abarketa eta sandaliak erosoagoak zirenez, baina, abarken erabilera gutxituz joan zen. Gaur egun, nagusiki, dantzarako erabiltzen dira."}
{"id": "40619", "revid": "336", "url": "https://eu.wikipedia.org/wiki?curid=40619", "title": "2004ko Espainiako hauteskunde orokorrak", "text": "2004ko Espainiar Hauteskunde Orokorrak martxoaren 14an izan ziren.\nMariano Rajoy (PP) eta Jose Luis Rodriguez Zapatero (PSOE) ziren bi hautagai nagusiak. Espainiako Langileen Alderdi Sozialistak garaipena lortu zuen, baina gehiengo osorik gabe. Alderdi Popularraren ustez 3 egun lehenago gertatutako atentatuek Zapateroren garaipena eragin zuten.\nEzker Batuak aurretik zituen ia eserlekuen erdiak galdu zituen. Esquerra Republicana de Catalunyak eserleku kopurua zortzira igo zuen, eta Nafarroa Baik kongresuan bere lehen eserlekua lortu zuen. Euzko Alderdi Jeltzaleak eta Eusko Alkartasunak ez zuten aldaketarik izan eserleku kopuruan, eta Ezker abertzaleak baliogabeko botoarekin bozkatzeko deia egin zuen bere hautagaitzak legez kanporatu eta gero.\nEmaitzak.\nEuskal Herrian baliogabeko botoak ugariak izan ziren, 150.000 inguru. Ezker abertzaleak, bere hautes zerrendak legez kanporatuko zirela ikusirik eta 2000ko hauteskundeetan hartutako jarrera abstentzionistari uko eginez, \"Autodeterminazioari bai\" zioten hautesorriekin bozkatzeko deia egin zuen, zeinak baliogabe hartu baitziren."}
{"id": "40621", "revid": "9398537", "url": "https://eu.wikipedia.org/wiki?curid=40621", "title": "I\u00f1aki Perurena", "text": "I\u00f1aki Perurena Gartziarena (Leitza, 1956ko urriaren 25a) nafar harri-jasotzailea da, historiako handienetakoa. Horrezaz gainera, aktore, olerkari, bertsolari, eskultore eta historiazalea ere da.\nBizitza.\nMartin Garziarena aizkolariaren iloba da. Haurtzarotik harri-jasotzeko zaletasuna zuen arren, etxean ez zuten nahi, eta hasieran ezkutuka ibiltzen zen. Aizkoran ere hasi zen, eta 16 urterekin gazte mailako txapela irabazi zuen. Hogei urte inguru zituela, harri-jasotze apustuak alde batera utzi zituen, \"kirola apustua baino nahiago zuelako\". Handik aurrera, harri handiekin markak egiten jardun zuen.\nErakustaldiak ere, ugari egin ditu, bai Euskal Herrian, bai Euskal Herritik kanpo (Japonian eta Estatu Batuetan, esate baterako). Hizlari bikaina izanik, plazagizon aparta, lan handia egin du harriaren mundua ezagutarazten. Asmo horrekin, 2009an Leitzako Gorrittenea baserrian, Peru Harri museoa, harriari, herri kirolari eta Euskal Herriko kultura eta historiari eskainitako museoa ireki zuen.\n1999an Nafarroako Gobernuak Nafarroako Kirol Merituaren Urrezko Domina eman zion. 2011n Lizarrako Irujo Etxea Elkarteak emandako Manuel Irujo saria jaso zuen.\nEzkonduta dago eta hiru seme-alaba ditu. Inaxio semea ere harri-jasotzailea da; Xabier, aktorea; eta Maite, txaleko egilea (harriak jasotzeko kirol txalekoak eta haietan oinarritutako kale jantziak josten ditu).\nTelebistan.\nTelebistan ere aritu da, aktore eta aurkezle, baina batez ere Goenkalen Imanolen papera egiteagatik da ezaguna. Ondorengo saio hauetan parte hartu du:"}
{"id": "40622", "revid": "55792", "url": "https://eu.wikipedia.org/wiki?curid=40622", "title": "Chus\u00e9 Inazio Nabarro", "text": "Chus\u00e9 Inazio Nabarro (Deustia, Zaragoza, 1962ko azaroaren 30a -) aragoieraz idazten duen idazle eta itzultzailea da. Consello d'a Fabla Aragonesako presidentea da ere.\nBere artikuluen artean ondorengoak nabarmen daitezke: \"As rebindicazions ling\u00fc\u00edsticas en a poes\u00eda en aragon\u00e9s\" (1989), \"Sobre la sufijaci\u00f3n apreciativa en A Lueca, de Juana Coscujuela\" (1990), \"Construzions y chiros con o verbo \"fer\"\" (1999), \"Biello idioma de loiras e paxarelas, de tu que se fay\u00f3? (arredol d'a koin\u00e9 aragonesa)\" (2000), \"El Aragon\u00e9s residual de Tauste\" (2003), \"O rechimen preposizional d'o verbo e altras peculiaridaz sintauticas en a luenga de Acordanzas de San Pelegr\u00edn\" (2004), \"O caso de bels femeninos irregulars u poco frecuens en a onomastica aragonesa\" (2005) eta \"Encara m\u00e1s afinidaz entre l'aragon\u00e9s e o gasc\u00f3n: cualques a\u00f1adienzas feitas \u00e1 radiz de a leutura d'a obra \"Dictionnaire bilingue des proverbes gascons\" d'Andr\u00e9 Hourcade\" (2021)."}
{"id": "40625", "revid": "56334", "url": "https://eu.wikipedia.org/wiki?curid=40625", "title": "Xulio Vixil", "text": "Xulio Vixil Casta\u00f1\u00f3n (Bimenes, Oviedoko eskualdea, 1964ko uztailaren 30a) asturieraz idazten duen idazlea eta asturierako irakaslea da. Gainera, \"Lletres asturianes\" eta \"Lliteratura\" aldizkarietan parte hartzen du eta Radio Selen irratsaio bat ere badu. Hispaniar Filologian lizentziatu zen Oviedoko Unibertsitatean.\nSariak.\n1986an, Academia de la Llingua Asturianako poesia lehiaketa irabazi zuen. 1992an, Lorenzo Novo Mier literatura saria jaso zuen, Academia de la Llingua Asturianak ere ematen duena. 1993an, \"Silvia la negra\" argitaratu zuen, eta Azulcel argitaletxeko Premiu Xard\u00f3n eman zioten."}
{"id": "40626", "revid": "237", "url": "https://eu.wikipedia.org/wiki?curid=40626", "title": "Desoreka", "text": ""}
{"id": "40627", "revid": "201", "url": "https://eu.wikipedia.org/wiki?curid=40627", "title": "Celedon", "text": ""}
{"id": "40628", "revid": "15795", "url": "https://eu.wikipedia.org/wiki?curid=40628", "title": "Gautegiz", "text": ""}
{"id": "40632", "revid": "119347", "url": "https://eu.wikipedia.org/wiki?curid=40632", "title": "Kursaal jauregia", "text": "Kursaal jauregia Donostiako musika gune eta biltzar jauregia da, Rafael Moneo arkitekto tuterarrak eraikia. 1999 urtean inauguratu zen. Gros auzoko Zurriola hiribidean dago.\nBertan, Donostiako Nazioarteko Zinemaldiak egoitza nagusia du, eta Musika Hamabostaldiak ere kokalekuetariko bat hemen du.\nAzpian Kursaal lurpeko aparkalekua du.\nHistoria.\nOrube berean 1921an inauguratutako antzinako Kursaal kasinoa egon zen, eta hortik datorkio izena. Eraikinak bere 50 urtetako historian zehar gertakari ugari jasan izan zituen, bereziki 1922an jokoa legez debekatu baitzen, ondorioz diru iturri berriak sustatu asmoz hasieran eraikinarentzat pentsatu ez ziren beste jarduera batzuetara ere ireki zen: antzokia, zinema, etab.\nJabetza pribatuko eraikina izanik, bere jabeek eraikina kokatzen zen lursailari etekina ateratzeko irrikia agertu zuten, hortaz, nahiz eta Kursaal jauregia hiriko ikur garrantzitsuenetako bat izan, 1960ko hamarkadan eraikinaren erauzketa lanei ekin zitzaien, lursail horietan beste eraikin bat eraikitzeko asmoz.\nEraikin berriarentzako proiektuen lehiaketa publiko bat ireki eta 1965ean lehenbiziko proiektu bat onartu zen, baina hura eraikitzeko zailtasunak zeudela eta, bertan behera utzi zen. 1972an beste proiektu bat aurkeztu zen, 1973an erakinaren itxiera eta behin betiko erauzketa burutu zelarik.\n1991-1994 bitartean proiektu berria onartu zen. 1995ean eraikinaren eraikuntza lanei ekin zitzaien eta 1999an amaitu zen.\nEraikina.\nRafael Moneo arkitekto tuterarrak egin zuen proiektua. Beira zeharrargizko bi prisma nagusiz osatua dago, harrizko plataforma oinarri duela. Zurriola hondartza alderantz terrazak irekitzen dira, itsasoaz gozatzeko, eta hiriari begira sarrera nagusiak, dendak eta erakusketa aretoak, Zurriola hiribideari kale-giroa emateko. Proiektu hau 1999. urtean amaitu zen.\nPrismek mendietara begiratzen dute, Urgull eta Uliara, hiriarekin baino naturaren zati bailiran. Prisma hauek beira zeharrargizko horma bikoitzez osatuak daude eta egitura metalikoari eusten dira. Beirazko hormen tartean argiztapena du eta gauez piztu egiten da eraikinaren nortasun publikoa azpimarratzeko. Prisma hauetako bakoitzak areto bat du barnean, zurezko oholez estaliak: auditorioa eta ganbera aretoa.\nAuditorioa.\n1800 eserleku ditu eta prisma handian kokatua dago, Urumea ibaitik hurbilen dagoena. Ikuskizun nagusiak (Euskadiko Orkestra Sinfonikoaren emanaldiak, Zinemaldiko film ofizialak etab.) bertan egiten dira.\nGanbera Aretoa.\n600 eserleku ditu eta prisma txikian kokatua dago. Biltzar eta kontzertu txikietarako erabiltzen da.\nErabilera askotako aretoak.\nBiltzarrak, bilerak eta abar egiteko aretoak dira.\nKubo Aretoa.\nGipuzkoa Donostia Kutxaren erakusketa areto nagusia da (\"Kubo aretoa\").\nEraikinak jatetxe bat ere badu, Martin Berasategi sukaldariarena, baita hainbat denda eta lurrazpiko parkina ere ."}
{"id": "40633", "revid": "58701", "url": "https://eu.wikipedia.org/wiki?curid=40633", "title": "J. K. Rowling", "text": "Joanne Rowling \u2014J. K. Rowling eta Robert Galbraith idazle izenez ezaguna\u2014 (Yate, Gloucestershire, Ingalaterra, 1965eko uztailaren 31) ingelesezko eleberrigilea da, batez ere \"Harry Potter\" fantasiazko seriearen egile izateagatik ospetsua. Harry Potter liburuak mundu osoan zehar oso ezagunak eta maitatuak dira, hainbat sari irabazi ditu eta milioika ale saldu dira.\nNobelak idazteaz aparte, Rowling ere ospetsua da bost urtetan zehar pobre izatetik emakume aberatsa izateko prozesuaren istorioagatik. \"Sunday Times Rich List\"ek 2008. urtean Rowling-en aberastasuna 560 milioi liberatan kalkulatu zuten eta Erresuma Batuko hamabigarren emakumerik aberatsena omen zen. \"Forbes\"ek Rowling berrogeigarren postuan kokatu zuen 2007ko pertsona famatu-boteretsuen zerrendan eta \"Time \"aldizkariak \u00abUrteko pertsonaia\u00bb bezala hautatu zuen urte berean Harry Potter liburuen pertsonaiek eman zioten inspirazio sozial, morala eta politikoa nabarmenduz.\nEmakume hau filantropo nabaria bihurtu da, \"Comic Relief\", \"One Parent Families\" eta \"Multiple Sclerosis Society of Great Britain\" karitatezko instituzioak, besteak beste, sustatu dituelako.\nIzenaren jatorria.\nJ.K Rowling ezizenarekin idatzi arren, haren benetako izena Joanne Rowling da. Bere lehenengo nobela argitaratu aurretik , Bloomsbury argitaletxekoak haien irakurle gazteenei emakume batek idatzitako liburuak mesfidantza transmititzeaz beldur zirenez, Rowling-i bere lehen bi inizialak eta bataio-izena idazteko eskatu zioten. Bigarren izenik ez zuenez K letra hautatu zuen haren amama Kathleen-en omenez. Kathleen ez da bere benetako izenaren parte izan inoiz. Bere ezkontzaren ondoren, askotan, Joanne Murray izena erabiltzen du kontu pribatuak egin behar dituenean. Rowling-ek bere buruari \u00abJo\u00bb deitzen dio esanez \u00ab\"ez dit inork Joanne deitu txikia nintzenean, baldin eta nirekin haserre ez bazegoen\"\u00bb.\nBiografia.\nLehen urteak.\nRowling 1965eko uztailaren 31n jaio zen Yate-n (Gloucestershire, Ingalaterra). Bere gurasoen izenak Peter James Rowling eta Anne Rowling dira eta bere amaren ezkongabe abizena Volant zen. Rowling-en arreba Dianne, Di, haien etxean jaio zen 1967ko ekainaren 28an berak hogeita zortzi hilabete zituenean. Familia osoa Winterbournetik gertu zegoen herri batera aldatu ziren Rowling-ek lau urte zituenean. St. Michael\u2019s eskolan egin zituen bere ikasketak. Bere eskola William Wilberforce abolizionista famatuak eta Hannah More aktibistak sortu zuten duela berrehun urte jada. Badaude teoriak St. Michael\u2019s eskolan zegoen zuzendaria Rowling inspiratu zuela haren Harry Potter liburuetako Albus Dumbledore pertsonaia sortzeko esaten dutenak.\nTxikia zenean, Rowling fantasiazko istorioak idaztea maite zuen eta gero ahizpa txikiari kontatzen zizkion.\n\u00ab\"Oraindik gogoratzen dut, untxi-zulo batetik jausten zen eta han zegoen untxi familiak frutatxo txikiak jaten ematen zioten istorioa kontatu nionean. [\u2026] Idatzi nuen lehen istorioa bost urte nituenean izan zen, Rabbit izeneko untxi bati buruz. Elgorria zuenez bere lagun guztiak bere etxera zihoazen bisita egitera eta haietako lagun bat erle erraldoi bat Miss Bee izenekoa zen\"\u00bb.\nBederatzi urte zituenean, Rowling Tutshill-era mugitu zen, Gloucestershire-n, Chepstow, Gales-en urbil. Nerabea zenean, bere amamak Jessica Mitford autobiografiaren kopia zahar bat eman zion, Hons and Rebels. Mitford Rowling-en heroia bihurtu zen eta Rowling-ek haren liburu guztiak irakurri zituen geroago.\nWyedean institutuan egin zituen bere bigarren hezkuntzako ikasketak. Sean Harris, bere lagunik hoberena Upper Sixth-en, Ford Anglia autoa zuen, geroago, Rowling-en liburuetan agertuko zen kotxea bezala, Sean-en autoa inspirazio bezala erabiliz.\n\u00ab\"Hermione nire buruan oinarrituta dago, baina oso gutxi. Hamabi urte nitueneko karikatura bat besterik ez da, baina ez nago horretaz bereziki harro. [\u2026] Ron Weasley ez da Sean-en erretratu perfektu bat, baina egia esanda, oso antzekoak dira\"\u00bb.\nJ.K Rowling.\nBere garaiko gustu musikalei buruz, behin, Rowling-ek zera esan zuen: \u00ab\"Nire musika talde gustukoena The Smiths da. Nire punk garaian nengoenean, The Clash izan zen\"\u00bb.\nEzin izan zuen Oxford Unibertsitatean ikasi onarpen probak ez zituelako gainditu, beraz, Exeter Unibertsitatean matrikulatu zen filologia frantses eta klasikoko titulazio bikoitza lortzeko asmoz. Exeter Unibertsitatea \u00abpixka bat harrigarria\u00bb iruditu zitzaion \u00abpertsona askoren pentsamendu erradikal berdinen artean egotea espero nuen\u00bb eta lagunak egin zituenean, orduan, hasi zen urte horiek disfrutatzen. Urte bat egon zen Parisen ikasten, gero Londresera mugitu zen, han, elebidun idazkari bezala lan egin zuen Amnistia Internazionalarentzat.\nKarrera hasiera.\n1990. urteko Ekainean, lau orduko atzeraldiarekin Manchesterretik Londresera zihoan tren batetan zegoen bitartean, bat-batean magoen eskola baten ideia bururatu zitzaion Rowling-i. \u00ab\"Bat-batean, Harry Potter-en ideia bururatu zitzaidan. Ez dakit zergatik, edo zerk inspiratu zidan, baina Harry-ren eta magia ikastetxearen ideia oso argi ikusi nuen nire buruan. Nor zen ez zekien ume baten ideia sinplea izan nuen, ez zekiena mago bat zela magiako ikastetxe batetatik gutun bat bera gonbidatzen bidali zioten arte. Ez naiz inoiz egon hain zoriontsu ideia batekin\"\u00bb. \u00ab\"Ez dakit nondik etorri zen ideia hau\"\u00bb esan zion Boston Globe-ri \u00ab\"Harry-rekin hasi zen, eta gero, pertsonai eta egoera guztiak bururatu zitzaizkidan\"\u00bb. Clapham Junction zeukan pisura heltzean, idazten hasi zen berehala.\nHala ere, urte horretako abenduan Rowling-en ama hil zen, hamar urtez esklerosi anizkoitza eduki ondoren. Rowling-ek komentatu zuen \u00ab\"Harry Potter idazten ari nintzen nire ama hil zen momentuan. Ezin izan nion inoiz hitz egin Harry Potter-i buruz\"\u00bb. Rowling-en hitzetan, heriotza hau asko eragin zuen bere idazle lanean eta Harry Potter liburuetan, Harry-ren gurasoen heriotzari buruz idaztean, mutikoaren sentimenduak oso zehazki idatzi zituen, bazekielako nola sentitzen zen.\nGero, Rowling Oportora (Portugal) mugitu zen ingeleseko irakasle bezala lan egiteko atzerriko hizkuntzak ikasteko akademia batean. 1992. urteko Urriaren 16an Jorges Arantes kazetari portugaldarrarekin ezkondu zen. Haien alaba, Jessica Isabel Rowling Arantes (horrela deitu zuten Jessica Mitford-en ohorez), 1993. urteko uztailaren 27an Portugalen jaio zen. Urte berdineko Urrian, Joanne Rowling bere alabarekin Edinburghera (Eskozia) mugitu zen, bere arreba bizi zen lekura.\nLanik gabe eta estatuak ematen zizkion diru laguntzekin bizitzen zenean, Rowling bere lehenengo nobela bukatu egin zuen hainbat kafetegietan idatziz, bereiziki, Nicolson kafetegian, Jessica lokartzea lortzen zuenean. 2001. urtean BBCek egin zion elkarrizketa batean, Rowling-ek, kafetegietan idazten zuela bere apartamentuan berogailurik ez zegoelako zurrumurrua ukatu zuen hau esanez, \u00ab\"Ez naiz hain leloa, Edinburgon apartamentu bat berogailurik gabe neguaren erdian alokatzeko. Berogailua baneukan.\"\u00bb Estatu Batuetako telebistako programa batean, A&amp;E Biography, kafetegietan idazteko arrazoi nagusia Jessica paseatzera eramaten zuela eta lotan zegoenean, kafetegietara sartzen zen idaztera.\nHarry Potter liburuak.\n1995. urtean, Rowling Harry Potter eta sorgin-harriaren liburua idazteko makina zahar bat erabiliz bukatu zuen. Bryony Evans izan zen liburu honen lehen hiru kapituluak irakurri behar zituen emakumea eta asko gustatu zitzaizkionez, Christopher Little Literary Agents-ek Rowling-en errepresentatzailea izatea adostu zuen. Horren ostean, editore baten bilaketari ekin zioten. Liburua hamabi argitaletxetara bidali zuten, eta guztiek ukatu zuten eskuizkribua. Urte bat geroago, azkenean Bloomsbury argitaletxeak (Londres, Britania Handiko argitaletxe txiki bat), Barry Cunningham editorearekin, liburua onartu egin zuen eta 1500 librako aurrerakina eman zioten Rowling-i. Rowling-en liburua argitaratzeko erabakia hartu zuen zortzi urteko neskatoa Alice Newton da. Bloomsbury arguitaletxeko zuzendariaren alaba zen eta aitak liburuaren lehenengo kapitulua irakurtzeko eskatu zion. Aste batzuk pasata, neskatoak urrengo kapitulua eskatu zuen.\nNahiz eta Bloomsbury-k liburua argitaratu nahi izan, Cunningham-ek Rowling-i lan bat eskuratzeko iradoki zion, zuzendariak pentsatzen zuelako diru gutxi irabaziko zuela umeentzako liburuak idatziz.\nHandik gutxira, 1997. urtean, Rowling-i 8000 libratako mailegu bat eman zion Scottish Arts Council GKE-ak (Gobernuz Kanpoko Ekintza), idazten segitu ahal izateko. Hurrengo urteko udaberrian, Estatu Batuetako enkante batetan, Rowling-en lehen liburuko argitaratzeko eskubideak saldu zituzten. Scholastic Inc. irabazi zuen 105.000 dolarrengatik. Rowling \u00ab\"ia hiltzen da\"\u00bb berriak entzun zituenean.\nFilantropia.\n2000. urtean Rowling-ek Volant Charitable Trust GKE-a sortu egin zuen. Han, bere urteko soldata 5,1 milioi liberatako kreditua ematen du, pobrezia eta desberdintasun sozialaren kontra borrokatu nahian. GKE-ak ere, diru laguntzak ematen dizkio umeak laguntzen dituen organizazioei, guraso bakar bat duten familiei eta esklerosi anizkoitzaren ikerketari. Rowling-ek esan zuen \u00ab\"Ardura moral bat dugula uste dut: behar duzuna baino gehiago ematen dizutenean, zuhurtasunez eman eta aritu behar zara\"\u00bb."}
{"id": "40634", "revid": "1545", "url": "https://eu.wikipedia.org/wiki?curid=40634", "title": "Yale Unibertsitatea", "text": "Yale Unibertsitatea 1701ean fundatu zuten. New Havenen (Connecticut) kokaturik dago eta Elihu Yalen oroipenean Yale izena darama, berak unibertsitatea sortzeko eskainitako diru-laguntzagatik.\nEstatu Batuetako eta mundu osoko hezkuntza zentrorik entzutetsuena da. 1994tik aurrera, Yalen graduatutako 6 Nobel saridun egon dira. Gainera, Paul Newman, Meryl Streep, Jodie Foster eta Edward Norton aktore ospetsuek Yalen ikasi zuten ere. Baita Estatu Batuetako Gerald Ford, George H.W. Bush, Bill Clinton eta George W. Bush presidenteak eta Hillary Rodham Clinton Lehen Damak ere."}
{"id": "40635", "revid": "512", "url": "https://eu.wikipedia.org/wiki?curid=40635", "title": "Anders Celsius", "text": "Anders Celsius (Uppsala, 1701eko azaroaren 27a - Uppsala, 1744ko apirilaren 25a) suediar fisikari eta astronomoa izan zen. 1742. urtean termometro eskala ehundarra asmatu zuen: 0\u00b0-etan ezarri zuen uraren irakite puntua eta 100\u00b0-etan izozte puntua (alderantzizko eskala finkatu zen ondotik). Behatoki bat eraikiarazi zuen Uppsalan. 1740. urtean deklinazio magnetikoaren eguneroko aldaketak eta ipar argiek eraginikoak aztertu zituen. Bera izan zen izarren distirak alderatu zituen lehenengoetako ikertzailea.\nBizitza.\nAnders Celsius Uppsalan jaio zen 1701eko azaroaren 27an. Bere familian zientziarako zaletasuna zegoen, aita eta aitona matematikari eta osaba botanikari baitzituen. 1730ean, Astronomiako katedra eman zioten Uppsalako Unibertsitatean. Urte berean, \"Dissertatio de Nova Methodo Distantiam Solis a Terra Determinandi\" (\u201cEguzkitik Lurrerainoko Distantzia Kalkulatzeko Metodo Berriaz\u201d) lana argitaratu zuen.\nUppsalan lanean ari zela, Laponian meridiano-arku bat neurtzea proposatu zuen; ondorioz, Maupertuis buru zela 1737an egin zen espedizio frantsesean parte hartu zuen. Meridiano-arkuaren neurketa hartan, Isaac Newtonek Lurra polo aldean zerbait zanpatua zegoela zioen teoria egiaztatu zen. 1738an, \"De Observationibus pro Figura Telluris Determinanda in Gallia Habitis, Disquisitio\" (\u201cLurraren Forma Zehazteko Galian Egindako Behaketen Azterketa\u201d) eman zuen argitara.\n1740an astronomia behatoki handia eraiki zuen Uppsalako Unibertsitatean, bere laborategi eta guzti. Behatoki hartan izarren distirak konparatzen hasi ziren. Deklinazio magnetikoak egunez zuen aldaketa eta aurora borealek sortutako perturbazioak ere aztertu zituzten. 1742an, Suediako Zientzia Akademian txosten bat irakurri zuen berak asmatutako termometroa deskribatuz. Orduan proposatu zuen tenperatura-eskala berria.\nAnders Celsius 1744ko azaroaren 27an hil zen, Uppsalako Unibertsitateko behatokian lanean ari zela; 42 urte zituen."}
{"id": "40636", "revid": "336", "url": "https://eu.wikipedia.org/wiki?curid=40636", "title": "Euskal Autonomia Erkidegoko Parlamentua", "text": ""}
{"id": "40637", "revid": "1519", "url": "https://eu.wikipedia.org/wiki?curid=40637", "title": "Baluarte jauregia", "text": "Baluarte, ofizialki Baluarte Batzar Jauregia eta Nafarroako Auditorioa, Iru\u00f1eko musika gune eta biltzar jauregia da.\nKokalekua.\nIru\u00f1eko Lehen Zabalgunean dago, Baluarte plazan, eta Iru\u00f1eko zitadela, El Corte Ingl\u00e9s Iru\u00f1ea merkataritza-gunea eta Nafarroako Rural Kutxaren eraikinaren alboan.\nEraikina.\n2003ko urriaren 30ean inauguratu zen eta Patxi Mangado arkitekto lizarratarrak diseinatu zuen. Inaugurazioa Juan Carlos I.a erregearen alabak, Elena Borboikoak eta bere senar Jaime Marichalarrek egin zuten ofizialki, orduan Lugoko Dukeak zirenek. Guztira 63.000 bat metro koadro eraikiak ditu, lanaren obra 77 miloi euro inguruko kostura igo zela.\nAipatu beharra dago polemika handia dagoela arkitekto egileak ez duelako eraikinaren errotulazioa euskaraz jarri nahi, haren \"estetika hondatuko lukeelako\".\nPunto de Vista Zinemaldia.\n2015etik aurrera bertan Punto de Vista Zinemaldia edota Nafarroako Dokumentaleko Nazioarteko Jaialdia ospatzen da."}
{"id": "40645", "revid": "371", "url": "https://eu.wikipedia.org/wiki?curid=40645", "title": "Am", "text": ""}
{"id": "40646", "revid": "1982", "url": "https://eu.wikipedia.org/wiki?curid=40646", "title": "Apala", "text": ""}
{"id": "40648", "revid": "119347", "url": "https://eu.wikipedia.org/wiki?curid=40648", "title": "Selektah Kolektiboa (diskoa)", "text": "Selektah Kolektiboa izen bereko rap musika talde euskaldunaren lehen diskoa da, 2000an argitaratutakoa."}
{"id": "40649", "revid": "119347", "url": "https://eu.wikipedia.org/wiki?curid=40649", "title": "Esperientzien etorbidetik", "text": "Selektah Kolektiboa Selektah Kolektiboa rap musika talde euskaldunaren bigarren diskoa da, 2002an argitaratutakoa. Disko hau, nahiz eta nagusiki euskaraz izan, gaztelaniaz eta katalanaz dauden abestiak baditu ere."}
{"id": "40650", "revid": "336", "url": "https://eu.wikipedia.org/wiki?curid=40650", "title": "Zirrikitu bikoitzaren saiakuntza", "text": "Fisika modernoan, zirrikitu bikoitzaren saiakuntza, argiak eta materiak klasikoki definitutako uhin eta partikulen ezaugarriak adierazi ditzaketela erakusten du; gainera, fenomeno mekaniko kuantikoen funtsezko izaera probabilistikoa erakusten du. Esperimentu mota hau Thomas Young-ek egin zuen lehen aldiz, argia erabiliz, 1801ean, argiaren uhin portaeraren erakusgarri gisa. Garai hartan argia uhinez \"edo\" partikulaz osatuta zegoela uste zen. Fisika modernoaren hasierarekin, ehun urte geroago, argi geratu zen argiak, uhinen zein partikulen ezaugarriak zituen portaera erakutsi zezakeela. 1927an, Davissonek eta Germerrek frogatu zuten elektroiek konportamolde bera zutela, non, beranduago,\u00a0 atomo eta molekuletara hedatu zen portaera berbera.\u00a0 Thomas Young-ek argiarekin egindako esperimentua fisika klasikoaren parte zen eta mekanika kuantikoa eta uhin-partikula dualtasunaren kontzeptua baino askoz lehenagokoa. Argiaren uhin teoria zuzena zela frogatu zuela uste zuen eta bere esperimentua Young-en esperimentua edo Young-en zirrikituak bezala aipatzen da ere.\nEskala atomikoko beste entitate batzuetan, elektroiak esate baterako, portaera bera erakusten dute zirrikitu bikoitz batera jaurtitakoan. Gainera, banakako inpaktu diskretuen detekzioa berez probabilistikoa dela antzematen da. Mekanika klasikoa erabiliz ez da posible gertaera hori azaltzea. \nElektroiak eta protoiak baino handiagoak diren entitateekin egin daiteke esperimentua, baina zenbat eta tamaina handiagotu orduan eta zailagoa egiten da esperimentua burutzea.. Zirrikitu bikoitzeko esperimentuarekin egin diren entitate handienak 810 atomo biltzen zituzten molekulak izan ziren (non masa osoa 10.000 masa atomikotik gorakoa zen). \nZirrikitu bikoitzeko esperimentua (eta bere aldakuntzak) pentsamendu esperimentu klasiko bihurtu da, mekanika kuantikoaren enigmak adierazteko duen zehaztasunagatik. Behatzaileak emaitza esperimentalak aurreikusteko duen gaitasunaren funtsezko muga erakusten duenez, Richard Feynman-ek \"fenomeno hori [...] modu klasikoan azaltzea ezinezkoa da eta mekanika kuantikoaren bihotza du bere baitan. Errealitatean , [mekanika kuantikoaren] misterio bakarra dauka. \nSarrera.\nArgia partikula arrunt edo klasikoz osatuta egongo balitz, eta partikula horiek lerro zuzenean jaurti egingo balira zirrikitu baten bidez eta beste aldean dagoen pantaila bat jotzen utziko balitz,\u00a0 zirrikituaren tamainari eta formari dagokion eredua ikusiko genuke. Hala ere, \"zirrikitu bakarreko esperimentu\" hau benetan egiten denean, pantailako eredua argia hedatzen den difrakzio eredua da. Zirrikitua zenbat txikiagoa izan, orduan eta hedapen angelua handiagoa da. Irudiaren goiko zatiak laser gorri batek zirrikitu bat argiztatzen duenean eratutako ereduaren erdiko zatia erakusten du eta, arretaz begiratzen bada, bi banda ahul. Banda gehiago ikus daitezke aparatu zehatzago batekin. Difrakzioak, eredu honek zirrikituaren argi uhinen interferentziaren emaitza dela azaltzen du.\nPartikula uhinaren funtzioaren simulazioa: zirrikitu bikoitzeko esperimentua. Desfokuratze zuriak uhina irudikatzen du. Zenbat eta pixel zuriagoa izan, orduan eta probabilitate handiagoa egongo da partikula bat aurkitzeko leku konkretu horretan neurtu nahi bada. Bi zirrikitu paralelo argiztatzen badira, bi zirrikituetako argiak berriro interferituko du. Hemen interferentziak eredu nabarmenagoak dira, banda argi eta ilunak txandakatuz. Banden zabalera argiztatzen den\u00a0 argiaren maiztasunaren propietatea da. (Ikus eskuinaldeko beheko argazkia.) Thomas Young-ek (1773-1829) fenomeno hau lehenengo aldiz frogatu zuenean, argia uhinez osatuta zegoela adierazi zuen, distiraren banaketa uhin-fronteen interferentzia alternatibo gehigarri eta kenketaz azal daitekeelako.\u00a0 Young-en esperimentuak, 1800. hamarkadaren hasieran, berebiziko garrantzia izan zuen argiaren uhin teoria ulertzeko, Isaac Newton-ek proposatutako argiaren teoria korpuskularra garaituz, non\u00a0 XVII. eta XVIII. mendeetan argiaren hedapen eredu onartua hau izan zen. Hala ere, efektu fotoelektrikoaren aurkikuntza geroago frogatu zen egoera desberdinetan argiak partikula diskretuz osatuta egongo balitz bezala joka dezakeela. Itxuraz kontrajarriak ziren aurkikuntza horiek fisika klasikoaren garapena eta argiaren izaera kuantikoa kontuan hartzera ereman zuten.\nFeynmanek gogoko zuen esatea esperimentu bakar honen ondorioak arretaz pentsatzetik atera daitekeela mekanika kuantiko guztia. Gainera, proposatu zuen (pentsamendu esperimentu gisa) detektagailuak zirrikitu bakoitzaren aurretik jarriz gero, interferentzia eredua desagertuko zela. \nEnglert - Greenberger dualtasun erlazioak zirrikitu bikoitzeko interferentziaren matematika tratamendu zehatza eskaintzen du mekanika kuantikoaren testuinguruan.\nIntentsitate baxuko zirrikitu bikoitzeko esperimentua G. I. Taylor-ek egin zuen lehen aldiz 1909an, argi gorabeheratsuaren maila murriztuz fotoi igorpen / xurgapen gertaerak gainjarri ez ziren arte. Zirrikitu bikoitzeko esperimentua ez zen argia ez zen beste ezerrekin egin 1961 arte, Claus J\u00f6nsson Tubingeko Unibertsitateko elektroien izpiekin egin zuen arte. 1974an, Pier Giorgio Merli, Gian Franco Missiroli eta Giulio Pozzi fisikari italiarrek elektroi bakarrak eta bi prisma erabiliz (zirrikituen ordez) errepikatu zuten esperimentua, elektroi bakoitzak teoria kuantikoak aurreikusten duen bezala bere buruarekin interferitzen dela erakutsiz. 2002an, esperimentuaren elektroi bakarreko bertsioa \"esperimentu ederrena\" izendatu zuten Physics World-eko irakurleek. \n2012an, Stefano Frabbonik eta bere lankideek azkenean zirrikitu bikoitzeko esperimentua egin zuten elektroiekin eta benetako zirrikituekin, Feynmanek proposatutako jatorrizko eskemari jarraituz. Elektroi bakarrak nanofabrikatutako zirrikituetara bidali zituzten (100 nm inguruko zabalera zutenak) eta, transmititutako elektroiak elektroi bakarreko detektagailu batekin bilduz, zirrikitu bikoitzeko interferentzia eredu baten eraketa erakutsi zezaketen. \n2019an, partikula bakarreko interferentzia frogatu zuten antimateriarako Marco Giammarchi-k eta lankideek .\nEsperimentuaren aldakuntzak.\nPartikula indibidualen interferentzia.\nEsperimentu honen aldakuntza garrantzitsu honek partikula indibidualak erabiltzen ditu. Partikulak indibidualki zirrikitu bikoitza duen aparatuan zehar bidaltzen dira eta hauek pantailan ageri dira, espero bezala. Halaere, partikula hauek banan-banan igarotzean interferentzia patroi bat antzematen da (irudian ikusi dezakegun bezala). Honek uhin-partikula dualtasuna frogatzen du,hau da, materia den guztiak uhin edo partikula propietateak erakusten dituela: partikula kokapen eta pultsazio bakarrean neurtzen da, bestetik uhinak pantailaren puntu zehatz bateko xurgapen probabilitatea deskribatzen du. Fenomeno hau fotoi, elektroi, atomo eta molekula batzurekin, bucky bolak barne,gertatzen dela frogatu da.\nDetekzio probabilitatea uhinaren anplitudearen erro karratua da eta uhin klasikoekin kalkulatu daiteke (beheran ikusi daitekeen bezala). Fisika kuantikoaren sorkuntza geroztik, zenbait aditu determinante gehigarriak edo \"aldakuntza ezkutuak\" bilatzen saiatu dira , hauek aurkituz gero talka indibidual bakoitzaren jomuga kokapen zehatza lortu ahal izango zen.\nMach-Zehnder interferometroa.\nMach \u2013Zehnder-en interferometroa, zirrikitu bikoitzaren experimentuaren eredu sinplifikatutzat har dezakegu. Kasu honetan, fotoiak bi bidetan zehar hedatu daitezke eta bi fotodetektagailu diskreturen aurka talka egin. Bi zirrikitukoan aldiz, fotoiak espazio askean zehar hedatzen dira, bi zirrikituen ondoren, eta pantailaren edozein punturen aurka talka egiten dute. Interferometroaren bidez, algebra lineal sinplea erabiliz bi dimentsioko\u00a0 garapena erabili dezakegu, ekuazio diferentzialak erabili behar izatea ekidinez.\nLaserraren bidez igorritako fotoiak lehen habe banatzaileari eragiten dio eta bi bide posibleen arteko gainezarmena geratzen da. Bigarren habean,bide hauen arteko interferentzia gertatzen da; fotoiak eskuineko fotodetektagailuaren aurka talka eginez bateko probabilitatearekin eta behekoan berriz, zeroko probabilitatearekin. Interesgarria izango litzateke fotoiak bi habeen arteko bi bideetan egongo balitz zer gertatuko litzatekeen aztertzea.Posible izango litzateke fenomeno hau aztertzea , bide hauetako bat oztopatuz edo fotoia bertan dagoela hautemanez. Bi kasuetan, ez litzateke bideen artean interferentziarik egongo eta bi fotodetektagailuen aurkako talka \u00bd-ko probabilitatekoa izango litzateke. Honen bidez, ondoriozta dezakegu fotoiak ez duela bide bat edo bestea hartzen lehenengo habearen banatzearen ondoren,baizik eta gainezarmena kuantikoa gertatzen dela bi bideen artean.\nNorabide esperimentuak eta osagarritasun printzipioa.\nOndo pentsatutako batek iragartzen du ondokoa: partikula-detektagailuak ebakiguneetan kokatzen badira fotoiak nondik igarotzen diren bereizteko, interferentzia patroia desagertu egingo da. Norabide esperimentu honek fotoiek partikula eta uhin moduan jokatzen dutela baino biak batera behatu ezin ditugula dioen osagarritasun-printzipioa erakusten digu. \nMekanika kuantikoaren historian esperimentu mental honek garrantzia izan arren,(adb: honen bertsioa) teknikoki frogagarriak ziren esperimentuak ez ziren proposatu 1970. urtera arte.(\"gendanken\" testuliburuan aipatutako ideia gehigarriak ez dira posibleak fotoiak ezin direlako detektatu hau xurgatu gabe) Gaur egun, osagarritasun-printzipioa frogatzen duten hainbat esperimentu egin dira.\n1987.urtean egindako esperimentu batean, partikulak hartutako bidea jakin zitekeela interferentzia desagerrarazi gabe frogatu zen. Honek erakutsi zuen zein neurketa proportziok eragiten zuen gutxien mugimenduan zeuden partikulei eta ondorioz honek neurri batean inteferentziaren patroian zuen efektua. Beste modu batean esanda, fotoia zein zirrikitutik igarotzen den desberdintzeko metodoa sinesgaitzat hartzen badugu ere, neurri batean detektagarria da interferentzia patroia.\nErabaki atzeratua eta ezabagailu kuantikoaren aldakuntzak.\nWheller-en erabaki atzeratuko esperimentuek frogatu zuten, partikulak igarotako bidearen informazioa ezabatzeak, behin partikula igarota zegoela, atzera eginez partikularen aurreko jokaera aldatu lezakeela zirrikituetan.\nEzabagailu kuantikoaren esperimentuek frogatzen zuten uhinen jokaera berreskuratu zitekeela hartutako bidearen informazioa ezabatzen edo eskuragarri egiten ez bagenuen.\n\"Scientific American\" aldizkariko artikulu batean ezabagailu kuantikoaren fenomenoa irudikatzen zuen ilustrazio sinple bat argitaratu zen. Zirrikitu bakoitzaren aurretik polarizatzaileak kokatzen badira bakoitzaren ardatza elkarrekiko ortonormal izanik, interferentzia patroia ezabatzen da. Polarizatzaileek igarotako bidearen informazioa eman diezaiokete zutabe bakoitzari. Hirugarren polarizatzaile bat kokatzen da detektagailuaren aurrean beste polarizatzaileen(ezabagailuen) ardatzarekiko 45\u00ba-ko angelua osatuz; honela interferentzia patroia berriz agerraraziz. Hau ere azal daiteke argia uhin klasikotzat hartuz, eta baita ere polarizatzaile zirkularrak eta fotoi indibidualak erabiliz. Kuantikoki lotutako fotoi bikoteak dituen polarizatzaileak erabiltzeak ez du azalpen klasikorik.\nNeurketa ahulak.\n2012an ezagutzera eman zen esperimentu honetan, ikertzaileek partikula bakoitzak hartutako bidea identifikatzea lortu zutela baieztatu zuten; inungo ondorio kontrajarririk gabe partikulek sortutako patroiaren interferentzian. Emaitza hauek lortzeko erabilitako muntaketan pantailaren aurka talka egiten zuten partikulak ez zetozten iturri puntual batetik, baizik eta bi intentsitate maximoko iturri batetik. Halaere, Svensson-en bezalako adituek adierazi dute ez dagoela inkongruentziarik bi zirrikituko neurketa ahul hauen eta Heisenberg-en ziurgabetasun printzipioarekin.Neurketa ahulek eta ondoren egindako aukeraketak ez zuten aldibereko posizio eta momentuaren balioak ematen partikula bakoitzerako; baina posizio desberdinetara heldutako partikulen batezbesteko ibilbidearen neurketa ahalbidetu zuten. Hau da, esperimentuak ibilbide osoaren panoramaren mapa estatistikoa sortu zuen.\nBeste aldakuntzak.\n1967an, Pfleegor eta Mandelek bi laser desberdin erabiliz argi iturri bezala, bi iturriren arteko interferentzia frogatu zuen.\n1972an experimentalki frogatu zen bi zirrikituko sisteman, non zirrikitu bat irekita zegoen une oro, interferentzia behatzen zela; bide desberdintasun handia emanik fotoia zirrikitu bietako edozeinetik etorri zitekeelako. Esperimentuaren baldintzen arabera fotoiaren dentsitatea sistemaren unitatea baino askoz txikiagoa zen.\n1999an, bucky-bola molekulak erabiliz (bakoitzak 60 Karbono atomo ditu) bi zirrikituko esperimentua arrakastatsu egin zen. Bucky bola mikroskopio elektronikoak ikusteko behar bezain handia da.\n2005ean, E. R. Eliel-ek zulodun metal fineko pantailaren transmisio optikoaren ikerketa esperimental eta teoriko bat aurkeztu zuen. Aipatutako pantaila hainbat uhin luzeera optikoko bi azpiuhin luzerako zirrikituz banandua zegoen. Urruneko inguruneko bi zirrikituko patroiaren intentsitate totala gutxiagotu edo argi iturriaren uhin luzeraren funtzioan indartuta egongo da.\n2012an, Nebraska-Lincoln Unibertsitateko ikertzaileek Richard Feynman-ek deskribatu moduko bi zirrikituko esperimentua egin zuten elektroiak erabiliz. Bertan, bi zirrikituen transmisioa kontrolatzen eta elektroi askearen detekzioa monitorizatzen zuen tresna berri bat erabili zuten. Elektroiak, elektroi pistola batez jaurtiz eta bietariko 62 nm zabalera \u00d7 4 \u03bcm altuerako zirrikitu batetik igaroz.\n2013an, molekulak erabiliz eginiko bi zirrikituko esperimentua arrakastatsu atera zen. Molekula bakoitzak 810 atomoz (masa totala 10.000 masa atomiko unitate ) osatua zegoen. 2019an molekula barruko atomo kopuruaren errekorra 2000-ra igo zen .\nUhin pilotu hidraulikoak.\nSistema mekaniko kuantikoen hainbat alderdi simulatu ditzazketen garatutako fenomeno esperimentalak dira hidrodinamiko analogikoak, bi zirrikituko partikula askeen interferentzia barne. Silikonazko olio tanta bat likidozko gainazal baten gainetik boteka doala, bere burua bultzatzen du honen uhin eremuaren erresonantziaren interakzioaz. Tantak pixkanaka zipriztintzen du likidoa bote bakoitzean. Tantak sortutako uhinek, hauekin dituen interakzioak aurretik arrarotzat hartzen \u00a0ziren jokaerak erakusten dizkigu oinarrizko partikuletan. Tanta hauek sortutako uhinei pilotu uhinak deritze. Erakusten dituzten joera arraro hauek adierazten dute partikulak espazioan zehar uhin moduan zabaltzen direla kokapen espezifikorik gabe, posizioa neurtu arte.\nSistema honen bidez simulatutako jokaerak ugariak dira: partikula kuantiko askearen difrakzioa, tunel efektua, orbita kuantizatuak, orbita maila bananduak, spina eta estatistika multimodala. Posible da baita ziurgabetasunaren erlazioa eta esklusio printzipioa ondorioztatzea ere. Sistemaren hainbat ezaugarri erakusten dituzten hainbat bideo daude baliagarri (Kanpo estekak).\nPartikula bi edo gehiago gainezartzen dituzten sistema konplikatuagaoak ez dira azalpen sinple eta intuitubo hau egiteko hain erabilgarriak. Ondorioz, ez da elkartzearen analogo hidrodinamikorik garatu . Hala ere, analogia optikoak posible dira.\nUhin-optikaren formulazio klasikoa.\nArgiaren jokaera gehiena uhinen teoria klasikoa erabiliz azaldu daiteke. Erabilitako teorietako bat Fresnel-Huygensen printzipioa da, honek dioenez uhinaren aurrealdeko puntu bakoitzak bigarren mailako uhin talde bat du. Gainera, perturbazioa edozein puntutan aurkitu daiteke uhin talde bakoitzaren ekarpena gainezarriz aukeratutako puntuan. Gehiketa honek uhin talde bakoitzaren fasea eta anplitudea hartu behar ditu kontuan. Argi iturriaren intentsitatea neurtu daiteke soilik, modulua eginez.\nBi zirrikituko esperimentuan zirrikituak laser bakarraren bitartez argiztatzen dira. Zirrikituen zabalera behar bezain txikia bada, (laserraren uhin luzeera bainu txikiagoa) zirrikituek argia difraktatzen dute uhin zilindrikoak sortuz. Bi uhin fronte zilindriko hauek gainezartu egiten dira eta anplitudea (beraz intentsitatea) uneoro\u00a0 magnitudearen eta fasearen menpekoak dira. Bi uhinen arteko fase \u00a0bakoitza desplazatutako distantziaren desberdintasunaren menpekoa da.\nDistantzia ikuskorra zirrikituen arteko distantzia baino handiagoa bada (urruneko eremua), fase desberdintasuna beheko irudian erakutsitako geometriaren bidez aurkitu daiteke. \u03b8 angeluan desplazatzen dauden bi uhinen ibilbide aldea formula hone bidez adierazten da:\nformula_1\u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0\nFormulan d, bi zirrikituen arteko distantzia da. Bi uhinak fasean daudenean, hau da, ibilbide desberdintasuna \u00a0uhin luzerari dagokion zenbaki osoen berdina denean; gehitutako anplitudea eta ondorioz gehitutako intentsitatea maximoa da. Gainera, antifasean daudenean, hau da, ibilbidearen desberdintasuna uhin luzera erdiaren, hiru birenen etab.-en berdina da. Ondoren bi uhinek elkar ezabatzen dute eta gehitutako intentsitatea zero bihurtzen da. Efektu honi interferentzia deritzo; interferentzia maximoa angelu hauetan gertatzen da:\nformula_2\nNon \u03bb argiaren uhin luzera den. Banden arteko espazio angeluarra \u03b8\"f\" :\nformula_3\nZirrikituetatik \u00a0z distantziara, banden arteko distantzia hau da:\nformula_4\nAdibidez, zirrikituen arteko distantzia d=0,5mm eta \u03bb=0,6\u00b5m-ko laserraren bidez argiztatzen bada; z=1m-ko distantziara banden arteko distantzia 1,2mm-koa izango da.\n\"b\" zirrikituaren zabalera uhin luzera baino handiagia bada Fraunhofer difrakzioaren ekuazioak argiaren intentsitate difratatua ematen du:\nformula_5\nNon sinc funtzioa \"x\" \u2260 0 denean sinc(x)=sin(x)/x den \"\u00a0\"eta x=0 denean sinc(0)=1 den.\nOndoko irudian ikusi dezakegunez, lehenengo patroia zirrikitu bakarraren difrakzio patroia dugu sinc funtzioak emandakoa. Bigarrenean berriz, bi zirrikitutatik difraktaturiko argiaren intentsitate konbinatua ikusi dezakegu; non cos funtzioak egitura bikaina erakusten duen.\nAntzeko kalkuluak egin daitezke hurbileko eremuaren Fresnel difrakzioa erabiliz. Behaketa puntua zirrikitura hurbiltzen den einean zirrikitu bakoitzari lotutako difrakzio patroiaren tamainua txikitu egiten da. Honi esker, difrakzioa gertatzen den azalera txikiagotu egiten da eta possible da bi difrakzio patroien gainezarmenik ez dagoen lekuan interferentziak guztiz desagertzea. \nEsperimentuen interpretazioak.\nCopenhageneko interpretazioa.\nKopenhageko interpretazioak, mekanika kuantikoaren arloaren aitzindari batzuek proposatuta, baieztatzen du ez dela desiragarria formula matematikoez eta eskala atomikoan gertatzen denaren ezagutza lortzeko aukera ematen duten aparatu fisiko eta erreakzioez harago doan ezer ezartzea. Emaitza esperimental batzuk zehatz iragartzeko aukera ematen duen matematika-egituretako bat probabilitate-uhina deitzen da. Bere forma matematikoan uhin fisiko baten deskribapenaren analogo bat da, baina bere \"gailurrak\" eta \"haranak\" zenbait fenomenoren gertaeren probabilitate-mailak adierazten ditu (adibidez, argi-izpi bat une jakin batean detektagailu-pantaila batean), giza esperientzia arruntaren makro-munduan hauteman daitekeena.\nProbabilitate-\"uhina\" \"espaziotik igaro dela\" esan daiteke, irudikapen matematikotik kalkula daitezkeen probabilitate-balioak denboraren menpe daudelako. Ezin da partikula baten kokapenaz hitz egin, hala nola fotoi bat emititzen den momentuaren eta detektatzen den denboraren artean, zeren eta, zerbait nonbait kokatuta dagoela esateko, une jakin batean detektatu egin behar baita. Interferentzia-eredu bat agertzeko beharrezkoa da partikulak emititzea, eta partikulak emailetik detektagailura higitzeko gutxienez bi bide ezberdin dituen pantaila bat egotea. Esperimentuek ez dute ezer neurtzen partikularen emisio-denboraren eta detektatzeko pantailara iristearen artean. Izpi baten arrastoa uhin arin bat (fisika klasikoan ulertzen den moduan) bi bideak hartzeko bezain zabala balitz bezala erabiltzen bada, orduan izpi horrek zehazki iragarriko du detektagailuaren pantailan maximo eta minimoak partikula asko aparatutik igarotzen direnean eta pixkanaka espero den interferentzia-eredua \"margotuko\" du.\nLerro integralen formulazioa.\nKopenhageko interpretazioa Feynmanek emandako mekanika kuantikoaren lerro integralaren formulazioaren antzekoa da. Lerro integralaren formulazioak sistema baterako ibilbide bakar baten nozio klasikoa ordezkatzen du ibilbide guztien gaineko baturarekin. Ibilbideak elkarren artean integrazio funtzionala erabiliz gehitzen dira.\nIbilbide bakoitza era berean gertagarritzat hartzen da eta, beraz, balio berdina gehitzen du. Hala ere, gehiketa horren fasea ibilbidearen edozein puntutan zehar ibilbidearen ekintzak determinatzen du:\nformula_6\nBeraz, partikula baten posiziorako probabilitate-banaketa gehiketa horien guztien batuketaren modulua ber bi da,\nformula_7\nProbabilitatea kalkulatzean beti gertatzen den bezala, emaitzak normalizatu egin behar dira:\nformula_8\nLaburbilduz, emaitzaren probabilitate-banaketa ibilbidearen ekintzarekiko ugalketa proportzionala duten uhinen superposizioaren (hasierako puntutik bukaerako puntura arte dauden ibilbide guztien gainean) modulu normalizatuta ber bi da. Akzio metagarrien aldeak bide ezberdinetan zehar (eta, beraz, gehiketen fase erlatiboek), zirrikitu bikoitzaren saiakuntzaren patroia sortzen dute. Feynmanek azpimarratu zuen bere formulazioa deskribapen matematiko bat besterik ez dela, baina ez da neurtu dezakegun prozesu erreal bat deskribatzeko saiakera bat.\nInterpretazio erlatiboa.\nCarlo Rovellik proposaturiko mekanika kuantikoaren interpretazio erlatiboaren arabera, zirrikitu bikoitzaren saiakuntzan agertzen diren bezalako behaketak, zehazki, behatzailearen (neurtzeko tresna) eta objektuaren (fisikoki neurtuta) arteko interakzioaren ondorio dira, eta ez objektuaren propietate absolutu batena. Elektroi baten kasuan, hasiera batean \"behatu\" egiten bada zirrikitu konkretu batean, orduan behatzaile\u2013partikula (fotoi\u2013elektroi) interakzioa elektroiaren kokapenari buruzko informazioa barne hartzen du. Honek partzialki partikula pantailan kokatzea eragozten du. \"Behatuta\" bada (fotoi baten bidez neurtuta), ez zirrikitu konkretu batean, pantailan baizik, orduan ez dago \"zein bidetik\" informaziorik interakzioaren barne. Beraz, elektroiak pantailan duen kokapen \"behatua\" hertsiki determinatzen du bere probabilitate funtzioak. Horrek pantailan sortzen den eredua elektroi bakoitza bi zuloetatik igaro balitz bezalakoa bihurtzen du.\nMundu ugariko interpretazioa.\nDavid Deutsch fisikariak bere liburuan \"Errealitatearen Prozesua\" argudiatzen du zirrikitu bikoitzaren saiakuntza mundu ugariko interpretaziorako ebidentzia dela. Hala ere, mekanika kuantikoaren interpretazio bakoitza enpirikoki bereiztezina denez, zientzialari batzuk eszeptikoak dira.\nDe Broglie-Bohm teoria.\nMekanika kuantikoaren ulermen estandarraren alternatiba bat, De Broglie \u2013 Bohm teoriak dio partikulek ere kokapen zehatzak dituztela uneoro, eta abiadura uhin-funtzioaren bidez definitzen dela. Beraz, zirrikitu bikoitzaren saiakuntzan partikula bakar batek zirrikitu konretu bat zeharkatzen duen bitartean, \"Uhin pilotu\" deritzona bi zirrikituak zeharkatuko ditu. Zirrikitu bikoitzaren de Broglie-Bohm ibilbideak Chris Dewdneyk kalkulatu zituen lehenik, Chris Philippidis eta Basil Hileyrekin, Birkbeck College-n (Londres) lan egiten zuen bitartean. De Broglie-Bohm teoriak mekanika kuantiko estandarraren emaitza estatistiko berberak sortzen ditu, baina bere zailtasun kontzeptual asko sahiesten ditu."}
{"id": "40651", "revid": "105290", "url": "https://eu.wikipedia.org/wiki?curid=40651", "title": "Bagdad Rap", "text": "Bagdad Rap Arturo Cisneros iruindarrak zuzendu zuen dokumentala da, 2003ko Irakeko Inbasioari buruzkoa eta hainbat hiritan eta lekutan grabatutakoa: Bagdad eta Basora (Irak), Amman (Jordania), New York(AEB), Hanburgo (Alemania), Paris (Frantzia), Iru\u00f1ea, Bartzelona, Pasaia eta Kantabria (Espainia). Muntaketa Aritz Gorostiagak egin zuen.\nRap musikak lan honen soinu bandaren oinarria da, izenburuak iradokitzen duen moduan."}
{"id": "40654", "revid": "58701", "url": "https://eu.wikipedia.org/wiki?curid=40654", "title": "Ant\u00f3nio Lobo Antunes", "text": "Ant\u00f3nio Lobo Antunes (Lisboa, 1942ko irailaren 1a) portugesez idazten duen idazlea da, Literaturako Nobel Sariarako hautagai izandakoa.\nMedikuntzan lizentziatua da, psikiatria espezialitatean. 1970 eta 1973 artean Angolako gerra kolonialean parte hartu zuen. Orduko bizipenak, haurtzaroko oroitzapenak, Krabelinen iraultzaren ondoko etsipena eta maitasun gorabeherak dira bere idazlanen ardatz nagusiak.\nGaur egun, Lisboan bizi da eta literaturan eta kazetaritzan lan egiten du."}
{"id": "40656", "revid": "119347", "url": "https://eu.wikipedia.org/wiki?curid=40656", "title": "Anestesia (musika taldea)", "text": "Anestesia 1988.urtean Zarautzen (Gipuzkoa) sortutako euskal musika taldea da.\nLehen disko handia 1993an atera zuten, \"Gorrotoaren ahotsa\" izenburupean. Hasieran gaztelaniaz kantatzen zuten baina gero euskaraz hasi ziren. Talde honetako partaideak lau ziren funtsean: Mikel Kazalis baxua eta ahotsa, Ibon ahotsa, Nil baxua eta Beloki bateria. Lau disko grabatu ondoren 2000.urtean proiektu paraleloetan parte hartzeko deskantsu bat hartu zuten. Azkenik 2006an Mikelek Kuraia taldearekin gira amaitutakoan \"Terapia\" diska argitaratu dute eta berriz ere herriz herri martxan jarri dira beren basurde zaurituaren gorrotoaz erasotuz.\nThrash-core musika indartsua eta astuna da haiena, soinu garratzekoa, eta testu gordinak kantatzen zituzten.\nTaldea.\nMikel Kazalisek gidaturik, Zarauzko (Gipuzkoa) laukoteak thrasha eta hardcorea euskaraz lantzeko aurreiritziak apurtu eta doinu gogorrenei salaketa eta hitz kritikoak erantsi dizkie. Moda guztiei uko eginez, bere bideari jarraitu dio Anestesiak, eta talde askorentzat eredu bihurtu da horregatik. Anestesiako jarduera beste zenbait proiektutan parte hartzearekin bateragarri egin du Kazalisek (Negu Gorriak, 2 Kate, Kuraia...).\n1988an, Mikel Kazalis Estigia thrash taldeko baxu jotzaile eta abeslariak talde hura utzi eta Anestesia sortu zuen bi musikari hasiberrirekin batera, Dani Aizpurua (baxua) eta Imanol Belokirekin (bateria). Talde horretan, abesteaz gain, gitarra hartu zuen Kazalisek. Musika azkarragoa eta gordinagoa egitea zen helburua, baita lortu ere. Entsaiatzen hasi eta handik urte erdira, gaztetxeetan kontzertuak egiten hasi ziren. Are gehiago: 1989an \"Anestesia cerebral\" izenburuko maketa gordina kaleratu zuten, euskaraz eta gaztelaniaz abestuta, eta beren lokalean lau pistako aparatu batean grabatuta. Horren atzetik, 1990ean, \"Inmoralidad\" kaleratu zuten, non RIP taldearen \"Brigada criminal\" kantuaren bertsioa grabatu zuten.\n1991n, Mikel Kazalis Negu Gorriak taldean baxua jotzen hasi zen, baina Anestesia ez zen gelditu horregatik. Toki berean deituriko binilozko EPa (Esan Ozenki, 1991) kaleratu zuen, Esan Ozenki eta Hardcrossekin elkarlanean. IZ estudioan grabatu zuten, Kaki Arkarazo eta Jesutxo Suinagaren laguntzarekin. Kazalisek eztarrian noduluak izan zituen, eta, horren ondorioz, Escombro taldeko Alberto Suris, Nil-ek, hartu zuen mikrofonoa lan horretako zenbait abestitan. Euskarazko bost kantu, aurrekoak baino pixka bat lasaiagoak, eta The Ventures surf instrumentaleko taldearen \"Pipeline\" kantuaren moldaketa grabatu zituzten.\nNegu Gorriaken ibilbide geldiezinak baldintzatuta, kontzertu gutxi egin zituzten, baina 1993ko sanferminetako bost egunetan Gorrotoaren ahotsa grabatu zuten (Esan Ozenki, 1993), berriz ere IZ estudioan Kaki Arkarazorekin. 14 thrash, metal eta hardcore kantu batu zituzten, guztiak euskaraz eta Nilek abestuta. Negu Gorriak-eko bi kideren laguntza izan zuten: Fermin Muguruzak \"Basurdearen irrintzia\" kantuko hitzak idatzi zituen, eta Kaki Arkarazok gitarra soloa sartu zuen \"Biktimak\" kantuan.\nEuskal Herrian zein Espainian kontzertu xume baina zirraragarri ugari egin ondoren, 1995ean Danik taldea utzi eta Brigada Slam sortu zuen. Haren ordez, Censura eta Gutural taldeetan aritutako Carlos Diaz Txarli sartu zen. Txarlik konposatzeari ere ekin zion, eta bost hilabeteren buruan prest zuten Erantzun (Esan Ozenki, 1995). Lehen maketatik berreskuratutako B.U.F. kantuak ixten zuen diskoa, eta lehen aldiz sanplerrak sartu zituzten lan horretan, musika industrialari keinua eginez. Binilozko argitalpenak bi kantu gehiago jaso zituen konpaktuak baino: Los Crudos taldearen \"Zipaios, traidores y vencidos\"-en bertsioa eta \"Bizitza dastatu nuen\".\n1997an, Mikel Kazalisek berriro erakutsi zuen gai dela burua eta sormena hainbat lekutan jartzeko aldi berean, eta, Negu Gorriaken agurreko diskoarekin batera, 2 Kate musika industrialeko taldea abiarazi zuen Izaskun Forkada neska-lagunarekin batera, Anestesiaren laugarren diskoa, Gu (Esan Ozenki, 1997), argitaratzeaz gain. Hurrengo urteetan, bi taldeak -2 Kate eta Anestesia- batera gidatu zituen Kazalisek. Horrela, 2 Kateren bigarren diskoa argitara eman zuen, Birziklatu (Esan Ozenki, 1999), eta Anestesiaren Ultra-komunikatzen (Esan Ozenki, 2000). Ordurako, Atxantatu taldeko Ibon Esteibarrek hartu zuen mikrofonoaren ardura, eta Nilek Txarli ordezkatu zuen baxuan. Lan hori ere Kaki Arkarazorekin grabatu zuten, Andoaingo Garate estudioan. Komunikabide eta teknologia berrian garaian, pentsaera bakarra dute hizpide lan horretan.\n2002.urtera arte ekin zioten amorru handiko kontzertuak emateari, baina urte hartan Kazalis Kuraia taldean murgildu zen, Dut taldeko Joseba Ponce eta Galder Izagirre eta El Coraz\u00f3n del Sapo-ko Fernando abeslariarekin, eta epe luze batez Anestesia geldirik izan zuten. 2005ean, berriz, hastapeneko hirukote formatura itzulirik, Mikel, Ibon eta Beloki taldearen seigarren lana izango zena prestatzen hasi ziren, Kazalisek Zarautzen daukan Fidelenea estudioan. 2005 eta 2006 bitartean 13 abesti grabatu zituzten, Kazalisek gidariturik, Tolosako Bonberenea estudioan. Terapia-k (Bonberenea Ekintzak, 2006) abiadura ertaineko kantu batzuk ditu, baina thrasha eta hardcorea batzen maisuak izaten jarraitzen dute. Zuzenekoetarako Dani Aizpurua taldera itzuli zen, eta formazio horrekin kontzertuak emateari ekin zion berriro."}
{"id": "40657", "revid": "237", "url": "https://eu.wikipedia.org/wiki?curid=40657", "title": "Kursaal", "text": ""}
{"id": "40659", "revid": "6327", "url": "https://eu.wikipedia.org/wiki?curid=40659", "title": "La Union (autobusa)", "text": ""}
{"id": "40660", "revid": "237", "url": "https://eu.wikipedia.org/wiki?curid=40660", "title": "Burundarra", "text": ""}
{"id": "40661", "revid": "237", "url": "https://eu.wikipedia.org/wiki?curid=40661", "title": "Erronkariarra", "text": ""}
{"id": "40662", "revid": "237", "url": "https://eu.wikipedia.org/wiki?curid=40662", "title": "Lizarrarra", "text": ""}
{"id": "40663", "revid": "6327", "url": "https://eu.wikipedia.org/wiki?curid=40663", "title": "Zangotzatar Azkarra", "text": ""}
{"id": "40664", "revid": "12788", "url": "https://eu.wikipedia.org/wiki?curid=40664", "title": "Baluarte", "text": "Baluarte edo bastioia gotorleku bateko hormaren zati bat da, kanporantz irtena dagoena. Pentagono formakoa izaten da, eta honako zati hauek osatzen dute: angelu irtena egiten duten bi alde, hormari atxikitzeko bi albo eta sartzeko gola bat. \nItalian garatua XVI. mendean, Europa osora zabaldu zen XVI.ean. Izan ere, Erdi Aroko dorre eta gazteluak ez ziren eraginkorrak kanoien aurka. Bastioiak era egokian banatuz gero, elkarren alboak babesteko aukera ematen zuten, angelu itsurik utzi gabe. Etsaia hurbiltzen zelarik, bai adarbetik, bai alboetako kasamatetatik, tiro egin zitzaiokeen. XIX. mendearen erdialdera arte erabili ziren."}
{"id": "40665", "revid": "105290", "url": "https://eu.wikipedia.org/wiki?curid=40665", "title": "Terapia (diskoa)", "text": "Terapia Anestesia musika taldearen 5. diskoa da, 2006. urtean Bonberenea Ekintzak diskoetxearen zigilupean argitaratutakoa. Bost urteko geldialdia eta gero, berriro ere, badator talde zarauztarra egurra emateko prest. Estilo aldetik argi dago entzun bezain laster Anestesia dela. Agian abiadura handiko abesti gutxiago dago, eta abesti oso sinpleak direla esan genezake, apainketa gabekoak, soinuari dagokionez bloke sendo bat lortzeko eta jotzerakoan ere gozatu ahal izateko"}
{"id": "40666", "revid": "371", "url": "https://eu.wikipedia.org/wiki?curid=40666", "title": "Terapia (diska)", "text": ""}
{"id": "40667", "revid": "90523", "url": "https://eu.wikipedia.org/wiki?curid=40667", "title": "Teklatu (argipena)", "text": "Teklatu, klabier edo giltzadi hitzek adiera zenbait ditu:"}
{"id": "40668", "revid": "512", "url": "https://eu.wikipedia.org/wiki?curid=40668", "title": "Xos\u00e9 Henrique Rodr\u00edguez Pe\u00f1a", "text": "Xos\u00e9 Henrique Rodr\u00edguez Pe\u00f1a (1942ko Urriaren 24, Ourense - \u2020 2006ko Abuztuaren 13, Vigo) politikari eta arkitekto galiziarra zen. Universidade de Santiago de Compostelako zientziako fakultatean ikasi zuen, eta ondoren, Madrilgo Arkitekturako Goi-Eskola Teknikoan arkitekturan lizentziatu zen.\nOrenseko Arkitektoen Eskolaren buru eta Museo do Pobo Galegoko kidea izan zen. 2006an, hil zen minbiziak jota.\nPolitikan.\n1960an ikasle mugimenduak diktaduraren aurka egiten zituen ekitaldietan parte hartzen zuen. 1979ko udal-hauteskundeetan Unidade Galega koalizioaren zerrendan aurkeztu zen, Partido Galeguistaren kide izanik.\nPartido Galeguista desegin zenez, 1983an Coalici\u00f3n Galegara atxiki zen. 1985an Coalici\u00f3n Galegako udal gaietako idazkari hautatu zuten. Urte bereko hauteskunde autonomikoetan, diputatu hautatu zuten. 1987an, Coalici\u00f3n Galegatik banandu zen eta Partido Nacionalista Galegoren sorreran parte hartu zuen.\n1989an, Partido Nacionalista Galegoa Bloque Nacionalista Galegora atxiki zen. 1991ko udal-hauteskundeetan Ourenseko zinegotzia hautatu zuten BNGko zerrendan zegoelarik.\n1992ko Ekainaren 7an, Partido Nacionalista Galegoren IV. Biltzarrean, PNGko presidente hautatu zuten. 1993an, hauteskunde autonomikoetan, diputatu hautatu zuten. 1997ko eta 2001ekoetan berriz hautatu zuten."}
{"id": "40670", "revid": "56334", "url": "https://eu.wikipedia.org/wiki?curid=40670", "title": "Ivar Giaever", "text": "Ivar Giaever (Bergen, 1929ko apirilaren 5a - ) 1973an, Leo Esaki eta Brian David Josephsonekin, Fisikako Nobel Saria irabazi zuen fisikaria da, egoera solidoaren fisika ikertzeagatik. Giaever, Rensselaer Polytechnic Instituteko irakasle emeritua da eta Osloko Unibertsitateko biziarteko irakaslea da."}
{"id": "40671", "revid": "105290", "url": "https://eu.wikipedia.org/wiki?curid=40671", "title": "Monument Valley", "text": "Monument Valley Utah eta Arizona (Estatu Batuak) arteko hegoaldeko mugan kokaturik dagoen bailara zabala da, 36\u00ba59' Iparraldera eta 110\u00ba16' Mendebaldera zehatz-mehatz. Bailara, Navajoen erreserban dago eta U.S. Route 163 errepidetik iritsi daiteke. Bailarak navajo hizkuntzan duen izena \"Ts\u00e9 Bii' Ndzisgaii\" da eta bere esanahia \u00abArroken Bailara\u00bb da."}
{"id": "40672", "revid": "336", "url": "https://eu.wikipedia.org/wiki?curid=40672", "title": "Opera (nabigatzailea)", "text": "Opera web nabigatzaile eta Interneteko \"suite\" bat da, Opera Sofware enpresa norvegiarrak sortua. Aplikazio hau doainekoa da 8.50 bertsioa kaleratu zenetik, aurretik shareware edo adware izanda, eta 5.0 bertsioa baino lehen, bakarrik ordainezkoa izanda.\nBere azkartasuna, seguritate, estandarrei eusten diela (bereziki CSS horri), tamaina txikia, internazionaltasuna eta, oro har, berriztapenarengatik ezaguna da. Bere lehen bertsioetatik hona, fitxa edo hortz bidezko nabigazioa, \"Speed Dial\"-a, nabigazioan kurtsorearen mugimendua, tokian tokiko pertsonalizazioa edo lokalizazioa eta fitxa edo hortz miniaturazko ikuspena ekarri du.\nNabigatzaile arrunten eginkizunez gain beste gaitasun batzuk dauzka, posta elektronikoak bidali, txata, etab.\nSistema eragile askorekin badabil: Microsoft Windows bertsio gehienekin, Mac OS X, Solaris, FreeBSD, Linux, eta abar. Opera hainbat hizkuntzatan eskuratu daiteke.\nVPN doan eskaintzen duela iragartzen dute. Freeware lizentziarekin plazaratu izan da 8.5 bertsiotik aurrera.\nOpera 1994an jaio zen Oslon (Norvegia)."}
{"id": "40673", "revid": "1519", "url": "https://eu.wikipedia.org/wiki?curid=40673", "title": "Opera (argipena)", "text": "Opera hauetako bat izan daiteke:"}
{"id": "40674", "revid": "512", "url": "https://eu.wikipedia.org/wiki?curid=40674", "title": "Konqueror", "text": "Konqueror fitxategi arakatzaile eta web nabigatzailea da, KDE proiektuaren atal bezala sortu zena eta Unix sistema eragile gehienetan dabilena. GNU General Public License lizentziapean argitaratuta dagoen software librea da.\nIzena aurretik existitutako nabigatzaile batzuen hitz-jokoaren jarraipena da: lehenik eta behin Navigator, Explorer ondoren, eta azkenik Konqueror. Horrez gain, KDE paketean barne dauden aplikazioek izan ohi duten hasierako K hori ere badarama."}
{"id": "40675", "revid": "6950", "url": "https://eu.wikipedia.org/wiki?curid=40675", "title": "El Pa\u00eds", "text": "El Pa\u00eds informazio orokorreko egunkari espainiar salduena da. Bulego nagusia Madrilen dauka baina edizio eta ordezkaritzak, Espainiako erkidego guztietan. Franco hil eta 5 hilabetera sortu zen eta trantsizioan garrantzi handia izan zuen.\n1980ko hamarkadan, Espainiako egunkari salduena bihurtu zen, ABC bigarren lekuan utzirik. Pentsamendu politikoari dagokionez, ezker moderatuaren inguruan kokatu ohi da.\nEdizio estatalaz gain, edizio internazionala ere badu, Amerika Latinan inprimatu eta banatzen dena. Bestetik, edizio digitala dago, elpais.com, munduko gaztelerazko egunkaririk ikusiena da, 2016an 11.618.000 erabiltzaile baitzituen. Sare sozialetan duen presentzia ere nabaria da, Facebook-en 4.000.000 jarraitzaile ditu eta Twitter-en, berriz, 6.000.000 baino gehiago.\nHiru gizonek (Jos\u00e9 Ortega Spottorno, Jes\u00fas de Polanco eta Juan Luis Cebri\u00e1n) fundatu zuten egunkaria. \"El Pa\u00eds\" PRISA talde mediatikoaren jabetzakoa da.\nHedapena.\nPaperezko euskarriari dagokionez, OJD-ren arabera, \"El Pa\u00eds\"-ek batez beste 231.140 egunkari jartzen ditu salmentan eta horietatik 180.765 saltzen ditu, 2016ko uztailetik 2017ko ekainera arte egin zen neurketaren arabera. Euskal Autonomia Erkidegoko edizioan, berriz, egunkariak batez beste 7.627ko hedapena du. Astelehenetatik larunbatetara egunkariaren tirada 172.513koa da eta igandeetakoa 229.857, Estatu mailan. Euskal Autonomia Erkidegoko edizioari dagokionez, astean (astelehena-larunbata) 6.436 ale eta igandeetan 15.035.\nEgitura.\n\"Ediciones El Pa\u00eds S.L.\" enpresak argitaratzen du \"El Pa\u00eds\". Enpresa honen jabea, aldi berean, PRISA da.\nPRISA taldea (\"Promotora de Informaciones Sociedad An\u00f3nima\") Espainian sortutako multimedia enpresa-taldea da. Europako eta Hispanoamerikako hogeita bi estatuetan du presentzia. Talde barruan daude prentsako hedabideak, irrati kateak eta argitaletxeak. Adibidez: El Pa\u00eds, Los 40 principales, Grupo Santillana, Cinco D\u00edas, Cadena Ser, Diario As talde honetakoak dira.\n2016an PRISAren akziodun nagusiak ziren:\n1. \u00a0 \u00a0\"Amber Capital UK LLP\" (19,29%)\n2. \u00a0 \u00a0\"Rucandio SA\", Polanco familia (17,53%)\n3. \u00a0 \u00a0\"Telef\u00f3nica SA\" (13,06%)\n4. \u00a0 \u00a0\"International Media Group SARL\", Qatarreko sultana den Ghanim Al Hodaifi Al Kuwari19\u200b (8,17%)\n5. \u00a0 \u00a0\"GHO Networks SA de CV\", Roberto Alc\u00e1ntara Rojas20\u200b (8,04%)\n6. \u00a0 \u00a0\"HSBC Holdings PLC\" (7,46%)\n7. \u00a0 \u00a0\"Banco Santander SA\" (4,19%)\n8. \u00a0 \u00a0\"Fundaci\u00f3n Bancaria Caixa d'estalvis y Pensions de Barcelona\" (3,83%)\n9. \u00a0 \u00a0Nicolas Berggruen (1,22%)\n\"El Pa\u00eds\" egunkariaren zuzendaria Antoni Ca\u00f1o da eta David Alandete, Lu\u00eds Bassets eta Jos\u00e9 Manuel Calvo zuendariordeak. Bestetik, El Pa\u00eds-ek korrespontsaliak ditu ia Europako hiri guztietan, Paris (Marc Bassets), Erroma (Daniel Verd\u00fa), Latinoamerikako hiri nagusietan, Kolonbia (Francesco Manetto), Washington (Jan Mart\u00ednez Ahrens). Txinan (Pekin), Israelen (Jerusalem), Marokon (Rabat) eta Arabiar Emirerri Batuetan (Dubai) ere aurkitzen dira berriemaileak (2018).\nPRISA taldearen zuzendaritza honako hauek osatzen dute (2018):\n-Presidentea: Manuel Polanco Moreno\n-Zuzendari exekutiboa: D. Jose Luis Sainz Diaz\n-Finantza-zuzendaria: D. Guillermo de Juanes\n-Argitaletxe zuzendaria: D. Augusto Delkader\n-Komunikazio eta Harreman Instituzionalen zuzendaria: D. Jorge Rivera\n-Prisa Berrien kontseilu delegatua: D. Alejandro Mart\u00ednez Pe\u00f3n\nNegozio Eredua.\n\"El Pa\u00eds\" egunkariaren salmenta prezioa 1,50\u20ac-ekoa da. Aldiz, edizio digitaleko material guztia dohainik da, irakurleak ez du ezer ordaindu behar informazioa irakurtzeko. Hiru\u00a0 harpidetza mota ezberdin daude (2018):\n1. \u00a0 \u00a0 \"Fin de semana\": hilero 12,50\u20ac. Egunkaria eta bere osagarriak asteburuetan soilik.\n2. \u00a0 \u00a0 \"Premium\": egunero 1,06\u20ac. Egunkaria gehi dituen gehigarri guztiak astelehenetatik iganderarte.\n3. \u00a0 \u00a0 \"Digital\". 11,99\u20ac. Egunkaria eta dituen gehigarri guztiak gailu elektronikoetan izateko aukera.\n\"El Pa\u00eds\" egunkariak publizitatetik lortzen ditu diru sarrera gehienak, %60a zehazki (2017). Paperezko euskarrian publizitate sarrera gehiago dituzte, digitalean baino.\u00a0\n2017. urtearen lehen hiruhilekoan \"El Pa\u00eds\"-eko paperezko euskarriak %20ko galerak izan zituen diru sarreretan. Ostera, edizio digitaletik lortzen diren diru sarrerek %15eko igoera izan zuten. Beraz, \"El Pa\u00eds\"-ek paperezko euskarriarekin gero eta diru sarrera gutxiago lortzen dituen heinean edizio digitaletik lortzen duenarekin orekatzea lortzen du. \"El Pa\u00eds\"-ek 16,4 milioi eurotako sarrerak izan zituen, horietatik 7,5 milioi (%45) euskarri digitaletik lortu ziren.\nPrisa talde mediatikoak 21,9 milioi eurotako irabaziak (garbiak) izan zituen 2017ko lehen hiruhilekoan, aurreko urtean, aldiz, 13 milioi eurotakoak izan ziren. Irabaziak, PRISAren barruan dauden enpresa zein hedabide guztiak kontuan hartuta izaten dira: prentsa, irratia, hezkuntza eta abar.\nEgunkariaren webguneak ez du \"paywall\" izeneko sistemarik erabiltzen, baina bai ematen dio irakurleari kiosko digitalera sartzeko aukera. Azken hauek argitalpen digitalak saltzeko sortu diren plataformak dira. Aleen prezioak, paperaren prezioarekin konparatuz, merkeagoak dira, inprimatze eta banatze gasturik ez baitago."}
{"id": "40676", "revid": "371", "url": "https://eu.wikipedia.org/wiki?curid=40676", "title": "Explorer", "text": ""}
{"id": "40677", "revid": "105290", "url": "https://eu.wikipedia.org/wiki?curid=40677", "title": "IE", "text": "IE, Ie eta iek esanahi ezberdinak izan ditzakete:"}
{"id": "40679", "revid": "371", "url": "https://eu.wikipedia.org/wiki?curid=40679", "title": "Ie", "text": ""}
{"id": "40683", "revid": "105290", "url": "https://eu.wikipedia.org/wiki?curid=40683", "title": "EA (argipena)", "text": "Ea, ea edo EAk hitzak adiera zenbait ditu:"}
{"id": "40685", "revid": "336", "url": "https://eu.wikipedia.org/wiki?curid=40685", "title": "FM", "text": ""}
{"id": "40686", "revid": "42539", "url": "https://eu.wikipedia.org/wiki?curid=40686", "title": "Fm", "text": "Fm, fm edo FMk esanahi ezberdinak izan ditzake:"}
{"id": "40687", "revid": "105290", "url": "https://eu.wikipedia.org/wiki?curid=40687", "title": "Zirrikitu bikoitzaren saiakuntza partikula kuantikoekin", "text": "Zirrikitu bikoitzaren saiakuntza partikula kuantikoekin Thomas Young fisikari ingelesak 1805an egindako esperimentuaren bertsio kuantikoa da. Richard Feynman fisikari estatubatuarrak proposaturiko alegiazko saiakuntza da; baina, soinu edo antzeko uhinak erabili beharrean, partikula kuantikoak erabiltzea proposatu zuen eta hauen jokaera harrigarri eta berezia aztertzea. Honi esker, uhin-partikula dualtasunaren lehen teoriak sortu beharrean aurkitu ziren garaiko zientzialariak.\nProzedura.\n1920 urterako, fisikariek bazekiten energia ez zela jarraia, kuanta deritzon kantitate zehatzetan banatuta baizik. Feynmanek Youngen saiakuntza argiaren kuantak (fotoi bezala ere ezagutzen direnak) erabiltzen berregitea proposatu zuen. Beraz, uhin saiakuntzan gertatzen zen bezala, ezkerretara elektroiak emititzen dituen kanoi bat daukagu (elektroien ordez jokaera kuantikoa ezaugarritzat daukan beste edozein gorputz ere erabili daiteke, esaterako atomoak edo fotoiak). Elektroiak kanoitik atera eta bi zirrikitu dauzkan pantaila baten kontra egiten dute. Elektroiak zirrikituetako bat hartzen du, ezkerreko edo eskubikoa eta atzealdean dagoen pantaila baten kontra egiten du, iritsitako tokian marka bat uzten.\nPartikula eta uhin jokaerak bi zirrikituen saiakuntzan.\nSaiakuntza uhinekin egiten denean, pantailan uhinen interferentziak ikusi ditzakegu, hau da, uhina zirrikituetan banatu egiten da eta handik ateratako uhinak batak bestearekin interferentziak sortzen dituzte, elkarrekin konstruktibo edo suntsitsaileki topatuz. Pantailan barra kodigo baten antzerako patroia agertzen da, hau da, tartekatutako marra beltzak. Bi zirrikituen erdiarekin egokitzen den pantailaren aldean, marra beltzenak ikusi ditzakegu. Zirrikituetatik pantailaren kanpora gehioz eta gehiago aldentzen garen ehinean, marra geroz eta gutxiago egongo dira, marrarik gehiago ez dagoenarte .\nSaiakuntza berdinak partikulekin egin ezkero, esaterako ondarrarekin, pantailan agertzen diren ondorioak guztiz ezberdinak dira. Saiakuntza hau imaginatzeko, 90 graduko buelta eman, pantaila behean gelditzen den arte. Ondarra bi zirrikituetatik pasatzen denean, pantailaren gainean bi multzotan bukatuko du, multzo bakoitza zirrikituaren azpian dagoelarik. Saiakuntza partikulekin egiterakoan, interferentziarik (marraz betetako patroirik) ez dugu lortzen, bi multzo besterik ez.\nOndorioak partikula kuantikoak erabiltzerakoan.\nSaiakuntza partikula kuantikoekin egiterakoan, nahiz eta berez korpuskulu, hau da, ondarraren antzeko jokaera espero, uhinene antzeko ondorioekin bukatzen dugu (ikusi ezkerreko irudia). Hemendik dator argi uhin-partikula dualtasuna deritzon teoriaren beharra, nahiz eta berez fotoiak partikulak izan, uhin jokaera erakusten dute.\nAztertu dezagun saiakuntza pausoz pauso: partikula bakoitzak pantailarekin topo egiterakoan, marka bat uzten du. Marka utzi eta gero, kanoiak elektroi berri bat igortzen du (partikula bakarra dago saikuntzan zehar edozein momentutan). Partikula askok pantailan uzten duten marka (ikusi eskubiko irudiaren azpiko emaitza), uhinen interferentziekin lortzen genuenaren antzekoa da. Nola liteke partikulak uhin jokabidea izatea interferentziak egitea ezinezkoa bada?\nGaldera honi erantzuna eman nahian, saiakuntza berriro ere errepikatzea proposatu zen, baina aldi honetan zirrikitu baten atzean, esaterako, goian, elektroia detekta zezakeen gorputz bat jarriz. Honela pantailan jo baino lehenago elektroia zein zirrikitutik pasatu den jakin dezakegu eta bere higidura deskribatu. Daramagun detektore hau eragin gabekoa dela, eta elektroia pasatzen denean soinu bat igortzen duela. Soinua entzuten badugu, badakigu elektroia goiko zirrikitutik pasatu dela. Soinurik entzun ezean, pantailan partikula neurtzen badugu, beheko zirrikitutik pasatu da. Harrigarria ematen duen arren, saiakuntza horrela egin ezkero, lortutako emaitzak korpuskulu jokaerarekin lortzen genituen berdinak dira, hau da, elektroi guztiak zirrikituei dagozkien bi multzotan agertzen dira bakarrik. Saiakuntza detektorea itzalita egin ezkero, ondorioak uhin jokaera erakusten dute.\nHare gehiago, detektorea elektroiak kanoia utzi eta gero piztu dezakegu, beraz elektroiak saiakuntzan detektore bat dagoela ezin du jakin zirrikituetara iristen den arte. Hala ere, detektorea piztu ezkero, korpuskulu jokaera dugu; detektorea itzalita dagoenean, uhin jokaera.\nElektroiak ez ezik, beste partikula kuantiko guztiek ere jokaera berdina erakusten dute.\nSaiakuntzaren garrantzia.\nSaiakuntza hau argiaren uhin-korpuskulu bikoiztasuna erakutsi zuenetariko bat da, bai eta partikulen jokaera berezia. Teoria kuantikoa hauetatik sortutako galdera guztiei erantzuna eman beharretik sortu zen."}
{"id": "40704", "revid": "56334", "url": "https://eu.wikipedia.org/wiki?curid=40704", "title": "Supernoba", "text": "Supernoba noba bat baino indar handiagoz lehertzen den izarra da, eta leherketari berari ere supernoba deritzo. Supernobek hainbat astez edota hilabetez irauten duten oso argi-izpi distiratsuak igortzen dituzte. Fenomeno hori oso masa handiko izarretan sortzen da, gehiago fusionatu ezin dutenean. Hori gertatzen denean, bat-batean uzkurtzen dira, eta ondoren energia handia igortzen dute.\nIzarrak eztanda egiten duenean, ehun mila edo milioi bat aldiz handitzen da haren argitasuna; hala, izar hil berria egun batzuetan galaxia bat bezain argitsu izaten da, eta kanpoko geruzak segundoko milaka kilometroko abiaduraz jaurtitzen ditu espaziora. Supernoba noba baten antzekoa da: biek ala biek egun gutxi batzuk baino ez dute irauten; hasieran, argitasun bizia eta handia izaten dute, eta gerora jarraian galtzen dute argia. Supernoba-leherketa bat, ordea, izarrarentzat kataklismo-gertaera da, izarraren bizitza aktiboaren amaiera, alegia.\nBehaketen historia.\nErregistratutako lehenengo supernoba, SN 185, astronomo txinatarrek ikusi zuten k. a. 185. urtean. Behatutako supernobarik distiratsuena SN 1006 izan zen, k. a. 1006. urtean gertatu zena eta Txina, Japonia, Irak, Egipto eta Europako behatzaileek deskribatua. SN 1054 supernobak, leku askotan behatu zena, Karramarroaren nebulosa sortu zuen. SN 1572 eta SN 1604 supernobek, begi hutsez Esne Bidean behatu ziren azkenak, Europako astronomia garatzeko ondorio nabarmenak izan zituzten, planeta eta Ilargitik haratago unibertsoa estatiko eta aldaketarik gabekoa zelaren ideia aristotelikoa errefusatzen lagundu baitzuten. Johannes Kepler 1604ko urriaren 17an hasi zen SN 1604 supernoba aztertzen, bere distiraren gorenean, eta bere distira kalkulatzen jarraitu zuen, begi hutsez ikustetik urtebete beranduago desagertu zen arte. Belaunaldi batean ikusi ahal izan zen bigarren supernoba izan zen (Tycho Brahek Kasiopean ikusitako SN 1572aren ondoren).\nZenbait ikerketen arabera, galaxian gertatutako azkeneko supernoba G1.9 + 0.3 izan zen. XIX. mendearen bukaeran gertatu zen, 1680. urte inguruan gertatu zen Cassiopeia A baino nabarmen beranduago. Bietako bat ere ez zen bere garaian behatu. G1.9 + 0.3 supernobaren kasuan, galaxiaren planoan dagoen desagertze handiak eragin ahal izan zuen oharkabean pasatzea. Cassiopeia Arekin gertatutako ez dago hain argi. Argi-infragorriaren oihartzunen bidez detektatu da IIb motako supernoba bat izan zela eta ez zegoen desagertze zonalde batean.\nTeleskopioaren garapenaren aurretik, azkeneko milurtekoan bost supernoba ikusi dira bakarrik. Izar baten bizitza osoarekin alderatuta, supernoba galaktiko baten agerpen bisuala oso laburra da, agian zenbait hilabetez irauten duena, beraz, bat behatzeko aukera bizitzan behin bakarrik eman daiteke. Ohiko galaxia batean dauden 100 mila milioi izarren zati txiki batek bakarrik du supernoba izateko gaitasuna: behar adinako masa handia dutenak edo izar nano zuriak dituzten izar bitar izugarri arraroak.\nHala ere, galaxiaz kanpoko supernoben behaketa eta aurkikuntza askoz arruntagoak dira orain. SN 1885A supernoba izan zen lehena, Andromedako galaxian. Gaur egun, astronomo amateur eta profesionalek urtero ehunaka aurkitzen dituzte, batzuk distira handieneko momentutik hurbil eta beste batzuk astronomia argazki zaharretan oharkabean pasatakoak. Rudolph Minkowski eta Fritz Zwicky astronomo estatubatuarrek supernoba modernoen sailkapen sistema garatu zuten 1941. urtean. 1960ko hamarkadan, astronomoek supernoben intentsitate maximoak kandela estandar gisa erabil zitezkeela aurkitu zuten, era horretan distantzi astronomikoen adierazle gisa erabili ahal dira. 2003an behatutako supernoba urrunenen arteko batzuk, espero zena baino distira gutxiago zuten. Honek unibertsoaren hedapena azeleratzen ari denaren ustea babesten du. Teknika ezberdinak garatu ziren behaketa erregistrorik ez zuten supernoben gertaerak berreraikitzeko. Cassiopea A supernobaren data nebulosaren oihartzun argiaren arabera zehaztu zen, RX J0852.0-4622 supernobaren hondarren adina tenperatura neurketetan eta titanioaren isotopo baten desintegrazio erradioaktiboaren gamma izpi emisioetan oinarritu zen.\nInoiz erregistratutako supernoba argitsuena ASASSN-15lh da. 2015eko ekainean detektatu zen lehen aldiz eta 570 mila milioi formula_1ra iritsi zen, ezagutzen den beste edozein supernoba baino distira bolumetriko bikoitza. Hala ere, supernoba honen izaera eztabaidagai da oraindik, eta beste hainbat azalpen proposatu dira, adibidez, zulo beltz batek eragindako izar baten etenaldia.\nDetonazio-denboratik hurbilen detektatu direnen artean, SN 2013fs II motako supernoba da lehena. Leherketa gertatu zenetik 6 ordutik aurrera dago espektroa erregistratua. Intermediate Palomar Transient Factory behategiak 2013ko urriaren 6ean erregistratu zuen supernoba gertatu eta 3 ordutara. Izarra NGC 7610 izeneko galaxia kiribilean dago kokatua, 160 milioi argi-urtera Pegasus konstelazioan.\n2016ko irailaren 20an Rosarioko Victor Buso astronomo amateurra bere 16 hazbeteko teleskopio berria probatzen ari zen. NGC 613 galaxiaren hogei segundo esposizioak hartzen ari zelarik, Buso lurretik ikusgai egin berri zen supernoba bat behatu zuen. Argazkiak aztertu ondoren, La Platako Astrofisikako Institutuarekin harremanetan jarri zen. \"\"Lehenengo aldia izan zen norbaitek supernoba optiko baten eztandaren hasierako momentuak behatzen zituela, gamma-izpien edo X izpien lehertzearekin lotu gabekoa.\"\" Instituto de Astr\u00f3fisicako Melina Bersten astronomoaren arabera, horrelako gertaera bat harrapatzeko oso baxuak dira, hamar miloi edo ehun miloi artean batekoa.\nBusok behatutako supernoba IIb motako bat izan zen, Eguzkiaren masa 20 aldiz zuen izar batek eragindakoa. Kaliforniako Unibertsitateko Alex Filippenko astronomoak adierazi zuenez, astronomo profesionalak denbora luzez zebiltzan horrelako gertakari bat bilatzen: \"\u201cizarrak lehertzen hasten diren lehen momentuan behatzeak beste era batera lortu ezin den informazioa ematen du\"\u201d.\nAurkikuntza.\n1930ko hamarkadan, Walter Baade eta Fritz Zwicky astronomoek noba kategoria berri soil bat zenaren inguruko lehen lanak egin zituzten, New Wilsoneko Behatokian. Super-novae izena lehen aldiz Baade eta Zwickyk 1931. urtean Caltechen emandako klaseetan erabili zen, eta 1933an publikoki erabili zuten Amerikako Fisika Elkartearen bilera batean. 1938. urterako, gidoia galdu egin zen eta izen modernoa erabiltzen zen. Supernobak galaxia baten barnean gertakari oso arraroak direla eta (Esne Bidean mende bakoitzean hiru gertatzen dira batezbeste), ikerketak egiteko supernoba on bat lortzeko galaxia askoren jarraipen erregularra egin behar da.\nBeste galaxia batean gertatzen diren supernobak ezin dira era zehatz batean aurreikusi. Normalean, aurkitu direnean, dagoeneko prozesua martxan dago. Supernoba batean interes zientifiko gehien duten datuak lortzeko, adibidez, distantzia neurtzeko kandela estandar gisa, argitasun maximoaren behaketa eskatzen dute. Horregatik, garrantzitsua da maximo horretara iritsi baino askoz lehenago aurkitzea. Astronomo amateurrek, astronomo profesionalak baino askoz gehiago direnak, paper garrantzitsua izan dute supernobak aurkitzean. Normalean teleskopio optiko baten bidez hurbilen dauden galaxia batzuk aztertuz eta lehenagoko argazkiak alderatuz aurkitu izan dituzte.\nXX. mendearen amaieran, astronomoak geroz eta gehiago ordenagailuz kontrolatutako teleskopioak eta CCDk erabiltzen hasi ziren supernobak aurkitzeko. Sistema horiek amateurren artean erabiliak diren arren, badira instalazio profesionalak ere, adibidez, Katzman Imaging Automatic Telescope. Supernova Early Warning System (SNEWS) proiektuak neutrino detektagailu sare bat erabiltzen du Esne bideko supernoba baten abisua emateko. Neutrinoak supernobetan kantitate handietan ekoizten diren partikulak dira, eta espazioko gasek eta disko galaktikoko hautsek ez dituzte gehiegi xurgatzen.\nBi supernoba bilaketa mota daude: erlatiboki hurbileko gertaerak bilatzen dituztenak eta urrunago begiratzen dutenak. Unibertsoaren zabalkuntza dela eta, emisio espektro jakin bat duen urruneko objektu batera dagoen distantzia Doppler efektua (edo gorriranzko lerrakuntza) erabiliz kalkula daiteke. Batez beste, urrutiko objektuak hurbilekoak baino abiadura handiagoan urruntzen dira, eta, beraz, gorriranzko joera handiagoa dute. Horrela, bilaketak gorriranzko lerrakuntza baxu eta altuetan banatzen dira, mugarria z = 0.1-0.3 gorriranzko lerrakuntza inguruan egonik.\nGorriranzko lerrakuntza altuko bilaketak normalean supernoben argi kurbak begiratuz egiten dira normalean. Hauek erabilgarriak dira kandela estandar edo kalibratuekin Hubble diagramak sortzeko eta iragarpen kosmologikoak egiteko. Supernoben espektroskopia, supernobaren fisika eta inguruneak aztertzeko erabiltzen dena, praktikoagoa da gorriranzko lerrakuntza baxuan. Gorriranzko lerrakuntza baxuko behaketak Hubbleren kurbaren distantzia baxuaren amaiera ainguratzen dute, galaxia ikusgarrien distantzia neurtzeko erabilia. (Ikus ere Hubbleren legea).\nIzendapena.\nSupernoba aurkikuntzak Nazioarteko Astronomia Elkarteari jakinarazten zaizkio, eta honek supernobari esleitzen zaion izenarekin zirkular bat bidaltzen du. Izena osatzeko SN markatzailea eta aurkikuntza urtea erabiltzen dira, honen ostean letra bateko edo biko atzizki bat gehitzen zaiolarik. Urteko lehenengo 26 supernobak Atik Zra doazen letra larriez izendatzen dira. Ondoren, letra xehez osaturiko bikoteak erabiltzen dira: aa, ab, eta abar. Hori dela eta, adibidez, SN 2003C 2003. urtean aurkitutako hirugarren supernoba izan zen. 2005eko azkeneko supernoba SN 2005nc izan zen, 2005ean aurkitutako 367 supernoba. 2000. urteaz geroztik astronomo profesional eta amateurrek ehunka supernoba aurkitu dituzte urtero (572 2007an, 261 2008an, 390 2009an; 231 urtean 2013).\nSupernoba historikoak gertatu ziren urtearen zenbakiarekin soilik izendatzen dira: SN 185, SN 1006, SN 1054, SN 1572 (Tychoren noba deitua) eta SN 1604 (Keplerren izarra). 1885. urteaz geroztik, hizki notazio gehigarria erabiltzen da, nahiz eta urte horretan soilik supernoba bat aurkitu (adibidez, SN 1885A, SN 1907A, etab.). Hau azkeneko aldiz SN 1947A-rekin gertatu zen. SN, SuperNova esanahiarekin, aurrizki estandarra da. 1987. urtera arte, bi hizkien izendapena gutxitan behar zen; 1988az geroztik, ordea, urtero behar izan dira.\nSailkapena.\nSupernobak ulertzeko saiakuntzen barnean, astronomoek beren argi kurben eta bere espektroan agertzen diren elementu kimikoen xurgapen-ildoen arabera sailkatu dituzte. Banaketa egiteko lehen elementua hidrogenoak sortutako lerro baten presentzia edo gabezia da. Supernobaren espektroan hidrogeno lerroa badago (Balmer lerroak ere deitua) II motakoa da; bestela I motakoa da. Bi mota horietako bakoitzean azpimotak daude, beste elementuen presentziaren edo argia kurbaren formaren (supernobaren itxurazko magnitudearen grafikoa denbora-funtzioaren arabera) arabera.\nI mota.\nI motako supernobak hauen espektroen arabera banatzen dira. Ia motak silizio ionizatu xurgapen lerro indartsua erakusten. Lerro hau ez duten I motako supernobak Ib eta Ic gisa sailkatzen dira, Ib motak helio neutroko lerro indartsuak dituelarik eta Ic motak berriz, ez. Argi kurbak antzekoak dira, nahiz eta Ia motakoak, oro har, argitasun maximoan distiratsuagoak izan. Dena den, argiaren kurba ez da garrantzitsua I motako supernobak sailkatzeko.\nIa supernoben kopuru txiki batek ezohiko ezaugarriak ditu, esate baterako, argitasun ez-estandarrak edo zabaldutako argi kurbak. Horrelako ezaugarriak erakusten dituztenak, lehengo aldiz antzeko ezaugarriak behatu ziren supernobari erreferentzia eginez sailkatzen dira. Adibidez, SN 2008ha supernoba, argitasun gutxi izan zuena, Ia-2002cx klasekoa dela esaten da, SN 2002cx supernobaren antzekoa delako.\nIc motako supernoben multzo txiki batek asko zabaldutako eta nahasitako emisio lerroak erakusten ditu. Eiekzioan hedapen-abiadura oso handia izan zutela erakusten du honek. Hauek Ic-BL edo Ic-bl motan sailkatzen dira.\nII mota.\nII motako supernobak ere espektroan oinarrituta banatu daitezke. II motako supernoba gehienek emisio lerro oso zabalduak dituzte, segundoko milaka kilometroko hedapen abiadura izan dutela adierazten dutenak. Dena den, beste batzuk, hala nola, SN 2005gl, espektro izaera nahiko estua dute. Hauek Iin motakoak dira, non 'n' hizkiak 'narrow' (estua ingelesez) adierazten duen.\nSupernoba gutxi batzuk, SN 1987K eta SN 1993J adibidez, mota aldatzen dutela ematen du: hasieran hidrogenoa lerroak erakusten dituzte, baina asteetatik hilabeteetara doan denboran helio lerroak nagusitzen dira. \"IIb motakoak\u201d deitzen zaie, II eta Ibekin motekin normalean lotutako ezaugarrien konbinazioa deskribatzeko.\nEspektro arruntak dituzten II motako supernobak haien argi kurben arabera sailkatzen dira. Mota arruntenak argitasun maximoaren ostean \"goi-lautada\" bereizgarria erakusten du, non argiaren distira nahiko egonkor mantentzen den hilabete batzuez, berriro ere gutxitzen hasi aurretik. Mota honetakoei II-P deitzen zaie. Arraroagoak dira II-L motako supernobak. \"L\" hizkiak \u201clineala\u201d esan nahi du, nahiz eta argiaren kurba ez den lerro zuzen bat.\nOhiko sailkapenetan sartzen ez diren supernobek \u201cpec\u201d (ingelesezko peculiarretik) izena jaso ohi dute.\nIII, IV eta V motak.\nFritz Zwickyk supernoba mota gehiago definitu zituen, nahiz eta I edo II motako ezaugarriak betetzen ez zituzten oso adibide gutxian oinarritu zen. SN 1961i III motako supernoba bakarra izan zen, argi kurba zabala eta espektroan motelki agertzen ziren hidrogenozko Balmer lerroak zituena. SN 1961f IV motako kide bakarra izan zen, II-P motako supernoben antzekoa den kurba argia izan zuena, hidrogeno xurgapen lerroekin baina hidrogeno emisio lerro ahulekin. V mota SN 1961V supernobarako sortu zen, ezohiko supernoba faltsu bat. Bere ezaugarriak distira handitze motela, hilabete asko iraun zuen argi maximoa, eta ezohiko emisio espektroa izan ziren. SN 1961V supernobaren eta Eta Carinae izarraren Eztanda Handiaren antzekotasuna nabarmendu zen. M101 galaxian 1909an eta M83 galaxian 1923an eta 1957an gertaturiko supernobak ere IV edo V motakoak izan zitezkeela proposatu zen.\nGaur egun, mota guzti hauek II motako \u201c\"peculiar\"\u201d azpimultzoan sailkatzen dira, eta beste hainbat adibide aurkitu dira.\nEgungo modeloak.\nAurreko atalean aipatutako sailkapena, supernoba motak, taxonomikoa da: mota bakoitzak supernobaren ikusitako argia deskribatzen du, ez nahitaez kausa. Adibidez, Ia motako supernobak ihes fusioagatik sortzen dira (nano zurietan), eta antzeko espektroa duten Ib/c motak Wolf-Rayet masiboen nukleoa kolapsatzean sortzen dira. Ondoren laburbiltzen dira gaur egun supernobak gertatzeko onartuen dauden azalpenak.\nHondamendi termikoa.\nNano zuri batek ondoko izar bateko material nahikoa pilatzen badu, bere nukleoaren tenperatura igo egingo da karbono fusioa pizteraino. Puntu horretan kontrolik gabeko fusio nuklearrean sartu da. Hiru bide teorizatu dira horrelako detonazioa gertatu dadin: kide batengandik material akrezio egonkorra, bi nano zuriaren talka, edo egitura baten piztea eragiten duen gehikuntza. Ez dago argi zein den Ia motako supernobak sortzen dituen mekanismo nagusia. Ia motako supernobak sortzearen inguruko ziurgabetasun hori izan arren, Ia motako supernobak propietate oso uniformeak dituzte eta distantzia intergalaktikoak neurtzeko kandela estandar erabilgarriak dira. Zenbait kalibrazio beharrezkoak dira propietateetan aldaketa gradualak konpentsatzeko edota gorriranzko lerratze handietan distira anormaleko maiztasun desberdinetarako, baita argi kurbaren edo espektroaren aldaketa txikietarako.\nOhiko Ia mota.\nMota honetako supernoba bat sortzeko hainbat modu daude, baina denek mekanismo komun bat dute. Karbono-oxigenodun nano zuri batek 1,44 Eguzki masako (M\u2609) Chandrasekharren mugara iristeko materia nahikoa bereganatzen badu, ezin izango du bere masaren handitzea jasan elektroien endekapenezko presioaren bidez eta kolapsatzen hasiko da. Hala ere, gaur egungo ikuspegiaren arabera ohikoena muga horretara ez iristea da. Horren ordez, izarra muga horretara iritsi aurretik (%1 inguru falta zaionean) nukleoaren barneko tenperatura eta dentsitatea igo egiten dira karbono fusioa piztuz, kolapsoa hasi aurretik.\nSegundo gutxiren buruan, nano zuriaren materia frakzio garrantzitsu batek fusio nuklearra jasaten du, prozesu horretan energia nahikoa askatuz (1-2 \u00d7 1044 J) izarra supernoba bihurtzeko. Kanporantz zabaltzen den olatu bat sortzen da eta bertako materiak 5.000-20.000 km/s-ko, edo argiaren abiaduraren %3 inguruko, abiadura lortzen du. Argitasuna ere nabarmen handitzen da, eta -19.3ko (edo Eguzkia baina 5 mila milioi aldiz distiratsuagoa) magnitude absolutura iristen da, aldaera gutxirekin.\nSupernoba mota honen eraketa eredua izar bitar itxi sistema da. Bi izarretatik handiena da lehenengoa sekuentzia nagusitik eboluzionatzen dena eta handitu egiten da erraldoi gorri bat eratuz. Bi izarrek inguru berdina elkarbanatzen dute orduan, elkarren arteko orbita txikituz. Izar erraldoiak bere inguruko zatirik handiena botatzen du, masa galduz fusio nuklearra jarraitzea ezinezkoa bilakatu arte. Puntu honetan izar nano zuria bihurtzen da, batez ere karbono eta oxigenoz osatuta. Azkenean, bigarren mailako izarrak ere eboluzioa jasaten du erraldoi gorria bihurtuz. Erraldoiaren materia nano zuriak xurgatzen du, masa handituz. Oinarrizko ereduaren onarpen zabala badago ere, gertakari honen hasieraren xehetasunak eta bertan sortutako elementu astunak oraindik ez daude guztiz argi.\nIa motako supernobek argi kurba bereizgarria sortzen dute. Argitasun hau nikel-56 isotopoaren desintegrazio erradioaktiboak sortzen du, kobalto-56tik burdin-56raino. Argi kurbaren argitasun maximoa oso erregularra da Ia mota tipikoko supernobetan, eta gehienez ere -19.3 inguruko magnitude absolutua dauka. Honi esker, bigarren mailako kandela estandar gisa erabiltzen dira supernoba geratu den galaxiaraino dagoen distantzia kalkulatzeko.\nEz-ohiko Ia mota.\nBadago Ia motako supernobak eratzeko beste modu bat. Kasu honetan, bi nano zuri elkartzen dira, bien masa konbinatuak Chandrasekharren muga gainditzen duen une batez. Supernoba mota honetan desberdintasun asko dago, eta, kasu askotan, ez da supernobarik izaten ere. Hala ere, ohikoena Ia motako supernoba ohikoek baino argi kurba zabalago eta ez hain distiratsua izatea da.\nNormalean baino askoz distiratsuagoak diren Ia motako supernobak aurreikusten dira nano zuriak Chandrasekharren mugaren gainetik dagoen masa duenean, seguruenik asimetriaren bidez areagotua, baina egotzitako materialak normalean baino energia zinetiko gutxiago izango du.\nEz-ohiko Ia motako supernoben azpi-sailkapenik formalik ez dago. Nano zuri batean helio akrezioa dagoenean sortzen diren supernobei, ohikoak baino distira gutxiago dutenak, Iax mota izena ematea proposatu da. Supernoba-mota honek ez du beti guztiz nano zuria suntsitzen eta izar zonbi bat utzi dezake.\nEz-ohiko Ia motako supernoba talde espezifiko batek hidrogenoa eta beste emisio lerro batzuk garatzen ditu, eta ohiko Ia motako eta IIn motako supernoba baten nahasketaren itxura ematen dute. Adibideak SN 2002 eta SN 2005gj dira. Supernoba hauei Ia / IIn mota, Ian mota, IIi mota eta IIan mota deitzea proposatu da.\nNukleoaren kolapsoa.\nOso masiboak diren izarrek nukleoaren kolapsoa jasan dezakete fusio nuklearrak izarraren nukleoa bere grabitatearen aurka ezin duenean mantendu. Muga hau gainditzea da supernoba mota guztien kasua, Ia motakoak izan ezik. Kolapsoak izar baten kanpoaldeko geruzen egozte bortitza eragin dezake, supernoba bat sortuz, edo grabitazio energia potentzialaren askapena nahikoa ez denean, izarra zulo beltz edo neutroi izar bat bihurtu arte kolapsatu daiteke. Kasu honetan energia erradiazio gutxi eragiten du.\nNukleoaren kolapsoa mekanismo ezberdinek eragin dezakete: elektroi-harrapaketa; Chandrasekharren muga gainditzea; bikote-ezegonkortasuna; edo fotodesintegrazioa. Izar masibo batek Chandrasekharren masa baino handiagoa den burdin nukleoa garatzen duenean, ezingo du Elektroien endekapenezko presioaren bidez egonkor mantendu, eta neutroi izar bat edo zulo beltz bat sortuko du. O/Ne/Mg motako nukleo degeneratu batean elektroiak harrapatzeak grabitazio kolapsoa eragiten du, eta, ondoren, oxigeno leherkariaren fusioa, emaitzak oso antzekoak izanik. Elektroi-positroi bikotearen ekoizpenak helioa erre izan duen nukleo batean laguntza termodinamikoa eteten du. Honek hasieran kolapsoa sortzen du eta ondoren hondamendi termikoa, bikote-ezegonkortasun supernoba bat eraginez. Nahiko handi eta beroa den izar nukleo batek energia altuko gamma izpiak sor ditzake, bere kabuz fotodesintegrazioa hasteko. Honek nukleoaren kolapso osoa eragingo du.\nOndorengo taulan izar masiboen nukleoaren kolapsoa gertatzeko ezagutzen diren arrazoiak agertzen dira, zein izar motetan gertatzen diren, erlazionatutako supernoba mota eta sortutako hondarra. Metaltasuna hidrogenoa eta helioa ez diren beste elementuen proportzioa da, Eguzkiarekin alderatuta. Hasierako masa supernoba gertatu aurretik izarraren masa da, Eguzki masa unitatetan, nahiz eta supernoba hasi aurretiko masa askoz txikiagoa izan daitekeen.\nIIn motako supernobak ez dira zerrendan agertzen. Potentzialki hainbat nukleo kolapso mota desberdinek sor ditzakete, baita hasierako izar ezberdinetan. Baliteke Ia motako nano zurien pizteak ere eragitea, nahiz eta badirudien gehienak burdinazko nukleoaren kolapsoagatik gertatzen direla, argitsuak diren superrerraldoi edo hiperrerraldoietan sortzen direla (izar aldakor urdin argitsuetan (LBV) barne). Mota hau izendatzeko erabiltzen diren espektro lerro estuak supernoba material estelarreko hodei trinko txiki batean zabaltzen delako sortzen dira. Badirudi orain arte IIn motako supernoba gisa sailkatu diren gertaera asko supernoba iruzurtiak direla, LBV antzeko izarretako erupzio masiboak, Eta Carinae izarreko erupzio handiaren antzekoak. Gertaera horietan, izarretik aurretik kanporatutako materialak xurgatze-lerro estuak sortzen ditu eta \"shock-uhin\" bat eragiten du berriki kanporatutako materialarekin sortzen duen elkarrekintzaren bidez.\nIzar nukleo bat bere grabitatearen aurka jada mantentzen ez denean, 70.000 km/s-ko abiaduran kolapsatzen da bere gain, eta honek tenperatura eta dentsitatea azkar igotzea ekartzen du. Ondoren gertatzen dena kolapsatzen den nukleoaren masa eta estrukturaren araberakoa da: masa gutxiko nukleoek neutroi izarrak sortzen dituzte, masa handiagoa duten nukleoek zulo beltzak eta guztiz kolapsatu ez direnek hondamendi fusioa.\nHasierako nukleo degeneratuen kolapsoa beta desintegrazioaren, fotodesintegrazioaren eta elektroien harrapaketaren eraginez azeleratzen da, Elektroi neutrinoen leherketa eraginez. Dentsitatea handitzen doan heinean, neutrino-emisioak moztu eten egiten dira nukleoan harrapatuta geratzen direlako. Barne-nukleoak normalean 30 kilometroko diametroa eta atomo nukleo baten antzekoa den dentsitate batetara iristen da, eta neutroi-endekapenaren presioa kolapsoa geldiarazten saiatzen da. Nukleoaren masa 15 M\u2609 baino gehiagokoa bada, orduan neutroien endekapena ez da nahikoa kolapsoa gelditzeko, eta zulo beltz bat bihurtuko da zuzenean supernoba gabe.\nMasa baxuagoetan, kolapsoa gelditu egiten da eta berriki sorturiko neutroi nukleo berriak 100 mila milioi kelvin inguruko tenperatura du, eguzkiaren nukleoaren tenperatura baino 6000 aldiz handiagoa. Tenperatura honetan, neutrino-antineutrino bikote mota guztiak era eraginkorrean sortzen dira emisio termikoaren bidez. Neutrino termiko hauek elektroi harrapaketa neutrinoak baino ugariagoak dira. 1046 joule inguru, izarraren geratzen den masaren %10 inguru, hamar segundoko neutrino eztanda batean bihurtzen da, gertaeraren ekoizpen nagusia izanik. Bat-batean gelditu den nukleoaren kolapsoak errebotatu egiten du eta milisegundotan gelditzen den shock-uhin bat sortzen du, elementu astunen disoziazioan energia galtzen den bitartean. Guztiz ulertzen ez den prozesu bat beharrezkoa da nukleoaren kanpoaldeko geruzak neutrino pultsutik 1044 joule inguru berreskuratzeko, argi distiratsua sortuz. Hala ere, badaude leherketa azaltzeko beste teoria batzuk.\nKanpoko azaleko materialaren zati bat neutroi izarrera erortzen dira berriz, eta 8 M\u2609 baino gehiagoko nukleoek zulo beltz bat osatzeko nahikoa masa daukate. Atzera egite honek sortutako energia zinetikoa eta kanporatutako material erradioaktiboaren masa murriztuko ditu, baina zenbait kasutan gamma izpien eztanda edo oso argitsua den supernoba sortzen duten zurrustak ere sor daitezke.\nDegeneratu gabeko nukleo masiboen kolapsoak fusio gehiago martxan jarriko du. Nukleoaren kolapsoa bikote ezegonkortasunak sortzen duenean, oxigenoaren fusioa hasten da eta kolapsoa gelditu egin daiteke. 40-60 M\u2609ko masa duten nukleoen kasuan, kolapsoa gelditu egiten da eta izarra osorik mantentzen da, baina nukleoaren kolapsoa berriz ere gertatuko da nukleo handiagoa sortzen denean. 60-130 M\u2609 inguruko nukleoetan, oxigenoaren eta elementu astunen fusioa hain da energetikoa izar guztia eten egiten dela, supernoba bat sortuz. Masa handienetatik hurbil dauden kasuetan, supernoba ohikoa baino askoz distiratsuagoa eta oso luzea da, botatako eguzki masa askoko 56Ni material guztiagatik. Nukleo masa handienetan, nukleoaren tenperatura fotodesintegrazioa ahalbidetzeko bezain altua bihurtzen da eta nukleoa zulo beltz bat bihurtzen da zuzenean.\nII mota.\nEguzkiaren masa zortzi aldiz baino gutxiago duten izarrek inoiz ez dute kolapsoan sartzeko bezain nukleo handirik garatzen, eta haien atmosfera pixkanaka galtzen joaten dira nano zuri bihurtu arte. Gutxienez 9 M\u2609 dituzten izarrek (gehienez 12 M\u2609 arte ziurrenik) modu konplexu batean eboluzionatzen dute, pixkanaka elementu gero eta astunagoaz errez haien nukleoetan gero eta tenperatura altuagoetan. Izarra geruzatua bihurtzen da, tipula bat bezala, eta errazago fusionatzen diren elementuak kanpoko geruzetan erretzen dira. Nahiz eta burdin nukleodun tipula gisa ezagunak izan, masa gutxien duten supernobek oxigeno eta neonez osaturiko nukleoak dituzte, batzuetan magnesioa ere badagoelarik. AGB super izar hauek nukleo kolapsoaren bidez sortzen diren supernoben gehiengoa osatzen dute, baina masa handiagoa duten supernobak bezain argitsuak ez direnez, ez dira hainbestetan behatzen.\nNukleoaren kolapsoa superreraldoi fasean gertatzen bada, izarrak oraindik hidrogeno geruza bat duenean, emaitza II motako supernoba da. Izar distiratsu baten masa galera tasa metaltasunaren eta argitasunaren araberakoa da. Eguzkiaren antzeko metaltasuna duten izar oso distiratsuek hidrogeno guztia galdu egingo dute nukleoaren kolapsoa gertatu aurretik eta, beraz, ez dute II motako supernoba bat osatuko. Metaltasun baxua badute, izar guztiak iritsiko dira nukleoaren kolapsora hidrogeno geruza batekin, baina masa nahikoa duten izarrak zuzenean zulo beltz bihurtuko dira, supernoba ikusgarririk sortu gabe.\nHasierako masa Eguzkiarena 90 aldiz duten izarrek, edo pixka bat gutxiago eta metaltasun altua, II-P motako supernobak sortu ohi dituzte. Hori baino masa handiagoa izateaz gain metaltasun erdiko eta altuko izarrek, haien hidrogeno gehiena galdua izango dute nukleoaren kolapsoa gertatzen denean eta emaitza II-L motako supernoba bat izango da. Metaltasun oso baxua dutenen artean, 140-250 M\u2609 inguruko izarrek nukleoaren kolapsoa jasango dute bikote ezegonkortasunagatik. Hidrogeno atmosfera eta oxigeno nukleo bat izango dute oraindik momentu horretan. Honek II motako ezaugarriak dituen supernoba bat eratzea eragingo du, baina kanporatutako 56Ni masa asko eta argitasun handiarekin.\nIb eta Ic motak.\nSupernoba hauek, II motakoak bezala, nukleoaren kolapsoa jasaten duten izar masiboak dira. Hala eta guztiz ere, Ib eta Ic motako supernoba bihurtzen diren izarrek kanpoko (hidrogeno) geruza gehienak galdu dituzte, bai haize estelar indartsuen eraginez edo bikote baten elkarrekintzarengatik. Izar hauek Wolf-Rayet izar gisa ezagutzen dira, eta metaltasun ertain eta altua dutenean gertatzen dira, non etengabeko haizeek masa galera nahikoak eragiten dituzten. Ib/c supernoben behaketak ez dira Wolf-Rayet izarretan behatutako edo espero diren datuekin bat etortzen. Azalpen alternatiboek hidrogenoa bitarren eraginez galdu dutela diote. Eredu bitarrak behatutako supernoben ezaugarriak hobeto azaltzen ditu, baina helioz osaturiko izar bitar egokirik ez da inoiz behatu. Supernoba bat nukleoaren kolapsoaren garaian izarren masa oso handia ez denean gertatzen denez (bestela zulo beltz bat eratuko luke), edozein izar masibok supernoba bat sor dezake nukleoaren kolapsoa gertatzen denerako masa nahikoa galdu badu.\nIb motako supernobak ohikoenak dira, eta WC motako Wolf-Rayet izarrek sortzen dituzte, haien atmosferetan oraindik helioa dagoenean. Masa-sorta estu baterako, izarrak WO mota bihurtu arte garatzen dira nukleoaren kolapsoa gertatu aurretik. Hauek oso helio gutxi izaten dute eta Ic motako supernobak eratzen dituzte.\nIc motako supernoben ehuneko txiki bat gamma izpien eztandekin (GRB) lotzen da, nahiz eta hidrogenoa galdu duen edozein Ib edo Ic motako supernobak sor ditzakeela uste den. Leherketa hauek magnetarrak eratutako eremu magnetikoak sorturiko jarioekin lotzen dira. Jarioek energia bideratuko dute handitzen ari den kanpoko geruzara, oso distiratsua den supernoba bat sortuz.\nIzar bitar batean, eztanda egiten duen izarrak materia gehiena galdu duenean oso material gutxi (0,1 M\u2609 inguru) kanporatu du. Muturreko kasuetan, supernobak soilik metalezko nukleoa duten izarretan gertatu daitezke, Chandrasekharren muga gutxigatik gainditzen dutenetan. SN 2005ek supernoba izan daiteke honen adibide bat. Argi gutxi eta azkar erortzen den argi kurba sortzen dute.\nHuts egindakoak.\nMasa handiko zenbait izarren nukleoaren kolapsoak ez du supernoba ikusgarririk sortzen. Azalpen nagusia honakoa da: energia zinetikoak ezin du nukleoaren masa altuak sortzen duen grabitazio indarra gainditu eta beraz kanpoko geruzak barnera erortzen dira zulo beltz bat sortuz. Honelako gertakariak zailak dira antzematen, baina behaketa zabalek hainbat hautagai topatu dituzte. N6946-BH1 superrerraldoiak 2009ko martxoan eztanda txiki bat jasan zuen, ikusezin bihurtu aurretik. Argi infragorriko iturri ahul bat besterik ez da geratzen izarra zegoen lekuan.\nArgi kurbak.\nHistorikoki misterio bat izan da supernoba bat hainbat hilabetez distiratzen mantentzen zuen energiaren iturria. Nahiz eta supernoba mota bakoitza sortzen duen energia azkar desagertzen bada ere, argi kurbak kanporatzen ari den materialaren berotze erradioaktiboak osatzen dituzte. Batzuen arabera, pulsar zentraleko energia birakaria litzateke. Kanporatzen diren gasak azkar itzaliko ziren bero mantentzeko energia ekarpenik gabe. Gaur egun indarrean dagoen azalpena, kanporatzen diren gasen izaera oso erradioaktiboa, supernoba mota gehienentzako egokia da. Lehenengo aldiz 1960ko hamarkadan kalkulatu zen. SN 1987A supernoban gamma izpien lerroen behaketa zuzena egin zen, eta orduan argi eta garbi ikusi ziren nukleo erradioaktibo nagusiak.\nGaur egun, zuzeneko behaketari esker, badakigu II motako supernoba bat gertatzen deneko argiaren kurba aurreikusitako desintegrazio erradioaktiboak sortzen duela. Argi emisioa fotoi optikoek osatzen duten arren, isuritako gasek xurgatzen duten erradiazio indarra da hondarraren berotasuna mantentzen duena. SN1987A supernoban ikusi zenez, argi kurbaren maximoa 56Ni 56Co isotopoan desintegratzean sortu zen (6 eguneko semi-desintegrazio periodoa), eta argi kurbaren ondorengo zatia 56Co 56Fe isotopoan desintegratzeko behar duen denborarekin bat zetorren (77 eguneko semi-desintegrazio periodoa).\nSupernoba mota desberdinen argi kurba ikusgai guztiak berotze erradioaktiboaren eraginez sortzen dira, baina forma eta anplitudea aldatu egiten dira sortze mekanismoen, erradiazio ikusgarria sortzen duen moduaren, bere behaketa garaiaren eta kanporatutako materialaren gardentasunaren arabera. Argi kurbak desberdinak izan daitezke beste uhin luzeratan. Adibidez, uhin ultramorean behatu gero, eztanda oso argitsu bat dago ordu batzuk bakarrik irauten dituena, baina oso zaila da begi hutsez ikustea.\nIa motako supernoben argi kurba gehienak oso uniformeak izaten dira, magnitude absolutu maximo egonkorrarekin eta argitasun beherakada nahiko handiarekin. Ezaugarri hauengatik kandela estandar gisa erabiltzen dira kosmologian, nahiz eta aurreikusitako 847keV eta 1238keV gamma izpiak 2014. urteraino ez ziren detektatu. Ib eta Ic supernoben argi kurbak Ia motakoen antzekoan dira, nahiz eta bataz besteko argitasun maximo txikiagoa duten. Hala ere, Ic motako supernoba argitsuenei hipernoba deitzen zaie, eta argitasun maximoa altuagoa izateaz gain argi kurba zabalagoak ere badituzte. Energia gehigarriaren iturriak sortzen ari den zulo beltz birakari baten isurketak direla uste da, eta gamma izpien eztandak ere sortzen ditu.\nII motako supernoben argi kurbak I motakoena baino gainbehera askoz motelagoa du, eguneko 0,05 magnitude bataz beste, meseta-fasean izan ezik. Desintegrazio erradioaktiboak beharrean, argi ikusgarria energia zinetikoak sortzen du hainbat hilabetez, nagusiki superrerraldoi sortzailean dagoen hidrogenoa dela eta. Hasierako suntsipenean hidrogenoa berotzen eta ionizatzen da. II motako supernoben gehiengoak argi kurban meseta luzeak erakusten ditu, hidrogeno hau birkonbinatzen denean argia igorri eta gardenagoa bihurtzen baita. Ondoren, desintegrazio erradioaktiboak eragindako gainbehera hasten da, baina I motako supernobetan baino geldoagoa.\nII-L motako supernobetan, mesetarik ez dago izar sortzaileak hidrogeno gutxi zuelako. Hidrogeno hau espektroan agertzeko nahikoa da, baina ez meseta sortzeko. IIb motako supernobetan aldiz, hidrogenoa hain dago agortua sortzen duten argi kurba I motakoen antzekoa dela.\nSupernoba kopuru handiak katalogatu eta sailkatu dira, kandela estandar gisa erabili ahal izateko. Batez besteko ezaugarriak zertxobait aldatzen badira ere supernoba gertatu den galaxiaren distantzia eta motaren arabera, oro har, supernoba mota bakoitzerako zehaztu daitezke:\nAsimetria.\nII motako supernobetan, geratzen den objektua abiadura handiaz urruntzen ari da leherketaren epizentrotik. Honen zergatiaren azalpen zehatzik ez dago gaur egun, hainbat teoria baldin badaude ere. Pulsarrek, eta, beraz, neutroi izarrek, abiadura handiak izan ohi dituzte eta zulo beltzek ustez baita ere, nahiz eta hauek isolaturik behatzea oso zaila den. Hasierako bultzada handia izan daiteke, eguzki masa baino gehiagoko objektu bat 500 km/s abiadura edo handiagoarekin kanporatuz. Honek hedapena asimetrikoa dela adierazten du, baina abiadura hau objektu trinkora zergatik hedatzen den ez dago argi. Bultzada honen azalpen proposamenak kolapsatzen ari den izarrean sorturiko konbekzioa da eta izpi neutroien eraketan zehar zurrusten sorrera dira.\nAsimetriaren azalpen posible bat nukleoaren gaineko eskala handiko konbekzioa da. Konbekzioak elementuen tokiko ugaritasunen aldaerak sor ditzake, kolapsoaren, erreboteen eta sortutako hedapenean erreakzio nuklear irregularrak eraginez.\nBeste azalpen posible baten arabera, erdiko neutroi izarrera doan gas akrezioak disko bat sortuko luke, zehazki bideratutako zurrustak bidaltzen dituena. Horrela, materia izarretik abiadura handiz kanporatua izango litzateke eta izarra guztiz hondatuko luketen astinaldiak eragin. Zurrusta hauek ezinbesteko eragina lukete supernoban. (Antzeko eredu bat onartuagoa dago gaur egun, gamma-izpien eztandak azaltzeko ere balio duelako).\nHasierako asimetriak Ia motako supernobetan ere baieztatu dira behaketa bidez. Emaitza honek esan nahi du supernoba mota honen hasierako argitasuna ikusmen angeluaren araberakoa izan daitekeela. Hala eta guztiz ere, hedapena geroz eta simetrikoagoa bilakatzen da, denbora igaro ahala. Hasierako asimetriak detektagarriak dira argi emisioaren polarizazioa neurtuz.\nIzar sortzailea.\nSupernoba moten sailkapena estuki lotuta dago kolapsoaren garaian izarra den motarekin. Supernobako mota bakoitzaren gertakaria metaltasunaren araberakoa da, eta, ondorioz, galaxia ostalariaren adinaren araberakoa baita ere.\nIa motako supernobak sistema bitarretako nano zuriek sortzen dituzte eta galaxia mota guztietan gertatzen dira. Nukleo kolapsoaren bidez gertatzen diren supernobak duela gutxi edo gaur egun izarren eraketa jasaten ari diren galaxietan bakarrik aurkitzen dira dira, bizitza laburreko izar masiboetan gertatzen direlako. Sc motako galaxia kiribiletan sortzen dira gehienetan, baina baita beste galaxia kiribilen besoetan eta galaxia irregularretan,\nIb/c eta II-L motak, eta seguruenik IIn motako gehienak galaxia urrun eta zaharretan ez dira hain ohikoak. Ondorengo taulak nukleoaren kolapsoagatik sortu diren supernoba mota bakoitzaren izar sortzailea erakusten du, auzune lokalean geratu diren proportzioarekin batera.\nHala ere, nukleoaren kolapsoa jasaten duten supernobetan, zenbait zailtasun daude eredu teorikoak eta behatutako izar eboluzioak batzeko. Supererraldoi gorriak nukleoaren kolapso bidez sortzen diren supernoba gehienen izar sortzaileak direla uste da, eta ikusi diren arren, nahiko masa eta distira erlatiboki txikietan, 18 M\u2609 baino gutxiago eta 100.000 L\u2609 baino gutxiago, hurrenez hurren. II motako supernoba gehienen sortzaileak ez dira detektatu eta, ondorioz, nabarmenki ahulagoak eta seguruenik ez hain masiboak izan beharko lirateke. Azkeneko ikerketen arabera, masa altuagoko supererraldoi gorriak supernobetan lehertzen ez direla proposatu da, eta horren ordez tenperatura altuagoetara atzera eboluzionatzen dutela. IIb motako supernoben zenbait sortzaile berretsi dira, eta hauek K eta G supererraldoiak ziren, gehi A supererraldoi bat. Hipererraldoi hori]ak edo izar aldakor urdin argitsuak IIb motako supernoben sortzaileak direla proposatu da, eta behatu diren ia IIb motako supernobak gehienak sortzaile hori zuten.\nDuela hamarkada gutxi arte, supererraldoi beroak lehertzen ez zirela uste zen, baina behaketek erakutsi dute ez dela horrela. Supererraldoi urdinek supernoba sortzaile baieztatuen proportzio handia osatzen dute, uste zena baino altuagoa. Distira altuagatik eta antzemateko erraztasunaren ondorioz izan daitekeela uste da. Wolf-Rayet sortzaile bakar bat ere ez da argi eta garbi identifikatu. Supererraldoi urdinen masa galtzearen arrazoiak ez daude argi, baina ikerketa batek izar aldakor urdin argitsuek egin dezaketen ibilbidea adierazi du, ziurrenik IIn motako supernoba bezala.\nIb/c motako supernoben sortzailerik ez dira ikusi. WO izarrak oso arraroak eta ikusteko oso ahulak dira, beraz zaila da esatea sortzaile horiek falta diren ala ez oraindik ez diren behatu. Oso argitsuak diren sortzaileak ez dira era ziur batean identifikatu, nahiz eta hainbat hurbileko supernoba behatu diren zehatz mehatz irudikatu ahal izateko. Zenbait teorien arabera, Ib/c motako supernobak izar masibo bakarren eta geruzarik gabeko izar bitarren nahasketa izan litezke. Ib eta Ic motako supernoben sortzaileak behatu ez badira, izar masibo gehienak zuzenean zulo beltz bihurtzen direlako izan daiteke, supernoban lehertu gabe. Supernoba kopuru txiki bat errotazio azkarra duten izar masiboek sortuak izan daitezke, Ic-BL energia altuko motakoak.\nEspazioan eragina.\nElementu astunen iturburua.\nSupernobak dira nitrogenoa baino astunagoak diren elementuen iturri nagusia. Elementu horiek fusio nuklearraren bidez ekoizten dira 34Srainiko nukleoetan. Bi mekanismo daude: Lehena, 36Ar eta 56Ni arteko nukleoetan silizioa erretzean sortzen den silizio fotodesintegrazioaren berrantolaketa eta kuasiekilibrioa. Bigarrena, burdina baino astunagoak diren elementuetan gertatzen den neutroien harrapaketa. Silizio erretzean gertatzen den nukleosintesia r-prozesuetan gertatzen dena baino 1000-100,000 aldiz baino handiagoa da. Supernobak dira r-prozesua gertatzen den lekua izateko hautagai nagusiak, baina ez bakarrak. R-prozesua tenperatura eta dentsitate altuko neutroietan gertatzen den neutroi harrapaketa azkarra da. Erreakzio horiek neutroietan aberatsak diren nukleo ezegonkorrak sortzen dituzte eta beta desintegrazioa azkar jasaten dute forma egonkorragoetara. R-prozesuak burdinatik haratagoko elementuen isotopo astunen erdia sortzen du, plutonioa eta uranioa barne. Burdina baino astunagoak diren elementuak ekoizteko beste prozedura garrantzitsu bakarra AGB izar gorri erraldoi handi eta zaharragoetan ematen den s-prozesua da. Prozesu honetan elementuak geldoago eta denboran luzeago sortzen dira, baina ez dira beruna baino astunagoak diren elementuak sortzen.\nIzarren eboluzioan eragina.\nSupernoba askoren hondarrak objektu trinko bat eta azkar hedatzen den material shock-olatuak dira. Material hodei honek inguruan duen izarrarteko ingurunea garbitu egiten du, bi mende iraun ditzakeen hedapen fasean zehar. Uhin hau pixkanaka hedapen adiabatiko fase batean sartuko da, eta pixkanaka hozten eta eta inguruko izarrarteko ingurunearekin nahasten joango da 10.000 urte inguru iraun dezakeen prozesuan.\nBig Bangak hidrogenoa, helioa eta litiozko aztarnak sortu zituen, elementu astunago guztiak izarretan eta supernobetan sintetizatzen diren bitartean. Supernobek inguruko izarrarteko espazioa aberasten laguntzen dute, hidrogeno eta helioz gaindiko elementuekin. Elementu hauei astronomian \"metalak\" deitu ohi zaie.\nTxertatutako elementu hauek molekula lainoak, izarrak sortzen diren guneak, aberasten dituzte. Hori dela eta, izar bakoitzaren sorkuntzak konposizio ezberdina dauka, hidrogeno eta helioaren nahasketa ia hutsetik abiatuta metalean aberatsagoa den konposizioetara. Supernobak dira elementu astunago hauek banatzeko mekanismo nagusia, izar batean fusio nuklearraren garaian sortzen direnak. Izarra sortzen den unean presente dauden elementu ezberdinen ugaritasunak izarren bizimoduan eragin garrantzitsua du, eta bere orbitan planetak izateko aukeran ere eragin dezake.\nHedatzen ari den supernoba hondar baten energia zinetikoak izar eraketa abiarazi dezake, hurbil dauden hodei molekular trinkoak konprimituz. Presio honen igoerak izar eraketa saihesten dezake baita ere, hodeiak gehiegizko energia galtzerik ez badu.\nBizitza laburreko isotopo erradioaktiboetatik sortutako produktuen frogek erakutsi dutenez, inguruko supernoba batek lagundu zuen duela 4,5 milioi urte Eguzki-sistemaren konposizioa zehazten. Baliteke sistema honen eraketa abiaraztea ere. Supernobek sortutako elementu astunek, denbora astronomikoan zehar, Lurraren bizitza kimikoa ahalbidetu zuen.\nLurrean eragina.\nSupernoba batzuek, hurbil gertatuz gero, Lurraren biosferan nabaritzen diren eraginak sortu ditzakete. Supernoba motaren eta energiaren arabera, 3000 argi-urterainoko distantzia izan liteke. Supernobatik ateratako gamma izpiek goi atmosferako nitrogeno molekularra nitrogeno oxido bihurtuko lukeen erreakzio kimikoa bultzatuko lukete, ozono geruza ahulduz. Honela, gainazala eguzkitik datorren erradiazio ultramore kaltegarriarekiko agerian geratuko litzateke. Gertaera hau Ordoviziar-Siluriar desagertzearen kausa bezala proposatu da, Lurraren bizitza ozeanikoaren % 60 inguru hiltzea eragin zuena. 1996an, iraganeko supernoben aztarnak lurrean antzeman zitezkeela teorizatu zen, arroka estratuetan egongo liratekeen isotopo metaliko moduan. 60Fe aberastua zuen harri bat topatu zen Ozeano Barearen sakoneko itsasoetan. 2009an, nitrato ioien maila altuak aurkitu ziren Antartikako izotzean, 1006 eta 1054 supernobekin bat egin zutenak. Supernoba hauen gamma izpiek nitrogeno oxidoen maila handitu ahal izan zuten, gero izotzean harrapatuta geratuz.\nLurraren inguruan gertatuz gero, supernoba arriskutsuenak Ia motakoak izango liratekeela uste da. Supernoba hauek sistema bitarretako nazio zurietan sortzen direnez, litekeena da Lurrarengan eragin dezakeen supernoba bat aurreikusi gabe gertatzea ondo ikertu gabeko izar sistema batean. Ezagutzen den hautagai hurbilena IK Pegasi da. Azken kalkuluen arabera, II motako supernoba bat zortzi parsec (26 argi urte) baino hurbilago egon beharko litzateke Lurraren ozono geruzaren erdia suntsitzeko, eta ez dago horrelako hautagairik 500 argi urte baino gutxiagora.\nEsne Bideko hautagaiak.\nEsne Bideko hurrengo supernoba ziurrenik detektagarria izango da, galaxiaren urruneko aldean gertatzen bada ere. Litekeena da supererraldoi gorri arrunt baten kolapsoagatik sortzea. Ziurrenik, dagoeneko katalogatua egongo da argi infragorriarekin egindako bilaketa masiboetan, 2MASS kasu. Beste izar mota baten nukleoaren kolapsoagatik sortzeko aukera txikiagoa da. Hauen artean daude hipererraldoi horiak, izar aldakor urdin argitsuak edo Wolf-Rayet izarrak. Hurrengo supernoba nano zuri batek sortutako Ia motakoa izateko aukera herena da, nukleoaren kolapsoz sortutako supernobekin alderatuz. Kasu honetan ere behagarria izango litzateke edonon gertatuta ere, baina aukera gutxiago daude izar sortzailea dagoeneko katalogatua egoteko.. Ia motako supernobak sortzen dituzten sistemek zehazki ze itxura duten ez dago argi, eta zaila da parsec batzuk baino urrunago daudenak antzematea. Kalkuluen arabera, gure galaxian 2 eta 12 supernoba gertatzen dira mende batean, nahiz eta ez den bat ere ikusi hainbat mendeetan.\nEstatistikoki, hurrengo supernoba hipererraldoi gorri batek sortuko badu ere, zaila da identifikatzea horietatik zeintzuk dauden haien bizitzaren bukaeran eta zeintzuei gelditzen zaizkien hainbat milioi urte. Supererraldoi gorri masiboenak haien atmosfera galduko dutela espero da, eta Wolf-Rayet izarretara eboluzionatu nukleoaren kolapsoa gertatu aurretik. Gaur egun fase horretan dauden izar guztiei miloi bat urte gelditzen zaizkiela espero da fasez aldatu aurretik, baina kasu honetan ere zaila da nukleoaren kolapsotik zeintzuk dauden hurbilago zehaztea. WO Wolf-Rayet motako izarrei nukleoaren kolapsoa jasan aurretik milurteko gutxi batzuk gelditzen zaizkiela uste da, beren helioa nukleoa agortu baitute. Dena den, mota honetako zortzi bakarrik ezagutzen dira, eta horietako lau bakarrik daude Esne Bidean.\nHurbil dauden edo ondo ezagutzen diren izarretatik, ondokoak identifikatu dira supernoba potentzial bezala: Antares eta Alfa Orionis supererraldoi gorriak; Rho Cassiopeia hipererraldoi horia, Eta Carinae izar aldakor urdin argitsua, dagoeneko supernoba iruzurti bat sortu duena; eta Gamma Velorum sistemako osagairik distiratsuena, Wolf-Rayet izar bat. Badaude beste batzuk gamma izpien eztandak sortzeko aukerak dituztenak, adibidez WR 104, nahiz eta ez dagoen den oso probablea.\nIa motako supernoben hautagaien identifikazioa askoz espekulatiboagoa da. Akrezioa jasaten ari den nano zuriz osatutako edozein bitarrek supernoba bat sor dezake, nahiz eta mekanismoa eta denbora eskala zehatza eztabaidagai diren. Sistemak ahulak eta identifikatzeko zailak dira nahiz eta noben bidez euren burua ezagutarazten duten arren. Adibide bat U Scorpii da. Ia motako supernoba bat sortzeko hautagairik hurbila IK Pegasi (HR 8210) da, 150 argi-urteko distantzian dagoena. Hala ere, behaketen arabera hainbati miloi urte beharko dira nano zuriak akrezioaren bidez Ia motako supernoba bihurtzeko behar den masa lortzeko.\nSupernoben garrantzia energia ilunaren azterketan.\n1998an, High-Z Supernova Search Team taldeak Ia motako (\"bat-A\") supernoben behaketak argitaratu zituen. 1999an, Supernova Cosmology Projectak unibertsoaren hedapena bizkortzen ari dela iradokitzen jarraitu zuen. 2011ko Fisikako Nobel Saria Saul Perlmutter, Brian P. Schmidt eta Adam G. Riessi eman zitzaien, aurkikuntzan izandako lidergoagatik.\nHarrezkero, hainbat iturri independentek berretsi dituzte emaitza horiek. Mikrouhinen hondo kosmikoaren neurketak, grabitazio-lenteak eta kosmosaren eskala handiko egitura eta supernoben neurketa hobetuak Lambda-CDM ereduarekin bat etorri dira. Batzuek diote energia ilunaren existentziaren zantzu bakarrak distantzia-neurketen behaketak eta horiei lotutako gorritasunezko lerradurak direla. Mikrouhinen hondo kosmikoaren anisotropiek eta barioien gorabehera akustikoek soilik balio dute erakusteko gorriranzko lerradura jakin baterako distantziak Friedmann-Lema\u00eetreren unibertso \"hautseztatu\" batetik eta Hubbleren konstante lokaletik espero zitekeena baino handiagoak direla.\nSupernobak baliagarriak dira kosmologiarako, kandela estandar bikainak direlako distantzia kosmologikoen bidez. Ikertzaileei unibertsoaren hedapenaren historia neurtzeko aukera ematen diete, objektu batekiko distantziaren eta gorriranzko lerraduraren arteko erlazioa behatuz, gugandik zein abiaduratara urruntzen den adierazten duena. Erlazioa gutxi gorabehera lineala da, Hubbleren legearen arabera. Nahiko erraza da gorriranzko lerradura neurtzea, baina objektu batekiko distantzia aurkitzea zailagoa da. Normalean, astronomoek kandela estandarrak erabiltzen dituzte: berezko distira edo magnitude absolutua duten objektuak. Horri esker, objektuaren distantzia neur daiteke behatutako bere distira errealetik edo itxurazko magnitudetik abiatuta. Ia motako supernobak dira kandela estandar ezagunenak distantzia kosmologikoen bidez, muturreko argitasuna eta konstantea dutelako.\nSupernoben azken behaketak koherenteak dira energia ilunak % 71,3an eta materia ilunaren eta materia barionikoaren konbinazioak % 27,4an osatutako unibertsoarekin."}
{"id": "40705", "revid": "512", "url": "https://eu.wikipedia.org/wiki?curid=40705", "title": "Fusio (argipena)", "text": "Fusio terminoak esanahi zenbait izan ditzake:"}
{"id": "40707", "revid": "371", "url": "https://eu.wikipedia.org/wiki?curid=40707", "title": "Au", "text": ""}
{"id": "40720", "revid": "371", "url": "https://eu.wikipedia.org/wiki?curid=40720", "title": "Kabanillas", "text": ""}
{"id": "40722", "revid": "336", "url": "https://eu.wikipedia.org/wiki?curid=40722", "title": "Erreferentzia-sistema inertzial", "text": "Fisikan, erreferentzia-sistema inertzial deritzo erreferentzia-sistema berezi bati, zeinean inertziaren printzipioa betetzen den. Horrek esan nahi du inolako indarren eraginik jasaten ez duen gorputz puntualak translaziozko higidura zuzen uniformea daukala edo, bestela, geldi dagoela. Beraz, gorputzaren abiadura konstantea da, bai moduluz eta bai norabidez ere. Horrelako sistemei \"Galileoren sistemak\" edo \"sistema galilearrak\" ere esaten zaie Galileoren omenez, bera izan zen horretaz jabetu zen lehena.\nErreferentzia-sistema inertzialetan, denbora uniformea da eta espazioa homogeneoa eta isotropoa. Mekanika newtondarrean, hiru dimentsioko espazio euklidear osoa kontuan hartzen du sistema horrek, eta toki guztietan dagoen behatzaile omnipresente bat kontsideratzen da bertan, edozein aldiunetan puntu materialak duen posizioa neurtzeko gai dena; izan ere, gertaera puntuala zein aldiunetan gertatzen den neurtuko du kronometroaz, eta puntua zein posiziotan dagoen luzera-neurgailuaz. Dena den, praktikan erabiltzen diren sistema inertzialak idealizazio bat dira, beti ere hurbilketa modura definitzen dena.\nErreferentzia-sistema inertzial batekiko biraketarik gabe eta translazio zuzen eta uniformez higitzen den beste edozein sistema ere inertziala da. Horrek esan nahi du infinitu sistema galilear daudela. Mekanikaren legeak berberak dira sistema inertzial guztietan; bestela esanda, ez dira aldatzen sistema inertzial batetik beste sistema inertzial batera pasatzean.\nHala ere, magnitude fisikoen balioak desberdinak izan daitezke sistema desberdinetan, nahiz eta balio horiek elkarrekin erlazionaturik dauden, transformazio-ekuazio zehatzen bitartez. Mekanika newtondarrean, sistema batetik besterako formulak \"Galileoren transformazioa\"ren bidez egiten dira. Sistema inertzial guztietatik balio bereko azelerazioak neurtzen dira; horrexegatik, sistema inertzial guztietan modu berean aplikatzen dira Newtonen legeak. Bestela esanda, guztietatik behatzen eta neurtzen dira indar berberak; indar horiek \u201c\"errealak\"\u201d direla esaten dira. \"Erlatibitate berezia\"n, sistema batetik bestera pasatzeko, ezin da Galileoren transformazioa erabili; horren ordez, \"Lorentzen transformazioa\" erabili behar da.\nInertziaren printzipioa betetzen ez duten sistemei \"erreferentzia-sistema ez-inertzial\" deritze. Horrelakoak dira sistema inertzial batekiko \"biraketa\"z edo \"azelerazioa\"z higitzen diren erreferentzia-sistemak. Sistema horietan Newtonen legeak ondo aplikatzeko, \"indar erreal\"ez gain, \"inertzia-indarrak\" ere hartu behar dira kontuan. Inertzia-indarrak ez dira gorputz materialen arteko interakzioen ondoriozkoak, eta horregatik \"indar \u201cfiktizioak\u201d\" izena ere ematen zaie.\nDefinizioa eta propietate orokorrak.\nBai fisika klasiko newtondarrean eta bai erlatibitate berezian, neurketak egiten dituen \"behatzaile\" ahaltsu bat dago, hiru dimentsioko espazioan partikula puntualen posizioak neurtzeko gai dena aldiune guztietan. Behatzaile ahalguztidun horrek, batetik, \u201cerreferentziako espazio solido\u201d bat (\"koordenatu-sistema\" bat) kontsideratzen du espazioan, bertan partikulen posizio espazialak neurtzeko eta, bestetik, espazio osoko puntuetan sinkronizaturik dagoen eta \u201cerreferentziako denbora\u201d ematen duen \u201cerloju\u201d berezi bat dauka, gertaera puntualak jazotzen diren aldiuneak adierazteko. Posizioak eta denborak neurturik, behatzailea partikulen \"higidura\"k deskribatzeko gai da. Behatzaile, koordenatu-sistema eta erlojuen multzoa da fenomeno fisikoak aztertzeko erabiltzen den \"erreferentzia-sistema\".\u00a0\nNola aukeratu erreferentzia-sistema egokia.\nFenomeno fisiko konkretu bat aztertzeko, funtsezkoa da erreferentzia-sistema egokia aukeratzea, batez ere horrela fisikaren legeen formulazio matematikoa erraztu daitekeelako. Aukera horretarako, aztertu beharreko problemaren baldintzak kontuan izanik, zenbait irizpide finkatu behar dira. Besteak beste, batetik, koordenatu-sistemen jatorria eta ardatzak (\"koordenatu kartesiarrak\", \"koordenatu\" \"zilindrikoak\", \"koordenatu esferikoak\"\u2026) eta, bestetik, denboraren jatorria (formula_1 aldiunea) zehaztu beharko dira, neurketa espazio-denboralak finkatzeko. Halaber, behatzailea geldi dagoen sistema osoaren higidura ere kontuan izan beharko da, zeren, adibidez, higiduraren dinamika aztertzeko erreferentzia-sistematzat ez baita gauza bera tren geltokiko nasa aukeratzea, edo azeleratzen ari den tren hartzea; edota, zaldiko-maldikoaren gainean dagoen gorputzaren higidura aztertzeko, ez da berdin begiratokitzat parkeko puntu finkoa hartzea edo biraka ari den plataforma bera.\nBestalde, sistema desberdinetatik fenomeno fisikoak aztertzean, kontzeptu bereziak landu behar izaten dira, espazioko puntu eta norabide guztiak ez baitira baliokideak. Baina erreferentzia-sistema \u201cpribilegiatu\u201d batzuk existitzen dira, zeinetan espazioa \"homogeneoa\" (puntu guztiak dira baliokideak) eta \"isotropoa\" (norabide guztiak baliokideak) den, eta denbora \"uniformea\" (aldiune guztiak baliokideak): \"erreferentzia-sistema inertzialak\" edo \"galilearrak\". Beraz, lehenengo pauso modura, mota horretako sistema pribilegiatuak definitu beharko ditugu.\nErreferentzia-sistema galilearren definizioa eta inertziaren printzipioa.\nEzer baino lehen, erreferentzia-sistema inertzial bat definituko dugu, ezaugarri hau duela esanez: sistema horretan edozein puntu material askek higidura zuzen uniformea du, edo geldi dago; eta aldi berean esango dugu puntu materiala partikula askea dela, inolako indarren eraginik jasaten duena. Definizio hori eta \"inertziaren printzipioa\" baliokideak dira; azken batez, printzipio horrek gorputz materialek beren abiaduran irauteko joera adierazten du. Beraz, inertziaren printzipioa honelaxe eman daiteke: \u00ab\"Partikula askeak abiadura konstantez higitzen dira erreferentzia-sistema inertzialetan\"\u00bb; hau da, partikula askeen azelerazioa nulua da sistema inertzialetan. Printzipio hori da \"Newtonen lehenengo legearen\" muina; horregatik, \"inertziaren legea\" ere esaten zaio. Dena den, definizioa eman ondoren, oraindik ebatzi gabeko arazo bat daukagu: nola aurkitu \u201c\"partikula aske\"\u201d bat?\nErreferentzia-sistema inertzial baten bila.\nAurreko definizioak gurpil zoro batean sartu gaitu: sistema inertzial bat definitzeko, partikula aske bat identifikatu behar dugu lehenik, eta partikula aske bat identifikatzeko, sistema inertzial batean gaudela jakin behar dugu aldez aurretik. Nola edo hala irten egin behar dugu inora ez garamatzan zepo horretatik, eta horretan saiatuko gara jarraian.\nLurrean bizi garenez, galdetu egin dezakegu ea sistema inertzial konkreturik erabil dezakegun geure inguruan. Baina galdera horri erantzun ahal izateko, gugandik urrun joan beharko dugu lehenik, \"izar finkoak\" deritzen izarrekin loturiko sistemaraino. Sistema horretatik abiaturik eta hurbilketak eginez iritsiko gara geure bizimodu normaleko fenomenoak aztertzeko erabiliko dugun erreferentzia-sistema praktikora.\nIzar finkoen erreferentzia-sistema \"inertziala\".\nDakigunez, naturako materian eragiten duten distantzia handietara eragiten duten \"elkarrakzio\" edo \"indarrak\" moteldu egiten dira distantzia handitu ahala; zehazki esanda, distantziaren karratuaren araberako alderantzizko \"proportzionaltasun\"ez. Hortaz, gaueko zeruan ikusten ditugun eta elkarrengandik distantzia izugarrietara dauden izar finkoak partikula asketzat har ditzakegu; eta izar finkoekin loturiko erreferentzia-sistema hori inertziala dela kontsidera dezakegu, hurbilketa oso ona eginez.\nEguzkiarekin loturiko erreferentzia-sistema.\nEguzkia bera ere izar bat da, gugandik hurbilen dagoena, eta kalkula daitekeenez, oso azelerazio txikiz higitzen da gure galaxiaren zentroarekiko: formula_2baliokoaz. Azelerazio hori hain txikia izanik, Eguzkiarekin eta izan finkoekiko biratu gabe doan erreferentzia-sistema ere inertziala dela esan dezakegu.\nSistema horri \"sistema heliozentrikoa\" ere baderitzo, jatorria Eguzkiaren zentroan baitu eta formula_3 sinboloaz adieraziko dugu; arlo gehienetan oso hurbilketa ona da sistema inertzialtzat hartzeko, jatorriak oso azelerazio txikia izateaz gain, sistema bera ez baitago biraka izar finkoekiko. Sistema horretan eguzki-sistemako planeten higidurak azter ditzakegu, eta bertan planeta guztien orbitak Eguzkia barnean duten planoetan gertatzen dira, eta eszentrikotasun oso txikiko ibilbide eliptikoak (ia-ia zirkunferentziak) dituzte, Eguzkia elipsearen foku batean egonik. Horiek dira izatez \"Kepler-en legeak\".\nLurreko sistemak.\nDefini ote dezakegu bizi garen Lur planetarekin loturiko sistema inertzialik? Kasu honetan ere, hurbilketa bat egin beharko dugu, alboko irudian grafikoki adierazten den modura. Kontuan izanik Lurrak Eguzkiaren inguruan duen ibilbide eliptikoan (ia zirkularra dena) azelerazio zentripetuak gutxi gorabehera formula_4\u00a0balio duela, azelerazio hori oso txikia denez, hurbilketa modura esan dezakegu jatorria Lurraren zentroan duen eta Eguzkiko formula_3 sistemarekiko paraleloki kokaturik dagoen formula_6 erreferentzia-sistema ere inertzialtzat har dezakegula.\u00a0 Beraz, goialdeko ezkerraldeko irudiko formula_6 sistema ere inertzialtzat hartuko ditugu praktikan, hurbilketa nahiko ona eginez; sistema horri \"sistema geozentrikoa\" ere esaten zaio.\nDena den, badakigu Lurra biraka ari dela, Ipar polotik Hego polora doan ardatzaren inguruan, eta gu-geu, Lurrean bizi garenok, biraketa horretan gabiltzala birabetea eginez egun osoan, hots, formula_8balioko abiadura angeluarraz. Abiadura angeluar hori oso txikia denez, hurbilketa modura onartuz, gu bizi garen tokiko formula_9 sistema arrunta ere inertzialtzat hartuko dugu.\nSistema honen jatorria Lurraren zentroan kontsidera daiteke, baina eguneroko problema arrunten kasuan ohikoagoa da jatorria gu bizi garen tokian (ezkerraldeko irudiko formula_10 puntuan) bertan hartzea. Praktikan, tokiko koordenatu kartesiarrak aukeratzean, formula_11 ardatza norabide horizontalean eta hegoalderanzko noranzkoan hartu ohi da; formula_12 ardatza, horizontala eta ekialderantz eta formula_13 ardatza, tokiko bertikala gorantz. Erreferentzia-sistema hori inertzialtzat hartzea oso hurbilketa ona da gure bizimoduko objektu arrunten \"dinamika\" aztertzean, baina ez da egokia naturan gertatzen diren tamaina handiko higiduretan, hala nola itsasoko korronte nagusien edo atmosferako haize-korronteen eta fenomeno metereologikoen\u00a0 kasuan.\nErreferentzia-sistema inertzialen aldaketa mekanika newtondarrean.\nErreferentzia-sistema inertzial guztietan inertziaren printzipioa betetzen dela jakinik, hurrengo pausoa da elkarrekiko abiadura konstantez higitzen ari diren bi sistema inertzialetako behatzaileek neurtzen dituzten magnitude zinematikoen arteko erlazioak lortzea. \u00a0\nMekanika klasikoan, Galileoren transformazioa.\nMekanika newtondarrean, bi sistema inertzialen arteko erlazio zinematikoak Galileoren transformazioaren bidez adierazten dira. Adibide sinple baten bidez jarraian ikusiko dugunez, oso modu errazean lortuko ditugu zein diren erlazio horiek. Eskuinaldeko irudiko adibidean, formula_14 sistema formula_15 abiadura konstantez higitzen ari da formula_16 sistemaren formula_17 norabidean eta, gauzak errazteko, kontsideratuko dugu hasierako aldiunean bi sistemen jatorriak puntu berean egon direla eta bi erlojuek ordu berbera markatu dutela: formula_18. Gauzak horrela, erlazio hau dago formula_19 partikula puntualak bi sistema horietan dituen posizio-bektoreen artean:formula_20Erlazio hori bi sistemetako osagai kartesiarretan bananduta idatzirik:formula_21Bestalde, kontuan harturik denbora absolutua dela, eta bi behatzaileen erlojuak sinkronizaturik daudela,formula_22ere idatz ditzakegu. Lau erlazio zinematiko horiek osatzen dute Galileoren transformazioa, modu trinkoagoan era honetan idatzi ohi dena:formula_23edo era matrizialean idatzita, honelaxe:formula_24\nGalileoren transformazioa eta momentu linealaren kontserbazioaren printzipioa.\nSistema inertzialak erabiltzean, sistema fisikoen kontserbazio-printzipioak\u00a0 aztertzeko magnitude interesgarri bat definitzen da: momentu lineala. Definizioz, partikula baten momentu lineala beraren masaren eta abiaduraren arteko biderkadura da:formula_25Agerikoa denez, magnitude bektoriala da, abiaduraren norabide eta noranzko\u00a0 berberak dituena. Ondorioz, inertziaren printzipioa honelaxe ere adieraz dezakegu: \"Partikula askeak momentu lineal konstantez higitzen dira sistema inertzialetan.\" Hau da:formula_26Zer gertatzen da sistema inertzial batetik beste sistema inertzial batera pasatzean? Aurreko adibidean aipatu dugun Galileoren transformazioa erabiliz, erraz lor dezakegu bi sistemetako behatzaileek neurtutako partikularen abiaduraren bi balioen arteko erlazioa:formula_27Alegia, abiadura neurtzean bi behatzaileek balio desberdina lortzen dute: formula_28. Dena den, formula_15 abiadura konstantea denez, formula_14 sisteman ere beteko da partikula askeen momentu linealaren kontserbazioaren printzipioa:formula_31\nGalileoren transformazioa eta inertziaren printzipioa.\nAbiaduren arteko erlazioa berriro deribatuz, bi sistema inertzialetan neurturiko azelerazioaren bi balioen arteko erlazioa lortzen da:formula_32Beraz, bi sistema inertzialetako behatzaileek azelerazioaren balio berbera neurtzen dute. Kontuan izanik formula_33 sistema inertziala dela, bertatik partikula aske bat behatzen ari bagara, partikula horren azelerazioa nulua izango da; hau da, formula_34izango da. Orduan formula_35 sistematik neurtuko dugun azelerazioa ere nulua izango da: formula_36. Horrela behar du izan, inertziaren printzipioa betetzen baita sistema inertzial guztietan.\nGalileoren transformazioa eta indar kontzeptuaren definizioa. Newtonen bigarren legea.\nSistema inertzial batean partikula baten abiadura aldatzen ari bada, horrek esan nahi du partikula hori ez dela askea. Zergatik gertatzen da hori? Fisikarien hitzetan esanez, partikula horrek eraginen bat jasaten duelako, alegia elkarrekintza bat jasaten duelako kanpotik. Mekanikaren arloan, elkarrekintzari ematen zaion izena \"indarra\" da.\nNola definitzen da indar terminoak adierazten duen kontzeptua? Horretarako, aurreko atalean definitutako partikularen momentu lineala hartuko dugu abiapuntutzat. Definizioz, \"sistema inertzial batean\" denbora-unitatean gertatzen den momentu linealaren aldakuntzari esango diogu \"indarra\"; bestela esateko, indarra da partikulak sistema inertzial batean duen momentu linealaren denborarekiko deribatua. Indarraren sinboloa formula_37 da, magnitude bektoriala da, eta honelaxe adierazten da modu sinbolikoan:formula_38Izatez, definizio hori \"Newtonen bigarren legea\" da. Momentu lineala masaren eta abiaduraren bidez azalduz, honelaxe adieraz dezakegu lege hori ekuazio modura idatzita:formula_39Galileoren transformazioaren arabera dakigunez, partikularen azelerazioak balio berbera du sistema inertzial guztietan. Ondorioz, horrek esan nahi du partikularen gainean eragiten duten indarrek balio berbera dutela sistema inertzial guztietan:formula_40Horrela definituriko indarrei indar errealak edo elkarrekintza-indarrak ere esaten zaie, erreferentzia-sistema guztietan hartu behar baitira kontuan, sistemak inertzialak izan edo ez. Ekuazio hau da \"dinamika\"ren oinarria. Ekuazio bektoriala da eta esan nahi du partikula baten gainean indar bat egitean partikula azelerazio berbera jasaten duela, edozein sistema inertzialetik behatuta. Alderantziz esanda, sistema inertzial batetik partikulak azelerazioa duela behatzen bada, horrek esan nahi du partikula horren gainean indar batek eragiten duela.\nErlatibitate berezian, Lorentzen transformazioa.\nTeoria honetan ere, hipotesi modura onartzen da sistema inertzialek higidura zuzen uniformea dutela elkarrekiko. Baina, mekanika newtondarrean ez bezala, argiaren abiadura berber\u00ada da sistema guztietan: abiadura hori formula_41 sinboloaz adierazten da, eta \"aldaezina\" da. Bestalde, denbora eta espazioa ezin dira absolututzat hartu; aitzitik, biak maila berean tratatzen dira lau dimentsioko espazioa-denbora (sasi)eukli\u00ad\u00addearrean, zeinari Minkowski-ren espazioa deritzon.\nEspazio horretan, partikula material bati dagozkion bi gertaera puntualen arteko tarte edo \"\u201cdistantzia\u201d espazio-denborala\" honelaxe definitzen da:formula_42eta balio, berbera du sistema inertzial guztietan, hots, aldaezina da erreferentzia-sistemaz aldatzean. Aldaezintasun hori oinarritzat harturik, sistemaz aldatzeko bete behar diren transformazio-ekuazioak honelaxe idazten dira:formula_43non formula_44 argiaren abiadura da\u00a0 eta formula_45 balioari \"Lorentzen faktorea\" deritzo, eta garrantzi handia hartzen du partikularen abiadura argiaren abiadurara hurbiltzean. Aurreko formulak honelaxe idatz daitezke era matrizialean:formula_46Formula horien multzoari Lorentzen transformazioa deritzo, eta horien ondorio nagusietako bat da masadun partikulen abiadurak gainditu ezinezko muga bat izatea: argiaren abiadura. Bestetik, sistema inertzialen arteko abiadura erlatiboa argiarena baino askoz txikiagoa denean, hurbilketa hau egin dezakegu;formula_47Hau da, Lorentzen faktoreak formula_48 balio duela kontsidera daiteke, eta Lorentzen transformazioa Galileorenaren berdintzat har daiteke.\nErreferentzia-sistema ez-inertzialak.\nErreferentzia-sistema inertzialen baldintzak betetzen ez dituzten erreferentzia-sistemak ez dira inertzialak; edo bestela esanda, \"erreferentzia-sistema \u00a0ez-inertzialak\" dira. Horrelakoak dira, adibidez, sistema inertzial batetiko \"azelerazio zuzen uniformez\" higitzen ari diren sistemak edota jatorri berbera izan arren \"biraka\" higitzen ari diren sistemak (ikus eskuinaldeko irudia).\nSistema inertzial batetik sistema ez-inertzial batera pasatzean, gertaera puntual batek bi sistema horietan dituen koordenatu espazio-denboralak erlazionatzen dituzten formulak ez dira jadanik Galileoren transformazioari dagozkionak, bestelakoak baizik; eta transformazio horretan, partikularen azelerazioa ere \"ez da aldaezina\". Hori dela eta, sistema ez-inertzialetan Newtonen bigarren legea ondo aplikatu ahal izateko, lehenago aipatutako \"indar errealez gain\", inertzia-indarrak deritzen indar berezi batzuk eduki behar izaten ditugu, hain zuzen ere sistema horietan inertziaren printzipioa ez betetzearen indorioz. Indar horiei \"\"indar fiktizioak\u201d\" ere esaten zaie, partikulen arteko elkarrekintza baten ondoriozkoak ez direlako, neurketak egiten ari den behatzailearen araberakoak baizik.\nAdibide modura, Lurreko tokiko formula_16 erreferentzia-sistema inertzialtzat hartuz gero (ikus ezkerraldeko irudia), toki berean bere ardatz zentralaren inguruan formula_50 abiadura angeluarraz biraka ari den plataforma zirkular batean finko dagoen formula_35 erreferentzia-sistema ez da inertziala izango.\nPlataformaren gainean zentrotik formula_52 distantziara geldi dagoen gorputz baten (kasurako, biraketa-ardatzera soka batez lotuta dagoena) azelerazioa aztertuz gero, sistema inertzialeko formula_53 behatzaileak ikusiko du formula_52 erradioko ibilbide zirkularra duela, eta neurtuko du formula_55\u00a0balioko \"azelerazio zentripetua\" duela (azelerazio normala eta zentroranzkoa); horren arabera, Newtonen bigarren legea kontuan hartuz, jakingo du soka teinkaturik dagoela eta sokak formula_37 balioko indarra (sokaren \"tentsioa\") egiten diola partikulari, etengabe eta zentrorantz. Indar hori \u201c\"erreala\"\u201d da, edozein sistematako behatzaileak kontuan hartu beharrekoa.\nOstera, sistema ez-inertzialeko formula_57 behatzaileak gorputza geldi dagoela ikusiko du, hots, azelerazio nulua duela: formula_58\u00a0 Eta Newtonen legea ondo aplikatzeko, kontuan hartu beharko du beste indar bat, formula_59, etengabe sokaren tentsioa anulatzen duena, erradiala eta kanporanzkoa dena; hau da, tentsioaren balio berekoa eta aurkako noranzkoa duena. Horrela,formula_60izango da. Sistema ez-inertzialean kontuan hartu beharrekoa den indar horri indar \u201c\"fiktizioa\"\u201d deritzogu. Kasu honetan, abiadura angeluarraren ondoriozko \"indar zentrifugoa\" da, eta modulu hau du:formula_61Indar hori da autoan goazela bihurguneetan sentitzen duguna. \nSistema guztiak dira ez-inertzialak.\nHertsiki hitz eginez, inon ez dago benetako erreferentzia-sistema inertzialik, zeren unibertsoko puntu guztietan bertako partikula materialen arteko elkarrekintzak baitaude, eta horrek esan nahi du inon ez dagoela \"partikula aske\"rik. Baina sistema horiek fisikaren arloan funtsezkoak direnez, nola edo hala komeni da horrelako sistemak definitzea, \"hurbilketa teoriko\" gisa baino ez bada ere."}
{"id": "40752", "revid": "3280", "url": "https://eu.wikipedia.org/wiki?curid=40752", "title": "Orendain (Tolosaldea)", "text": ""}
{"id": "40764", "revid": "119347", "url": "https://eu.wikipedia.org/wiki?curid=40764", "title": "Obrint Pas", "text": "Obrint Pas katalanezko musika talde bat da, Valentziakoa. Nahiz eta rock, ska, hardcore eta reggaea egin, musika-tresna tradizionalak ere erabiltzen dituzte, hala nola dultzaina.\nHaren abestien gai nagusiak independentismo katalana, Katalan Herrietako lurralde zein hizkuntza batasuna, sozialismoa eta katalanaren defentsa dira.\nHistoria.\nObrint Pas 1993an sortu zen, Valentziako Benlliure ikastetxeko lagun talde batek sortua. 1994an euren lehen maketa grabatu zuten eta III Tirant de Rockeko finalean parte hartu zuten, eta irabazle atera ziren. Sari lez, taldeak \"Tirant de rock\" disko konpartituan hiru abestitan hartu zuen parte. Urte bereko azaroan eta baliabide berekin, bigarren maketa bat ekoitzi zuten, \"La nostra hora\", eta horri hirugarren batek jarraitu zion 1995ean, \"Recuperant el somni\" izenekoa. Hurrengo urteetan hainbat jaialdi eta lehiaketatan parte hartu zuten, eta euren musika irmotuz joan da.\nBere lehenengo diskoa, 1997an grabatu zuten, \"La revolta de l'\u00e0nima\", bost abesti dituena eta taldeak autokudeatua. Ondoren, 2000n \"Obrint Pas\" diskoa kaleratu zuten, Propaganda pel Fet diskografikoarekin kaleratu zuten lehenengoa. 2003an, \"Terra\" diskoarekin sendotu egin ziren, cumbia bezalako estiloekin esperimentatuz. Hurrengo urtean, 2004an, \"La Flama\" diskoa kaleratu zuten eta beste herrialdeetara zabaldu ziren. Euren bosgarren diskoa \"En moviment\" da, 2005ean grabatu zutena, Valentzian Apirilaren 25ean Ovidi Montllorren oroipenez egin zuten kontzertuan. Lan hau DVD formatuan ere aurkeztu zen.\n2006an \"Internacionalista Tour 2006\" ibilaldia egin zuten Espainia iparraldetik, Europa osoko herrialdeetatik eta Hego Amerikako zenbait estatutatik, hala nola Ingalaterra, Norvegia, Txekiar Errepublika, Argentina, eta abar.\n2007ko apirilean, taldeak seigarren diskoa kaleratu zuen, \"Benvinguts al Parad\u00eds\", Cinctorres udalerri valentziarrean grabatua, Miquel Gil eta La Gossa Sorda bezalako taldeen lankidetzarekin. Diska Propaganda pel Fet diskografikak editatu du, eta grabaketaren irudiak eta \"Internacionalista Tour 2006\" ibilaldiko irudiak erakusten dituen DVD bat ere badauka.\n2007ko amaieran, \"Del Sud. El Pa\u00eds Valenci\u00e0 al ritme dels Obrint Pas\" argitaratu zen, talde valentziarrak protagonista zeregina duen lehendabiziko liburua. Prentsa-erreportaiaren eta saiakera literarioaren arteko lan bat da, Herrialde Valentziarreko azken 15 urteak maila politikoan, sozialean eta kulturalean azaltzen duena, abestien eta taldearen ibilbidearen bitartez. Autoreak Antoni Rubio eta H\u00e8ctor Sanjuan kazetari valentziarrak dira, eta Minak editatu du."}
{"id": "40766", "revid": "371", "url": "https://eu.wikipedia.org/wiki?curid=40766", "title": "Sagarra", "text": ""}
{"id": "40768", "revid": "428608", "url": "https://eu.wikipedia.org/wiki?curid=40768", "title": "Sagardotegia", "text": ""}
{"id": "40770", "revid": "336", "url": "https://eu.wikipedia.org/wiki?curid=40770", "title": "Nautilus (fitxategi kudeatzailea)", "text": "Nautilus GNOME mahaigain-ingurunearen fitxategi kudeatzaile ofiziala da, Interneterako sarbidea eta FTP bezeroa eskaintzen dituena. Supererabiltzaile gisa hainbat eragiketa burutzeko erabilgarria da, hala nola direktorioak baimen horiekin eskuratu edo \".sh\" batzuk exekutatzeko."}
{"id": "40772", "revid": "201", "url": "https://eu.wikipedia.org/wiki?curid=40772", "title": "Kontxa hondartza", "text": ""}
{"id": "40773", "revid": "201", "url": "https://eu.wikipedia.org/wiki?curid=40773", "title": "Ondarreta hondartza", "text": ""}
{"id": "40774", "revid": "201", "url": "https://eu.wikipedia.org/wiki?curid=40774", "title": "Urgull mendi", "text": ""}
{"id": "40775", "revid": "201", "url": "https://eu.wikipedia.org/wiki?curid=40775", "title": "Ulia mendi", "text": ""}
{"id": "40776", "revid": "201", "url": "https://eu.wikipedia.org/wiki?curid=40776", "title": "Igeldo mendi", "text": ""}
{"id": "40777", "revid": "371", "url": "https://eu.wikipedia.org/wiki?curid=40777", "title": "Kontxako hondartza", "text": ""}
{"id": "40782", "revid": "105290", "url": "https://eu.wikipedia.org/wiki?curid=40782", "title": "Jaizkibia", "text": "Jaizkibia Euskal Autonomia Erkidegoko eta Espainiako erakunde publikoak biltzen dituen elkartea da, helburutzat Pasaiako badia eta portuaren inguru degradatuak eraberritu eta industria eremuak berreskuratzea duena.\nHorretarako, hirigintza, garraio eta bestelako arloetako egitasmoak koordinatu eta sustatzen dituelarik. Erakundea eratzeko 4 milioi euroko hasierako kapitala jarri da.\nPasaiako Portua.\nErakundearen proiekturik garrantzitsuena Pasaiako portu berria eraikitzea izango da. Jaizkibiako ordezkarien aurreikuspenen arabera, zortzi eta hamar urte bitarte beharko dira kanpoaldeko portu berriaren proiektua zehaztu eta eraikitzeko. Jaizkibel mendiaren azpitik trena eta kamioiak pasatzeko bi tunel egin nahi dituzte. Portua eraikitzeko hainbat proposamen izan dira, horietako batek portua kostaldearen ondoko uharte artifizial batean jartzea proposatzen zuen.\nKanpoaldeko portuaren eraikitzeak Pasaiako badia barruko jarduera industrialak kentzea posible egingo luke. Horrela, badia barruko gune horiek eraberritu ahal izango lirateke, etxebizitza, parke eta bestelakoak eraikita euren tokian.\nKritikak.\nJaizkibelgo magalean egin nahi duten superportuak Natura 2000 sarean sartutako guneak hartuko lituzke (Europar Batasunak babestutako eremua). Uhartearen proiektuak ere txikizio handia egingo luke, itsaslabarrak suntsitu. Gainera, kutsadura oraingo portuak bezalaxe ekarriko luke; badia barruko kutsadura badiatik kenduko luke, bai, baina kutsadura hori orain arte aski ondo gorde den gune babestu batera eraman besterik ez luke egingo. Eraginkorragoa, merkeagoa eta kalte gutxiagokoa litzateke oraingo portuan bertan kutsadura gutxitzeko neurriak hartzea, eta badiako bizi baldintzak hobetzeko inbertsioak egitea.\nPortu horretan garraiatutako zamak kudeatzeko beharko litzatekeen lekuak \u2014\"portu lehorra\" deritzonak\u2014 Lezoko baserrialdea suntsituko luke. Kritikoen ustez, Jaizkibia erakunde izatearen arrazoi nagusia da gutxi batzuen poltsikoak betetzea: denon ondarea den hura, gutxi batzuen interesetarako suntsitzea. Pasaiako badiako birgaitzearen inguruan batzuek negozio handia egin nahi dute. Porlanez josi Jaizkibelgo kostaldea eta inguruak, eta oraingo portua ere berentzat hartu, aske geratuko diren lurretan etxebizitza eta eraikinekin espekulatzeko."}
{"id": "40783", "revid": "119347", "url": "https://eu.wikipedia.org/wiki?curid=40783", "title": "Betagarri", "text": "Betagarri Gasteizko musika taldea da, 1993an sortutakoa. Hala ere, 1997ko otsailean \"Betagarri\" lehen diskoa grabatu zuten, Mil A Gritos Records diskoetxearekin.\nTaldea.\nGasteizko zortzikoteak erakutsi du badagoela ska-rockarentzat lekua bai Euskal Herrian eta bai gure mugetatik kanpo ere. Ez hori bakarrik: dagoeneko zortzi disko ditu kalean eta herri zapalduen alde eta gehiegikerien kontrako hitz zuzenak helarazita, gai da plazetan jendea dantzan jartzeko. Hizkuntza eta doinuen mestizajea aldarrikatzen du Betagarrik.\nAraban eta Nafarroan, ikatza egiteko aitzinean erabiltzen ziren egur betak dira betagarriak. Eta, taldekideen esanetan, \"ka\u00f1a eman\" ere esan nahi du. Horrekin lotuta, taldearen leloetako bat da \"dantzan ere iraultza egitea\". Hala, 1993an Miguel Angel Sanz (bateria), Pablo Rodr\u00edguez (baxua), Aitor Ruiz de Arbulo (gitarra), Gonzalo Zaldibar (gitarra), I\u00f1aki Ortiz de Villalba (ahotsa), David Gabi\u00f1a (saxofoia), Mikel Sanz (tronboia) eta Unai Lobo (tronpeta) Gasteizko La Nave Pirata entsegu lokalean \"L\" izeneko maketa prestatzen hasi ziren. Maketa horren 1.500 ale saldu zituzten gaztetxe eta tabernetan. Gerora, CDan berrargitaratu zuten. Bi urte eman zituzten kontzertuak egiten, eta 1997an Betagarri (Mil A Gritos) kaleratu zuten Soziedad Alkoholika taldeko kideek berriki sortutako diskoetxean. Euskaraz, galegoz, ingelesez eta italieraz abestuz mestizajea aldarrikatu eta ska, rock, rap, reggae, patxanga eta rantxerak nahastu zituzten. Korroskada eta Bizkar Hezurra taldeetan ibilitako Benjamin Villabella Triku izan zuten ekoizle, eta ordutik bederatzigarren taldekide bilakatu zen. Lan horri jarraitu zion Arren erro zaharra-k (Mil A Gritos, 1998), Eddy Rodr\u00edguez Quilley marrazkilariaren manga komiki batek ilustraturiko diskoa. Euskarazko kantuez gain, frantsesezko eta gaztelaniazko bina abesti grabatu zituzten, horietako bat, Marcos komandanteorde zapatistaren hitzetan oinarritutako \"El periodiquerito\". Ohiko rock-ska aberatsari hip hopa eta ahots distortsionatuak erantsi zizkioten, eta Maixa Lizarribar, Ixiar Oreja eta Luis Caminoren kolaborazioak izan zituzten, besteak beste. Disko horretako bateriak Hasier Oleagak grabatu zituen eta urtebetez aritu zen taldearekin.\nDiskoetxez aldaturik, 80/00 (Esan Ozenki, 1999) lanarekin arrakasta itzela lortu zuten. 80ko hamarkadako hogei euskal talderen kantuen bertsioez osatutako lanak 15.000 aletik gora saldu zituen. Ordurako, Euskal Herritik kanpo, Katalunian ere, oso harrera beroa jasotzen zuten. Hasier Oleagak taldea utzi eta Iker Uriartek hartu zituen makilak. Jarraian, Freaky festa (Esan Ozenki, 2000) kaleratu zuten. Bertsioak egitearekin asko ikasi zutela aitortu, eta oinarri erritmikoa sendotu egin zuten, eta rockari protagonismo handiagoa eman zioten. Horren ostean, Remix (Metak, 2001) lanean, aurreko diskoko bost kantu aukeratu eta ska, dance, funk eta dub ukitua eman zieten; gainera, artean argitaratu gabe zeuden bi kantu jaso zituzten: \"Herriak du hitza\" eta \"Iraultzeko prest 01\" Ikasle Abertzaleak gazte erakundearen 10. urteurreneko kantua. Esportatzeko modukoak ziren taldearen mezua, jarrera eta musika. Horregatik, atzerrian egiten zituzten kontzertuak biderkatzen joan ziren: Alemania eta Suitzara urtero joaten hasi ziren, esaterako.\nHorren premian zeudelako, hurrengo lana Arnasa hartu (Metak, 2002) izan zen. Gitarrak eta aldarrikapen testuak areagotu egin zituzten, eta emaitza indartsuagoa eta rockeroagoa bilakatuz, ska eta reggaetik apur bat aldendu ziren. Luis Llachen \"L'estaca\" grabatu zuten, jatorrizko hizkuntzan. \"Hasieran euskaraz egin genuen Gorka Knoren \"Agure zaharra\" AEKantuz bildumarako, baina Katalunian behartu gintuzten katalanez egitera\" (1). Katalunian zuten eta duten harrera itzelaren erakusle, Zuzenena (Metak, 2004) grabatu zuten Gironako Salt herriko La Mirona aretoan. Zuzeneko diskoarekin batera taldearen gaineko dokumental bat kaleratu zuten DVD formatuan. Horren aurretik, Gonzalo Zaldibarrek taldea utzi eta Aitor Agirrek hartu zuen gitarra. Europa ia alderik alde zeharkatzeaz gain, AEBetara eta Japoniara ere jo zuten, eta 2005ean Alemania, Austria eta Herbehereetarako \"Basque Fire\" bilduma argitaratu zuen \"Jaro\" diskoetxe alemaniarrak, gasteiztarren ibilbidearen laburpena.\nMetak diskoetxeak bere jarduera bukatutakoan, Oihuka diskoetxera salto egin zuten, Hamaika gara kaleratzeko (2006). Disko hori egin aurretik, Iosu Izagirrek Pablo Rodriguez ordezkatu zuen baxuan. Ska doinuez gain, rocka, funka, punka eta popa batu zituzten. Eta euskaraz gain, katalanez bi kantu eta gaztelaniazko bat grabatu zituzten. 2007ko erdialdean, Aitor Ruiz de Arbulok taldea utzi zuen, eta gainontzekoek erabaki zuten gitarra bakarrekin jarraitzea, ordezkorik gabe. Urte horretan, gainera, Hego Amerikan bira egin zuten.\n2009an Korrika 16-ren kantua, \"Ongi etorri lagun!\", egin zuen Betagarrik, Jon Maia bertsolariak sortutako hitzak musikatuz, eta urte berean Bizitzari txistuka argitaratu zuen (Elkar). Dantza egiteko baino gehiago, kantatzeko diskoa dela azaldu du taldeak.\n2012ko urriaren 24an \"Zorion Argiak\" izeneko diskoa kaleratu zuen, hamaikagarrena, Elkar argitaletxearen eskutik. Gasteiztarren lan berriak 23 abesti bildu zituen eta okasiorako musikari ezagunen laguntza jaso zuen: Tonino Carotone-k, Garik, Xavi Sarri\u00e0k, I\u00f1igo Muguruzak eta El Drogas-ek, besteak beste, lagundu zieten. Diskoko 23 abestiak bi CDtan banatuta zeuden.\nOrain arteko azken diskoa zuzeneko bat izan zen bere 20 urteak ospatzeko.\n2017ko uztailaren 12an euren webgunean argitaratutako ohar batean jakinarazi zuten uztailaren 28an eman behar dutela azken kontzertua. 2017ko Hatortxu Rock musika-jaialdian izan zen eta 24 urteko ibilaldiari amaiera eman zioten.\nDisko bakoitzeko abestiak.\nMaketa.\n1994an grabatu zuten Gasteizen. Betagarrik kaleratu eta ekoitzitakoa.\nDisko honek 9 abesti ditu:\nBetagarri.\n1997an grabatu zuten Berrizen (Bizkaia) Lorentzo Recordsen. Mil A Gritos Recordsek kaleratu eta B.V.A. \"Triku\"k ekoitzi zuen.\nDisko honek 13 abesti ditu euskara, gaztelania, ingelesa eta portugesez:\nArren Erro Zaharra.\nBerrizen grabatu zuten, Lorentzo Recordsen. Mil A Gritos Recordsek editatu eta Triku eta Katarainek ekoitzi zuten. Diskoa 1999ko apirilan jarri zuten salgai.\nDisko honek 11 abesti ditu:\n80/00.\nAndoainen grabatu zuten, Garate Studiosen. Musika Metakek kaleratu eta Trikuk ekoitzi zuen. Diskoa 2000ko urrian jarri zuten salgai.\nDisko honek 20 abesti ditu:\nFreaky Festa.\nAndoainen grabatu zuten, Garate Studiosen. Musika Metakek kaleratu zuen 2000.urtean eta Trikuk\nekoitzi zuen.\nDisko honek 12 abesti ditu:\nRemix.\nAndoainen grabatu zuten, Garate Studiosen. Musika Metakek kaleratu eta Trikuk ekoitzi zuen. Diskoa 2001eko urriaren 31n jarri zuten salgai.\nDisko honek 7 abesti eta 30:07 minutuko iraupena ditu:\nArnasa Hartu.\nAndoainen grabatu zuten, Garate Studiosen. Musika Metakek kaleratu eta Trikuk ekoitzi zuen. Diskoa 2002ko azaroaren 21ean jarri zuten salgai.\nDisko honek 12 abesti eta 47:12 minutuko iraupena ditu:\nZuzenena.\nSalten (Girona), hain zuzen ere Sala La Mironan eskainitako kontzertu batean grabatu zuten. Musika Metakek kaleratu zuen. Diskoa 2004ko azaroaren 18an jarri zuten salgai.\nDisko honek CD eta DVD bat du. CDak 17 abesti eta 68:25 minutuko iraupena ditu:\nHamaika Gara.\nDisko honek 14 abesti ditu:\nBizitzari Txistuka.\nDisko honek 14 abesti ditu:\nZorion Argiak.\nDisko honek 23 abesti ditu:\n20 urte Zuzenean.\nDisko honek 20 abesti ditu:"}
{"id": "40784", "revid": "119347", "url": "https://eu.wikipedia.org/wiki?curid=40784", "title": "Nun", "text": "Nun Algortako rock talde euskalduna da.\nBiografia.\nTaldeak 2002an hasi zuen ibilbidea. Orduko partaide batzuek taldea uztea erabaki zuten eta Xabier Doncel eta Eneko Burzakok barneratu ziren baxu eta gitarra lanak eginez. Taldeak oinarria zuen jada, abesti batzuk konposatuta baitzeuden ordurako, eta hainbat kontzertu eskaini zituzten.\nOrduan, taldeak gaur egungo ibilbideari hasiera eman zion. Aitziber Omagogeaskoa, Alvaro Barriuso, Xabier Doncel, Claudio Pavan eta Eneko Burzakok maketa grabatzea erabaki zuten Zehatz Kultur Elkarteko estudiotan, Gonzalo Zubizarretaren eskutik. Emaitza melodia eta disonantziaren arteko bost kantu izan ziren, emozio eta sentimenduz beteta. Grabazio honi esker taldeak paper ezinhobea lortu zuen Ondarroa Hiria, Bilbovision, Bilbao Hiria eta Euskadi Gaztea bezalako lehiaketatan. Gainera, hainbat kritika jaso zituzten hedabide berezituetan: Entzun!, Mondosonoro, eta abar.\nBeranduago bigarren demoa grabatzea erabaki zuten, Ondarroako Santos Records estudioetan egindako grabazioan Mikel Santosek teknikari lanak burutu zituelarik. Zazpi kantuz osatutako grabazioa da emaitza, pop eta hardcorearen artean kokatzen direlarik. Standstill, Maple, Monochrome edo Coldplay bezalako taldeen eragina nabaria da lan berri honetan.\n2010eko urtarrilaren 7an disko berria aterako zutela esatearekin batera, taldearen agurraren berri eman zuten.\nMusika Estiloa.\nRock alternatiboa.\nDiskografia.\nMaketa (Eremu Lauak, 2002).\nTaldearen lehenengo grabazioa, Gorlizeko Zehatz estudioetan erregistratua, Gonzalo Zubizarretaren eskutik. Bost kantu biltzen ditu CDak, doinu trinko eta pisutsuetan oinarrituta, Uribe Kostako taldearen aurkezpen lana izan zen.\nCollage (Eremu Lauak, 2006).\nHardocore, pop, rock... azkenean berdin dio, definitzea gauza zaila delako kasu gehienetan. \"Collage\" izena hartu duen grabazio berri honetan melodietan sakondu du boskoteak (ez hala nahi izan dutelako, horrela suertatu delako baizik), maketan agertzen ziren disonantziak alde batera utzita. Baina ez da hardcore, ez da pop, ez da rock.\nAitziberrek eztanda egin behar duela ematen du askotan, negarra eta irribarre gozoaren arteko muga zorrotza"}
{"id": "40785", "revid": "119347", "url": "https://eu.wikipedia.org/wiki?curid=40785", "title": "All Jazz Era", "text": "All Jazz Era 2001ean Gorlizen sortu zen Funk taldea da. Hasieran, lau taldekide zeuden: \"Jurdan\" gitarjolea, \"Oilosko\" bateriajolea, \"Arkaitz\" baxu-jotzailea eta \"Urtzi\" gitarjolea.\n2002an, \"Jurdan\"ek taldea utzi eta \"Itziar\" saxofoijole Berangotarra batu zen. 2003an, \"Karmen\" abeslari Sopelarra batu zitzaien eta harrezkero boskotea osatzen dute.\n2005ean lehenengo iraupen luzeko diska grabatu zuten, Urtzi Azkue teknikari lanetan egon zela. Diskoa eurek ekoitzi zuten MusikHerria zigilupean. Disko honetako kantuak guztiak lizentzia librekoak dira, bai grabatu, entzun edota konpartitzeko ere."}
{"id": "40790", "revid": "2241", "url": "https://eu.wikipedia.org/wiki?curid=40790", "title": "Amonal", "text": "Amonal hurrengo gauzak izan daitezke:"}
{"id": "40795", "revid": "448", "url": "https://eu.wikipedia.org/wiki?curid=40795", "title": "Egan", "text": "Egan izenak hainbat adiera ditu:"}
{"id": "40797", "revid": "119347", "url": "https://eu.wikipedia.org/wiki?curid=40797", "title": "Australiako historia", "text": "Australiako historia duela 40.000-45.000 urte hasi zen, lehen gizakiak iparraldetik Australiara iritsi zirenean. Australiako historia idatzia XVII. mendean hasi zen, esploratzaile holandarrak kontinentea lehen aldiz begiztatu zutenean.\nHistoriaurrea.\nHego-ekialdeko Asiatik abiatuta iritsi zen gizakia Australiara, egungo australiar aborigenen arbasoak izan zirenak. Hala ere, inolako loturarik topatu da herri asiar edo polinesiar ezagunekin. Iparraldeko Australia eta Ginea Berriaren artean hizkuntza- eta gene-trukaketak egon direla frogatu da, baina sal-erosketa eta ezkontza modernoagoei zor zaie.\nAustraliarainoko lehen migrazioa Australia eta Ginea Berria batuta zeudela gertatu omen zen. Baina itsasoa zeharkatuz heltzea ere badago. Izan ere, australiarren heldueraren data zehatza oraindik ere eztabaidagaia da arkeologoen artean. Oro har onartzen da duela K. a. 42.000 eta 48.000 bitartean gertatu zela.\nLehen gizaki gehien horiek ehiztari-biltzaileak izaten ziren. Ahozko kultura zabala edukita, Lurra gurtzen zuten. Tribu frankotan herrialde zabal horretan sakabanatuta ere, aborigenak ez ziren Harri Aro aldaezineko jendea, askotan europar kolonoek irudikatu duten bezala. Milurtekotan zehar euren burua egokitu behar izan zuten Australiako ohiko lehorte eta euriteen arabera.\nElikadura nork bere zonaldean eskuratzen bazuen ere, egungo antropologoek eta nutrizionistek orekatuta eta anitza zela iritzi zioten aborijenen dietari. Hala ere kostata lortzen zen janaria, batzuetan jardunaldiaren erdia edo bi herenak horretan emana. \u00d1ame, sustraiak, fruituak, haziak, barazkiak eta intsektuak biltzen zituzten, eta gardatxoak eta beste tamaina txikiko animaliak ere hiltzen zituzten makilen laguntzaz. Ehizan txoriak, gardatxoak eta sugeak (hainbatetan eskuarekin) harrapatzen zituzten, baita kanguruak eta emuak ere (makila, bumerana edo harriak botata).\nHabitat horretan egun desagertuta dagoen megafaunarekin (tamaina handiko animaliak) bizi ziren gizakiak. Haien inguruko istorioak ahozko kulturan gorde dira. Animalia horien desagerpena zerk eragin zuen eztabaidak argitu gabe dirau. Batzuen ustetan gizakia izan zen arduraduna, eta besteen ustez Izotz Aroa. Izan ere, horrexegatik duela 20.000 urte kontinentearen zati gehiena basamortu bilakatu zen. Garai horietan gizakien populazioa ere arras murriztu zen eta hainbat zonaldetan bildu eta aterpetu omen ziren.\nEuroparraren etorrera.\nWillem Janszoon nabigatzaile holandarrak Australia ikusi zuelako lehen aipamen fidagarria egin zuen 1606an, York lurmuturrako kosta ikusitakoan. XVI. mendean, holandarrek Holanda Berria deitzen zutenaren kosta kontrolpean zeukaten, baina koloniak kokatzeko saiorik ez zuten egin.\nJames Cook lotinantak 1770ean Australiako ekialdeko kostaren inguruan nabigatu zuen. Hegoaldeko Gales Berria (New South Wales) izena emanda, Britania Handiarentzat aldarrikatu zuen. Espedizioaren aurkikuntzek espetxe-kolonia ezartzeko gogoa piztu zuten.\nBritania Handiko lehen kolonia Australian Arthur Phillip kapitainak kokatu zuen Port Jacksonen, 1788ko urtarrilaren 26an. Data hori Australiako egun nazionala bihurtzekoa zen.\nVan Diemen's Land, edo egun ezagutzen den bezala, Tasmania, 1803an kolonizatu zen. 1825ean bereizi zen kolonia ezberdin bat izateko. Hegoaldeko Gales Berriatik beste kolonia bereizi batzuk sortu ziren: Hegoaldeko Australia (South Australia) 1836an, Victoria 1851n eta Queensland 1859an. Iparraldeko Lurraldea (Northern Territory) 1863an sortu zen. Hegoaldeko Australia \"probintzia aske\" bezala fundatu zen, hau da, ez zen presoak bidaltzeko lurralderik. Victoria eta Mendebaldeko Australia ere probintzia askeak izan ziren jatorrian, baina geroago presoak onartu zituzten. Presoen etorrera 1840 eta 1864 bitartean bukatu zen.\nAustraliako aborigen populazioa 350.000 lagunekoa izaten zen europarren etorreran. Hurrengo 150 urteetan izugarri egin zuen behera, batez ere gaixotasun kutsakorrak, berkokapen behartuak eta desintegrazioa zirela kausa. Aborigen gurasoei ere haurrak kentzen zizkieten. Hori dela eta, aborigenek zein historialari batzuek prozesu hau genozidioren hainbat definiziorekin bat egiten duela argudiatzen dute. Beste historialari batzuek, aldiz, interpretazio hori zio politikoek eraginda dela aldarrikatzen dute. Bien arteko eztabaidak hautsak harrotu ditu Australian.\nEstatu burujabea.\n1855 eta 1890 bitartean, sei koloniek barneko politikaren gaineko eskumen gehienak jasotzen zituzten poliki, Britaniar Inperioaren barnean jarraituta. Londresko Kolonia-Bulegoak nazioarteko harremanak eta defentsa bere esku gorde zituen.\nHala ere, hamar urte asmoak gauzatzeko eman ondoren, 1901eko urtarrilaren 1ean, koloniak federatu ziren eta Australiako Commonwealth (Amankomuneko oparotasuna) jaio zen, Britaniar Inperioko agindupeko lurra oraindik ere. Askoren ustez, nazioaren jaiotza Lehen Mundu Gerrako Gallipoli gudan sortu zen, Australia eta Zeelanda Berriko porrotarekin batera.\nTartean, 1913ko martxoaren 12an Canberra herrialdeko hiriburu bihurtu zen.\nBestela, 1931ko Westminster Estatuturekin Australia eta Britania Handien arteko legezko lotura gehienak amaitu ziren. Bigarren Mundu Gerran, gainera, Britania Handia garaituta suertatu zen Asian 1942an. Japoniaren inbasioak beldurtuta, Australiak Ameriketako Estatu Batuei eskatu zien laguntza. Izan ere, 1951z geroztik, Australia AEBen aliatu militarra izan da.\nBigarren Mundu Gerraren ostean, Australiak Europako inmigrazioa babestu zuen. 1970eko hamarkadaz geroztik, Australia Zuria politika bukatutakoan, Asiako eta munduko beste tokietako inmigrazioa ere ongietorria izan da. Horren ondorioz, Australiako demografia, kultura eta irudia irauli dira. Aborigenei dagokienez, 1967ko erreferendumen ondoren, Gobernu Federalak aborigenak errespetatzeko politikak abian jarri ditu. Aborigenen lur-jabetza tradizionala onartu zuen Epaitegi Gorenak 1992an.\nErresuma Batuarekin lotzen zuten azken lokarriak 1986an askatu ziren. 1999an, errepublika bihurtzeari uko egin zion %55eko gehiengoak.\n2008ko otsailaren 13an Kevin Rudd lehen ministroak Legebiltzarraren izenean ofizialki barkamena eskatu zien aborigenei \"Stolen Generations\" direlakoengatik. \"Belaunaldi galduak\" 1869tik 1969 arte Gobernuak eta Elizak euren gurasoei lapurtutako ume aborigen edo mestizoak dira, ez argitutako arrazoiengatik egindakoa.\n2014ko azaroaren 16an, G-20ak 800 neurri onartu zituen ekonomia bultzatzeko helburuarekin. Vladimir Putinek goi-bilera amaitu baino lehen alde egin zuen.\nAbenduaren 19an, labana bidez hildako 8 adingaberen gorpuak aurkitu zituzten Australian. Biktimek 18 hilabete eta 15 urte artean zituzten. Egun berean, labankadaz hilda aurkitutako zazpi umeren ama atxilotu zuten."}
{"id": "40800", "revid": "90204", "url": "https://eu.wikipedia.org/wiki?curid=40800", "title": "Urtz", "text": "Urtz 1988an sortutako rock musikako taldea da. Pasaian entseatzen hasita, rock, pop eta heavy metalaren osagaiak hartu zituzten. \"Ekaitzaren garrasia\" lehen diskoarekin (1992), arrakasta itzela lortu zuten; Gor diskoetxearen arabera, euskal rockaren klasikoa. \"Hautsa astinduz\" bigarren diskoa (1994) ere arrakastatsua izan zen; \"Kaixo!\" kanta taldearen kanta ezagunena bihurtzekoa zen. \"Hain urrun\" (1996) eta \"Lur gazian ametsak ereinez\" (1998) diskoek ez zuten aurrekoen adina ospe izan. \"Aingeru\" (2001) bosgarren eta azken albumean, diskoetxea eta hainbat taldekide aldatuta (Javi Estella eta Ritxi Barrenetxera sartu ziren), pop uretan sakonago murgildu ziren. 2003ko urrian desegin zen taldea, baina 2013an oholtzetara itzuli zen.\nTaldea.\n90eko hamarkadaren hasieran euskal rockak ezagutu zuen irekitze estilistikoaren adibideetako bat izan zen Urtz. 1991n kaleratu zuen lehen maketa, Zelatan izenekoa, eta 1.800 ale saltzea lortu zuen. Gor diskoetxea berehala ohartu zen taldearen potentzialaz, eta diskoa kaleratzeko eskaintza egin zion 1992ko udaberrian. Haatik, bere burua behar bezala prestatuta ikusten ez zuelako hilabete batzuk itxarotea erabaki zuen laukoteak. Udazkenean kaleratu zen Ekaitzaren garrasia (1992), Urtzen lehen diskoa, eta taldeak berak espero ez zuen oihartzuna izan zuen. \"Negua datorrenean\" kantua indartsu sartu zen irratietan, taldearen ezaugarri nagusiak erakutsiz: melodia itsaskorren ardatza, erritmo biziak eta gogortasuna gitarretan. Heavy kantuak (\"Zelatan\", \"Maiatzak 10\", \"Azken eguna\"), maitasun baladak (\"Gau ilun\") eta jai giroak (\"Itzalak ez nau hartuko\") biltzen ditu estreinako lan hark.\nHautsa astinduz (Gor, 1994) bigarren diskoak aurrekoaren arrakasta berretsi zuen, eta gainditu egin zuen lehenengoaren salmenta kopurua. Taldearen kanturik ezagunenetako batzuk daude lan horretan: \"Kaixo\", \"Hautsa astinduz\", \"Bizitzarekin dantzan\"... Marino Go\u00f1i arduratu zen ekoizpenaz.\nHurrengo lana, Hain urrun (Gor, 1996), taldearen diskorik serioena izan zen, eta agian horregatik, \"jendeak ez zuen ondo ulertu. Pertsona bakoitzak baditu bere bizitzan etapa ezberdinak, eta berdin geratzen da diskoetan eta egiten diren lan guztietan ere, eta azken finean islatzen da\" (1). Lan horretan bereziki garrantzitsua izan zen I\u00f1aki Lazkano kazetariak hitzetan egindako ekarpena, eztitasunezko poesiatik gertu.\nHirugarren diskoaren harrera apalak eragindako beheraldia gainditu ostean, taldeak ilusioa eta indarra berreskuratu zituen Lur gazian ametsak eginez (Gor, 1998) laugarren diskoarekin. Javi eta Juanan San Martin soinu teknikariekin lan egin zuen Espartzako Sonido XXI estudioan, eta aldaketak onura ekarri zion. Lehen diskoen arrakasta berdindu ez bazuen ere, esanahi berezia du disko horrek taldekideentzat. Taldearen diskorik irekiena da estilistikoki, eta besteetan ez zeuden ilusioa eta baikortasuna ageri dira hitzetan.\nHiru urte igaro ziren Aingeru (Oihuka, 2001) kaleratu arte. Tarte horretan taldekide aldaketak gertatu ziren, Javi Estella (gitarra eta koruak) eta Ritxi Barrenetxea (baxua) sartu baitziren taldean. Soinuaren aldetik, taldearen diskorik garbiena da, eta doinuen aldetik pop kutsu handienekoa. Melodiak jarraitzen du kantuen ardatza izaten, baina erritmoak motelagoak eta leunagoak dira oro har.\nBosgarren diskoari zaleek egindako harrerarekin pozik egon arren, bi urte geroago taldea desegitea erabaki zuten. Azken kontzertua Bilborock aretoan eman zuten 2003ko urrian, Juanan San Martin soinu teknikari eta teklatu jotzaileak lagunduta, ibilbide osoaren errepaso zabala eginez. Azken eguna CD-DVDak (EDG Music, 2003) jasotzen du gau hartan gertatutakoa, taldekideei egindako elkarrizketekin osatua.\nHamar urteko isilunearen ondoren, 2013an Baga-biga diskoetxeak argitaratutako \"Astiro\" diskoarekin itzuli zen taldea. Urte hartako abenduan igo ziren berriro agertokira, Durangoko Azokarekin, herri hartako Plateruenea kafe antzokian."}
{"id": "40801", "revid": "201", "url": "https://eu.wikipedia.org/wiki?curid=40801", "title": "Hilkutxa", "text": "Hilkutxa edo zerraldoa zurez edota harriz egindako kutxa da, non hildakoen gorpuak sartzen diren. Zerraldoen erabilera Antzinako Egiptoarren kulturatik dator, non gorpuak kutxetan sartzen zituzten.\nHilkutxek erlijio-zeinuak izaten dituzte, hildakoaren fedearen arabera."}
{"id": "40803", "revid": "288649", "url": "https://eu.wikipedia.org/wiki?curid=40803", "title": "Zerraldo", "text": ""}
{"id": "40804", "revid": "58701", "url": "https://eu.wikipedia.org/wiki?curid=40804", "title": "Garbage", "text": "Garbage 1994an Wisconsinen sortutako rock musika taldea da. Osakideak Duke Erikson, Shirley Manson, Steve Marker eta Butch Vig dira.\n1990eko hamarkadaren amaieran, single sorta arrakastatsua atera zuten, tartean \"Stupid Girl\" ospetsua. Estreinako albumak, \"Garbage\", 4 milioi ale saldu zituen munduan zehar. Bi urte prestatzen eman ostean, hurrengo diskak ere, \"Version 2.0\", emaitza onak lortu zituen munduko musika-zerrendetan. 1999an, James Bonden \"The World Is Not Enough\" filmarako kanta nagusia egin zuten.\nAurreko maila altuari eutsi nahi bazioten ere, hirugarren diskoak, \"beautifulgarbage\", ez zuen lehenengoen arrakasta komertzialik lortu. 2003an taldea desegitear egon arren, 2005ean, laugarren diska kaleratu zuten, \"Bleed Like Me\". Urte berean, munduan zeharko bira moztutakoan, mugagabeko atsedenaldia hartuko zutela iragarri zuten, nahiz eta hori taldearen amaiera ez zela azpimarratu."}
{"id": "40805", "revid": "59902", "url": "https://eu.wikipedia.org/wiki?curid=40805", "title": "Infernu", "text": "Infernua edo su-leizea islama eta kristautasunaren arabera, kondenatuek heriotzaren ondoren betiko zigorra hartzen duten oinaze-lekua da.\nKristauen arabera, Jesu Kristo salbatzailetzat hartzen ez dutenak, Ebanjelioa obeditzen ez dutenak, hil ostean hara joaten direa. Han, zain egon beharko dute, Azken Epaiketaren eguna iritsi arte. Infernuaren ahoa edo sarrera, Leviatan munstroaren ahoarekin lotzen zen Erdi Aroan.\nInfernua (latinezko \"infernus\" hitzetik dator), erlijio askoren arabera, muturreko sufrimendu egoera bat da: giza gorputza edo gogamena gorputzetik banandu ondoren, lurreko bizitzan delituak eta bekatuak egin dituztenek hil ondoren bizitako minak etengabeak dira.\nInfernuaren definizioa eta haren ezaugarriak erlijio batetik bestera aldatu egiten dira eta batzuetan erlijio beraren barnean interpretazio ezberdinen menpe daude. Hortaz, budismoaren arabera, infernua, batez ere, desioen eta pasioen menpe dagoen gizakiaren gogo-egoera da. Besteen iritziz, infernuak hildakoen edo haien arteko zati baten lekua ere izendatzen du. Hala ere, guztiek leku ikaragarri bat ekartzen dute gogora, eta batzuen arabera, lurpean dago.\nMesopotamiako jatorria.\nInfernuaren lehen aztarnak mesopotamikoak dira (K.a. 2 000). Mesopotamiarren arabera, mundua bi zatitan banatuta dago: Goian, bizidunen jainkoek gidatuta, eta Behean, hildakoen jainkoek gidatuta. Bien tartean, bizidunen munduak flotatzen du, hots Aps\u00fbn (ur gezako lakuan). Sumeriar eta akadtarren arabera, infernua edo hildakoak elkartzen dituen lekuak hainbat izen ditu: \"Behean\", \"Itzuli gabeko\" \"herrialdea\", sumerieraz \"kur\" (edo \"ki\"), \"lurra\" edo \"mendia\", \"Arallu\", \"Handia\" \"Behea\", \"Irkalla\", \"Hiri Handia\" edo \"Lur handia\".\nMesopotamiako azpimunduari buruzko informazio gehien biltzen duten idatzizko erregistroak \"Gilgamesh\"en Epopeia bezalako istorioak dira, \"Inannaren Infernurako jaitsiera\" hainbat bertsio (eta erlazionatutako istorio edo lamentuak) eta \"\"en mitoa. Informazio baliotsua ere lortu ahal izan zen hildakoen lekura itzultzeko xedea duten hileta \u2014testuetatik, aienetatik eta exorzismoen deskribapenetatik.\nInanna-ren Infernurako jatsieraren mitoak eta haren akadiar bertsioak Infernuaren deskribapen luzea egiten dute. Bi obrak irakurtzean, hildakoen mundurako sarrera, hots betiko kondenazioaren lekua, Ganzer jauregian dago. Mendebalderantz ibilaldi luze baten ondoren, estepa zabal batetik eta \u00abnorabide bakarreko bidea\u00bbn dauden mendi askoren bidez harat arte irits daiteke. Jauregiaren atzean, zazpi horma daude, ondoz ondoko zazpi ateek zeharkatuta, eta azpimunduaren bihotzera eramaten dute. Beste iturri kuneiformeen arabera, lurpeko harkaitzetako zirrikituetatik edo lurpeko pitzadetatik sartzen da Lurpeko mundura. Hildakoek \u2014haien gorpuak lurpeko ehorzketa batean (batzuetan, familiaren etxearen azpian) lurperatzen dituzte\u2014 beren bidea aurki dezakete \"Behean\". .\nLurpeko mundura jaitsi aurretik, hildako pertsona bihurtzen da, (Gedim, sumerieraz). Mesopotamiarrek oraindik ez dute gorputza biziarazten eta animatzen duen arimaren ideia lantzen. Jean Bott\u00e9roren ustez, Etemmua ezerezaren ulermenari erantzuteko modu bat da, hau da, desagertutakoak utzitako hutsuneari. Etemmua bizidunek hildakoez duten oroitzapenetan oinarritutako mamu moduko bat da. Itzal edo agerpen iheskor gisa agertzen da. Gainera, Lurpeko munduan dagoen mamu hori batzuek berriro dei dezakete, bizidunek galdezka dezaten eta, desiragarria bihurtzen bada, haren itzulera Behe Handian, exorzismo erritu baten egiteko parada bihurtzen da: hor, bizidunak Etemmua jazartzen ditu Tammuz jainkoaren esku uzten den. Tammuzek urteroko jaitsiera gidatzen ditu, artzain on gisa, heriotzaren tokirantz; handik ezingo dira inoiz itzuli .\nLurpeko jainkosa Ereshkigal da, \u00ablur azpiko erregina\u00bb, \u00abhildakoen erregina\u00bb edo \u00abPenintsulako Dama\u00bb. Heriotza irudikatzen du baina, haren ahizpa Inanna ez bezala, umeez erditzen da: euren garaia baino lehen Lurrean hiltzen diren gazteak . Gugalanna deitoratzen duen senarra dauka Inannaren Infernurako jaitsieraren arabera, Zeruko Zezena. \"Nergal eta Ereshkigal\" izeneko \"b\"este mito akadiar batek, Erexkigal jainkoaren emaztea bihurtzen du . \"Lapis-lazuli jauregi\" batean erregina dago, bere Namtar bisirrarekin, gaixotasunaren eta epidemien jainkoak dena, eta Geshtinanna-rekin, Infernuko eskriba, Dumuziren arreba dena eta Ningishzidaren emaztea. Zazpi Annunakietaz lagunduta dago baita ere, hots Infernuaren epaileetaz. \nMesopotamiako literaturan ezerk ez du iradokitzen hildako bat lurpeko mundura sartzean epaitzen denik egindako ekintzengatik; hildako guztiek patu bera bizi dute Lurpeko munduan, bizitzan zehar hartutako jokaera morala kontuan hartu gabe . Horrela, Annunakiek hildakoen legea betearazten dute eta Lurpeko barne funtzionalak soilik kudeatzen dituzte . Adibidez, \"Inannaren Infernurako jaitsiera\" ipuinean, zazpi Annunakiek Inannari gogorarazten diote, Lurrera igoko bada, ordezko bizidun bat aurkitu beharko duela. Hori dela eta, bere familiaren edo senide bizi bat bilatzera kondenatzen dute, hura ordezkatzeko Infernuan .\nOro har, lurpeko mundua oso modu ezkorrean hautematen dute mesopotamiarrek: hildakoen patua ez da batere alaia, plazera eta maitasuna guztiz falta dira. Hildakoa, bere Etemmu itxuran, Infernuan sartzen da bere lurreko bizitzaren erreplika zurbila bizitzera. \"Gilgamesh-en Epopeia\"ren eta \"Ishtar-en azpimunduraren jaitsieraren arabera\", hildakoak lurrez elikatzen da, ur nahasia edaten du eta bertan egiten ditu iluntasunean aurretik bere lurreko bizian zehar egindako keinu berak . Lurpeko ikuskera horrrek lehen hebrearren Seolarena aurreikusten du .\nMesopotamiar Infernuaren ikuskera bizidunek hildakoak tratatzeko eta hiltzea ospatzeko moduaren araberakoa da. Izan ere, ematen zaiolarik garrantzia, \"Inannaren Infernurako jaitsiera\"r\"en\" mitoan bezala dolu-erritoez , hildakoaren patu tristea arin daiteke. Horrela, arbasoen izena hainbat aldiz ahoskatuz, batzuetan lurrera ura botaz eta hilero-hilero hildako senideen Etemmuak gonbidatzen diren bazkari bat antolatuz, bizidunek hildakoak gogoratzen dituzte eta guraso galduen egonaldia arintzen dute \"Behean\" .\nGreziar mitologian.\nGreziar mitologian, Lurpeko munduak hildakoen erreinua dira. Lurpeko leku bat da; hor, Hades jainkoa eta emazte Pertsefone errege-erreginak dira.\nPlatonen ekarpena.\n\"Errepublika\" teoria politikoaren lan handian, Platonek Er-ren mitoa azaleratzen du . Ondorengo bizitzari buruzko herri-sinesmenak hartzen ditu eta filosofoak argitzeko edo laguntzeko erabilitako tresna da, hiri batek oinarri izan dezakeen kontrol politikoa eraikitzeko. Heriotzaren ondoren gaiztoen zain dauden gorputz-zigor graduatuen deskribapen oso zehatza eskaintzen duen lehen egilea da eta infernuaren, purgatorioaren eta paradisuaren bereizketa geografikoa markatzen du .\nEragin handia izan zuen Mendebaldeko kulturan, Elizak dogma kristauan txertatu ondoren, haren indar tenporala sendotzen lagundu baitzuen kristau erlijioaren muinean bortizkeria elementu bat sartuz."}
{"id": "40809", "revid": "1545", "url": "https://eu.wikipedia.org/wiki?curid=40809", "title": "Alvaro Siza", "text": ""}
{"id": "40821", "revid": "58701", "url": "https://eu.wikipedia.org/wiki?curid=40821", "title": "Les Wampas", "text": "Les Wampas 1983an sortutako Frantziako punk musika taldea da.\nBMG diskoetxerekiko kontratua bukatutakoan, 1998an, ibilbide independientea berreskuratu zuten. 2003an, \"Never trust a guy who after having been a punk, is now playing electro\" (Ez zaitez inoiz fida lehen punkak izanda, orain elektroa jotzen dutenez) albumarekin eta \"Manu Chao\" izeneko kantarekin Manu Chao artistaz iseka egiten zuten. Izan ere, Les Wampasen ustetan, Mano Negraren abeslari punk ohiak \"sistema onartu zuen\", eta sistemaz profitatuta, ezin da sistema kritikatu, \"bestela bota egingo zaituzte\".\nHautsa harrotu duen beste kanta bat \"Chirac en prison\" izenekoa da, 2006ko urtarrilean plazaratua. Honako hau dio:\n\"Elle ne pense qu'\u00e0 \u00e7a, elle n'en dort plus la nuit\" [...]\n\"La seule chose qui lui ferait plaisir\"\n\"Ce serait de voir Chirac en prison.\"\n\"Neskak horretan baino ez du pentsatzen, gauean lo egin ezinik [...]\nPlazerra eman ahal zion gauza bakarra\nChirac espetxean ikustea izango litzateke.\"\nHala ere, Didier Wampas abeslarien esanetan, \"Jacques Chiracen kontrako benetako kanta ez zen (...) Adierazpen askatasuna noraino heltzen zen ikustea besterik ez nuen\".\". Frantziako telebistetan eta irratietan zentsuratua izan da. Kanta promozionatzen zuten hainbat telebista-iragarkik bip-ak eta zituzten Errepublikako presidenteaz ari zela ezkutatzeko. \"Ou\u00ef FM\" eta \"Le Mouv\"' irrati-kateek eman zuten kanta. Nolanahi ere, abestiari ospe gehien eman diona \"Les Guignols de l'info\" telesaioa izan da, kantaren bideoa egin nahi zutenean."}
{"id": "40839", "revid": "105290", "url": "https://eu.wikipedia.org/wiki?curid=40839", "title": "Sen (musika taldea)", "text": "Sen 1999an sortutako rock musika taldea da. Jatorrizko osakideak Haritz Harreguy, Aitor Uriarte eta Aiheko Zubimendi ziren. Giro goibel eta malenkoniatsuan murgildutako hiru disko kaleratu zituzten hasierako urteetan eta 2013 arte jarraitu zuten jotzen."}
{"id": "40843", "revid": "120411", "url": "https://eu.wikipedia.org/wiki?curid=40843", "title": "Fermin Muguruza", "text": "Fermin Muguruza Ugarte (Irun, Gipuzkoa, 1963ko apirilaren 20a) euskal musikagilea, abeslaria eta ekoizlea da.\nI\u00f1igo Muguruza anaiarekin eta Mattin Sorzabalbererekin (gerora Treku Armendariz sartuko zen) 1982an Kortatu punk-ska musika taldea sortu zuen. 1989an taldea desegin zen, baina Fermin eta I\u00f1igo, Kaki Arkarazorekin elkartu ziren berriro 1990ean, Negu Gorriak osatzeko. 1997an Dut taldearekin aritu zen. Hala ere hainbat disko atera ditu bakarlari gisa.\nMusikatik kanpo, zinema arloan nabarmentzen ari da azken urteotan, dokumentalgile moduan.\nBizialdia.\nHastapenak.\n1983. urtean sortu zuen Fermin Muguruzak bere lehen musika taldea, 20 urte besterik ez zuela: Kortatu. I\u00f1igo Muguruza anaia txikia eta Javier Armendariz Treku izan zituen bidaide lau urte iraun zuen abentura hartan. Talde mitiko harekin punk, rock eta ska giroak jorratu zituen, nerabezaroaren sukarraz dibertsioa eta aldarrikapena uztartuz.\nKortatu desegin eta gero, 1989. urtean, Negu Gorriak sortu zuen, berriz ere I\u00f1igorekin, baita Kaki Arkarazo (M-ak) gitarrista eta soinu hartzailearekin ere. Geroago, Mikel Kazalis (Anestesia) eta Mikel Abrego (BAP!!) batu zitzaizkion hirukoari. Sekulako astindua ekarri zion taldeak euskal rockari, eta eragin handia izango zuen geroago sorturiko hainbat talderen artean. Negu Gorriak aitzindaria izan zen mestizajearen bidetik musika era ezberdinak nahasten eta teknologia berriak erabiltzen.\nTaldea maila gorenean zela, 1996. urtean, Negu Gorriak desegiteko erabakia hartu zuen bostekoak, eta bakarkako bideari ekin zion Muguruzak. Lehen saioa Dut hiruko taldearen alboan egin zuen. Negu Gorriaken hainbat kontzertutan aritutakoa zen Dut, eta bi disko zituen kalean, Esan Ozenki diskoetxearen eskutik. Isiltasunean eta sekretupean landuriko proposamen hori Muguruzak gustukoak dituen efektu kolpe horietako bat izan zen. Musikalki, Negu Gorriaken gogortasunaren jarraipen gisa har daitekeen arren, \u00f1abardurak eta berezitasunak zituen elkarlan berriak. Nagusiki rock indartsu eta hardcore giroetan murgildu zen Muguruza, Joseba Ponce (baxua), Galder Izagirre (bateria) eta Xabi Strubell (gitarra) musikariekin batera. 1997. urtean, Xabi Pery (Itoiz) soinu teknikariaren estudioan Ireki ateak (Esan Ozenki) grabatu zuten, eta nazioarteko kontzertu bira abiatu zuten diskoa aurkezteko: Kuban, Argentinan, Uruguain, Kolonbian, Venezuelan, Espainian (Madrilgo Festimad jaialdian, besteak beste) eta, noski, Euskal Herrian aritu ziren, baita New Yorkeko CBGB areto mitikoan ere. Gaitzerdi antzerki taldeak landutako eszenografia ikusgarria erabili zuten Euskal Herriko emanaldietan.\nFermin Muguruza eta Duten arteko elkarlanak iraungitze data zeukan, eta kontzertuekin amaitu eta gero, bakarkako bideari ekin zion Muguruzak. Ordutik aurrera, bide horretan bidelagun asko izan dituen arren, horien artean baten bat nabarmentzekotan, Jamaikako sustraiko musika nabarmendu behar da. Izan ere, reggaea eta haren aldaerak (ragga, roots, dub, rock-steady, dance-hall...) jorratu ditu Muguruzak azken hamarkadako lan guztietan. Reggaea presente egon da Muguruzaren ibilbidean Kortaturen lehen garaietatik (\"Sarri, Sarri\" kantua, Toots &amp; The Maytalsen moldaketa bat da), eta Negu Gorriaken \"B.S.O.\" kantuan aldarrikatzen zuenez, bere sustraiak \"rock, rap, reggae\" ziren.\nBakarkako lana.\nBrigadistak Sound System diskoak (Esan Ozenki, 1999) ederki islatzen du Muguruzaren filosofia. Nazioarteko hainbat lekutan grabatu zuen (Los Angeles, Erroma, Montreal, Habana, Paris, Bartzelona...), hainbat urtetako biretan harreman estua izandako tokian tokiko musikariekin: Todos Tus Muertos, Hechos contra el Decoro, Angelo Moore (Fishbone), Amparanoia, Manu Chao... Hizkuntza eta kulturen bat-egitea ekarri zuen lan horrek, eta geroztik kaleratu dituen disko guztiek brigadistaren espiritua eraman dute modu batera edo bestera barneraturik.\nHurrengo lanak, FM 99.00 Dub Manifest izenekoak (Esan Ozenki, 2000), sendotu egin zuen Muguruzaren bide berria, eta horren karira nazioarteko bira handietara itzuli zen irundarra. Mundu zabaleko musikariz osatutako taldea eratu zuen, Dub Manifest izenekoa, non haize atalak hartzen zuen garrantzia eta teklatu jotzailearen presentzia nabarmendu zitezkeen. Diskoari izena ematen dion kantu ezagunean islatu zuen Muguruzak taldearen izaera eta norabidea: \"Emangailu FM-a, uhinetan barrena duintasuna musikatuz irratia, hitzen Internazionala, Sound System Mundiala, zeharkatzen isiltasun itsasoak...\".\nIn-komunikazioa diskoan (Metak-Kontrakalea, 2002) trikitiaren sonoritatea erantsi zion Muguruzak bere musikari. Diskoa Euskal Herrian grabatu zen, lagun zahar bat soinu teknikari zuelarik, Kaki Arkarazo, eta musikarien artean Joseba Tapia eta Gorka Benitez zeuden. Zuzenekoetarako, Kontrabanda taldea osatu zuen, Bego\u00f1a Bang Matu, Sorkun Rubio (Kashbad), Eva Reina, Jon Elizalde, Aritz Lonbide, Igor Ruiz, Zigor Lampre DZ (Selektah Kolektiboa), Xabi Solano (Etzakit), Andres Belmonte, Alfonso Arias eta Mikel Abrego musikariekin. Horietatik, Sorkun eta Abrego bakarrik aritu ziren Dub Manifesten, eta Muguruzaren ondorengo proiektu guztietan ere parte hartu dute.\nNazioarteko bira luzea prestatu zuen diskoa aurkezteko (Uruguai, Txile, AEB...), eta zenbait jaialdi ospetsutan parte hartu zuen; Japoniako Fuji Rocken eta Roskilden (Danimarka), esate baterako. Euskal Herrian, besteak beste, \"Bizi Gara\" makrojaialdian eta Artozki herrian (Nafarroa) jo zuen, Itoizko urtegiak azpian hartu aurretik. Kontrabandarekin eginiko birako azken emanaldia Bilboko Aste Nagusian egin zuen Muguruzak, eta haren ostean kontzertu birak eskaintzeari utziko ziola adierazi zuen. Alta, ez zuen hitza bete, eta urte batzuk geroago itzuli zen taula gainera.\n\"Brigadistak Sound System\" diskoak bezala, nahasketa berriz eginiko diskoa ekarri zuen \"In-komunikazioa\"k ere. Oraingoan, Bristol hiriko (Ingalaterra) musikariek hartu zituzten Muguruzaren kantuak, haien gaineko ikuspegi berria eskaintzeko Irun meets Bristol Komunikazioa diskoan (2003). Lanaren lehen tirada Euskaldunon Egunkaria itxi ondoren sortutako Egunero egunkariarekin batera saldu zen, eta bildutako dirua euskarazko kazeta berriaren proiektua (Berria) laguntzeko erabili zen.\nTartean, lagun zaharrei kasu egiteko denbora ere atera zuen Muguruzak. Kortaturen garaietatik landuriko laguntasun harremanak zirela medio, Manu Chao musikariarekin batera \"Jai-Alai Katumbi Express\" egitasmoa sortu zuen. Radio Bemba Sound System taldea lagun zutela, areto txikietan kontzertu bira egin zuten Chaok eta Muguruzak. Kortatu, Negu Gorriak, Mano Negra eta bi musikarien bakarkako kantuak modu bero eta sutsuan nahasten zituzten taula gaineko emanaldi luzeetan. Jai-Alai Katumbi Expressen biran hasi ziren Espainiako zenbait komunikabide eta talde ultraeskuindarren presioa nabaritzen Muguruza eta Chao. Izan ere, Malagan (Espainia) eman behar zuten kontzertua bertan behera geratu zen. Geroago, Kontrabandaren biran, zentsura pairatu zuen berriz ere Muguruzak, beste zenbait euskal talderen aurka (Berri Txarrak, Soziedad Alkoholika, Su Ta Gar) antolatutako kanpaina mediatikoaren barruan. Baina Bartzelonako bi emanaldiak bertan behera uzteko saioak porrot egin ostean, hiri horretako Apolo aretoan emandako kontzertuak aukeratu zituen Muguruzak zuzeneko diskoa grabatzeko, Komunikazioa Tour (Metak-Kontrakalea, 2004).\nKontrabanda geldirik zegoela, gertuko zenbait musikari lagun harturik (Sorkun, Xabi Solano, DZ eta Mikel Abrego), Basque Fire Department talde akustikoa osatu zuen. Gaztetxe, leku txiki eta erdi tamainako aretoak izan dira suhiltzaile horien jomuga, nahiz eta Argentina eta Italiara ere eraman duten proposamena. Era berean, disko jartzaile saioak eskaini izan ditu Muguruzak, DJ Laia izenpean.\nEuskal Herria Jamaika Clash diskoan (Talka, 2006) gorena ukitu zuen Muguruzak. Jamaikako sustraiak inoiz baino argiagoak diren lan hori, hain zuzen, Jamaikan bertan sortu zen. Jon Elizaldek, Xabier Solanok eta Xabi Peryk lagundu zuten Karibeko uharte mitikora, eta han grabatu ziren disko berriaren kantuak. Horretarako, gonbidatu asko bildu zituen Tuff Gong International estudioetan, Euskal Herriaren eta Jamaikaren arteko musika senidetze horretan. Diskoan parte hartu zuten, besteak beste, U-Royk, I Threes hirukoak, Lucianok eta Fermin Muguruzaren bidean garrantzi handia izan duen Toots Hibbert-ek. Kantu zerrendaren barruan, \"La l\u00ednea del frente\" kantuaren reggae moldaketa zekarren disko horrek, Kortatuk kantua idatzi eta 20 urte geroago. Metak diskoetxea desagertu ostean, Talka Records zigilua sortu zuen Muguruzak bere lanak argitaratzeko.\nHasieran diskoaren zuzeneko aurkezpenik ez zela egongo adierazi bazuen ere, 18/98 sumarioan auzipetuen aldeko kontzertuaren karira hamabost laguneko talde bat osatu zuen Muguruzak, Kuba, Jamaika eta Euskal Herriko musikariekin. Emanaldi gogoangarri hura 2006ko azaroaren 11n ospatu zen, Barakaldo BEC aretoan. Kontzertu horretarako bakarrik osatu zen taldea, baina hilabete batzuk geroago munduko bira bati ekin zion Afro-Basque Fire Brigadek. Bi ordu eta erdiko kantu zerrenda prestatu zuen Muguruzak, Kortatu, Negu Gorriak eta bakarkako bideari errepaso zabala egiteko.\nFermin Muguruzaren azken diskoa 2008an atera zen argitara: Asthmatic Lion Sound Systema (Talka). Mundu osoko hainbat hiritan -Tokio, New York, Berlin, Kuala Lumpur...- eta hainbat musikarirekin -Dave Hillyard, Manu Chao, Maria de Medeiros, Palestinako DAM taldea, Dana Leong...- teknologia berritzailea erabiliz grabaturiko kantuak jaso zituen Muguruzak. Bere azken lana ordea, Checkpoint Rock. Canciones desde Palestina (2009) film dokumentala zuzentzea izan da. Javier Corcuera zuzendari perutarraren laguntzaz, road-movie bat filmatu zuen Muguruzak, Palestinako kantariak eta musikariak ezagutzera emateko. Filma Donostiako Giza Eskubideen Zinema Jaialdian estreinatu zen 2009ko apirilean, eta egun berean filmean parte hartu zuten musikari palestinar batzuekin kontzertua eman zuen Muguruzak Donostian.\nEuskaldunberria.\nKomunikazio tresna gisa euskara aukeratu zuen Muguruzak bakarkako bideari ekitean. Kortaturen hasieran, gaztelania izan zuen hizkuntza. Alta, euskara ikasteko konpromisoa argia zen, eta maila bat lortu bezain pronto, euskara eta Euskal Herria mundu zabalera zabaltzea izan du xede. Euskararekin izan duen konpromisoa beste hainbat alorretara ere zabaldu du bere ibilbide profesionalean. Ildo horretan, ugariak izan dira Muguruzaren ibilbidean arrazoi jakin baten alde eskainitako emanaldiak edo babestutako ekimenak: euskal preso, Jarrai, Haika eta Segi gazte erakundeetako auzipetu, Iparraldeko ikastola eta 18/98 makro-sumarioko auzipetuekiko elkartasuna musikatu izan du Ferminek. Kantuak egin ditu Milaka Bilaka herri ekimenaren alde (\"Milaka bilaka\"), Korrikarako (\"Big Be\u00f1at\"), 2004ko Itsasondoko Gazte Topagunerako (\"Bideak\") eta AHT Gelditu! Elkarlana taldearentzat (\"Gelditu AHT\"). Halaber, hamaika kantariren diskoetan kolaboratu du: Anje Duhalde (\"Bakezaleak\" kantuan), Oskorri (\"Euskaldun berriaren balada\"), M-ak, Tijuana in Blue, Albert Pla, Amparanoia, Reincidentes, KOP, Peret, Fundamental, Radici Nel Cemento, Desorden Publico... batzuk aipatzearren. Halaber, kantuak eta hitzak idatzi ditu Anestesia, Sorkun eta Afrika Bibang abeslarientzat, besteak beste. Horietako asko 1984-1998 Amodio eta gorrotozko kantak disko liburuan (Esan Ozenki, 1998) eta Fermin Muguruza 99-04 CD-DVD bilduman (Metak-Kontrakalea, 2004).\nZinema eta antzerkia.\nAzken urteotan, zinema eta antzerkira zabaldu du Muguruzak musika sorkuntzarako esparrua. Hain zuzen, Ane Mu\u00f1ozen Basurdea eta Beamon jauzia film laburretako eta Mirant al cel (Jesus Garay) film luzeko musika ondu du, baita Xomorroak antzezlanerako ere.\nMusika sortzeaz gain, eragile izan da beste zenbait arlotan ere. 1990eko hamarkadaren hasieran, Esan Ozenki diskoetxea sortu zuen beste zenbait lagunekin batera, diskogintzaren hedapen autogestionatua eta \"egin zuk zeuk\" filosofia lantzeko. Esan Ozenkitik, zenbait talderen diskoak ekoitzi zituen Muguruzak; Wemean, Garage H eta Todos Tus Muertos taldeenak, esaterako. Esan Ozenkiko arduraduna izan zen Muguruza, diskoetxeak 2001ean agur esan zuen arte.\nKomunikabideetan ere aritua da. Egin irratian Igo bolumena musika saioa gidatu zuen zenbait urtez, eta iritzi artikuluak idatzi ditu Argia aldizkarian eta Egin egunkarian. Zutabe horietatik zabaldu izan ditu gogoeta eta egitasmo berriak."}
{"id": "40844", "revid": "105290", "url": "https://eu.wikipedia.org/wiki?curid=40844", "title": "Prest (Jousilouli)", "text": "Prest Jousilouli musika taldearen 1. diskoa da, 2000. urtean Gor diskak diskoetxearen zigilupean argitaratutakoa."}
{"id": "40845", "revid": "512", "url": "https://eu.wikipedia.org/wiki?curid=40845", "title": "Terrorista (Jousilouli)", "text": "Terrorista Jousilouli musika taldearen 2. diskoa da, 2002. urtean Gor diskak diskoetxearen zigilupean argitaratutakoa. Jousilouliren bigarren diska,egungo metal gogorreko lan bikaina duzu. Sekula baino basatiago, gazte hauen ekarriak eskena irauli egiten du proposamen harrigarrien bidez. Kolaboratzaileen artean besteak beste: SA, Berri Txarrak, Su Ta Gar, Mermaid, Barricada..."}
{"id": "40847", "revid": "119347", "url": "https://eu.wikipedia.org/wiki?curid=40847", "title": "Vladim\u00edr Va\u0161\u00ed\u010dek", "text": "Vladim\u00edr Va\u0161\u00ed\u010dek (1919ko irailaren 29 - \u2020 2003ko abuztuaren 29) Txekiar Errepublikan jaiotako margolaria zen. Pintura moderno eta pintura abstraktuan aitzindari izan zen bere herrialdean, Bigarren Mundu Gerra ondoren."}
{"id": "40848", "revid": "105290", "url": "https://eu.wikipedia.org/wiki?curid=40848", "title": "La Raz\u00f3n", "text": "La Raz\u00f3n Espainiako egunkari bat dat, Madrilen sortu zen 1998an.\nGrupo Planetarena da. Luis Mar\u00eda Ansonek sortu zuen eta ospe handi lortu du urte gutxitan. Bere berezitasun ezagunena azala da, arreta asko erakartzeagatik. ABCrekin lehian izan da azken urteetan Espainiako hirugarren aldizkaria izateko. Pentsamendu politikoari dagokionez, La Raz\u00f3n eskuin-muturrean kokatu ohi da."}
{"id": "40851", "revid": "499", "url": "https://eu.wikipedia.org/wiki?curid=40851", "title": "Espainiar Hauteskundeak 1977-...", "text": ""}
{"id": "40855", "revid": "201", "url": "https://eu.wikipedia.org/wiki?curid=40855", "title": "EE", "text": ""}
{"id": "40857", "revid": "105290", "url": "https://eu.wikipedia.org/wiki?curid=40857", "title": "Family Guy", "text": "Familiaren Aita () Seth MacFarlanek 1999an FOXentzat sortu zuen komedia biziduna. Bitan seriea emititzeari utzi zioten, lehenengoa 2000an eta bigarrena 2002an, baina serie honen DVD ugari saldu ziren. Gainera, Cartoon Network telebista kateak helduentzako programazioa jarri zuen, beraz, FOXek, 2005ean berriz seriea emititzeari ekin zion.\n2009-2013 artean The Cleveland Show afroamerikar aldaera ere izan zuen.\nArgumentua.\nTelesailak AEBetako Rhode Island estatuko Quahog udalerrian bizi den Peter Griffin eta bere familiaren egunerokoak agertzen ditu. Peter lanbidez jostailu lantegi batean lan egiten du eta izaera arduragabea eta festazalea du. Jostailu lantegiaren jabea hil ondoren lantegia erautsi egingo dute, hortaz, denboraldi bat arrantzan jardun ondoren, garagardo lantegi batean lanean hasiko da. Peter Mexikon jaioa izan arren, irlandar jatorrikoa da.\nGainontzeko senideak honakoak dira: Lois emaztea, etxekoandrea eta piano irakaslea; Chris semea, mutil lodikotea, izaera atzeratua eta marrazketarako dohai apartak ditu; Meg alaba, bere institutuan eta familian integratua sentitzen ez den nerabea; Stewie, urte beteko haurtxoa, halere joera sexual bikoitza du, ingeles ahoskerarekin mintzatzen da, eta bere ama hil eta mundua konkistatzeko irrikia du; Brian txakurra, mintzatzeko gai da, Loisez maitemindua dago eta eleberri idazlea delako ustea du, gainera gizakien bizio ugari ere baditu, tartean zurrut egitea, erretzea, eta abar."}
{"id": "40859", "revid": "336", "url": "https://eu.wikipedia.org/wiki?curid=40859", "title": "Durangoko azoka", "text": ""}
{"id": "40860", "revid": "105290", "url": "https://eu.wikipedia.org/wiki?curid=40860", "title": "La Vanguardia", "text": "La Vanguardia Espainia osoan saltzen den egunkari kataluniar bat da. God\u00f3 anaiek sortua 1881.urtean Bartzelonan, eta egun, bertan dago egoitza nagusia. Informazio orokorra paperean zein formatu digitalean ematen duen hedabidea da. Espainiako, Kataluniako zein nazioarteko informazioak lantzen dituzte. Kataluniako egunkari salduena da gaur egun. La Vanguardiak historia guztian zehar gaztelaniaz argitaratu da, baina 2011ko maiatzaren 3tik aurrera, bi bertsio paralelo argitaratzen ditu, bat gaztelaniaz eta bestea katalanez. Politikoki komunikabide eskuindar eta katalanisten inguruan kokatu ohi da.\n\"La Vanguardia\", Grupo God\u00f3-ren lehen komunikazio hedabidea izan zen 1881ean. Grupo God\u00f3k hainbat prentsa hedabide ditu: \"Mundo Deportivo, Magazine, Vanguardia Dossier\" eta \"Vanguardia Grandes Temas\", besteak beste.\nJavier God\u00f3 presidente-editoreak eta Marius Carol zuzendariak osatzen dute \"La Vanguardia\"ko buruzagitza.\nEnpresaren egitura.\n\"La Vanguardia\"ren enpresa argitaratzaileak La Vanguardia Ediciones SL du izena. Orduan, sozietate mugatua da, jabetza partaidetzatan banatuta duen merkataritza sozietate mota. \"Grupo God\u00f3\" izeneko taldearen menpe dago, hau da, Grupo Godo de Comunicaci\u00f3n SA da bere bazkide nagusia. Ez da talde honek duen medio bakarra, badauzka telebista zein irratiko beste hainbat medio: Mundo Deportivo (paperean eta digitalean), Magazine (paperean), RAC1 (ikusentzunezkoa eta digitala), RAC 105 eta 8TV (ikusentzunezkoa)... Publizitate, zerbitzu eta dibertsifikazio enpresak ere baditu.\n\"Grupo God\u00f3\" enpresan familia-kideen artean banatzen dituzte akzioak, nahiz eta Javier God\u00f3k alde handiena eskuratzen duen (%90\u201958). Bere bi semeek, Carlos eta Ana God\u00f3k, taldearen Administrazioko Kontseiluan bere alboan egiten dute lan.\nEgoitza nagusia Bartzelonan kokatzen da, baina penintsula osotik egoitza txikiak dituzte, adibidez, Andaluzian, Valentzian, Euskal Herrian eta Madrilen.\nPrezio politika.\n\"La Vanguardia\"k paperean duen prezioa astelehenetik ostiralera 1,30\u20ac-koa da. Larunbatetan 1,5\u20ac balio du eta igandetako prezioa berriz, 2,5\u20ackoa da eta \"Magazine\" aldizkaria ematen da opari gisa (2018). Digitalean berriz, artikulu, albiste zein web orrialdean agertzen diren dokumentu guztiak doan irakurtzeko aukera ematen dute. Guztira sei harpidetza mota existitzen dira, aukera ezberdinak ematen dituztenak.\nKolaboratzaileak.\nEgunkarian idatzi zuten Santiago Rusi\u00f1ol, Leopoldo Alas Clar\u00edn, Miguel de Unamuno, Antonio Machado, Ram\u00f3n J. Sender, Antoni T\u00e0pies, Ram\u00f3n Tr\u00edas Fargas, Joan Fuster edo Baltasar Porcel moduko itzal handiko egileek.\nGaur egun, Martina Klein, Quim Monz\u00f3, Pilar Rahola eta Fernando Trias de Bes kolaboratzaileen artean ditugu besteak beste."}
{"id": "40861", "revid": "336", "url": "https://eu.wikipedia.org/wiki?curid=40861", "title": "EIA", "text": ""}
{"id": "40862", "revid": "56334", "url": "https://eu.wikipedia.org/wiki?curid=40862", "title": "Agrokimika", "text": "Agrokimika nekazaritzan eta abeltzaintzan erabiltzen diren produktu kimikoak aztertzen dituen kimikaren diziplina bat da. Helburua nekazaritza eta abeltzaintzako ekoizpena modu eraginkor eta iraunkorrean hobetzea da, elikagaien segurtasuna eta ingurumenaren babesa bermatuz. Adar honetan ongarri edota ongailuak ez ezik, pestizidak (herbizidak, insektizidak, fungizidak... ), hormonak eta elikagai-gehigarriak ere sar daitezke. Gaur egun, genetika-teknologiaren bitartez izurritei aurre egiteko espezieak lortu nahi dituzte. \nHistoria.\nNekazaritzan produktu kimikoak antzinatik erabiltzen ziren, errautsak eta simaurra erabiltzen baitziren laboreak ongarritzeko. Hala ere, XIX. mendera arte ez ziren produktu kimikoak sistematikoki garatzen hasi. 1909an airearen nitrogenotik abiatutako amoniakoaren sintesiak ongarri nitrogenatuen ekoizpen masiboa ahalbidetu zuen eta agrokimikaren aro modernoaren hasiera markatu zuen. Agrokimikaren historiako produkturik garrantzitsuenetako bat sodio nitratoa da, 1830eko hamarkadatik aurrera ongarri bezala erabili zena.\n1920ko hamarkadan pestizidak agrokimikan sartzeak iraultza bat ekarri zuen. DDTak dira adibiderik nabarmenena, izurriteak kontrolatzea eta elikagaien ekoizpena handitzea ahalbidetu zutenak. Hala ere, produktu horiek eragin kaltegarriak eragin zituzten ingurumenean eta osasunean, eta horrek produktu seguruago eta eraginkorragoak garatzea ekarri zuen, pestizida biologikoak kasu. \nGaur egun ere, agrokimikak garatutako produktu kimikoak funtsezkoak dira mundu osoan elikagaiak ekoizteko. Agrokimikak aurrerapen nabarmena izan du azken hamarkadan laboreen produktibitatea handitzeko eta izurrite eta gaixotasunetatik babesteko beharrak direla eta. \nAgrokimikaren garrantzia eta onurak.\nNekazaritzako produktu kimikoak funtsezko tresnak dira ekonomiaren beste sektore batzuetarako elikagaiak ekoizteko eta lehengaiak hornitzeko. Jarraian, agrokimika garrantzitsua izatearen arrazoietako batzuk azaltzen dira:\nOnura horiez gain, agrokimikak onura garrantzitsuak dauzka ingurumenan, hala nola:\n- Eraginkortasun handiagoa baliabideen erabileran: Nekazaritzako produktu kimikoen erabilerak uraren eta lurzoruaren mantenugaien erabileraren eraginkortasuna hobetu dezake, horrela ingurumen-inpaktua eta ekoizpen-kostuak murriztuz.\n- Lurren erabilera txikiagoa: Nekazaritzako produktu kimikoen erabilerak aukera eman dezake dauden lurretan produktibitate handiagoa izateko, nekazaritza-ekoizpenerako eremu berriak deforestatzeko beharra murriztuz.\n- Ingurumen-inpaktu txikiagoa: Nekazaritzako produktu kimiko eraginkorragoak eta iraunkorragoak garatzeak, hala nola biopestizidak eta liberazio kontrolatuko ongarriak, nekazaritzaren eta abeltzaintzaren ingurumen-inpaktua murriztu dezake.\nLaburbilduz, nekazaritza-kimika funtsezko tresna da elikagaiak ekoizteko eta lehengaiak hornitzeko, eta abantaila ugari ditu baliabideen erabileran eraginkortasunari, lurren erabilera txikiagoari eta ingurumen-inpaktu txikiagoari dagokienez. Hala ere, garrantzitsua da nekazaritzako produktu kimikoak modu arduratsuan eta jasangarrian erabiltzea, ingurumenean eta gizakien osasunean dituzten inpaktu negatiboak minimizatzeko.\nInpaktu negatiboak.\nAgrokimikak nekazaritzako ekoizpenean nabarmen lagundu eta munduko leku askotan elikagaien segurtasuna hobetu duen arren, ingurumenean eta giza osasunean ere eragin negatibo garrantzitsuak ditu. Jarraian, nekazaritza eta kimikaren eragin negatiboetako batzuk aurkezten dira:\nGarrantzitsua da kontuan hartzea inpaktu negatibo horiek ez direla saihestezinak, eta nekazaritza-jarduera iraunkorrekin eta produktu kimikoen erabilera arduratsuarekin arindu daitezkeela. \nAgrokimika gaur egun.\nAgrokimika etengabe garatzen ari den zientzia da, gero eta gehiago bideratzen da iraunkortasunera eta ingurumenaren babesera. Gaur egun, aurrerapen handiak egiten ari dira arlo horretan. Jarraian, egungo aurrerapen garrantzitsuenetako batzuk aurkezten dira:\nDoitasunezko nekazaritza.\nDoitasunezko nekazaritzak urruneko sentsoreak, informazio geografikoko sistemak (SIG) eta posizionamendu globaleko sistemak (GPS) bezalako teknologiak erabiltzen ditu laboreei eta lurzoruari buruzko datuak biltzeko eta aztertzeko. Informazio hori nekazaritzako produktu kimikoen erabilera optimizatzeko eta laboreen produktibitatea maximizatzeko erabiltzen da.\nBiopestizidak.\nBiopestizidak iturri naturaletatik eratorritako nekazaritzako produktu kimikoak dira, hala nola bakterioak, onddoak eta landareak. Produktu kimiko horiek ez dira ohiko plagizidak bezain toxikoak, eta eragin txikiagoa dute ingurumenean.\nAskapen kontrolatuko ongarriak.\nAskapen kontrolatuko ongarriak denboran zehar mantenugaiak pixkanaka askatzen dituzten produktu kimikoak dira, berehala askatu beharrean. Horri esker, mantenugaien erabilera eraginkorragoa da eta lurzorua eta ura kutsatzeko arriskua txikiagoa da.\nHobekuntza genetikoak.\nIngeniaritza genetikoak ezaugarri hobetuak dituzten laboreak garatzea ahalbidetu du, hala nola gaixotasun eta izurriekiko erresistentzia handiagoa, muturreko baldintza klimatikoekiko tolerantzia eta produktibitate handiagoa. Honek nekazaritza-ekoizpen eraginkorrago eta iraunkorrago bat ahalbidetu du. \nNekazaritza birsortzailea.\nNekazaritza birsortzaileak lurraren osasuna eta biodibertsitatea lehengoratzea du helburu, laboreen errotazioa, artzaintza gidatua eta konpostaren aplikazioa bezalako teknikak erabiliz. Horrek nekazaritza-ekoizpenaren iraunkortasuna hobetzeaz gain, klima-aldaketa arintzen laguntzen du, lurzoruan karbonoa biltegiratzen baita.\nLaburbilduz, agrokimika funtsezko tresna da oraindik ere elikagaien segurtasuna eta nekazaritzako eta abeltzaintzako ekoizpenaren iraunkortasuna bermatzeko. Arlo honetako aurrerapen teknologiko eta zientifikoei esker, nekazaritzako produktu kimiko eraginkorragoak eta iraunkorragoak garatu ahal izan dira, eta horrek ingurumenaren gaineko inpaktu negatiboak murrizten eta giza osasuna eta biodibertsitatea hobetzen lagun dezake."}
{"id": "40863", "revid": "89260", "url": "https://eu.wikipedia.org/wiki?curid=40863", "title": "El Peri\u00f3dico de Catalunya", "text": "El Peri\u00f3dico de Catalunya Kataluniako egunkari bat da, Katalunian salduena eta Katalunian egindako bigarren salduena Espainian. 1978an sortu zen Bartzelonan, Antonio Asensio Pizarro-ren eskutik.\nEdizio bat gaztelaniaz eta beste bat katalanez inprimatzen da.\nGrupo Zetak argitaratzen du; egunkari berriak sortzen hasi da Espainian zehar \"El Peri\u00f3dico de Arag\u00f3n\" eta \"El Periodico de Extremadura\" besteak beste. Politikoki ezkerrean kokatu ohi izan da."}
{"id": "40865", "revid": "105290", "url": "https://eu.wikipedia.org/wiki?curid=40865", "title": "Galaxie 500", "text": "Galaxie 500 slowcore musika talde estatubatuar bat zen. Taldeko kideak Harvard unibertsitatean ezagutu ziren eta musika jotzen hasi ziren. 1988an kaleratu zuten bere lehenengo diskoa Today. Hurrengo hilabeteetan taldearen kontzertuak jende gehiago erakartzen hasi ziren eta ospea lortzen. 1991an Dean Warehamek taldea utzi zuen, beste kideak hankaz gora uzten. Galaxie 500 ez zuen disko gehiago grabatu."}
{"id": "40868", "revid": "44278", "url": "https://eu.wikipedia.org/wiki?curid=40868", "title": "Kodes", "text": ""}
{"id": "40869", "revid": "5261202", "url": "https://eu.wikipedia.org/wiki?curid=40869", "title": "Auza (argipena)", "text": "Auza hitzak adiera batzuk ditu."}
{"id": "40870", "revid": "105290", "url": "https://eu.wikipedia.org/wiki?curid=40870", "title": "Joar", "text": "Joar Araba eta Nafarroa artean dagoen mendia da. 1.418 metrorekin Kodesko mendilerroan dagoen punturik altuena da.\nBeste izenak Kodes, Yoar edo Ioar ematen dizkoite mendiari."}
{"id": "40871", "revid": "219", "url": "https://eu.wikipedia.org/wiki?curid=40871", "title": "Laplana", "text": ""}
{"id": "40872", "revid": "105290", "url": "https://eu.wikipedia.org/wiki?curid=40872", "title": "Costalera", "text": "Costalera Kodesko mendilerroan dagoen mendia da. 1.234 metro ditu. Nafarroako hego-mendebaleko muturrean dago, Arabako mugatik hurbil."}
{"id": "40873", "revid": "33779", "url": "https://eu.wikipedia.org/wiki?curid=40873", "title": "Ezkaurre", "text": "Ezkaurre (aragoieraz \"Penya Ezcaurri\") Mendebaleko Pirinioetan dagoen mendia da, Nafarroa eta Huescako probintziaren artean.\n2.050 metro dituenez, Euskal Herriko mendi altuenetan bosgarrena da (Hiru Erregeen Mahaia da guztietan altuena, 2.428 metrorekin).\nGR 11 ibilbidea.\nPirinioetako hegoaldeko isurialdea aldenik zeharkatzen duen GR 11 ibilbidea udalerri honetatik igarotzen da."}
{"id": "40874", "revid": "103793", "url": "https://eu.wikipedia.org/wiki?curid=40874", "title": "Arlas", "text": "Arlas Mendebaldeko Pirinioetan dagoen mendia da, Nafarroa eta Bearno artean. 2.044 metro ditu, eta Euskal Herriko mendirik altuenetan hamahirugarrena da.\nAbiapuntuak.\nMendi honetara igotzeko lekurik ohikoena San Martingo Harria da, hortik igoerak 45 minutu inguru hartzen duelarik. Bertzela, Aretteko eski estaziotik ordu bat eta 15 minutukoa da."}
{"id": "40875", "revid": "201", "url": "https://eu.wikipedia.org/wiki?curid=40875", "title": "Ori", "text": ""}
{"id": "40877", "revid": "219", "url": "https://eu.wikipedia.org/wiki?curid=40877", "title": "Kartxela", "text": "Kartxela Mendebaldeko Pirinioetan dagoen mendia da, Nafarroa eta Zuberoa artean kokaturik, mugakoa ez den arren. Izan ere, alde batetik Uztarroze eta Belagua (Izaba) ditu eta bestetik Santa Grazi.\nBarazea edo Xardekagaina (1.893 m) eta Otsogorriga\u00f1a (1.922 m) mendiekin batera zirku geologikoa osatzen du.\n1.982 metro ditu eta Euskal Herriko bosgarren mendirik altuena da."}
{"id": "40878", "revid": "336", "url": "https://eu.wikipedia.org/wiki?curid=40878", "title": "Txamantxoia", "text": "Txamantxoia edo Maze Mendebaldeko Pirinioetan dagoen euskal mendia da. 1.941 metro ditu eta Huescarekin muga egiten du.\nBelagua eta Anso haranen artean egiten du muga. Anson Maze deitzen dute (aragoieraz \"Maz\") eta Nafarroan Txamantxoia."}
{"id": "40879", "revid": "336", "url": "https://eu.wikipedia.org/wiki?curid=40879", "title": "Maze", "text": ""}
{"id": "40880", "revid": "219", "url": "https://eu.wikipedia.org/wiki?curid=40880", "title": "Otsogorriga\u00f1a", "text": "Otsogorriga\u00f1a Mendebaldeko Pirinioetako mendi bat da, Nafarroa eta Zuberoa artean dagoena. Itsas mailatik 1.922 metroko garaiera du.\nBarazea edo Xardekagaina (1.893 m) eta Kartxela (1.982 m) mendiekin batera zirku geologikoa osatzen du."}
{"id": "40881", "revid": "219", "url": "https://eu.wikipedia.org/wiki?curid=40881", "title": "Barazea", "text": "Barazea edo Sardekaga\u00f1a Mendebaldeko Piriniotan dagoen mendia da. 1.893 metro ditu. Zuberoan osoki dagoen mendirik altuena da, altuagoak direnak Nafarroarekin partekatzen baitute gaina.\nKartxela (1.982 m) eta Otsogorriga\u00f1a (1.922 m) mendiekin batera zirku geologikoa osatzen du."}
{"id": "40882", "revid": "336", "url": "https://eu.wikipedia.org/wiki?curid=40882", "title": "Sardekagaina", "text": ""}
{"id": "40883", "revid": "105290", "url": "https://eu.wikipedia.org/wiki?curid=40883", "title": "Lakhura", "text": "Lakhura mendebaldeko Pirinioetako mendi bat da, Nafarroa Garaiaren eta Zuberoaren artean dagoena. Itsas mailatik 1.877 metro gorago du tontorra.\nAbiapuntuak.\nHala Erraizeko lepotik nola San Martingo Harritik ordubete eta 15 minutuko igoera dugu. Belagoako aterpetik luzeago jotzen du eta bertzela, Santa Graziko Kalla auzotik 4 ordu behar dira tontorrera iritsi ahal izateko; aukeretako bat Eh\u00fcjarreko arroila igotzea da."}
{"id": "40884", "revid": "105290", "url": "https://eu.wikipedia.org/wiki?curid=40884", "title": "Lapazarra", "text": "Lapazarra Pirinioetako Belagoa haranean dagoen mendia da. 1.785 metro ditu. Izaba udalerrian dago (Nafarroa Garaia)."}
{"id": "40885", "revid": "105290", "url": "https://eu.wikipedia.org/wiki?curid=40885", "title": "Binbaleta", "text": "Binbaleta Mendebaldeko Pirinioetan dagoen mendia da, Kartxelako mendigunean kokaturik. Jatorrizko izena \"Gibeleta\" izan liteke, agirietan antzeko formak ageri baitira: \"Guimbeleta\" esate baterakoko. 1.758 metro ditu."}
{"id": "40886", "revid": "105290", "url": "https://eu.wikipedia.org/wiki?curid=40886", "title": "Gaztarriga\u00f1a", "text": "Gaztarriga\u00f1a edo Mulidoia Pirinioetan dagoen mendia da. 1.732 metro ditu."}
{"id": "40887", "revid": "105290", "url": "https://eu.wikipedia.org/wiki?curid=40887", "title": "Bizkarze", "text": "Bizkarze Zuberoako Pirinioetako mendia da, Orhi mendilerroan dagoena. Zuberoako hego-mendebaldean, Larrainen dago. Bagargitik ailegatzen da, Iratiraino bidean."}
{"id": "40888", "revid": "219", "url": "https://eu.wikipedia.org/wiki?curid=40888", "title": "Okabe", "text": "Okabe Mendebaldeko Pirinioetan dagoen mendia da, Iratiko oihanaren inguraldean. Nafarroa Behereko mendirik garaiena da, 1466 metrorekin.\nLekunberriko udalerrian kokaturik dago.\nHarrespila.\nTontor lau eta zabalean Euskal Herrian dugun harrespil edo \"cromlech\" ezagunenetarikoak daude, hileta esanahia dutena. \"Ilarrita\" izeneko lekuan (1.387 m) hogei bat harrespil ditugu gaur egun."}
{"id": "40890", "revid": "512", "url": "https://eu.wikipedia.org/wiki?curid=40890", "title": "Adi", "text": "Adi Nafarroa Garaiko iparraldeko mendia da, Kintoan dagoena, Aldude mendia Babes bereziko eremuaren bihotzean. 1.459 metroko garaiera du. Errobi, Arga eta Erro ibaien arro hidrografikoak bereizten ditu."}
{"id": "40891", "revid": "688", "url": "https://eu.wikipedia.org/wiki?curid=40891", "title": "Saioa", "text": "Saioa mendebaldeko Pirinioetako mendia da, Nafarroa Garaiaren iparraldean dagoena, Baztanen. 1.419 metroko garaiera du, eta\nudalerriko mendirik gorena da."}
{"id": "40893", "revid": "44278", "url": "https://eu.wikipedia.org/wiki?curid=40893", "title": "Iturrunburu", "text": "Iturrunburu Pirinioetan, Adiko mendilerroan dagoen mendia da. 1.312 metro ditu. Nafarroa Garaian kokatuta dagoen mendi bat da."}
{"id": "40894", "revid": "119220", "url": "https://eu.wikipedia.org/wiki?curid=40894", "title": "Galestarrak Patagonian", "text": "Galestarrak Patagonian historia bitxia egiten dabiltza XIX. mendetik gaur egun arte. Ez dira Argentinan dagoen diasporarik zabalena, baina bai interesgarrienetarikoa, hala kulturalki nola politikoki.\n\"Y Wladfa\" edo Galeseko kolonia bertan sortzeko asmoz joandakoek aztarnak utzi dute oraindik: lurraldeko hiri nagusiak Chubuteko probintziaren Trelew, Puerto Madryn, Rawson eta Trevelin dira (leku-izen horiek guztiak galestar jatorrikoak dira), baina erdigune historiko eta kulturala Gaiman da.\nGaur egun, Chubuten 72.685 galeserazko hiztunak bizi direla kalkulatzen da.\nHegoamerikako Gales Berria.\n1865eko uztailaren 27an Patagoniako kostaldera iritsi ziren lehenengo kolono galestarrak, gaur eguneko Puerto Madryn-era (Chubuteko probintzian), euren herrialdean zegoen egoera sozio-ekonomiko latzak bultzaturik. Garai hartan, hezkuntzari zegokionez, ingelesez osorik ematen zieten, eta zigorrak jasotzen zituzten galeseraz mintzatuz gero. Asmoa, beraz, erbesteko beste leku batean nazio galestar askea sortzea zen eta \"Y Wladfa\" (\"Kolonia\") izeneko utopia eraikitzeari ekin zioten, \"Hegoamerikako Gales Berria\" izango zena. Helburuetako bat zen, atzerriko beste herrialde batzuetan ez bezala, Argentinako lur haietan zera lortzea: etorkinek eta euren seme-alabek hizkuntza eta identitatea mantentzea.\nAmetsak 20-30 urte iraun zuen, nolabaiteko autonomia politikoa izan zuten epean. Euren elizen kaperetan hasi ziren klaseak ematen, etorkinen dirulaguntzei esker, galesez nagusiki. Urte haietan, irakurtzeko material ugari erabili zuten beren hizkuntzaz eta ingelesak ez zien Patagonian aukerarik sortzen. Halaber, Eisteddfod poesia eta kantu jaialdia ospatzen hasi ziren, sorterrian bezala.\nGalestarrak eta tehueltxeak.\nBien bitartean, hango jatorrizko biztanleekin, tehueltxe herriekin, oso harreman baketsua mantendu ahal izan zuten, oro har, Chubut-eko bazter hartan. Elkarbizitza positiboa izan zen, errespetuzkoa baina baita elkarlanekoa ere. Argentinako armadak tehueltxeak garaitu zituen 1885 inguruan, sarraski nabarmenak eraginez.\nGainbehera.\nEta galestarrek ere aurkari indartsu bera zain zeukaten. 1890ean hasita, Argentinako Gobernuak eskolako ume guztiak \"nazionalizatu\" nahi zituen, eta kultura arloan horren esanahia zen gaztelania derrigorrezkoa izango zela aurrerantzean. Ordutik gaur egun arte, etengabeko bereganatze prozesua pairatu behar izan dute eta gaztelaniak galesa ia guztiz ordezkatu du.\nGaur egun.\nDena den, Eisteddfod urtero ospatzen dute, elebidunez; hainbat gazte hizkuntza ikasteko Galesera joaten dira, baita jatorri galestarra ez duten batzuk ere, eta bertatik irakasleak joaten dira Chubut-era klaseak ematera. Etorkizuna zabalik dago."}
{"id": "40895", "revid": "688", "url": "https://eu.wikipedia.org/wiki?curid=40895", "title": "Galestarrak Ipar Amerikan", "text": "Galestarrak Ipar Amerikan Ameriketako Estatu Batuetan daude hedaturik nagusiki, batik bat ipar-ekialde (\"Northeast\") eta erdi-mendebaldean (\"Midwest\"), baina baita Kanadan ere.\nEuskal etxeen moduan, elkarteetan biltzen dira diasporako kideak hainbat ekitaldi burutuz: galeserazko klaseak, abesbatzak eta abar. Egun, 30 baino gehiago daude.\nAEBetako elkarteak.\nErdi-mendebaldean.\nWaukesha County-ko Genesee Township izeneko herrira iritsi ziren galesak 1840an."}
{"id": "40896", "revid": "26894", "url": "https://eu.wikipedia.org/wiki?curid=40896", "title": "Iratiko Oihan", "text": ""}
{"id": "40897", "revid": "119347", "url": "https://eu.wikipedia.org/wiki?curid=40897", "title": "Rob Levin", "text": "Robert Levin (1955eko abenduaren 16a - \u2020 2006ko irailaren 16a), Lilo bezala ezaguna, IRC freenode sarearen sortzaile eta PDPCren Zuzendari Exekutiboa zen. 1968tik ordenagailu-programatzailea zen. 1978tik aurrera, administratzaile eta aplikazio-programatzaile lan egiten zuen. 1994tik aurrera, doako Internet Relay Chat eta Open Source proiektuak erabiltzera animatzen zuen.\n2006ko Irailaren 12an, Houstonen, bizikletaz ibiltzen ari zenean, auto batek jo zuen eta larriki zauritu ez ezik, ihes egin zuen ere. Hospitalera eraman zuten, baina azkenik Irailaren 16an hil zen."}
{"id": "40899", "revid": "28455", "url": "https://eu.wikipedia.org/wiki?curid=40899", "title": "Maori", "text": "Maoriak (maorieraz: \"m\u0101ori\", ahoskatua) Zeelanda Berriko jatorrizko etnia dira, gaur egun oso gutxitua (biztanleen %\u00a08 \u2013 10 baino ez dira). Gaur egun, ia 700.000 maori bizi dira munduan (2001). Zeelanda Berritik kanpo, multzo esanguratsua bizi da Australian (70.000 inguru).\n\"M\u0101ori\" hitzak \u00abnormal\u00bb edo \u00abarrunt\u00bb esan nahi du. Aitzitik, \"p\u0101keh\u0101\" berbak esan nahi du \u00abmaoria ez dena\u00bb; oro har, Europako jatorria dutenak izendatzeko erabilia; inoiz mespretxuzko zentzua ere badu.\nJatorria.\nAztarna fidagarrienak oinarritzat hartuta, gizakiak K. o. 1280 inguruan iritsi ziren Zeelanda Berrira lehendabiziko aldiz. Maorien ahozko kondairetan kontatzen da haien arbasoak txalupa handietan (\"waka\") ozeanoa zeharkatuz joan zirela Hawaiki-tik, Polinesia tropikaleko leku mitikotik, alegia. Migrazio kondairak desberdinak dira \"iwi\" batetik bestera, haien genealogiekin bat egiteko.\nPolinesiako bidaiari horien aurretik, ez dago Zeelanda Berria populaturik zegoelako arrastorik. Arkeologiako, hizkuntzalaritzako eta antropologiako frogek lehendabiziko kolonoak Polinesiako ekialdetik joan zirela erakusten dute.\nHizkuntza.\nGaur egun, maoriera hitz egiten du maorien % 14 inguruk, 700.000 biztanletik gutxi gorabehera 100.000 hiztunek, alegia. Hizkuntza nagusia, beraz, ingelesa da, neurri handi batean jatorrizkoa ordezkatu duena.\nMaorieraz emititzen duen Maori TVk bi kate eta webgune bat ditu. Ekoitzitako eduki guztien %71 maorieraz izaten da."}
{"id": "40900", "revid": "103793", "url": "https://eu.wikipedia.org/wiki?curid=40900", "title": "Euskal Diaspora", "text": ""}
{"id": "40901", "revid": "46380", "url": "https://eu.wikipedia.org/wiki?curid=40901", "title": "Patagonia", "text": "Patagonia Hego Amerikako eskualde zabala da, Argentina eta Txileko hegoaldean dagoena. 1.060.631 kilometro koadroko eremua hartzen du, eta 2017an 2,7 milioi biztanle inguru zituen. Neuqu\u00e9n da hiri nagusia (345.097 biztanle).\nGeografia.\nMugak.\nArgentinako Colorado ibaia eta Txileko Los Lagos eskualdea, Ande mendiak amaitzen diren lekuan, hartzen dira Patagoniaren iparraldeko mugatzat; hegoaldeko muga Magallanes itsasartea da, Suaren Lurraldetik banatzen duena.\nErliebea.\nPatagoniako Andeak iparraldetik hegoaldeko muturreraino hedatzen dira, eskualdea bi partetan banatzen du: mendebaldean, Txileko alde estu menditsua dago, Ozeano Barearen ertzeraino hedatzen dena; ekialdean, berriz, Argentinako eremu zabala dago, mendilerrotik Ozeano Atlantikoaren kostalderaino hedatzen dena. Domuyo sumendia (4.709 metro) da Patagoniako Andeetako gailurrik gorena. Hego Patagonian daude Fitz Roy (3.375 metro), Cerro Torre (3.128 metro) eta Torres del Paine (2.500 metro) izen handiko gailurrak. Hego Patagoniako izotz-zelaian, hego latitudeko 48\u00b0tik behera, izotz eremu eta glaziar handiak daude; klima hotza eta hezea da.\nOzeano Bareko itsasertzak sartu-irten ugari ditu, eta fiordoz eta uharte txikiz beteta dago. Argentinako Patagonia laua da; oso ugariak dira goi-ordoki zabalak, eta mendiak txikiak dira (1.000 metroko garaiera, batez beste). Haran eta ibai ugari daude eta horiek ekialdetik mendebaldera ebakitzen dituzte goi ordokiak. Goi-ordokietan estepako zuhaixka motak hazten dira, batez ere, eta hegoaldean belardia da nagusi.\nHidrografia.\nColorado (1.114 kilometro luze), R\u00edo Negro (1.135 kilometro) eta Santa Cruz (477 kilometro) dira Patagoniako ibai nagusiak; hiruek Ozeano Atlantikoan dute ahoa. Aintzira nagusiak hauek dira:\nHistoria.\nEspainiarrak iritsi baino lehen tehueltxe eta gemake indiar herriak bizi ziren. Fernando Magallaes 1520an heldu zen Patagoniako kostaldera. XVI. mendean ahalegin bat baino gehiago egin zen Patagonia konkistatzeko, baina guztiek huts egin zuten. XVII. mendean jesuitak sartu ziren, lurralde hura kristatutzera; baina 1767an Jesusen Lagundia Espainiatik kanpo egotzi baitzuten, Patagonian haiek eraiki zituzten egiturak ere galdu ziren.\nXVIII. mendearen bukaeran Karlos III.ak kolonoak bidali zituen, eta lehen herriak eraiki ziren. Mende hartan bertan balea arrantzak garrantzi handia hartu zuen eta lantegiak eraiki ziren balearen gaiak lantzeko. Nolanahi ere, Patagonia ez zen guztiz kolonizatu 1879. urtea arte; urte hartan Argentinako Gerrako ministroak, Julio Argentino Rocak bertako indiar ibiltariak menderatu eta suntsitu egin baitzituen. Handik aurrera, ekialdeko Patagonia Argentinako lurraldea izan zen eta kolono berriak, horien artean galestar asko, sartu ziren.\nBiztanleria.\nPatagonian 2,7 milioi pertsona inguru bizi dira. Biztanleriaren dentsitatea oso txikia da, kilometro koadroko hiru biztanle baino gutxiago. Herriak oso sakabanatuak daude barrualdean; herri handienak eta hiriak kostaldean daude.\nEkonomia.\nArrantza eta, batez ere, artzaintza (artilea) izan dira ekonomia jarduera nagusiak, baina petrolioa eta gas naturala ere ateratzen dira. Turismoak gero eta garrantzi handiagoa du.\nKultura.\nHizkuntzak.\nGaztelania da hizkuntza nagusia. Hala ere, eremu urriko hizkuntza batzukere mintzatzen dira: mapudunguna (Neuqu\u00e9n, R\u00edo Negro, Chubut eta Los Lagosen bereziki) eta galesa (Chubuten)."}
{"id": "40902", "revid": "219", "url": "https://eu.wikipedia.org/wiki?curid=40902", "title": "Maputxera", "text": ""}
{"id": "40903", "revid": "336", "url": "https://eu.wikipedia.org/wiki?curid=40903", "title": "Galea Lurmuturra", "text": ""}
{"id": "40905", "revid": "688", "url": "https://eu.wikipedia.org/wiki?curid=40905", "title": "Neuqu\u00e9n", "text": "Neuqu\u00e9n izen bereko probintziaren hiriburua eta Patagoniako hiririk handiena da. Argentinako hiri honek 265.000 biztanle inguru dauka.\nIzena, maputxerazko \"nehuenken\"-etik datorkio, ibaia esan nahi duena."}
{"id": "40908", "revid": "688", "url": "https://eu.wikipedia.org/wiki?curid=40908", "title": "Comodoro Rivadavia", "text": "Comodoro Rivadavia Argentinako hegoaldean dagoen Chubuteko probintziako hiria da. Ozeano Atlantikoko San Jorge golkoaren ertzean dago. 548,2\u00a0km\u00b2ko eremua du eta 2010ean Patagoniako hiririk handienetarikoa zen, 177.038 biztanle baitzituen.\nHistoria.\n1901eko otsailaren 23an fundatu zuten. Lurralde hartan XX. mendearen hasieran aurkitu zen petrolioari esker (Argentinako ekoizpenaren hiru laurden) hartu zuen indarra hiriak.\nKlima.\nComodoro Rivadaviak estepako klima hotza dauka, \"BSk\" K\u00f6ppen klima sailkapenaren arabera.\nEkonomia.\nPetrolio eta gas naturalaren inguruan mugitzen da jarduera ekonomikorik handiena. Petrolio findegia dauka eta 1.600 kmko gasbide batek garraiatzen du gasa Buenos Airesko probintziako Llavallol hiriraino."}
{"id": "40909", "revid": "58701", "url": "https://eu.wikipedia.org/wiki?curid=40909", "title": "Patxi Mangado", "text": "Patxi Mangado Beloki (Lizarra, 1957 - ) arkitekto nafarra da.\nArkitektura Iru\u00f1eko Nafarroako Unibertsitatean ikasi zuen eta Karrera Amaierako Proiektu onenari saria jaso zuen. Irakaslea da Nafarroako Unibertsitatean, Texasko Arkitektura Eskola, Harvard unibertsitatean eta Kataluniako Nazioarteko Unibertsitatean.\n2006 urtean \"C\u00e1tedra Luis Barrag\u00e1n\" saria jaso zuen Mexikon. 2008an \"Arquitectura y Sociedad\" izeneko fundazioa sortu zuen.\nSariak.\nAndrea Palladio arkitektura saria, Thiene Arkitektura, Architecti saria, CEOE saria eta FAD sariak jaso ditu, besteak beste.\n2007ko Saloni Arkitektura Saria jaso zuen, 2007ko Enor-ren Arkitektura Sari Nagusia, Palenciako \"Nueva Balastera\" izeneko futbol estadioarengatik jaso zuen, lehenengo Saria 2008ko \"Cer\u00e1mica de Arquitectura ASCER\" VII. edizioan jaso zuen, Zaragozako Nazioarteko Erakusketako Espainiako pabilioiagatik, eta 2009ko Construmatek ematen duen lehenengo saria eraikuntza mailan ere jaso zuen, Zaragozako pabilioi berarengatik.\n2009ko uztailean Zaragozako Nazioarteko Erakusketako Espainiako pabilioia UIAk ematen duen \"Giancarlo Lus urrezko domina\" jaso zuen IV Veneziako Nazioarteko Arkitektura Bienalean \"Barbara Cappochin\".\n2009ko irailean Arabako Arkeologia Museoa Londreseko Europako Kobre Institutuak ematen duen Copper Arkitektura Saria jaso zuen, hilabete berberean Aragoiko COAk Garc\u00eda Mercadal Saria eskaini zion Zaragozako Espainiako Pabilioarengatik.\n2009ko urrian, CSCAEk 2009ko Espainiako Arkitektura Saria eman zion Zaragozako Espainiako Pabilioarengatik.\n2006an, Iru\u00f1ako Biltzar Jauregiaren lanak eta \u00c1vilako Erakusketa eta Biltzar Udal Zentroa MOMAk (Museum of Modern Art) antolatu zuen Espainiako Arkitekturari buruzko erakusketan sartu zituen, bai Nueva Yorken, bai Madrilen."}
{"id": "40910", "revid": "119347", "url": "https://eu.wikipedia.org/wiki?curid=40910", "title": "Trelew", "text": "Trelew Argentinako hiria da, Chubuteko probintziaren bigarren handiena, populazioari dagokionez Comodoro Rivadaviaren atzetik eta Puerto Madrynen aurretik egonda.\nEzaugarriak.\n89.000 biztanle zituen 2001ean, baina joera demografikoa negatiboa da, nagusiki langabezia dela eta.\nIzena galeserazko \"Trelewis\"-en laburdura da, \"Lewisen herria\" esan nahi duena. Historikoki, lotura handia izan du galestarren koloniarekin. Izan ere, Lewis Jones kolonoak eman zion izena herriari."}
{"id": "40911", "revid": "201", "url": "https://eu.wikipedia.org/wiki?curid=40911", "title": "Francisco Javier Mangado", "text": ""}
{"id": "40912", "revid": "201", "url": "https://eu.wikipedia.org/wiki?curid=40912", "title": "Francisco Mangado", "text": ""}
