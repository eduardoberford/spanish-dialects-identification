{"id": "11053", "revid": "6950", "url": "https://eu.wikipedia.org/wiki?curid=11053", "title": "Antzinako Erroma", "text": "Historiografian, Antzinako Erroma esaten zaio K.a. VIII. mendean Erroma hiria fundatu zenetik K. o. V. mendean Mendebaldeko Erromatar Inperioa erori zen arte existitu zen erromatar zibilizazioari; Monarkia, Errepublika eta Inperio garaiak biltzen ditu. K.a. VIII. mendean Italiar penintsulan eman zen asentamendu batekin hasi zen guztia; hori Erromako hirian bilakatu zen eta honek eman zion izena ondoren sortu zen inperio osoari eta bertako zibilizazioari. Erromako inperioa izugarri zabaldu zen, antzinako inperiorik handienetarikoa bilakatzera iritsiz; hiritik gobernatua izaten jarraitzen zuen eta 50 eta 90 milioi biztanle artean zituen (munduko populazio osoaren %20, gutxi gorabehera).\nIraun zuen mendeetan zehar Erromako estatuak forma ezberdinak ezagutu zituen: monarkiatik hasi, Errepublika Klasikotik igaro eta inperio autokratikoa izateraino. Konkista eta asimilazioen bidez lur eremu zabala kontrolatzera iritsi zen, Mediterraneoa, Mendebaldeko Europa, Asia Txikia, Iparraldelp Afrika eta Iparralde eta Ekialdeko Europa zatiak. Askotan Antzinako Greziarekin elkartu ohi da Antzinate Klasikoa osatuz, bien gizarte eta kulturak antzekotasun ugari zituzten eta greko-erromatar moduan ezagutzen da.\nAntzinako Erromako zibilizazioak ekarpen asko egin dizkie gaur egungo gobernu, lege, politika, ingeniaritza, arte, literatura, arkitektura, teknologia, gerra, erlijio, hizkuntza eta gizarteari. Erromak bere indar militarrak profesionalizatu eta zabaldu zituen eta \"res publica\" izeneko gobernu sistema asmatu zuen, gaur egungo errepublika modernoen oinarri izan dena. Lorpen eta garapen izugarriak egin zituzten teknologia eta arkitekturan, besteak beste ura banatzeko akueduktu sistema osoa eta errepide sarea eraiki zuten eta baita monumentu, jauregi eta erabilera publikoko zerbitzu asko ere.\nErrepublika aroaren amaierarako Erromak Mediterraneo eta hurrunagoko lurrak konkistatu zituen: Atlantikotik Arabiaraino eta Rhinetik Iparraldeko Afrikaraino zabaltzen zen. Errepublikaren amaiera eta Zesar Augustoren diktadurarekin Erromatar Inperioa jaio zen. K.a. 92. urtean Erromatar-Pertsiar gerrak jasi ziren Partiar Inperioaen aurkako lehen gerrarekin. 721 urtez luzatu zen gerra garaia, eta inoizko gatazkarik luzeena bilakatu zen, bi aldeentzako ondorio iraunkor eta nabarmenak eraginez. Trajanoren agindupean inperioak bere hedadura handiena lortu zuen. Inperioaren aroan ohitura eta tradizio errepublikarren gainbehera hasi zen eta gerra zibilak enperadore berri baten altsamenduaren ohiko aurrekari bilakatu ziren.\nV. mendean, barne estabilitate faltagatik eta migrazio mugimendu indartsuen ondorioz, Mendebaldeko Erromatar Inperioa zatitu egin zen, barbaroen esku geratuz. Inperioaren ekialdeko beste erdiak beste 1000 urte inguruz iraun zuen, 1453 urtera arte. Garai hartan bertako biztanleentzat inolako aldaketarik suposatu ez zuen arren, historialari modernoek Bizantziar Inperioa bezala izendatzen dute garai honetako inperioa, lehenago izan zenarekin ezberdinduz.\nHistoria.\nFundazioaren mitoa.\nKondairaren arabera, Erroma K.a. 753ko apirilaren 21ean fundatu zuen Romulok. Romulo Eneas printze troiarraren ondorengoa zen. Ika-mika baten ondorioz Remo anaia hildutakoan, Romulo Erromako lehenengo erregea bilakatu zen. Emakumerik gabe, sabinarrei emakumeak bahitu zizkieten erromatarrek, latindarrak eta sabindarrak batuz.\nMonarkia.\nTiber ibaiko ibi baten ondoan sortu zen. Horren trafiko eta merkataritzarengatik hazi zen hiria. Arkeologiak erakusten duenaren arabera, K.a. IX. mendean sortu zen Erroma, Palatino, Kapitolino eta Kirinal muinoetan hain zuzen ere. Lehenengo biztanleak latinoak eta sabinoak omen ziren.\nEtruriarrek K.a. VII. mendean Erroma haren menpe eduki zuten, aristokrazia eta monarkia osatuz. Eskualde horretan boterea galdu zuten K.a. VI. menderako. Erromatarrek gobernu-sistema berritu zuten, errepublika sortuz. Sistema berrian, gobernatzaileek borondatea gauzatzerakoan eragozpenak aurkitzen zituzten, monarkia ekiditeko nahian.\nErrepublika.\nK.a. 509an sortu zen errepublika Erroman, Tito Liviok zioenez, Tarkinio Superbo erregea bota zutenean. Junio Brutok, azken erregearen kontrako matxino nagusiak, urtero hautatzekoak ziren magistraturetan oinarritu zuen Errepublika. Magistratu garrantzitsuenak bi kontsulak ziren, zeinek armadaren gaineko boterea zeukaten. Hala ere, legeak eta politika orokorra Senatuarekin adostu behar izaten zituzten kontsulek. Hasiera batean, nobleziak edo patrizioek baino ezin zuten boterea izan, baina pixkana plebeioei edo jende arruntari kargu publikoen ateak zabaldu zitzaizkien.\nItaliako penintsulako gainerako herriak menderatu zituen Erromak poliki poliki. Kolonien bidez, erromatarrek konkistak babesten eta aseguratzen zituzten. III. mendeko bigarren erdian, Kartagoren kontra borrokatu behar izan zuen Erromak, Lehenengo eta Bigarren Gerra Punikoan. Horren ondorioz, Sizilia Erromaren menpe geratu zen baita Hispaniako ekialdeko eta hegoaldeko kostaldea ere. Mazedonia eta Seleuziako inperioak garaitu ondoren, K.a. II. mendean, Mediterraneo itsasoko jabeak bilakatu ziren erromatarrak.\nGaraipenek eta horien aberastasunek aldaketa sakonak eragin zituzten Erromako gizartean barnan. Noblezia aberastu zen probintzien lepotik. Soldadu xumeek, ordea, urte asko eman behar izaten zuten etxetik kanpoko borroketan. Etxaldeak aurrera eraman ezinik, aberatsei gero eta mailegu gehiago eskatzen zieten. Honela, latifundioak eta esklabotza bultzatu zen.\nGerrek, merkatu berriek eta zerga bilketek behe mailako batzuk ere aberastu zituzten. Hauek \"equites\" izeneko klasea osatu zuten. Haren dirutza gorabehera, ez zeukaten inolako ahalmen politikorik, plebeioak ziren eta.\nNahigabea, beraz, nagusitu zen Erromako hainbat gizarte-klasetan barnan. Senatuak, halere, ez zuen inolako erreformarik onartu. K.a. II. mendearen bukaeran, egoera politikoa jasanezina bihurtu zen. Tiberio eta Gaio Grako anaiak patrizioen lursoro erraldoiak txiroen artean banatzen saiatu ziren, baina biak erail zituzten. Aldakuntza horiek bi talde sortu zituzten, aldekoa (\"Populares\") eta kontrakoa (\"Optimates\"). Bi talde horiek, Mario eta Sila haien buruan, K.a. I. mendearen hasieran aurrez aurre borrokatu zuten. Silaren diktadura sortu zen honela.\nK.a. I. mendearen erdialdean, Julio Zesarrek, Ponpeiok eta Krasok hitzarmen sekretua, Lehen Triunbiratoa, osatu zuten, Errepublika haien menpe gera zedin. Nolanahi ere, jelosiak sortu ziren haien artean, eta borrokatzeari eman zioten berriz erromatarrek. Zesar, garaile aterata, diktadore bilakatu zen. Hala ere, K.a. 44an, bere laguntzaile batzuek, Brutok eta Kasiok besteak beste, Zesar hil zuten, Zesarrek monarkia berreskuratu nahi zuelakoan. Hiltzaileen kontra egiteko, Bigarren Triunbiratoa osatu zuten zesartar garrantzitsuenek: Oktaviok, Lepidok eta Marko Antoniok. Berriro, nagusitasuna bilatu nahian, haien artean mendeko hirugarren gerra zibila piztu zen. K.a. 31n, Actium batailaren ostean, Oktavio Erromako buru bakarra bihurtu zen.\nInperioa.\nArerio guztiak garaituta, Augustok botere osoa bereganatu zuen, Errepublikako ohiturei eta erei eutsi bazien ere. Ondorengoa, Tiberio, hautatu zuen, Julio-Klaudiar leinua sortuz. Erromaren menpeko lurraldea zabaldu zen, eta barneko segurtasunak jarraitu zuen, enperadoreen ustelkeriak ustelkeria.\nFlaviar leinuak lekukoa haru zuen. Hurrengoa Antoniar leinua izan zen, zeinekin Inperioak zenit politiko, ekonomiko eta kulturala lortu zuen. Traianok, Dazia konkistatzerakoan, hango urre-meatzeak bereganatzeaz gain, Inperioko zabalkuntza handiena lortu zuen.\n180 eta 235 bitartean, Severar leinuan zehar, armadak gero eta botere gehiago eskuratu zuen. Ondorengotza armada edo Pretoriar Goardiaren esku geratu zen. Beste kausa batzuekin batera, horrek III. mendeko krisialdia eragin zuen.\nKrisialdia Dioklezianok Tetrarkia osatu zuenean bukatu zen. Inperio lau zatitan banatu zuen, errazago goberna zezaten. Hala ere, aldi bereko enperadoreek haien kontra borrokatu zuten gailentasunaren bila. Teodosioren heriotzarekin, betiko erdibitu zen Inperioa. Mendebaldeko erdia, barbaroen etengabeko erasopean 476ko irailaren 4an desagertu zen, Odoakro germaniarrak azken enperadorea, Romulo Augustulo boteretik bota zuenean. Ekialdeko erdiak zorte handiagoa izan zuen. Bizantzioko Inperioa bihurtuta (hiriburua Bizantzion edo Konstantinoplan baitzegoen) 1.000 urte gehiago iraun zuen.\nGizartea.\nGobernua.\nHastapenean, Erroma erregeek gobernatu zuten. Botere haren sorrera eta izaera ez daude argi. Baliteke botere osoa edukitzea, edo baliteke Senatu eta Herriaren buru betearazlea baino ez izatea. Gerrari dagokionez bederen, erregearen autoritatea (\"imperium\" zeritzona) absolutua zen. Erregea hiriko erlijio ofizialaren burua ere bazen.\nHorretaz gain, hiru biltzar administratibo ere bazeuden: Senatua, erregeari aholkuak ematen zizkiona; \"Comitia Curiata\", erregeak proposatutako legeak onartzen zituena; eta \"Comitia Calata\", jai-egunak ezartzen zituen apaiz-asanblada.\nErromako Errepublikan, botere-borrokak ohiz kanpoko demokrazia eta oligarkiaren nahasketa etorri zen. Legeak indarrean jar zitezen, Herri Asanbladak (\"Comitia Tributa\") onartu behar izan zituen. Era berean, kargu publikoa beteko zuten pertsonak herriak hautatzen zituen. Nolanahi ere, Senatua, aholku-gorputza, oligarkiaren instituzioa zen. Errepublika garaian, Senatuak ospe (\"auctoritas\") handia zuen, baina benetako botererik ez. Hala ere, senatariek influentzia handia zeukaten. Senatari berriak patrizio arrakastatsuen artean aukeratzen zuten zentsoreek, zeinek senatariak postutik kentzeko ahalmena ere bazuten, ustelkeria frogatuz gero.\nInolako herritar batek botere gehiegi lor ez zezan, urtero hautatzen ziren postuak, eta boterea bi pertsonatan banatzen zen. Egoera arruntetan, botere nagusia bi kontsulek partekatzen zuten. Larrialdietan, behin-behineko diktadore bakarrak zeukan. Errepublika garaian zehar, administrazio-sistema hau behin baino gehiagotan aldatu zen, egoera berriei aurre egiteko. Baina azkenean, huts eginda, Inperioa ezarri zuen Augustok.\nInperioko lehen garaian, berriz, Errepublikako gobernu era gordetzen zela mantendu zen. Enperadoreak zeraman titulua \"princeps\" edo lehen herritarra zen, eta Senatuak legea egiterakoan boterea lortu zuen, aurrean herri-asanbladek izandakoa. Nolanahi ere, denborak aurrera egin ahala, enperadoreen boterea autokratikoago bilakatu zen, eta Senatua enperadoreak izendatutako aholku-gorputza bihurtu zen. Senatua izan ezik, Errepublikan administrazio-instituzio finkorik ez zegoenez, enperadoreek laguntzaileak eta aholkulariak izendatu zituzten.\nLurraldea probintzietan banandu zen. Denborarekin barrutien kopurua ugaldu zen, lurralde berriak bereganatu zirelako eta probintziak unitate txikiagotan bereizi zirelako. Honela, tokian tokiko buruzagi boteretsuen matxinadak ekiditen ziren. Inperioaren estreinako urteetan, bi probintzia mota zeuden: enperadoreenak eta senatuarenak, gobernaria nork aukeratzen zuen arabera. Tetrarkian, 12 diozesitan banandu ziren probintziak. Afera militar eta zibilak bereizi ziren, eta \"dux\" (duke) zegoen lehendabizikoen gainean eta gobernaria bigarrenetan.\nHiriei zegokienez, bi mota ere bazeuden. \"Colonia\" izenekoetan, soldadu ohiak edo erromatarrak bizi ziren. \"Municipia\" delakoetan, probintzietakoak zeuden. Maila ezberdina izan arren (lehenengoetan hiritartasuna zeukaten), Erromako konstituzioaren ereduari segi zitzaion: \"duviri\" eta \"aedili\" ziren magistratuak, eta tokian tokiko \"curia\" izenekoak Senatuaren papera betetzen zuen.\nLegea.\nErromako legegintzaren garapenak mila urte baino gehiago iraun zuen. Izan ere, K.a. 449an Hamabi Taulak idatzi ziren, eta K. o. 530 inguruan, Justinianus I.ak \"Corpus Juris Civilis\" izeneko arautegia plazaratu zuen. Kode horretan, Erromako legea gorde zen Bizantziar Inperiorako ez ezik, Europan sortzekoak ziren estatuetarako ere.\nXVIII. mendera arte, Europako herrialde gehienetan Antzinako Erromako lege-sistema zaharra zen indarrean zegoena. Hainbat tokitan, Alemanian kasu, Erromako legearen erabilpenak are luzeago iraun zuen. Hori dela eta, Europan eta Europatik kanpo ere, egungo legedi modernoek erromatar legeen eragin handia daukate, batik bat zuzenbide pribatuari dagokionez. Eragin hori zuzenbide-terminologian dago ageri: \"stare decisis\", \"culpa in contrahendo\" edo \"pacta sunt servanda\", esate baterako. Herrialde batzuetan, Hegoafrikan eta San Marinon, lege-sistema \"Ius Commune\" kode zaharrean oinarrituta daude gaur egun ere.\nLege-kode batek ere ez zuen Antzinako Erromako lege-ohitura erabat baztertu. Horren beharrean, erromatar araudiak sistema koherenteagoan sailkatu ziren, estatuetako hizkuntzetara itzulita. Horrenbestez, Erromako legea ezagutzea ezinbestekoa da egungo lege-sistema ulertu ahal izan dadin.\nEuropar Batasunako estatuetako zuzenbide pribatu desberdinak bat egiteko, \"Ius Commune\" kode zaharra eredutzat hartu da, zeren edozein tokitan oinarrizko legeak izateaz gain tokian tokiko aldaerak onartzen baititu.\nEkonomia.\nAntzinako Erromako ekonomiaren oinarria, garaiko gainerakoak bezalatsu, nekazaritzan eta merkataritzan oinarritzen zen. Bere aginpean lurralde zabala edukita, salerosketak areagotu ziren. Nekazal ondasun salerosketak Italiako lur-egitura aldatu zuen. K.a. I. menderako, azalera handiko olibadiek eta mahastiek nekazari txikiko etxaldeak ordezkatu zituzten. Izan ere, Egipto, Sizilia eta Tunisiatik zetozen gari-horniketa etengabea zela eta, Italiako nekazari txikiek ezin izan zuten lehiari eutsi. Trukean, ardoa eta oliba olioa Italiako exportazio nagusiak ziren.\nIndustria eta eskulangintza txikiagoak ziren. Hargintza eta meatzak sektore honetako arlo inportanteenak ziren, batez ere eraikuntza publikoa erpinean egon zen garaian. Eskulangintzan, ekoizpena maila txikikoa izan zen. Eskuarki, langile gutxiko tailer izaten ziren, nahiz eta zenbait adreilu lantegietan ehunka langilek jardun.\nAurreko Errepublika garaiko ekonomiak etxalde txikiak eta ordaindutako langileak zituen oinarri. Hala ere, gerra-garaipenek eta konkistek esklabotza gero eta ugariago eta merkeago bilakatu zuten. Erromatar Errepublika beranterako, trebetasuna eskatzen zuten lanak zein trebetasunik gabekoak esklaboen esku zeuden nagusiki. Esklaboen populazioa Erromatar Inperioko %20 eta Erroma hiriko %40 zela estimatu da. Soilik konkistak amaitu zirenean gora egin zuen esklaboen prezioak. Orduan, kontratatutako langileak esklaboak baino ekonomikoagoak izan ziren.\nZaldiak garestiak izateaz gain, errepideetan oinarritutako garraioa motela zen oso, nahiz eta Erromako errepide-sarea guztiz garatua izan. Nolanahi ere, errepideek gune militarrak komertzialak baino lotzen zituzten. Ondorioz, Erroma eta eskualdeen arteko ondasun-salerosketa txikia izan zen itsas-garraioa garatu arte K.a. II. mendean. Mediterraneo osoa zeharkatzeak (Gadestik Alexandriaraino esaterako) hilabetea baino ez zuen ematen. Merkeagoa ere izanda, garraio mota nagusia izan zen Antzinaroan.\nKlase banaketa.\nErromako gizarteak hierarkia garbia zeukan. Esklabuak (\"servii\") maila baxuenean zeuden. Haien gainean, libertoak (\"liberti\"), askatasuna lortu zuten esklabuak edo haien ondorengoak.\nKlase libreak ere banandurik zeuden. Nabarmenena patrizio eta plebeioen artekoa zen. Patrizioen arbasoak hiriko 100 fundatzaileetako bat zen. Zatiketa honek Erromatar Errepublika berantean garrantzia handia hartu zuen, familia plebeio batzuk aberastu baitziren eta equites taldea osatu baitzuten. Patrizio batzuk pobretuta ere, plebeio aberats horiek baino ahalmen eta eskubide politiko gehiago zituzten. Hala ere, patrizioen artean bazeuden mailak. Nobleenek (\"nobiles\") Senatuko eserleku gehienak betetzen zituzten. Talde horretan sartzeko, arbaso batek kontsula izan behar izan zuen. Mario edo Zizeron kontsula izatera iritsi ziren familiako lehenak ziren. Horretarako \"novus homo\" (gizon berriak) deitzen zioten.\nHasiera batean, Erromako bertako klase librekoek baino ez zuten hiritartasuna. Italiako aliatuek ez zeukaten. Horren ordea, latindar eskubidea ematen zitzaien, zeinekin hiritarren eskubide batzuk onartzen ziren. Aliatu batzuei hiritartasun osoa eman zieten Gerra Sozialaren ostean. Karakalak, 212an, esklabuak ez ziren guztiek zabaldu zien hiritartasuna.\nFamilia.\nFamiliak ziren egitura sozialaren oinarria. Aita zen familiako buru. Normalean, semeak nahiago zituzten, horregatik, batzuetan neska jaioberriak bakarrik uzten zituzten, hiltzen ziren arte. 13 urtetik aurrera emakumeak heldutzat hartzen ziren. Askotan, 15 urtekin ezkontzen ziren; nahiko normala izaten zen 30 urterekin amona izatea.\nHeziketa.\nAurreko Errepublika garaian, ez zegoen eskola publikorik. Hortaz, mutikoei idazten eta irakurtzen gurasoek edo hezitako esklaboek, \"paedagogi\" izenekoek, irakasten zieten. Heziketaren xede nagusia nekazaritza, gerragintza, erromatar usadio eta kontu publikoetan trebatzea zen. Bizitza publikoaren gainean mutikoek aitarekin erlijio eta politika ekitaldietara joanez ikasten zuten. Nobleen semeak Senatura ere joaten ziren. Nobleziako gazteak politikari nabarmen baten ondoan 16 urte zituztenerako hurbiltzen ziren, eta 17 urterekin, armadarekin ibiliak ziren. Ohitura honek bizirik iraun zuen garai inperialaren erdira arte.\nHeziketaren gaineko praktikak, K.a. III. mendean, erresuma greziarren konkistarekin batera, aldatu ziren. Erromatar eta greziar heziketek desberdin izaten jarraitu bazuten ere, greziarren eragina nabarmena izan zen erromatarraren gainean. Gurasoak ordaintzeko gai izatera, mutikoak eta neskato batzuk ere 7 urterekin etxetik kanpoko eskola pribatuetara igortzen zituzten. Hor, irakasleak (\"litterator\" edo \"magister ludi\" izenekoek) irakurtzen, idazten, aritmetika eta, batzuetan greziera ere, irakasten zieten 11 urte bete arte. Hamabi urterekin, irakasleak (\"grammaticus\" izenekoak oraingo horretan) grezierazko eta latinezko literatura irakasten zien. Hamasei urterekin, ikasle batzuk erretorika eskolara joaten ziren, non ia ia guztietan greziarra zen irakasleak (\"rhetor\" izenekoak) Erromako legedia irakasten zien. Maila honetako heziketak ibilbide politikoaren hasiera markatzen zuen.\nKultura.\nLatina.\nErromatarren jatorrizko hizkuntza latina zen. Euren alfabetoa ere garatu zuten, etruskoenean oinarritua; eta etruskoena, berriz, greziarrenean oinarritu zen. Guregana ailegatu zaigun literatura gehiena latin klasikoan dago idatzia, hau da, K.a. I. mendeko latin altu eta garbitua. Jende arruntak latin arruntean hitz egiten zuen. Denboraren poderioz bi latin motak banandu ziren, eta hiztegia, gramatika zein ahoskera ezberdinak garatu zituzen. Inperioko hedapenak latina ere zabaldu eta sakabanatu zuen. Denborak aurrera egin ahala hizkuntza garatu eta zatitu zen.\nGrekoa, halere, goi-mailakoen hizkuntza bilakatu zen, erromatarrek ikasten zuten literatura gehiena hizkuntza horretan idatzirik baitzegoen. Ekialdeko erdian, Bizantziar Inperioa izatekoa zen eremuan, grekoak latina idazterakoan eta ahozkoan ere ordezkatu zuen.\nLatina hizkuntza hila bada ere, bere hiztunak baditu. Eliza Katolikoak mezetarako erabili ohi zuen, eta Vatikano Hiriko hizkuntza ofiziala izaten segitzen du. Erabilpen arruntatik desagertu arren, mende askotan zehar Europako nazioarteko hizkuntza izan zen, unibertsitatean eta diplomazian mintzatua. XIX. mendean frantsesak bere lekua hartu zuen, eta XX.ean, ingelesak. Hala ere, latinak pisu handia dauka gaur egun ere erlijio, lege zein zientzia-hiztegietan.\nArtea, literatura eta musika.\nErromako margolaritzak greziar eragina izan zuen. Guregana iritsi diren adibide bakarrak etxe aberatsetako horma eta sabaietako freskoak izan dira, nahiz eta garaiko idazkietan zur, boli eta beste material batzuk erabiltzen zirela ere aipatu. Erromako pinturako zenbait adibide Pompeian aurkitu dira, eta, horien arabera, arte historialariek Erromako margolaritza lau epetan banantzen dute.\nLehendabiziko Estiloan, K.a. II. mendetik K.a. I. mendeko erdialdera arte, marmol eta adreiluen imitazioak burutu nahi izan ziren, tartean mitologiako pertsonaiak ere irudikatu arren. Bigarren Estiloan (K.a. I. mendean hasita), hiru dimentsiotako arkitekturak eta paisaiak irudikatzen zen. Augustoren agintaldiko Hirugarren Estiloan, Bigarren Estiloko errealismoari muzin egin zitzaion, apaindura xumeagoaren alde: arkitektura txikia, paisaia edo diseinu abstraktua kokatzen zen erdian, hondoa kolore bakarrekoa zela. Laugarren Estiloan, K. o. I. mendean, mitologiako eszenak marrazten ziren, arkitekturetako \u00f1abardurak eta eredu abstraktuak gordeta.\nErretratuen eskulturak proportzio klasikoak erabili zituen, eta, geroago, idealismoa eta errealismoa nahastutako estiloa garatu zuen. Antoniar eta Severar enperadoreen garaietan (K. o. II. mendean) ile eta bizar apainduagoak nagusitu ziren. Erliebeko eskulturan ere garapenak burutu ziren, gehienbat erromatarren garaipen militarrak omentzeko.\nLatinezko literaturak, hasiera-hasieratik, greziar egileen eragin handia jaso zuen. Guregana iritsi diren lanen artean, zaharrenetakoak Plauto eta Terentzioren antzezlanak dira. Latinezko Urrezko Garaian, K.a. I. mendetik K. o. I. mendera arte, Zizeron, Virgilio, Katulo, Horazio eta Ovidio dira idazle aipagarrienak. Pizkundean, autore horien lanak goraipatuenak eta imitatuenak izan ziren. Hurrengo epea, Zilarrezko Garaia deritzona, II. mendera arte iristen da. Horren ondoko idazleek ez daukate adinako osperik.\nErromatar musika greziarrenean oinarritzen zen hein handi batean. Paper garrantzitsua jokatu zuen erromatarren ekitaldi frankotan, armadan esaterako. Arlo horretan, aginduak emateko edo zeremonietan erabiltzen zen batik bat. Ekitaldi erlijiosoek ere musika zuten lagun errituak burutzerakoan. Hainbat historialarien ustetan, musika ekitaldi publiko gehienetan agertzen zen.\nErlijioa.\nLehen Erromako erlijioa, jainkoei zegozkien atalak behintzat, idatzizko istorioek baino gizakien eta jainkoen arteko hartu-eman konplexuen sareek osatzen zuten. Greziar mitologian ez bezala, jainkoek ez zuten pertsonen irudia hartzen, definizio lausoko izpirituak ziren baizik, \"numina\" izenekoak. Pertsona, leku edo gauza bakoitzak bere izpiritua edo arima zuela ere sinesten zuten erromatarrek.\nErromatar Errepublikan, senatari maila zuten gizonezkoek gidatutako ekitaldi-sistema zorrotzaren azpian antolatu zen erlijio praktika. Pontifizeen Kolegioa hierarkia honetan maila gorena zen, eta horren burua, \"Pontifex Maximus\" izenekoa, estatu-erlijioko lehena. \"Flamen\" deituriko apaizak jainkoen gurketez arduratzen ziren, eta \"augur\" zeritzenek jainkoen borondatea igartzen zuten. Erromatar Inperioan, hainbat enperadore jainkotzat jo ziren.\nGreziarekiko harremana areagotu ahala, antzinako jainko erromatarrak greziar jainkoekin batzen joan ziren erromatarrak. Honela, Jupiter Zeus zen sinesmena nagusitu zen emeki emeki. Erromatar jainkoek greziarren mitoak, gizatasun ezaugarriak eta atributuak ere hartu zituzten. Gainera, greziar filosofia hezibide oneko erromatarren artean nagusitu zen. Horrek guztiak erritu zaharren gainbehera ekarri zuen K.a. I. mendean. Apaiz postuen garrantzia erlijiosoak behera egin zuen, nahiz eta bere paper zibikoak zein garrantzia politikoak bere horretan jarraitu zuten.\nAugusto, lehen enperadorea, antzinako erlijioa eta etika berreskuratzen saiatu zen, baina Inperio garaian denborak aurrera egin ahala, enperadoreen garrantzia erlijiosoa areagotu zen. Heriotzaren ondoren, hainbat enperadore jainko izendatu zituzten. Halaber, menpeko herrialdeetako mitologiak bereganatu zituzten erromatarrek Inperioan. Ohikoa zen Italiako jainko tradizionalen tenpluak eta apaizak jainko kanpotarrenen ondo-ondoan egotea. Horietako kultu atzerritar batzuek ospea irabazi zuten denborarekin, Egiptoko Isis edo Persiako Mitras jainkoek esaterako. II. mendetik aurrera, kristautasuna Inperioan zehar hedatu zen nabarmenki, jazarpenak jazarpen. Enperadoreen arabera, kristautasunarekiko jarrera aldatzen zen. Batzuetan kristau izateak berak heriotza ekar zezakeen. Diokleziano enperadorearekin kristauen jazarpena bere erpinera iritsi zen. Nolanahi ere, handik gutxira, Konstantinoren agintaldian estatuak babestutako erlijioa bihurtu zen, eta areago hedatu zen. Juliano Apostata erlijio paganoa berreskuratzen saiatu arren, kristautasuna Inperioko erlijio nagusia bilakatu zen, eta, 391n, Teodosio enperadoreak kristautasuna ez beste erlijioak debekatu zituen.\nTeknologia.\nInjenieritza eta arkitektura.\nBere historiaren lehen mendeetan zehar, Toskanako eta Umbriako lurraldeetan bizi zen etruriar herri indoeuroparrak menperatu zuen Erroma politikan eta kulturan. Grezia Handia konkistatu ondoren, zuzeneko harremanak izan zituzten erromatarrek Greziako kulturarekin, orduz gero gehiago baloratu zutelarik arte adierazpen oro. Greziarren eskutik ikasi zuten arkitektura-ordenen erabilera, ordena hauek egituran baino dekorazioan bideratu bazituzten ere.\nInperioa Ekialderantz hedatzean ezagutu zituzten erromatarrek neurrigabetasuna eta aberastasuna. Halatan, berezko zituzten elementu tradizionalak greziarrengandik eta Ekialdeko herriengandik jasotakoekin batu eta Erromaren boterearen eta menpeko herrien aurrean zuen nagusitasunaren adierazpide izan zen Inperioko arkitektura. Ez zen, ordea, meritu hura horretara mugatu; pragmatismoa eta edertasuna batzen zituen joerak bultzaturik, eraikuntza moderno aurreratuenen moldeko obrak eraiki zituzten erromatarrek, eta artearen eta ingeniaritzaren eredu dira egun ere obra horiek.\nArmada.\nErromako estreinako armada, garaiko hiri-estatu gainerakoko armada bezalakoa, greziar falangean oinarritzen zen. Soldaduek bere armak eraman behar izaten zituzten. Bizitza zibilera zerbitzua bukatutakoan bueltatzen ziren.\nLursoro txikien jabeak ziren armadaren zutabe nagusia, baian K.a. II. mendeko bukaerako, horrelako baserritarrak desagertzear zeuden, latifundioa zabaltzen ari delako. Arazo honi begira, Gaio Mariok boluntarioen armada bihurtu zuen. Gainera, behe-mailetakoak ere onartu zituen, armak bere poltsikotik ordainduz.\nAzken aldaketa garrantzitsua Konstantinok egin zuen, armada bitan zatitu zuen eta. Alde batetik, mugan zehar indar estatikoa uzti zuen. Bestetik, indar mugikor bat sortu zuen, zein behar zen lekuetara joanen zen."}
{"id": "11054", "revid": "6327", "url": "https://eu.wikipedia.org/wiki?curid=11054", "title": "Lehenengo Gerra Puniko", "text": ""}
{"id": "11055", "revid": "6327", "url": "https://eu.wikipedia.org/wiki?curid=11055", "title": "Mediterraneo Itsaso", "text": ""}
{"id": "11056", "revid": "6327", "url": "https://eu.wikipedia.org/wiki?curid=11056", "title": "Lehen Triunbiratoa", "text": ""}
{"id": "11057", "revid": "201", "url": "https://eu.wikipedia.org/wiki?curid=11057", "title": "Bigarren Triunbiratoa", "text": ""}
{"id": "11058", "revid": "63274", "url": "https://eu.wikipedia.org/wiki?curid=11058", "title": "Valentinianotar dinastia", "text": "Valentinianotar dinastiak 364tik 392 arte Erromatar Inperioa gobernatu zuen, eta Mendebaldeko Erdia 425tik 455 arte.\nLeinu honetako enperadoreak:"}
{"id": "11059", "revid": "336", "url": "https://eu.wikipedia.org/wiki?curid=11059", "title": "Teodosio I.a Handia", "text": "Flavio Teodosio (; 347ko urtarrilaren 11 - 395eko urtarrilaren 17a), Caucan (Hispania) jaio zen, eta 379tik hil zen arte erromatar enperadorea izan zen. Valentiniano I.aren bi semeekin batera gobernatu zuen, Teodosio ekialdean eta Valentiniano II.a eta Graziano mendebaldean. 392an, Teodosiok ekialdeko eta mendebaldeko zatiak batu egin zituen, eta azken enperadorea izan zen Erromatar Inperio osoa gobernatzen. Bera hil ondoren, Inperioko bi zatiak betirako banandu ziren. Erlijioa dela eta, ezaguna da kristautasuna Erromatar Inperioko erlijio ofizial egiteagatik.\nBiografia.\nValentiniano I.a enperadorearen jeneral baten semea zen, eta hari lagundu zion Europan egindako kanpainetan. Ospe handia lortu zuen Panonia eta Mesiako probintzietan sarmaziarrak garaitu zituenean, Danubio ibaiaren ondoan.\n378. urtean Graziano enperadoreak augusto izendatu zuen, eta germaniarrek etengabe erasotzen zuten Inperioaren mendeko Balkanetako herriak babesteko ardura eman zion. Etsaiak armen bidez garaituko ez zituelakoan, haien indarrak zatitzeari ekin zion, eta horretarako, germaniar mertzenarioak bere gudarostean onartzeaz gainera, erresuma autonomoa eratzeko eskubidea eman zien godoei.\nErlijio-gaiei dagokienez, Teodosiok nizear trinitarismoa bultzatu zuen kristautasunaren baitan, eta kristautasuna Inperioaren baitan. 380an Inperioko erlijio legitimo bakartzat ezarri zuen kristautasun katolikoa, eta gurtza paganoak debekatu egin zituen. Milango Anbrosio apezpikuaren eraginpean, gero eta estuago eta jasangaitzago bilakatu zen erlijio-gaietan.\n383. urtean, Graziano enperadorea hil zutenean, Inperioko mendebaldeko auzietan parte hartu behar izan zuen, eta 5 urte geroago, Graziano hil zuen Maximo enperadorea menderatu eta hilarazi ondoren, Grazianoren seme Valentiniano II.ari itzuli zion aginpidea. Valentiniano II.a artean haurra zenez, Teodosio bihurtu zen erresumako agintari nagusi, eta Milanen bizi izan zen, 391. urtean Konstantinoplara itzuli zen arte.\n392. urtean Valentiniano II.a hil zenean, matxinada bat izan zen, eta Eugenio izendatu zuten mendebaldeko enperadore. Teodosiok ez zuen onartu, eta bere seme Honorio augusto izendatu zuen. Beste semea, Arkadio, ekialdeko Inperioko ondorengo egin zuen.\n395. urtean, ordea, hil egin zen Teodosio eta, hala, ezin izan zen Inperioaren batasuna lortzeko amets hura gauzatu. Teodosio hil ondoren, Inperioko bi zatiak behin betiko banandu ziren."}
{"id": "11060", "revid": "360", "url": "https://eu.wikipedia.org/wiki?curid=11060", "title": "Teodosio", "text": ""}
{"id": "11061", "revid": "360", "url": "https://eu.wikipedia.org/wiki?curid=11061", "title": "Teodosio I Handia", "text": ""}
{"id": "11065", "revid": "512", "url": "https://eu.wikipedia.org/wiki?curid=11065", "title": "Arkadio", "text": "Arkadio (; 377 - 408ko maiatzaren 1) 395etik hil zen arte ekialdeko erromatar enperadorea izan zen. Teodosioren seme zaharrena zen Arkadio. \"Augusto\" titulua jaso zuen 383an. Honorio anaiak, mendebaldeko enperadorea izatekoak, 393an jaso zuen titulu bera.\nAgintean, Honorio Estiliko bandalo erromanizatuaren menpean zegoen. Arkadiok Rufinoren influentzia zeukan. Rufino hil zenean (badirudi Estilikoren aginduz), Eutropiok hartu zuen bere lekua. Eudoxia emazteak eragina omen zuen senarrarengan, eta haren iradokizunarengatik, Eutropiok postua galdu zuen 399an. Joan Krisostomo, Konstantinoplako patriarka, ere areriotzat jo zuen Eudoxiak, enperadorearen gaineko gehiegizko kontrola zuela leporatu baitzion patriarkak. 404an postutik kanpo botatzea lortu zuen Eudoxiak, baina urte berean hil zen.\nAntemiok, pretoriar prefektuak, lekukoa hartu zuen Arkadioren gainean. 408an, enperadore hil zenean, kristau ona izateak arazo politikoek baino gehiago kezkatzen zuen Arkadio."}
{"id": "11066", "revid": "6327", "url": "https://eu.wikipedia.org/wiki?curid=11066", "title": "Akitania erromatarra", "text": ""}
{"id": "11067", "revid": "15795", "url": "https://eu.wikipedia.org/wiki?curid=11067", "title": "Valentiniar leinua", "text": ""}
{"id": "11069", "revid": "58701", "url": "https://eu.wikipedia.org/wiki?curid=11069", "title": "Honorio", "text": "Flavio Honorio (; Konstantinopla, 384ko irailaren 9a - Ravenna, 423ko abuztuaren 15a) 395etik hil zen arte mendebaldeko erromatar enperadorea izan zen. Teodosioren seme gazteena zen, eta, hortaz, Arkadio ekialdeko enperadorearen anaia ere bazen.\nHonoriok augusto titulua 393an jaso zuen. Enperadore 10 urte zituela bihurtu zen, aita 395eko urtarrilean hil baitzen. Agintaldiaren lehenengo erdian Estiliko vandaloaren menpean egon zen Honorio.\nHasiera batean, Milanen kokatu zuen hiriburua Honoriok. Hala ere, 402an, bisigodoek Italia eraso zutenean, Ravennara mugitu zuen hiriburua, padurek babesten zutelako. Hiriburua ongi babestuta egon arren, Italiako gainerakoa ia-ia armadarik gabe geratu zen. Honela, Alariko bisigodoen erregeak Erroma arpilatu ahal izan zuen 410eko abuztuaren 24an.\nIzan ere, Estiliko 408ko udan hilarazi zuen Honoriok. Jeneral indartsurik gabe, orduko barbaroez betetako armada erromatarra menderagaitza zen, eta zaila zuen Honoriok Alarikori aurre egitea. Gainera, kristauak baino ez zituen postu altuenetara igotzen.\nDefentsa sistema kaxkar horrek ez zuen bisigodoek Erroma setiatu zezaten galarazi. Goseteak bultzatuta, hiriko ateak zabaldu ziren, eta erasotzaileek sartu baino ez zuten egin behar. Erroma ez zegoen kanpoko indarren menpean 7 mende lehenagoko Galiako zeltek eraso zutenetik. Bisigodoen garaipenak oso eragin sakona eta azkarra izan zuen Inperio osoan zehar. San Agustinek, horren harian, \"Jainkoaren Hiria\" idatzi zuen.\n410ean ere Honoriok Britania bere kasa defendatzen utzi zuen, hango ofizialek laguntza eskatu ondoren. Izan ere, Italia gorde ezinik, Honoriok ez zituen urruneko probintziak defenditzerik."}
{"id": "11070", "revid": "105290", "url": "https://eu.wikipedia.org/wiki?curid=11070", "title": "Estatu itsasgabe", "text": "Estatu itsasgabeak itsasertzik ez duten lurbarneko estatuak dira, hau da, itsasorako irteera naturalik ez dutenak.\nItsaso itxien ertzean kokatuta daudenak ere haietakoak dira, hau da, berez aintzira handiak diren baina \"itsaso\" izena dutenak (adibidez, Kaspiar Itsasoaren ertzeko zenbait estatu).\nEstatu itsasgabeak.\nMundu osoan, 45 estatu itsasgabeak dira:\nItsasgabe bikoitzak.\nHaien artean badira bi estatu itsasgabe bikoitz: Liechtenstein eta Uzbekistan, estatu itsasgabez guztiz inguratua daudelako.\nEstatu erdi-itsasgabeak.\nHurrengo estatuak ia itsasgabeak dira, itsasertzak mugen zati txiki-txikiak baitira:"}
{"id": "11071", "revid": "63274", "url": "https://eu.wikipedia.org/wiki?curid=11071", "title": "Teodosiotar dinastia", "text": "Teodosiotar dinastiak 379tik 455 arte Mendebaldeko Erromatar Inperioa gobernatu zuen, eta ekialdekoa 457 arte. Valentiniar leinuarekin lotura estuak zituzten Teodosiotarrek, Teodosio enperadorea Valentiniano I.aren alaba Galarekin ezkondu baitzen.\nLeinu honetako enperadoreak:"}
{"id": "11072", "revid": "15795", "url": "https://eu.wikipedia.org/wiki?curid=11072", "title": "Teodosiar leinua", "text": ""}
{"id": "11073", "revid": "201", "url": "https://eu.wikipedia.org/wiki?curid=11073", "title": "Kostagabe", "text": ""}
{"id": "11074", "revid": "499", "url": "https://eu.wikipedia.org/wiki?curid=11074", "title": "Felipe II.a", "text": ""}
{"id": "11075", "revid": "56334", "url": "https://eu.wikipedia.org/wiki?curid=11075", "title": "Filipe II.a Espainiakoa", "text": "Filipe II.a Gaztelakoa \"Zuhurra\" edo Filipe I.a Portugalgoa (Valladolid, 1527ko maiatzaren 21a - El Escorial, 1598) 1556-1598 bitartean Espainiako erregea eta 1580-1598 bitartean Portugalgo erregea izan zen. Horrez gainera, Maria I.a Ingalaterrakoarekin ezkondurik egon zen urteetan (1554-1558), Ingalaterra eta Irlandako errege ezkontidea izan zen.\nBere garaian izugarri zabaldu zen Espainiar Inperioa (Amerika, haren omenez izendatutako Filipinetako uharteak) eta 1580. urtean Portugalgo erreinuaz eta inperioaz jabetu zen Espainiako koroa. Maila handiko aholkulariz eta militarrez inguratua egon zen beti (Albako dukea, Granvelle, Alexandro Farnesio, Joan Austriakoa\u2026), baina ez zen batere trebea izan administrazioan eta barne politikan. Ameriketan pilaturiko urre guztiarekin ere, lur jota utzi zuen Espainiako ekonomia. Bestalde, erlijioan ezarri zituen lege zorrotzak oso ondorio txarrak ekarri zizkion Espainiako erresumari, Filipe II.aren garaian Espainiako Urrezko Mendea izeneko aroa hasi zen arren.\nFilipe II.ren erregealdiak oso iritzi kontrajarriak sortu ditu. Espainiarrek \"errege zuhurra\" izendatu zuten; protestanteentzat, ordea, \"hegoaldeko deabrua\" (\"d\u00e6mon meridianus\") eta tiranorik ankerrena izan zen\nHaurtzaroa eta gaztaroa.\nFilipe II.a Gaztelakoa Valladoliden jaio zen, 1527ko maiatzaren 21an, Karlos I.a Germaniako Erromatar Inperio Santuko enperadorea eta Elisabet Portugalgoa guraso zituela. Baina, Armada Inperialak egindako Erromako arpilatzearen berria iritsi zenean, jaiotzaren ospakizunak bat-batean amaitu ziren. Karlos I.ak doluzko arropa jantzi zuen eta zaldun gudu zein justak bertan behera gelditu ziren. Amak hartu zuen printzearen heziketaren ardura. 1534an Juan Mart\u00ednez Siliceo umearen tutore izendatu zuten, \"irakurtzen eta idazten irakats ziezaion\". Siliceoz gain, Pedro Ciruelo matematikaria, Juan Gin\u00e9s de Sep\u00falveda humanista eta Salamancako Unibertsitateko errektore Fern\u00e1n P\u00e9rez de Oliva, Juan de Zu\u00f1igarekin batera, Filiperen hezitzaileak izan ziren. Henry Kamenen arabera: \"Printzea ez zen ikasle bikaina, ezta ereduzkoa ere. Latina hala-hola erabiltzen zuen, bere estilo literarioa, onenean ere, erdipurdikoa zen, eta bere kaligrafia eskasa. Asmo horretan hezi zuten arren, ez zen humanista izatera iritsi\"\n1539an ama hil zitzaion. Urte berean, aita Gantera joan zenean, erresumako erregeorde bilakatu zen. 12 urte besterik ez zuenez gero, Tavera kardenala buru zuen Erregeordetza Kontseiluaren laguntza izan zuen.\n1543ko azaroaren 15ean ezkondu zen lehenbiziko aldiz. Andregaia bere lehengusina, Mar\u00eda Manuela Portugalgoa, izan zen. Ezkontzak urte eta erdi baino ez zuen iraun, emaztea Karlos infantearen erditzearen ondoren (1545eko uztailak 12) hil baitzen. 1554ko uztailaren 25ean bigarren aldiz ezkondu zen, Londresen, Maria Tudor Ingalaterrako erreginarekin, Karlos I.ak Espainia eta Ingalaterraren arteko ituna nahi zuelako. Aitarengandik Napoliko errege eta Milango duke tituluak jaso zituen eta aldi luze batez Ingalaterran bizi izan zen.\nTronuratzea.\nEstatu arazoak zirela eta, Ingalaterratik Flandesera joan zen. Han, 1555eko urriaren 25ean, aitak Herbehereetako printze subirano eta Borgoinako konde izendatu zuen. 1556. urtean, berriz, Espainiako errege bihurtu zen, Karlos I.ak agintea utzi eta gero. Germaniako Erromatar Inperio Santua, aldiz, Carlosen anaia Fernandok jaso zuen. 1557ko martxoan Ingalaterrara itzuli zen, eta hilabete batzuk emaztearen ondoan igaro zituen. Uztailean Flandesera itzuli eta Saint-Quentinen bere erregealdiko garaipen militar handienetako bat erdietsi zuen.\nMaria Tudor, baina, 1558ko azaroan hil zen, hainbeste desira zuten oinordekoa eduki gabe. Ondoren, Filipe Elisabet I.a Ingalaterrakoarekin ezkontzen saiatu zen, baina alferrik, eta aurrerantzean Ingalaterrako protestanteak izan zituen arerio.\nSaint-Quentin (1557) eta Gravelinesko (1558) garaipenen ostean, 1559ko apirilaren 3an Espainiako Filipe II.ak Cateau-Cambresisko bakea sinatu zuen Frantziako Henrike II.arekin. Henrikeren alaba Isabelen eta Filiperen arteko ezkontzak berretsi zuen bake hitzarmena. Ezteien ondoan Filipe Herbeheretatik Espainiara itzuli zen. Handik aurrera ez zen inoiz iberiar penintsulatik atera. 1561ean Valladolidetik Madrilera eraman zuen gortea.\nBarne politika.\nErlijio katolikoa Espainiako Inperioko lurralde guztietan babestu eta zabaltzea izan zen Filipe II.aren politikaren helburu nagusietako bat. Horretarako Inkisizioa indartu eta dogma katolikotik kanpo zeuden erlijio eta jokaera guztiak zapaldu zituen.\nIzan zuen lehen liskarra Alpujarretako altxamendua izan zen. Moriskoen integrazioa zaila zenez gero, 1567an beren erlijioari, hizkuntzari eta ohiturei uko egitera behartzen zituen dekretua eman zen (1567ko berrespen pragmatikoa). Horri erantzunez, 1568ko eguberrietan Granada eta Almeriako moriskoak matxinatu ziren. Alpujarretan tropa kristauei aurre egin zieten, baina 1570ean Flandestik iritsitako erregimentuek, Joan Austriakoa buru zutenek, altxamendua zapaldu zuten\nOso kontuzko arazoa izan zen Filipe II.aren idazkari izandako Antonio Perezena. 1579an Perez eta Eboliko printzesa atxilotuak izan ziren, Juan de Escobedo, Joan Austriakoaren konfiantzazko gizona, hil izana leporatuta. Antonio Perez 11 urtez espetxean egon zen, baina 1590eko apirilean Madrildik Aragoira ihes egitea lortu zuen. Han, Aragoiko gorteen babesa eskuratu ostean, Escobedoren hilketan Filipe II.a ere nahasirik zegoela salatu zuen. 1591ko maiatzean eta irailean Inkisizioa atxilotzen saiatu zen arren, Zaragozako herritarrak haren alde altxatu ziren. Azkenik, azaroan Frantziara egin zuen ihes\nKanpo politika.\nFilipe II.aren kanpo politikak bi aldi izan zituen: lehenengoa oso laburra izan zen (1556-1560), baina nahikoa Karlos I.ak konpondu gabe utzi zituen arazoak arrakastaz konpontzeko. Bigarren aldian (1560 urtetik aurrera), Filiperen politikak bi ardatz izan zituen: Mediterraneoa bata eta Atlantikoa bestea. Lehenengo hamar urteetan Mediterraneo itsasoa izan zen Filiperen politikaren muina, baina Lepantoko garaipenaren ondoren eta, bereziki, Portugalgo Inperioa bereganatu ondoren, Atlantikoa eta Atlantikoko boterea izan ziren Filiperen politikaren erdigunea.\nFrantzia.\nBere aitaren erregealdian bezala, Frantziak potentzia aurkaria izaten jarraitu zuen. Henrike II.a Frantziakoaren aurka Italian eta Frantzian borrokatu zen, eta azken honetan garaile suertatu zen Saint-Quentingo guduan. Frantziak, orduan, Flandrian finkatu zuen bere helburua, baina hor ere garaitua izan zen Gravelinesko guduan (1558). Azkenean, 1559an Cateau-Cambr\u00e9siseko bakea sinatu zen, eta horren bidez Espainiak hegemonia lortu zuen Europan.\n1580ko hamarkadan, Frantziako erregetzarako gatazken garaian, Filipe II.ak Parisko Liga Santuaren alde hartu zuen parte, Henrike III.a Nafarroakoa eta higanoten aurka. Horrezaz gain, Henrike III.a Frantziakoaren erailketaren ondotik (1589), Frantziako tronua bere alaba Elisabet Klara Eugeniarentzat galdegin zuen. Baina Filiperen asmoek huts egin zuten: Henrike Nafarroakoa katolizismora bihurtu zen eta, Vervinsko bakean (1598), Frantziako erregetzat onartu behar izan zuen.\nMediterraneoa.\nOtomandar Inperioaren espansionismoari galga emateko, Pio V.a Aita santua, Genovako Errepublika, Venezia eta Espainiak Liga Santua sortu zuten. Kristauen itsasontziek 1571ko urriaren 7an, Lepantoko guduan, lortu zuten garaipenari esker, Mediterraneoko indarren arteko oreka berreskuratu zen.\nHerbehereetako auzia.\nFilipe II.ak 1559an Herbehereak utzi zituenerako, bazen lurralde hartan bere kontrako higikunderik: batetik, ez zelako jadanik errege nazionala, eta ez zituelako ulertzen ez herrialdearen interesak ez bertako biztanleak; bestetik, erlijio arrazoiak zirela eta, izan ere, kalbinismoak gero eta indar handiagoa baitzuen.\nHerritarren kezka nagusia ekonomikoa zen. Kezka hori 1560. urtean atera zen lehenengo aldiz agerira espainiar gudarosteak, Cateau-Cambr\u00e9siseko bakearen ondorioz, Herbehereetan gelditu behar izan zutenean. Bestalde, zerga berriek eta 1565eko goseteak herriaren atsekabea areagotu zuten. Nobleen kezka, aldiz, politikoa zen: haien ustez beren kontura indartu nahi zuen erregeak bere ahalmena, sortu berriak ziren hamalau elizbarrutietako goi karguetarako ez baitziren nobleak izendatu. Erlijio arazoek ere garrantzi handia izan zuten: gero eta gehiago ziren kalbindarrak eta luteranoak.\nMatxinadak hasiak ziren eta 1566ko barkamen orokorrarekinere ezin izan zituen baretu. Gertaera haiek 1566an (\"Mirarien urtean\") iritsi ziren gorenera: Gilen I.a Orange-Nassaukoak gidatutako protestanteek 400 eliza katoliko desegin zituzten eta Anberes, Amsterdam eta beste hiri batzuk hartu zituzten. Iskanbilak isilarazteko indarraz baliatzea eta errudunak zigortzea erabaki zuen Filipe II.ak. Fernando \u00c1lvarez de Toledo, Albako dukea, Flandesera bidali zuen osteen buru jartzeko. Orduan, Margarita Parmakoak gobernari kargua utzi, eta Albako dukeak ahalmen politikoa eta militarra bere esku izan zituen. Fernando Alvarez de Toledo dukearen politika oso gogorra izan zen: iraultzaileak garaitu zituen, baina oso neurri gogorrak ezarri zituen. Esaterako, Matxinaden Epaimahaia sortu zuen eta zerga berri bat ezarri zuen osteak ordaintzeko. Neurri haien kontra, beste matxinada handi bat izan zen 1572an.\nEgoera horretan, Filipe II.ak Gorteko alderdi bakezaleari kasu egin eta Albako dukearen ordez, Luis de Requesens jarri zuen gobernari. Requesensen gobernua eta haren ondorengo Joan Austriakoarena gobernu bakezaleak izan ziren. Hala ere, erregeak erlijioari zegokionez ez zuenez amore ematen, arazo endemiko bihurtu zen hura. Nazionalismoak, bestalde, erabat korapilatu zuen egoera, bereziki Zazpi Herbehere Batuen Errepublikan.\nJoan Austriakoa hil zenean, Filipek Alexandro Farnese jarri zuen Herbehereetan buru. Alexandro oso diplomatiko ona zen, eta jeneral handia. Hark izan zituen garaipen militarrek ia konpondu zuten arazoa (1585ean Anberes menderatu zuen). Alexandro gaur egungo Belgikaren sortzailetzat hartzen da. Baina lorpen haiek ez zuten behar adina arreta izan, Filipe II.ak Ingalaterra menderatzeko zuen proiektua eta Frantziarekin izan zituen gatazkak zirela eta.\n1593an, Farnese hil ondoren, Herbehereetako arazoa konponezina zen. Horregatik, Filipe II.ak, hil aurretik, uko egin zien herrialde haiei eta bere alaba Elisabet Klara Eugeniari utzi zizkion. Elisabet Alberto artxidukearekin ezkondu zen. Filipek itxaropena zuen errege-erregina berriek mendekoen begirunea izango zutela eta dinastia burujabe bat sortuko zutela, Espainiarekin ahaidetasun loturak izango zituena. Hala ere, klausula baten arabera, ondorengotzarik ez bazen, Espainiako erregearengana itzuliko ziren Herbehereak.\nIngalaterraren kontrako borroka.\nElisabet I.a Ingalaterrakoaren erreinaldiaren lehenengo hamar urteetan Espainiaren eta Ingalaterraren arteko harremanak adiskidetsuak izan ziren, oro har, Espainiak Frantziaren kontra zuen politikarekin jarraituaz. Filipe II.ak erreginaren alde egin zuen Frantziak Ingalaterran sartzeko egiten zituen saio guztietan. Saio haien oinarria Maria Estuardoren eta Frantzisko II.aren arteko ezkontza zen. Filipe II.a neutral agertu zen anglikanismoa Ingalaterran sartu zenean. Bestalde, erregina eskumikatzeko lehenengo asmoak geldiarazi zituen. Baina, ingelesek Ozeano Atlantikoan barrena zabalkundea hasi zutenean, eta Espainiari Ameriketan zuen monopolioa kentzen saiatu zirenean, arras hoztu ziren bi erresumen arteko harremanak.\nIngeles itsasgizonek espainiarren ontzidien edo lurraldeen kontra egin zituzten harrapaketez gainera, ingeles erregearen eta espainiar erregearen arteko sinesmen desberdintasunak, eta bataren eta bestearen jokabide desberdina dago aipatu beharra. Espainiaren eta Ingalaterraren arteko etsaitasunaren oinarriak hauek izan ziren: Espainiak Atlantikoan zuen nagusitasunaren sendotzea, Portugal eta herrialde horrek itsasoz haraindi zituen lurraldeak espainiarren mende gelditu zirenean; Bernardino de Mendoza espainiar enbaxadoreak Maria Estuardo erregina egiteko azpikerian parte hartzea; eta Leicesterko kondeak Herbehereetan espedizio militar bat zuzentzea matxinatuak babesteko (Leicesterko kondea gobernadore izendatu zuten han).\n1583. urteaz gero, Filipe II.aren gogoan gero eta indar handiagoa zuen \u00c1lvaro de Baz\u00e1n, Santa Cruzko markesarengandik, hartutako desira batek, alegia, Ingalaterra indarrez hartzeko asmoak. Izan ere, era horretan, frantziar eta herbeheretar protestanteei han zuten euskarria kenduko baitzien, eta harrapakeriaren gunea ezeztatuko baitzuen. \u00c1lvaro de Baz\u00e1nen lehenengo asmoa itsas armada zuzenean Ingalaterrara bidaltzea zen, baina egitasmo hura aldatu egin zen: Lisboatik irtengo zen ontzidia Herbehereetara joango zen lehenbizi, eta han Alexandro Farneseren gudarostea ontziratuko.\n1588ko uztailean Espainiako gudarostea (Armada Garaiezina) Espainiatik irten eta Herbehereetara abiatu zen. Mantxako kanalean ingeles ontzidia topatu zuen eta hainbat borrokaldi izan zituzten. Ekaitzak eta kontrako haizeak zirela eta, Espainiako Gudarostea ezin itzul zitekeen itsasartera, eta azkenean, Ingalaterra eta Irlanda inguruko bidaia neketsua egin behar izan zuen. Bidaia hartan, itsasgizon asko hil ziren eta itsasontzi asko hondatu. Urte hartako irailean Espainiara itzuli zen ontzidia bere asmoak huts eginda.\nPortugal.\nPortugalgo erresumaren anexioa Filipe II.aren atzerri politikako lorpen handiena izan zen. Sebastian I.a Portugalgoa 1578ko abuztuaren 4an hil zen, Ksar el-Kebirko guduan (Larachetik hurbil). Haren ondorengoa Henrike kardinala (Henrike I.a) izan zen. Henrikeren erregealdian Filipe II.a (Elisabet Portugalgoaren semea baitzen), Antonio, Cratoko priorea eta Katalina Braganzakoa Portugalgo erregegai bilakatu ziren. Aristokrazia espainarraren aldekoa zen eta herri xeheak, berriz, Cratoko priorea nahiago zuen\nHenrike I.a 1580ko urtarrilean hil zen. Felipe II.a Portugal inbaditzera deliberatu zen, baina egun batzuk lehenago, ekainaren 20an, Cratoko prioreak bere burua errege (Antonio I.a Portugalgoa) izendatu zuen Santaremen. Filipek, Fernando \u00c1lvarez de Toledo, Albako dukea, buru zuen 26.000 laguneko armada bat igorri zuen haren aurka. Espainiar tropak Alcantarako guduan (1580ko abuztuan) garaipen erabakigarria izan zuten. Lisboa hartzeko, Albako dukeak \u00c1lvaro de Baz\u00e1n buru zuen itsas armadaren laguntza izan zuen. Antonioren aldekoek Azoreetara ihes egin zuten eta, 1583 arte, espainiarrei aurre egin zieten.\nLisboa hartu eta gero, 1581ko apirilaren 15ean Tomarren batzartutako Portugalgo gorteek Filipe Portugalgo errege izendatu zuten, \"Filipe I.a Portugalgoa\" izenarekin. Beti ere, Filipek Madrildik erreinatu zuen, Fernando \u00c1lvarez de Toledo Portugalgo konestable eta erregeorde izendatuta.\nAmeriketako zilarra eta urrea.\nXVI. mendean Amerikako lurraldeetako produktu eskaera handia izan zen, merkataritza izugarri hazi, eta urre eta zilar kopuru handia heldu zen Amerikako meategietatik. Egoera honek herritarren ekonomia eta gizarte baldintzak hobetu ahal izango zituen; hala ere; ez zen horrelaxe gertatu. Kantitate izugarriak sartu zirenez, prezioak igo ziren (prezioen iraultza). Horren ondorioz, behe-klaseen erosteko ahalmena eta beren bizitza maila jaitsi ziren.\nKultura eta erlijioa.\nErreforma Katolikoa Trentoko kontzilioan, 1545-1563 bitartean, burutu zen. Mendebaldeko zenbait herrialdeetan, ordea, askoz ere lehenagotik hasia zen prozesu hura. Espainian aipatzekoa da Cisnerosen erreforma, Errege-erregina Katolikoek lagundua. Ondoren, Erasmoren eraginak, joera iluministak (aurrekoak baino herrikoiagoak), eta judu kristautuek egin zituzten ekarpenek erlijio joera barnerakoia ekarri zuten. Joera horrek XVI. mendeko mistikan izan zuen goreneko maila. Teresa Avilakoa (1515-1582), Joan Gurutzekoa (1542-1591), Joan Avilakoa (1500-1569) edo Luis Granadakoa (1504-1588) izan ziren erlijio higikunde hartako pertsonaia nagusiak.\nSan Ignazio Loiolakoak (1491\u20131556) protestantismoaren kontra borrokatzeko Jesusen Lagundia sortu zuen. Trentoko kontzilioan, bestalde, espainiar teologo ospetsu hauek nabarmendu ziren: Diego La\u00ednez (1512-1565) eta Alfonso Salmer\u00f3n (1515-1585) jesuitak, Domingo de Soto (1494-1560) eta Melchor Cano (1509-1560) domingotarrak, eta beste hainbat.\nBaina, Espainiaren indarra ez zegokion erlijioari bakarrik, kulturak ez zuen ordu arte inoiz halako hazkunderik izan. Hazkunde hori kulturaren ia alor guztietan gertatu bazen ere, literatura sorkuntzan izan zuen garrantzi gehien. Gaztelaniazko prosak La Celestinaren mailako lanak eman zituen Errege-erregina Katolikoen garaian, eta gorantz jarraitu zuen, harik eta XVI. mendearen azken herenean eta XVII.aren hasieran gailurrera iritsi zen arte. Garai horretako literaturan gehien nabarmendu ziren gaiak mistika eta pikareska izan ziren. Poesian Joan Gurutzekoa, Luis Leongoa (1527-1591), Alonso Ertzilla (1533-1594) eta Fernando de Herrera (1534-1597) nabarmendu ziren. Antzerkian Lope de Vegak (1562\u20131635) bere lehenbiziko obrak idatzi zituen. Eta derrigorrezkoa da eleberri bat aipatzea: Miguel de Cervantesen (1547-1616) \"On Kixote Mantxakoa\".\nFilipe II.aren erregealdian klasizismoa nagusitu zen arkitekturan. El Escorial monasterioa garai hartako kulturaren eta Kontraerreformaren sinbolorik adierazgarriena da. Besteak beste, Leone Leoni (1509-1590), Juan Bautista de Toledo (1515-1567) eta Juan de Herrera (1530-1593), Valladolideko katedralaren proiektugilea, izan ziren arkitektorik garrantzitsuenak. 1571n Iru\u00f1eko zitadelaren eraikuntza hasi zen. Margolaritzan, berriz, aipagarriak dira Luis de Morales eta El Greco, pintore manieristak\nEzkontzak eta ondorengoak.\nFelipe II.a lau aldiz ezkondu zen:"}
{"id": "11077", "revid": "119347", "url": "https://eu.wikipedia.org/wiki?curid=11077", "title": "RSS", "text": "RSS XMLren familiako fitxategi formatu bat da, sarritan eguneratzen diren albisteen webgune eta blogentzako bereziki prestatua dagoena. Honi esker informazioa elkarbanatu eta beste webgune batzuetan erabiltzea posible da. Honi sindikazioa deritzo.\nAkronimoak hurrengo esanahiak izan ditzake:\nRSS jarioak irakurri eta aurkezten dituzten programak jario-irakurleak dira.\nSindikazio formatu honen erabilpen nagusia blogetan ematen da. Jario-irakurleei esker (RSS jarioak irakurtzeko programa edo guneak) nahi bezain besteko blogen eduki laburtua eskuratu daiteke posta elektronikoko aplikazioetan edo jario-irakurle bezala funtzionatzen duten aplikazioetan edo web orrietan. Ez da beharrezkoa web nabigatzailea ireki eta webgune guztiak banaka bisitatzea, harpidetuz gero informazio berria guregana etorriko da jario irakurleen bidez.\nBaina garrantzitsuena informazioaren tratamendu honek sortu duen balio-kate berria da. \"Bloglines\", \"Alesti\", \"Netvibes\", \"Feedly\", \"My Yahoo\", \"Newsgator\", \"Bitty Browser\", \"Feedster\", \"Plazoo\", \"Feedness\", \"Retronimo\", \"YourFeeds\", \"Amazon\", \"AllConsuming\", \"NewsIsFree\", \"sindic8\", \"Blogdigger\" eta beste ugari dira informazioaren erabilpen eta banaketarako metodo berriak aztertzen ari diren enpresak."}
{"id": "11079", "revid": "201", "url": "https://eu.wikipedia.org/wiki?curid=11079", "title": "Kosta gabeko estatu", "text": ""}
{"id": "11080", "revid": "896", "url": "https://eu.wikipedia.org/wiki?curid=11080", "title": "Estatu kostagabea", "text": ""}
{"id": "11081", "revid": "28455", "url": "https://eu.wikipedia.org/wiki?curid=11081", "title": "Sistema eragile", "text": "Sistema eragile bat (SE laburtuta eta OS \"Operating System\" ingelesez) konputagailu baten software nagusia da. Software honek konputagailuko hardware baliabideak kudeatzen ditu eta beste software aplikazioei oinarrizko zerbitzuak eskaintzen dizkie. Gainera, beste softwareak ez bezala, modu pribilegiatuan exekutatzen da, horrela, programek sistemaren baliabideak erabili ahal dituzte nahi dituztenean, modu hori beharko dutenez SE erabili beharko dute.\nJende askok pentsatzen du sistema eragilearen tresna guztien multzo guztia sistema eragilea dela, baina hori akatsa da. Leiho sistema, web nabigatzaile eta horrelako oinarrizko lanabesak ez dira sistema eragilearen parte. Desberdintasun hau azaltzeko ondoko adibidea dugu, Amiga plataforma da. Plataforma horretan erabiltzailearen ingurune grafikoa bananduta dago sistematik (gaur egungo sistema gehienetan bezala). Horrela, ingurune grafikoa beste batez ordezka daiteke, Opus direktorioa jarriz esaterako. GNU/Linux eta Unix ere horrela daude egituratuta, funtsezkoena nukleoan kokatuta eta bestelako elementuak nukleotik kanpo ordezkatu ahal izateko. Horrela, Linux izenak nukleoa izendatzen du eta GNU/Linux sistema osoa. Ildo beretik estu askotan sistema eragilea nukleoarekin identifikatzen da, baina beti ez da horrela. Sistema eragilearen arkitekturaren arabera da hori, baina nukleoa monolitikoa ez bada, nukleoari sistema eragile deitzea akats handia da, gauza desberdinak dira eta.\n\"Kernela\" (nukleoa) oinarri duen sistema eragilearen helburuetako bat hardwarearen atzipena babestean, eta baliabideak (prozesadorea, memoria, disko gogorra, komunikazioak eta Internet...) erabiltzaile eta prozesuen artean modu egokian kudeatzean datza. Honek programatzaileak laguntzen ditu, zeren eta honi esker ez dira arazo horietaz arduratu behar. Ondo funtzionatzeko konputagailu eta programagarri diren gailu guztiek sistema eragile bat daukate (telefono adimendunak, DVD eta CD unitateak, PCak, \"routerrak\", tabletak eta abar). Interfazeari begira, erabilpen pertsonalerako dispositiboetan interfaze grafikoa baten bidez kudeatzen dira. Zerbitzarietan eta bideratzaileetan (\"router\"rak) komando interpretatzailea (komandoen bidez) edo web nabigatzaile bat erabiltzen da.\nPCetako sistema eragile erabiliena Microsoft Windows da, munduko merkatuan nagusitasun handiarekin (%82,74), gero Apple-ko macOS (13,23%), eta oso atzean GNU/Linux (1,57%). Mugikorretan (telefono adimentsuak eta tabletak) Googleko Android nagusia da alde handiz. 2016ko datuen arabera Androiden merkatu-kuota %87,5 da eta gora doa, eta Appleko iOS %12,1 beherako joerarekin. Linux banaketak nagusi dira zerbitzari eta superkonputagailuen. Badaude hain ezezagunak ez diren segmentuak, sistema txertatuena edo denbora errealekoena batez ere. \nHistoria.\nXX. eta XXI. mendean izugarrizko aurrerapenak eman dira informatikaren munduak, eta ildo horretatik doaz sistema eragileen sorrera eta garapena; eta, ondorioz, historia.\n1940ko hamarkada.\n1940. hamarkadaren bukaeran, munduko lehen konputagailu belaunaldiaren aurkikuntzarekin batera, programak konputagailuaren memorian sartzea ahalbidetzen zuten mikro - etengailuetara lotzen ziren konputagailuen kontsolara sartzea lortu zen. Momentu honetan ez zegoen sistema eragilerik, baina lehen aldiz programatzaileak zuzenean lan egiten hasi ziren konputagailuaren hardwarearekin.\n1950ko hamarkada (Batch Sistema).\n1950. hamarkadaren hasieran, pertsona eta konputagailuen arteko elkarrekintza hobetzeko asmotan, sistema eragileek lehen agerpen xume eta sinple bat egiten dute, egoiliar monitore, Batch prozesu edo aldi baterako biltegiratzea bezalako kontzeptuen bidez.\nErabiltzaileak ez zuen konputagailua zuzenean atzitzeko modurik. Horren ordez, hurrengo puntuan azaltzen den moduan, erabiltzaileak txartel baten bidez bidaltzen zion informazioa operadore informatikoari. Honek, sekuentziak multzokatu eta batch bakoitza osorik jartzen zuen sarrerako gailu batean. Prozesua amaitzerakoan programa bakoitza monitorera itzuli eta hurrengo programa kargatzen zen automatikoki.\nEgoiliar monitorea.\nBere funtzionamendua nahiko sinplea zen, zulatutako txartel batetik edo askotatik memoriako programak irakurri eta hauek exekutatzea baitzen bere lana. Arazoa, ordea, lan baten ateratzetik hurrengo lanaren hasiera arte igarotako denbora optimizatzeko era aurkitzea zen.\nIBM 704 ordenagailu baterako sortutako historiako lehen sistema eragilea 1956. urtean sortu zen, eta egiten bere funtzioa programa baten exekuzioa hastea zen aurreko bukatzen zenean.\nAldi baterako biltegiratzea.\nBere helburua programen kargatze - denbora murriztea zen, programa baten kargatzea edo datu - irteera hurrengoaren exekuzioarekin aldiberekoa izanik. Horretarako bi teknika erabiltzen ziren: \"bufferinga\" eta \"spoolinga\".\n1960ko hamarkada.\n1960. hamarkadan informatikaren hainbat ataletan aldaketa garrantzi batzuk izan ziren, ordenagailuen potentziala handitzeko asmoz sortu ziren zirkuitu integratuen lehen agerpenekin.\nMultiprogramazioa.\nSistema multiprogramatu batean memoria nagusiak erabiltzaile programa bat baino gehiago du bere baitan. CPUak programa baten aginduak exekutatzen ditu, exekutatzen ari den programak S/I-n eragiketa bat burutzen duenean; hau da, S/I-ko eragiketa bukatu arte itxoin beharrean, beste programa bat exekutatzeari ekiten zaio. Modu berean, azken hau S/I-ko beste eragiketa bat egiten hasten bada, agindu egokiak bidaltzen zaizkio kontrolatzaileari, eta beste programa bat exekutatzen hasten da. Modu honetan, posible da erabilgarri dauden baliabideak optimizatzea, momenturo eginbehar multzo egokia bilteragiratuta edukiz. Modu honetan, memoria zabalduta, hiru, lau edo programa egon daitezke haien artean txandakatuz.\nPartekatutako denbora.\nMomentu honetan erabilgarri dagoen elektronikaren erabilpen ona egiten duen sistema bat daukagu, baina elkarrekintza falta dugu arazo; hori gainditzeko, erabiltzaile anitzeko sistema batean bihurtu behar da, bertan hainbat erabiltzaile online egonda terminal berean, partekatutako denboraren operazio modua erabiliaz. Sistema hauek multiprogramazioaren antzera jokatzen dute; baina, azken hauek ez bezala, programa bat denbora jakin bat doanean exekuzioan sistema eragileak geratu egiten du beste aplikazio bat exekutatzeko. Honela, n erabiltzaile baditugu aldi berean aktiboki zerbitzu eske, erabiltzaile bakoitzak batez beste konputagailuaren benetako gaitasunaren 1/n baino ez du ikusiko, sistema eragilearen gainkarga alde batera utzita.\nDenbora erreala.\nSistema hauek ordenagailuz kanpoko gertakari kopuru handi bat denbora oso murriztuan onartu eta prozesatu behar direnean erabiltzen dira. Sistemak emandako denboran prozesuaren emaitzak lortu edo bukatzerik ez badu, huts egin duela esan daiteke.\nErantzun - denborak, gainera, arazo edo gertakariari erantzuna eman behar dio. Fitxategien prozesamendua era jarraitu batean egiten da, uneko fitxategia hurrengo sartu baino lehen prozesatzen baita. Horretaz gain, sistema honen lehen eta egunarteko erabilerak telekomunikazioaren munduan izan direla esan behar da.\nMultiprozesagailuetarako sistemak.\nOrdenagailu monoprozesadoreetan ez dagoen diseinua da. Bi programa aldi berean exekutatzearen ondorioz datoz arazo hauek, eta, ondorioz, beren artean oztopatzearen ondorioz. Zehazki, memoria irakurketa eta idazketetan sortzen da arazo hau. Bi arkitektura mota daude arazo hau ebazten dutenak:\nEgungo sistema eragile gehienak SMP arkitekturara egokituta daude.\n1970ko hamarkada.\nSistema eragileen arazo edo eragozpenak.\nSistema eragileak handiak (erlatiboki), konplexuak eta garestiak ziren, ez baitzen lehenago antzeko ezer eraiki eta ordura arte eraiki ziren proiektuak espero zena baino askoz garestiagoak izan ziren; gainera, hauek eraikitzeko denbora ere oso handia izan zen. Horretaz gain, hardwarearen eta erabiltzailearen artean maila bat jartzen saiatu baziren ere, azken honek ezagupen handiak behar zituen programazio-lengoaiaren inguruan sistema erabili ahal izateko. Beste eragozpen handi bat baliabideen gehiegizko erabilpena zen, memoria nagusia eta bigarren mailako memoriak betetzen baitzituzten; hori gutxi balitz, prozesatze-denbora ikaragarri handia zen. Multiprogramazio eta partekatutako denbora teknikak hobetzeko arrazoiak hauek izan ziren, batik bat.\nGaratutako sistema eragileak.\nUnix izan da hamarkada horretako sistema aipagarriena, bere ondorengoak oraindik martxan baitaude gaur egun. Atlas Supervisor eta OS/360 sistema eragileak ere aipa daitezke. 1960ko hamarkadaren erdialdean Multics azaltzen da, AT&amp;T eta Unixko Bell laborategiek aurrera eramandako sistema eragilea, erabiltzaile eta ataza anitzekoa, maila altuko lengoaia batean idatzitako gutxietakoa izanik. Bertan garatu ziren kontzeptu asko mantendu dira eta eragina izan dute gaur egungo SE guztietan. Gainera, Unix izan zen TCP/IP protokoloa inplementatu zuen lehen sistema.\nCP/M: (Control Program for Microcomputers) Intel 8080 mikroprozesagailuarentzat Gary Kildallek garatutako sistema eragilea izan zen. 1970. hamarkadako sistema eragile famatuenetakoa izan zen konputagailu pertsonalen arloan. Nahiz eta IBM PCn exekutatzeko eraldatua izan zen, IBMk MS-DOS aukeratu izanak Digital Researchekin porroto izan eta gero, CP/Mren erabilera ikaragarri jaistea egin zuen, desagerrarazi arte. CP/M Control Program/Monitor zeritzon hasiera batean; aurrerago, Control Program for Microcomputers izena hartu zuen. Garai hartan, zeharkako barrak (/) \"-rentzako diseinatua\" esan nahi zuen, nahiz eta aurrerago Gary Kildallek hura birdifinitu zuen. Momentu hartatik aurrera, CP/M lehen mikro - ordenagailuen industriako estandar bilakatu zen. Urte batzuk geroago, IBMk MS-DOS aukeratu izana bere ordenagailuetarako haren porrot handiena eragin zuen, azkenean desagertu egin zen arte.\n1980ko hamarkada.\nHamarkada honetan, hardwarea merketzea eta mikroprozesadoreen agerpenarekin batera, erabiltziale bakar bati dedikatutako sistemak sortzen dira (PC-ak). LSI (integrazioa eskala handian) zirkuituen sorrerarekin, siliziozko zentimetro karratu batean milaka trantsistore zituzten txipak, ordenagailu pertsonalen gorakada hasi zen. Hauekin, hein batean alde batera utzi zen errendimendua eta gehiago landu zen sistema eragile erabilterrazago bat lortzeko asmoa, menuak eta interfaze grafikoak sortuaz. Honek aplikazioen abiadura murrizten zuen, baina erabiltzaileentzako praktikoago eta sinpleagoak izatea lortu zen. Garai hartan, jada sortutako programazio - lengoaiak erabiltzen jarraitu zen, Smalltalk edo C bezalakoak adibidez; baina, horiez gain, beste batzuk ere sortu ziren: C++ eta Eiffel bezalakoak objektuei orientatutako programazioaren atalean, edo Haskell eta Miranda programazio deklaratiboaren munduan.\n1980. hamarkadako aurrerapen garrantzitsuenetako bat sareko eta banatutako sistema eragileetan zebiltzan konputagailu sare pertsonalen garapena izan zen, elkarren artean komunikatzen eta Interneteko esparruan hedatzen hasiz.\nAgertoki honetan, bi ziren sistema eragile nagusiak: MS-DOS (Micro Soft Disk Operating System), IBM PCrentzat Microsoftek idatzia eta beste konputagailu batzuk Intel 8088 CPUa eta bere ondorengoak erabiltzen zituztenak; eta UNIX, Motorola 68000 erabiltzen zuten ordenagailu pertsonaletan nagusitu zena.\nHonetaz gain, hamarkadaren bukaeran, hardwarearen txikitzea baliatuz, lehen eramangarriak sortzen hasi ziren, sistema hauen gailuetara egokituz sistema eragileak. Gainera, aurrerago, edozein tokitatik sarera konektatzea lortuko zuten eta beste adimen maila bat sortu ere bai: nonahiko sistemak.\nGaratutako sistema eragileak.\nHamarkada honetako hiru sistema izan ziren funtsezkoak: MS-DOS izan zuen hedapenarengatik, Macintosh zabaldu zuen interfaze grafikoarengatik eta SunOS lan-estazioetan izan zuen eraginarengatik. Beste ezagun batzuk ere garaiotan sortu ziren: OS/\", Amiga...\nMS-DOS. 1981ean, Microsoftek QDOS izeneko sistema eragile bat erosi zuen, hainbat aldaketaren ondoren MS-DOSen (Micro Soft Disk Operating System) lehen bertsioa bilakatu zena. Handik aurrera, hainbat aldaketa burutu ziren 7.1 bertsiora ailegatu arte, 8. bertsioa Windows Mileniumen, eta handik aurrera MS-DOSek sistema eragilearen osagaia izateari utzi zion.\n1983an, MSX ordenagailuen agerpenarekin, Z-80 prozesagailuak erabiltzen zuen egokitzapen bat sortu zen sistema honentzat, MSX-DOS izenekoa. MS-DOS 1.25 eta CP/Mren arteko nahaste bat zen. 1988an, Microsoft proiektutik bereizi zenean, MSX-DOS garatu zuen ASCII korporazioak, beste hainbat erabilpenen artean, direktorien erabileraren aintzindari izan zena.\nMacintosh ordenagailuaren merkaturatze ofiziala 1984ko urtarrilean izan zen, US $1,995-ko prezioan (ondoren $2,495 dolarretara aldatu zen). Mac OS sistema eragilearen ezaugarri nagusiak Interfaze grafikoa (GUI, \"Graphic User Interface\") eta sagua izan ziren, eta horri eutsi ahal izateko multiataza izatea.\nSunOS Unix eta BSDtik eratorritako sistema eragilearen bertsioa zen, Sun Microsystemsek garatutakoa 1990ko hamarkada hasiera arte bere lantegi eta zerbitzarientzako. UNIX BSDn oinarrituta zegoen, nahiz eta ondorengo bertsioetan System V UNIXen hainbat gehigarri eduki. 1985ean sortu zen SunOS 2.0 fitxategi sistema birtual (VFS) eta NFS protokoloaren zituen.\nAmigaOS, Commodore Amiga sistema eragilea zuten ordenagailu pertsonaletan zeuden lehio - kudeatzaile eta ROM multzoari eman zitzaion izena zen. Commodore Internatiolek garatu zuen 1985 urtean.\nOS/2 IBMren sistema eragile bat da, ordenagailu pertsonaletan DOS ordezteko merkaturatu zena. Hasieran, Microsoft eta IBMren artean garatua izan zen, baina Microsoftel proiektua utzi eta IBMren esku soilik geratu zen. OS/2 jada IBMk ez du merkaturatzen, eta 2006 urteaz geroztik bertan behera utzi zuten OS/2ren euskarri estandarra.\n1990eko hamarkada.\nMikrokernelen garapena bultzada handia izan zuen hamarkada horretan, baina ez da heldu sistema komertzialetara. Horrela Mach 3 mikrokernelak interes handia piztu zuen, eta eragin handia izan zuen GNU Hurd eta Appleko sistemetan (MacOS eta iOS).\nGaratutako sistema eragileak.\nHamarkada honetan Microsoftek aurrerapen handia egin zuen leihotan oinarritutako interfazeak hedatzean eta zerbitzarien alorrean egindako aurrerapenengatik. Edozein kasutan zerbitzarietan lidergoa Unixek eta bertatik eratorritako sistemek (Linux, Solaris, FreeBSD) zuten hainbat arrazoirengatik: sendotasuna, Internet euskarria, lankidetzarako aukerak. Gainera, Unix hasierako garaiko ideia garatuz, Software librearen eztanda etorri zen GNU/Linux aldetik.\nGNU/Linux Unixen bertsio libre eta hein batean hobetua da, POSIXen estandarrean oinarritutakoa, hasiera batean komando moduan lan egiten zuena. Gaur egun, leihoekin lan egiteko gai da, zerbitzari grafiko eta leiho - kudeatzaile batzuei (KDE, GNOME) esker. Berriki, GNU/Linuxek aplikazio bat garatu du lehioak 3D ingurune batean bihurtzen dituena, Beryl eta Compiz izanik adibideak.\nGNU/Linuxen banaketa asko existitzen dira (Debian, Fedora, Ubuntu, Slackware...), denak Linux nukleo bera izanik. GNU/Linuxen ezaugarrien barruan garrantzitsuena web - nabegazioan birusak ezin erasotzea da; hau, sistemak inplementatua duen baimen - sistema baten ondorioz lor daiteke.\nMicrosoft Windows MS-DOSen oinarritutako Microsoftek garatu eta saldutako sistema eragileen familia bat da. Windows ez zen inoiz izan ingurune grafikoko sistema eragile bat izan Windows 95 arte. Windows 95 16 eta 32 bit arteko interfaze grafikoko sistema eragile bat da. 1995. urtean merkaturatu zen eta ikaragarrizko salmenta izan zuen. Windowsen serie hau Windows Me sistemarekin amaitu zen.\nWindows NT Microsoftek produzitutako sistema eragile familia ba da, lehen bertsioa 1993.an sortua izan zena. Aurretik, Microsofek enpresatara eta sare-zerbitzarietara orientatutako sistema eragile multzo bat sortua zuen. Interfaze grafiko propio, egonkor eta UNIX sare-sistemaren ezaugarri antzekoko sistema eragilea zen.\nNT ez zen egonkorra zerbitzarientzat leihoen sistemaren gainean zegoelako pentsatuta, eta ahulezia horrekin jarraitu zuen Windows2000 etorri zen arte.\nSolaris Unix motako sistema eragile bat da, 1992an Sun Microsystemsek sortua SunOSen ondorengo bezala. Zerbitzarietan eta lan-estazioetan dabil, SPARC eta x86 arkitekturetan.\nFreeBSD erabiltzaile anizkoitzeko sistema eragile bat da, prozesadore askoko plataformetan ataza eta prozesu anizkoitzeko ekintzak garatzeko gai dena. Nahiz eta FreeBSD ezin den zuzenki UNIX deitu, ez duelako The Open Group lizentziarik, POSIXekin bateragarria izateko gai da.\nFreeBSD sistemak nukleo bat dakarki, sistemako fitxategi estruktura, C programazio lengoaiako parte den APIko liburutegiak, eta beste hainbat erabilpen. 6.1 bertsioak hobekuntza garrantzitsuak ekarri zituen soinu - eta sare - txartelentzako kontrolatzaileetan eta Bluetooth gailuetan, besteak beste. Banapen garrantzitsu eta famatuena PC-BSD da.\nBeos 1990ean Be Incorporatedek garatutako sistema eragile bat da, multimedia aplikazioetan errendimendu handia lortzeko helbuarekin sortua.\nHasieran (1995-1996) sistema eragileak bere hardware propioa zuen, BeBox bezala ezagututakoa. Beranduago, 1987an, PowerPC plataformara hedatu zen eta, azkenean, 1998an x86 prozesagailuekin konpatible izatea lortu zen.\nReactOS (React Operating System) Microsoft Windows NT sistementzako egindako kode irekiko sistema eragile bat zen, software aplikazio eta dispositibo kontrolatzaileen artean bateragarritasun bitarra lortzea helburu zuena.\nFreeDOS sistema eragile libre bat lortzea helburu zuen proiektu bat zen, MS-DOSeko aplikazio eta kontrolagailuekin guztik bateragarria izango zena.\nProgramak heldutasun maila handi bat du jada eta MS-DOSen ez zeuden hainbat ezaugarri ditu. FreeDoseko hainbat komando MS-DOSekoen berdinak edo hobeak dira, baina bertsio originaleko batzuk falta dira oraindik.\n2000ko hamarkada.\nMugikorretarako sistemak izan dira hamarkada honetako berrikuntza nagusia: Android eta iOS izan dira eztanda horretatik abiatutako lehiako garaile argiak. Bestelakoetan ez zen berrikuntza handiegirik gertatu. Microsoft eta Apple enpresen eboluzioa izan zen zerbitzariei begira eta Unix/GNU/Linux sistemen sendotasuna eta prestazioak lortu nahian dira aldaketa aipagarrienak. Aldi berean GNU/Linux hedatzen hasi da PCetan, arrakasta gehiegirik gabe, eta GNU mikronukleoa ez da heldu nahiz eta Richard Stallman-ek 2002rako agindu GNU Hurd mikronukleoa.\nGaratutako sistema eragileak.\nMac OS, lehenago MAC OS X deitua zena, Unixen oinarritutako sistema eragile bat da, Apple Inc-ek garatu, merkaturatu eta saldutakoa. Zerbitzarientzako aldaera, Mac OS X Server, mahaigainarentzako bertsioaren bera da, nahiz eta lan - taldeak administratu eta sare - zerbitzuetarako sarrera hornitzen duen ere. Herraminta hauek, korreo zerbitzari bat, Samba zerbitzari bat, LDAP zerbitzari bat eta domeinu - zerbitzari bat dute beren barnean, besteak beste\nDarwin Mac OS X-en azpian dagoen sistema da, lehen bertsioa 2001ean izan zuena Macintosh konputagailuentzat. Darwinek Mac OS X-ri prestazio modernoak ekarri dizkio, babestutako memoria, Multiataza izatea, memoriaren kudeaketa aurreratua edo prozesu anitz simetrikoa eramatea.\nOpenSolaris 2005 urtean merkaturatutako sistema eragile libre bat da, Sun Microsystemsen Solaris hasierako bertsiotik eratorria.\nSymbOS Amstrad CPC ordenagailuentzako 2001 urtean sortu zen sistema eragile bat da. Sistema eragile grafiko bat da, Windows 95en oso estetika eta interfaze antzekoak dituena. Ordenagailu hauek oso potentzia baxukoak izanda, erabiltzen duen hardwarekiko optimizatu egiten da sistema, eta lortutako errendimendua ona dela esan daiteke. Horrek sistema eragile modernoen aitzindari gisa kokatu du. Sistema zaharkitu baten itxura eduki arren, komunitate zabala lortu du. Programatzaile originalak sistema eguneratzen jarraitzen dute gaur egun.\nMorphOS Power PC (PPC) prozesagailua duten ordenagailuentzako sortua. Sistema eragile jabeduna da, baina bere liburutegi eta osagaietako asko kode irekikoak dira. Sistema hau Quark mikronukleoan oinarrituta dago.\nHaiku kode irekiko sistema eragile bat da, informazio pertsonal eta multimediaren garapenean oinarritzen dena. BeOS (Be Operating System) sistemak iradokia, Haiku sistema azkar, eraginkor, erabilterraz eta ikasterraza bihurtu nahi da, edozein mailako erabiltzaileentzako potentzia kontuan hartzeari utzi gabe.\n2010ko hamarkada.\nSistemen segurtasunak garrantzi handia hartu du. Mugikorretan saiakera egon dira eredu libreak arrakasta izan zezan, \"Mozilla OS\" sistemarekin esaterako, baina Android eta iOS sistemek nagusitasuna areagotu zuten. Gauzen Internet (IoT) ere hamarkada honetako berrikuntza da.\nGauzen Internet (IoT, \"Internet of Things\").\negunero erabiltzen diren tresnak interkonexio digitalaren bidez Internetekin konektatzen dituen kontzeptua da. Honen bidez, Internetera pertsona baino objektu gehiago konektatzea lortzen da. Sistema txertatuak, denbora errealeko sistemak... era askotako beharrak sortzen dira Interneti lotuta gaur egungo gizarte honetan, eta, horregatik, sistema eragilek etengabe egokitzen joan behar dira. Horren adierazle dugu Gauzen Internet egunero erabiltzen diren tresnak interkonexio digitalaren bidez Internetekin konektatzen dituen kontzeptua.\nKernela.\nSistema eragilearen kernela, sistema eragile guztiek erabiltzen duten software garrantzitsuena da. Kernela sistema eragilearen bihoztzat hartzen da, hardwarea eta softwarea elkarlotzen dituelako. Elkarlotze honek konputagailu edo ordenagailu batek modu eraginkor batean lan egitea ahalbidetzen du. Sistema eragilearen barruan, modu pribilegiatuan exekutatzen da, horrela, programek hardwarea modu seguruan atzitu ahal izango dute. Hau dena gauzatu ahal izateko, sistema-deiak () erabiltzen ditu. Kernelak, erabiltzaile arruntari makinaren erabilpena errazteko erabiltzen da.\nKonputagailua pizten dugun bakoitzean, kernela, ordenagailuko RAM memorian kargatzen da eta bertan dirau ordenagailua itzali arte.\nNahiz eta aurretik esan sistema eragile orok erabiltzen duela kernela, benetan, hardwarearen abstrakzioa () lortu nahi ez badugu ez dugu kernelik behar. Abstrakzioa () lortzea, programatzaileak hardwareari buruzko detaileak jakin gabe, hau atzitzeko aukera izateari deritzo.\nFuntzioak.\nKernelak konputagailuari baliabideak eskaini eta kudeatzen dizkio, beste programei exekuzioa eta baliabide horiek erabiltzea baimenduz. Kernelak gainera memoriako helbide espazioa ezartzen du aplikazioetarako, memorian aplikazioen kodea duen fitxategiak kargatzen ditu eta programentzako edota programen barnean kokapen bereziak dituzten adarrentzako exekuzio pila ezartzen du.\nKernela hauen arduradun da:\n1. Periferikoei edo makinara konektatzen diren gailuei sarbidea baimentzen die, erabiltzaileak erabili ditzan.\n2. Makinaren zerbitzuak eta programak modu eraginkor batean exekuta daitezen memoria kudeatzen du.\n3. Prozesu eta programa ezberdinek prozesatzeko behar duten denbora kudeatzen du.\nKernel motak.\nHasiera batean, konputagailuak, nukleorik gabe funtzionatzen zuten, baina, programa ezberdinak erabili ahal izateko, makinak berrabiarazi eta birkonfiguratu behar ziren. Horregatik, programa laguntzaileak memorian gordetzen hasi ziren. Programa hauek garatzen joan ziren eta gaur egun nukleo edo kernel izenarekin ezagutzen direnen oinarri izan ziren.\nEgun, lau kernel mota daude indarrean:\n1. Nukleo monolitikoak (): hauek errazten dute. Ez dute modulurik erabiltzen, hau da, kernela programatua dago dena kapa batean garatzeko. Honek azkarragoa egiten du, baina segurtasun aldetik galerak sortzen dira eta gainera prozesua konplexuagoa da. Adibidez, Linux edo Unix sistema eragileek honako nukleoak erabiltzen dituzte.\n2. Mikronukleoak (): funtzionalitatea hobetzeko, hardwareari bakunak eskaini eta zerbitzari aplikazioak erabiltzen dituzte. Sistema hau, aurrekoa baina seguruagoa da, baina motelagoa ere eta askotan erantzuna jasotzeko denbora dezente itxaron behar da. Adibidez, MAC OS X sistema eragileak , Mach mikronukleoa erabiltzen du.\n3. Nukleo hibridoak (): parekoak dira, baina kernela azkarragoa izan dadin, kernelaren espazioan kode gehigarria eskaintzen dute. Windowsek esaterako, Windows NT kernela erabiltzen du, mota honetakoa dena.\n4. Exonukleoak (): hardwarea zuzenean atzitzeko eskaintzen dituzte. Gaur egun honelako kernel mota erabiltzen du, hala ere, ez da oso ezaguna.\nModuak.\nGaur egungo mikroprozesadoreak (PUZ edo MPU) operazio modu anizkoitzak onartzen dituzte. PUZek kapazitate honekin bi modu eskaintzen ditu: erabiltzaile modua eta gainbegirale modua. Orokorrean, gainbegirale moduko funtzionamenduak baldintza gabeko sarrera baimentzen du makinaren baliabide guztietan, baita MPU aginduetan. Erabiltzaile moduan berriz, aginduen erabileran mugak ezartzen ditu, eta orokorrean, ez du baimentzen makina baliabideetarako zuzeneko atzipena.\nPizterakoan edo berrabiarazterakoan, gainbegirale moduan hasten da sistema. Kargatzen denean edo sistema eragilearen kernela hasten denean, erabiltzailearen modua eta gainbegirale moduaren muga ezar daiteke ( kernel modua bezala ezagutua).\nKernelak gainbegirale modua erabiltzen du behe-mailako lanetan, hardwarean murrizketarik gabeko kontrola behar duenean. Adibidez, memoriaren eta gailuen arteko komunikazioak (disko unitateak eta bideo dispositiboak erabiltzeko esaterako). Erabiltzaile modua, berriz, beste guztirako erabiltzen da. Aplikazio programak, testu prozesadoreak eta datu baseen administratzaileak esaterako, erabiltzaile moduan lan egiten dute eta kernelaren funtzioetara jotzen dute makinaren baliabideak atzitzeko, honek gainbegirale moduan eragiketak buru ditzan. Orokorrean, nukleo modura pasatzen da software etenaldia sortzen duen makina mailako agindu baten bitartez. Horrela erabiltzaile modutik gainbegirale modura igaro eta sistemaren kodea exekutatzen hasten da kontrola nukleoari emanez.\nFitxategi-sistema.\nGaur egungo sistema eragileetan fitxategiak byte sekuentzia batean daude antolatuta. Fitxategi baten formatua bere edukiak definitzen du, nahiz eta sistema eragile batzuetan formatua fitxategi-luzapenaren arabera adierazten den. Adibidez, testu fitxategi baten byteak ASCII edo UTF-8-rekin daude lotuta, irudi, bideo edo audio baten byteak, ordea, beste modu batera interpretatzen dira. Fitxategiekin batera sistema eragileak metadatuak biltegiratzen ditu, fitxategiarekin lotutako hainbat informazio gordetzeko: izena, mota, tamaina, babeserako informaziorako, sortutako eta atzitutako datak...\nFitxategi bereziak.\nSistema eragilearentzat fitxategia termino abstraktu bat da, gehienetan diskoan gordetako fitxategiak izan arren. Fitxategi bereziak ere badira, tartean dispositiboak edo gailuen deskribatzen dituzten fitxategiak (karakterekoan edo blokekoak), katalogoak edo direktorioak, komunikaziorakoak (\"pipe\"ak eta \"socket\"ak)...\nDatuen egituraketa fitxategietan eta katalogoetan.\nFitxategi baten informazioa pakete txikiagoz egon ohi da osatuta (normalean erregistroak edo lerroak) indibidualki baina sistemarako byte segidak dira. desberdinak direnak, baina ezaugarri komunak dituztenak.\nBestalde fitxategiak diskoan egitura logikoetan antolatzen dira (katalogoak) eta horretan sistema eragileak ere laguntzen du. Sistemak katalogo bakoitzaren fitxategien eta azpikatalogoen informazioa biltegiratzen ditu, estekak gordez fitxategi-sistemaren zuhaitz edo sare egitura islatu ahal izateko.\nDatuak biltegiratzean sistema eragileak bilatu behar du oreka abiaduraren eta espazioaren optimizazioaren artean. Hori lortzeko, diskoetan karaktereak banan banan idatzi beharrean, jarraitutako karaktereak bloketan biltzen ditu, eta diskoa atzitzen denean bloke oso bat irakurtzen edo idazten da.\nEragiketak.\nHauek dira programa batek fitxategi baten egin ditzakeen eragiketak, fitxategien gaineko sistema-deiekin bat datozenak:\nOrdenagailu batean fitxategiak sortu, mugitu, aldatu, handitu, murriztu eta ezabatu daitezke. Kasu gehienetan konputagailuan exekutatzen diren programek egiten dituzte eragiketa hauek, baina erabiltzaile batek ere egin ditzake beharrezkoa balitz.\nUNIX-moduko sistema eragileetan, erabiltzaile espazioko programek ez dute zuzenean fitxategiekin behe mailan lan egiten. Bakarrik kernel-ak egiten du lan fitxategiekin eta erabiltzailearekiko modu garden batean maneiatzen ditu eragiketa hauek. Sistema eragileak abstrakzio maila bat eskaintzen du, erabiltzaileak fitxategi bat bere izenaren arabera atzitu dezake, deskriptorea erabili gabe. Adibidez \"rm fitxategia\" aginduak ez du fitxategia bera ezabatuko, baizik eta fitxategi horren erreferentzia. Fitxategi batentzat hainbat erreferentzia egon daitezke, baina guztiak ezabatzen direnean, kernelak fitxategi horrek hartzen zuen lekua libre bezala tratatuko du gainetik beste edozer datu berridazteko. Datu hondar hau segurtasun arazo bezala kontsideratzen da, datuak ez baitira ezabatu eta ondorioz, berreskuratzeko aukera existitzen delako. Edozein ezabapen-seguru egiten duen programak sistema-deiak erabiliko ditu fitxategiaren datuak guztiz ezabatzeko.\nBabesa.\nSistema eragile modernoek fitxategiak nahigabe edo nahita sortutako kalteaz babesteko hainbat aukera eskaintzen dituzte. Hainbat erabiltzaile izan ditzaketen konputagailuek fitxategi-baimenak inplementatzen dituzte, fitxategiak edo karpetak nork aldatu, ezabatu edo sortu ditzakeen kontrolatzeko. Adibidez, erabiltzaile konkretu batek fitxategi edo karpeta bat irakurtzeko baimena soilik izan dezake, baina ez aldatu edo ezabatzekoa; edo beharbada irakurri eta aldatzeko baimena izan dezake, baina ez exekutatzekoa. Baimenak, fitxategi baten edukia erabiltzaile konkretu batek (edo gehiagok) bakarrik izan dezan erabili ahal dira.\nHainbat sistema eragilek inplementatzen duten beste babes mekanismo bat irakurtzeko-soilik flag-a da. Fitxategi baten hau aktibatuta badago (erabiltzaile edo programa batek hala nahi izan duelako), fitxategia arakatua izan daiteke, baina ezin daiteke bere edukia aldatu. Flag hau oso erabilgarria da aldatua edo ezabatua izan ez daitekeen informazio kritikoa gordetzeko, sistema eragileak bakarrik erabiltzen dituen fitxategi berezientzako, adibidez. Sistema batzuetan fitxategi ezkutuak ere inplementatzen dira, fitxategiak erabiltzailearentzako ikusezin bihurtzeko.\nS/Iko kanalak.\nEdozein programa Unix edo Linux plataformetan Sarrera/irteera kanalak daude informazioa garraiatzeko. Sistema eragileek programatzaileari eskaintzen dizkion hiru kanal estandar daude; Sarrera Estandarra, Irteera Estandarra, \"printf\" -k egiten du, eta Errore estandarra, hemen idazten duguna zuzenean pantailara doa.\nProzesu batek ezaz bere sarrera sarrera estanderretik hartzen du, bere irteeera irteera estandarretik bidaltzen du eta errore mezuak errore estandar irteeratik.\nNola adierazten dira kanal hauek?\nLiburutegi-errutinekin ari bagara; Stdin(Sarrera Estandarra), Stdout(Irteera Estandarra) eta Stderr(Errore estandarra). Sistema-deiekin ari bagara; 0(Sarrera Estandarra), 1(Irteera Estandarra) eta 2(Errore estandarra).\nInterfazeak.\nEdozein ordenagailuk, pertsona batek erabiliko badu, erabiltzailearen interfazea behar du. Izan ere, sistema eragilearen zerbitzuetara sarrera ematen dio erabiltzaileari. \"Shell\" deitu ohi zaio (oskola, ingelesez), sistema eragilearen nukleoaren inguruko geruzetako kanpokoena delako. Direktorio-egitura ikusten du eta zerbitzuak eskatzen dizkio sistema eragileari sarrerako gailuetatik (esaterako, teklatu, sagu edo kreditu-txartel irakurgailuetatik) datuak lortzeko eta irteerako gailuetan (esaterako, monitore edo inprimagailuetan) gonbitak, egoera-mezuak eta halakoak bistaratzeko.\nHistorikoki, erabiltzaile-interfazeen bi forma arruntenak hauek izan dira: komando-lerro interfazea (CLI, \"command-line interface\"), non komandoak lerroz lerro idazten diren, eta erabiltzaile-interfaze grafikoa (GUI, \"graphical user interface\"), non ingurune bisual bat dagoen, gehienetan \"WIMP\" erakoa (\"windows, icons, menus, pointer\", hau da, \"leihoak, ikonoak, menuak, kurtsorea\"). Ohikoak ez badira ere, badaude beste aukera batzuk, tartean ahots bidezko interfazeak eta CLI kategorian sartzen ez diren beste testu-interfaze batzuk.\nInterfaze grafikoak hasiera batean erosoagoak badira ere, komando-lerroen potentzialtasuna azpimarratzekoa da, batez ere sistemen administratzaileentzat, lan errepikakorrak automatizatzeko duten ahalmena, ataza bat ehun edo mila aldiz egin behar denean, banan banan egin beharrean, komando-fitxategi (\"script\") bat presta daiteke automatikoki egin dadin. Are gehiago, ondo dokumentatu eta gordez gero, egoera berean behin eta berriro erabil daiteke. Bestalde, interfaze grafikoek baliabide asko behar ditzute (memoria, CPU...) eta horregatik zerbitzarietan ez erabiltzeko gomendatzen da.\nKomando-lerro interfazeak.\nKomando-lerro interfazeak teklatu baten bidez idatzitako alfazenbakizko karaktereak erabiltzen ditu sistema eragileari aginduak eta datuak emateko. Komando interpretatzaileak karaktere-sekuentzia bat analizatu eta errore-mezu batekin erantzungo du ulertzen ez badu, edo beste ekintzaren bat hasiko du (programa bat kargatzea, fitxategiak zerrendatzea, erabiltzaile baten saioa hastea edo beste hainbat). Sistema eragile batzuek, UNIX-modukoek esaterako, askotariko \"shell\" programak dituzte, komando, sintaxi eta gaitasun desberdinekin.\nCLI askok komando-sekuentziak gordetzeko aukera ematen dute, berrerabili ahal izateko. Sekuentziak datu-fitxategi batean gordetzen dira, eta CLIak erabiltzailea haiek tekleatzen arituko balitz bezalaxe jarraituko ditu. Batch fitxategi edo \"shell script\" horiek (sistema eragilearen arabera) behin eta berriro erabili ahal izango dira ohiko eragiketak automatizatzeko, adibidez, sistema bat berrabiatzean programa multzo bat hasieratzeko. Script modu hauetan egiturak, baldintzak, aldagaiak eta programazio-lengoaietako bestelako elementuak erabili ohi dira. Batzuetan, \"script\" lengoaia hauek aipatutako funtzioa betetzeko beharrezkoa dena besterik ez dute eskaintzen; beste batzuk, berriz, programazio-lengoaia sofistikatuak dira berez.\nOhikoa den beste ezaugarri bat komando-lerroen osaketa da, hau da, interpretatzaileak komandoak osatzea erabiltzaileak sartutako karaktere gutxi batzuetatik abiatuta. Historia funtzioa ere eskaini ohi da, erabiltzaileak aurretik idatzi dituen komandoak errepikatzeko, beharrezko aldaketak egiteko aukerarekin.\nSistema eragileari komando guztiak erabiltzaileak tekleatu behar zizkionez, ohikoena komando-izen motzak eta programen aukerak adierazteko sistema konpaktuak ziren. Izen horiek erabiltzaileek gogoratzeko zailak izan zitezkeen, eta hasierako sistemek ez zeukaten nahikoa biltegiratze-ahalmen gidaliburu zehaztuak emateko.\nInterfaze grafikoak.\nEgungo sistema eragile gehienek interfaze grafikoak onartzen dituzte, eta askotan batekin datoz. Interfaze grafikoa nukleoan integratuta dago batzuetan, adibidez, Mac OSren lehen bertsioetan. Berez erabiltzaile-interfaze grafikoa sistema eragilearen zerbitzu bat ez bada ere, nukleoa horretarako prest egoteak erantzun-denborak hobetu ditzake, interfazearen irteera-funtzioek testuinguru aldaketa gutxiago beharko baitituzte. Beste sistema eragile batzuk modularrak dira; horietan, azpisistema grafikoa eta nukleoa bananduta daude.\nInterfaze grafikoek lana errazten diete erabiltzaile hasiberriei, erabiltzeko errazak izatea baitute ezaugarri. Hala ere, zenbait desabaintaila dituztenez, GUI bat duten sistema eragile gehienek CLI bat ere eskaintzen dute.\nSistema eragile erabilienak.\nHirurogei sistema eragile baino gehiago zerrendatu dira ingelesezko Wikipedian. Erabilienak Unix, Windows eta macOS dira ordenagailuetan eta Android eta iOS telefonoetan eta tabletatan. Linux, FreeBSD eta OpenBSD dira Unixen oinarritutako SE libreak, oso erabiliak direnak zerbitzarietan eta superkonputagailuetan. Historikoki beste sistema batzuk aipa daitezke: CP/M, MS-DOS, VMS (eta OpenVMS), Multics eta Solaris esaterako.\nEuskaraz.\nSistema eragile libreak, Linux banaketa gehienak esaterako, euskaraz egoten dira, eta banaketaren bat euskaraz ez badago hizkuntza paketea euskaraz lokalizatzeko erraztasun guztiak eskaintzen dira.\nSoftware pribatiboetan, Androidek eta Windowsek eskaintzen dituzte euskarazko bertsioak. Chrome OS, ordea, Hego Euskal Herriko Hezkuntza sistemetan hain erabiliak diren Chromebook-ek dakarten sistema eragilea, ez du euskal bertsiorik eskaintzen."}
{"id": "11082", "revid": "2241", "url": "https://eu.wikipedia.org/wiki?curid=11082", "title": "San Agustin (argipena)", "text": "San Agustin santu izena da:\nHauen ohorez, toki izen ugarik San Agustin dute:"}
{"id": "11085", "revid": "58701", "url": "https://eu.wikipedia.org/wiki?curid=11085", "title": "Zilizia", "text": "Zilizia (grezieraz: \u039a\u03b9\u03bb\u03b9\u03ba\u03af\u03b1; armenieraz: \u053f\u056b\u056c\u056b\u056f\u056b\u0561) antzinateko eskualdea da, askotan unitate administratiboa izan zena, Asia Txikiko hegoaldeko kostaldean kokatua. Egun, Turkiako Adana probintziaren barnean dago.\nGeografia.\nZiliziak muga hauek ditu: Taurus mendikatea iparraldean eta mendebaldean, Antitaurus mendikatea mendebaldean eta Mediterraneo itsasoa hegoaldean. Bi eskualde guztiz desberdinak bereizten dira: ekialde menditsua eta mendebalde laua. Hiri nagusiak Adana, Mersin, Tarso eta Issos dira.\nHistoria.\nK.a. XIII. mendean hititak jabetu ziren Ziliziaz. K.a. X. mendean mizenastar kolonoak kokatu ziren bertan. Gero, asiriarren, persiarren, mazedoniarren eta seleukotarren mende izan zen. K.a. I. mendeaz gero, erromatarrek hiri ugari eraiki zuten. VIII. mendean, Bizantzioren mendetik arabiarren eskuetara pasa zen. Armeniarrek erresuma bat sortu zuten eskualdean XI. mendearen amaieran. 1375ean Egiptoko mamelukoek beretu zuten, eta 1575ean otomandarrek. 1919an frantsesek eskuratu zuten, eta 1921ean Turkiari itzuli zioten.\nEkonomia.\nEgun, garia, kotoia eta azukre-kanabera dira nekazaritza gai nagusiak. Mea-ekoizpenak (zinka, beruna, kromoa). Petrolio-ustiaketa. Adanak industria indartsua du (zementua, ehungintza, tabakoa, elikagaiak)."}
{"id": "11087", "revid": "336", "url": "https://eu.wikipedia.org/wiki?curid=11087", "title": "Dazia", "text": "Dazia Danubioko iparraldean zegoen erromatar probintzia zen, gaur egungo Errumanian kokatua.\nPretoriar mailako gobernatzailea zeukan, Legio XIII Gemina bere aginpean. Daziako Gerrek eraginda, populazio urria zegoen konkistaren hurrengo urteetan. Hildakoaz gain, daziar askok iparraldera ihes egin zuten. Hortaz, erromatarrek kolonoak eraman zituzten, lursoroetan eta urre-meatzetan lan egitera.\nErromatarren nagusitasunak, halere, ez zuen oso oinarri sendorik, kokapena zela eta, defenditzeko zaila baitzen. Hadriano hango tropak erretiratzekotan egon zen, baina kolonoen segurtasunarengatik ez zuen egin. 256an, Galienoren agintaldian, karpiarrek eta godoek Karpatoak zeharkatuta, erromatarrak probintziatik bota zituzten. Ez dago horren zertzelada handirik. Avienoren esaldi bat baino ez dago: \"Galienoren agintaldian Dazia galdu zen.\""}
{"id": "11089", "revid": "336", "url": "https://eu.wikipedia.org/wiki?curid=11089", "title": "Danubio", "text": "Danubio (latinez: \"Danubius\" eta \"Ister\"; ; txekieraz eta eslovakieraz: \"Dunaj\"; ; serbieraz eta bulgarieraz: \u0414\u0443\u043d\u0430\u0432, \"Dunav\"; ; ; ; ) Europa erdialdeko eta ekialdeko ibaia da. Luzeraz (2.850 km), arroak hartzen duen eremuaz (817.000 km\u00b2) eta batez besteko emariaz (6.500 m\u00b3/s ahoan) kontinenteko bigarren ibaia da, Volgaren ondotik.\nAlemaniako Oihan Beltzan du sorburua. Brigach eta Breg erreka txikiek Donaueschingen hirian bat egiten dute, eta hortik aurrera ibaiak Danubio izena hartzen du. Itsaso Beltzera isurtzen da, Errumanian, Danubioren delta zabala osatuz.\nIbilgua.\nDanubio mendeetan zehar garraiobide garrantzitsua izan da. Erromatar Inperioko muga egonkorrenetakoa, gaur egun 10 herrialdetan barrena igarotzen da: Alemania, Austria, Eslovakia, Hungaria, Kroazia, Serbia, Bulgaria, Errumania, Moldavia eta Ukraina.\nHurrengo hirietan zehar ere igarotzen da:\nOntziz ibiltzeko 2.583 kilometro egoki ditu: Ulmetik aurrera, 250 tona bitarteko ontziak; Ratisbonatik aurrera, 1.500 tona bitartekoak eta Belgradetik aurrera, 3.500 tona bitartekoak. Horrezaz gainera, indarretxe asko dago haren ibilguan zehar. Rhin-Main-Danubio ubideak lotzen du Rhin ibaiarekin eta Danubio-Oder ubideak Oder ibaiarekin.\nGoiko arroa.\nIbilguaren goiko arroan, sorburutik Bratislavaraino, hiri hauek zeharkatzen ditu sartaldetik sortaldera: Tuttlingen, Sigmarimgen, Ulm, Ingolstadt, Ratisbona eta Passau (Alemania); Linz, Mauthausen eta Viena (Austria); Bratislava (Eslovakia). Lech, Isar, Inn eta Alpeetan sorturiko Enns ibaien ura hartzen du eskuinaldetik; Altm\u00fchl eta Morava ibaiak ezkerraldetik.\nErdialdeko arroa.\nErdialdeko arroan, Bratislavatik aurrera, ibaia hiru ubidetan banatzen da, bi uharte osatuz, Eslovakian bata eta Hungarian bestea. Raab ibaia jasotzen du Hungariako Gy\u00f6r hirian. Esztergorm hiri hungariarra igaro eta gero, hegoalderantz jotzen du, bihurgune itxi bat eginez eta, Hungariako Bakony eta Matra mendialdeak zeharkatu ondoren, Budapest hiritik igarotzen da.\nSio ibaia eskuinaldetik hartu ondoren, Kroazian Drave ibaia jaso eta Savarekin bat egiten du Belgraden. Errumania aldera hiri horretatik abiatzen da. Behe arroan, mendebaldetik ekialderako norabidean hasten da, Errumania eta Bulgariaren arteko muga osatzen du eta Karpatoetan jaiotako Jiu, Olt, Siret eta Prut ibaiak hartzen ditu ezkerraldetik eta Balkan mendietan sorturiko Isker ibaia eskuinaldetik. Giurgiu (Errumania) eta Silistra (Bulgaria) hirietan barrena igaro ondoren, iparralderantz jotzen du Dobrudja lurraldean barrena eta, sartalderantz hartu ondoren, Bulgaria eta Ukrainaren arteko muga egiten du.\nBeheko arroa.\nAzkenik, hiru adarreko delta zabala (3.750 km\u00b2) osatzen du bokalean, ura Itsaso Beltzean isuri baino lehen. Arrantza ugaria da Danubio ibaiaren beheko arroan.\nDanubiora ura isurtzen duten ibaiak.\nEuropar Batasuneko ibairik luzeena izanik, hainbat ibai garrantzitsuren urak jasotzen ditu. Jaiotzetik itsasoratu arte, honakoak dira garrantzitsuenak:\nIller - Lech - Regen - Isar - Inn - Enns - Morava - Leitha - V\u00e1h - Hron - Ipel - Si\u00f3 - Drava - Vuka - Tisza - Sava - Timis - Velika Morava - Caras - Jiu - Iskar - Olt - Vedea - Arge\u0219 - Ialomi\u021ba - Siret - Prut\nHidrometria.\nDanubioren emaria 1921-1985 bitartean neurtu zen ibai ahoko Ceatal Izmailko estazioan (Errumania). Ibaiak 807.000 kilometro koadroko eremua drainatua du gune horretan, arro osoaren % 98,8. Batez besteko emaria 6.488 m\u00b3/s da. Emari handiena maiatzean du (8.952 m\u00b3/s), eta txikiena urrian (4.459 m\u00b3/s).\nDanubioren batez besteko emariak (m\u00b3/s) ibai ahoan (Ceatal Izmail) neurtuak\nHistoria.\nDanubio ibaiak (erromatarren \"Danubius\" eta, beheko arroan, \"Ister\") Erromatar Inperioaren ekialdeko muga markatu zuen mendeetan zehar. Ondoren, herri germaniarren eta eslaviarren arteko harremanetarako bide nagusia izan zen.\nDanubio ibaian ontziz ibiltzeko eskubidea 1856. urtean aldarrikatu zen Parisen lehen aldiz. 1921ean, nazioarteko batzorde bat osatu zen erabaki hura betetzen zen ala ez ikertzeko. 1940. urtean deuseztatu zen batzorde hura (Vienako batzarra).\nBigarren Mundu Gerraren ondoren, Danubio aldeko estatuen arteko batzordea antolatu zen berriz ere (Belgrad, 1948), baina Alemania eta Austria gabe (Austria 1960. urtean onartu zuten batzordean). Estatu Batuek, Frantziak eta Britainia Handiak ez zuten sekula batzorde hori ontzat hartu."}
{"id": "11092", "revid": "1659", "url": "https://eu.wikipedia.org/wiki?curid=11092", "title": "The Beatles", "text": "The Beatles Liverpool-eko pop eta rock talde bat zen. John Lennon, Paul McCartney, George Harrison eta Ringo Starrek osatutako taldea musika modernoaren historian eragin gehien izan duen taldea dela esan ohi da. \nHistoria.\nLennon-MacCartney bikote abestigileak gidatuta, The Beatlesek ospea Liverpool eta Hamburgeko klubetan joz lortu zuen 1960tik aurrera, Stuart Sutcliffe baxu-jotzaileak parte hartzen zuen garaian. Lennon, McCartney eta Harrisonek osatu zuten muineko hirukotea 1958tik aurrera, bateria-jotzaile ezberdinekin, tartean Pete Best, ahalik eta 1962an Starri taldera gehitzeko eskatu zioten arte. Brian Epstein \"manager\"rarekin talde profesional bilakatu ziren, eta George Martin produktoreak euren diskoak ondu zituen, Liverpooletik haratago fama eskuratuz euren lehen \"hit\" handiarekin, \"Love Me Do\", 1962aren amaieran. Euren famaren hazkuntzarekin oihartzun ozena eta fanen talde handia eskuratu zuten, \"Beatlemania\" izenekoa. \"The Fab Four\" izengoitia jaso zuten, eta Epstein eta Martini informalki \"Bosgarren Beatle\" izena eman zitzaien.\n1964aren hasieran The Beatles nazioarteko izarrak ziren. Ameriketako Estatu Batuetara salto egin zuten, bertako pop merkatuaren \"Britaniar Inbasioa\" gidatuz. Lehen filma egin zuten 1964an, \"A Hard Day's Night\" dokumental faltsua. 1965tik aurrera geroz eta berritzaileagoak ziren diskoak ekoizten joan ziren, tartean \"Rubber Soul\" (1965), \"Revolver\" (1966), \"Sgt. Pepper's Lonely Hearts Club Band\" (1967), \"The Beatles\" (\"White Album\" izenez ezaguna, 1968) eta \"Abbey Road\" (1969). 1968an \"Apple Corps\" sortu zuten, oraindik martxan den multimedia enpresa bat.\nZuzenekoei agurra.\nRubber Soul eta Revolver diskoen artean, taldeak zuzenekoetatik alde egitea erabaki zuen. Nekea sentitu zuten batetik, eta bestetik zuzeneko eta singleen talde bat izatetik, album kontzeptualago edo behintzat musikalki osoago eta lotuagoak egiteko premia sentitu zuten. Revolver irten zenean egin zuten azken bira, Estatu Batuetan hain zuzen, Orduan esan zuen John Lennonek bere esaldi ospetsuetako bat: \"Jesukristo baino ospetsuago gara Beatles\". Beste birarik ez zen izan harrezkero.\nTaldearen amaiera.\n1969ko urtarrilean, mundu famaren gorenean, telebistako berezi bat eta album bat aldi berean grabatzeko elkartu ziren taldekideak. Topaketa eta elkarlanaren emaitzak izan ziren, batetik 1969ko urtarrilaren 30eko teilatu gaineko kontzertua, eta bestetik 1970an kaleratu ziren Let It Be diskoa eta filma. Baina aldi berean, elkarrekin lan kreatiboan aritu zireneko azken sasoia izan zen 1969ko urtarrileko hura.\n2021ean \"\" izeneko dokumental luzea (ia 8 ordu lau ataletan) kaleratu zen, Peter Jacksonek zuzendua eta 1969ko 60 ordu film eta 150 ordu audio arakatu ondoren egina. Dokumentalak agerian ezartzen du taldean bazeudela tentsioak, bakoitzak bere familia bizitzari garrantzi berezia ematen ziola (bereziki lider gisa argi agertzen diren John Lennon eta Paul McCartneyren kasuan), baina baita taldea sormen fase oso batean zegoela ere: harrigarria egiten da nola McCartneyk \"Get Back\" kantuaren lehen urratsak asmatzen dituen, eta taldekideek nola osatzen duten abestia elkarrekin saio pare batean.\nEra berean dokumentalak ez du ematen gako argirik hura azken sorkuntza-saioa zergatik izan zen azaltzeko. Teilatu gaineko kontzertua egin zutenean, hura azkena izango zenik ez du susmatzen musikarietako edo bere taldeko inork.\nEstiloa.\nSkiffle, beat eta 1950eko hamarkadako rock and rollean oinarrituz, taldea funtsezkoa izan zen pop musikaren eboluzioan, eta 1960ko hamarkadako kontrakulturan musika estilo horren eboluzio artistikoan. Askotan elementu klasikoak sartu zituzten euren musikan, pop musika zaharragoak edo grabatzeko teknika ez ohikoak modu berritzailean, eta beranduago hainbat musika estilorekin esperimentatu zuten, tartean pop baladak, indiar musika, psikodelia eta hard rocka. Iturri kultural ezberdinetatik eraginak jaso ahala, euren musikaren sofistikazio lirikoa handitzen joan zen, eta garaiko mugimendu soziokulturalei gorpuzkera eman ziotela esaten zen.\nEraldaketa inportante bat Sgt. Pepper diskoarekin egin zuten. Album kontzeptualen aurrekari gisa hartzen dute musikologoek, musika popularraren garapena ekarri zuena, hala nola The Beatles taldearen heldutasun artistikoa. Rock progresiboa garatzen lagundu zuen lehenengo rock LPen artean aipatzen da halaber.\nSgt. Pepers diskoaz gain, EITBk taldearen 50. urteurrenean egindako selekzio batean, beste bi disko izendatu zituzten funtsezko haien diskografian, \"Please Please Me\" 1963koa eta \"Revolver\" 1966koa.\nLehenak, taldearen lehen albumak, 14 kantu zeuzkan, Liverpool eta Hanburgoko klubetan urte luzez jotzen zuten errepertorioan ohikoak. Diskoaren muina John Lennonek eta Paul McCartneyk konposatutako zortzi abesti biltzen zituen, Rolling Stone aldizkariak gerora idatzi zuenez, \"rock musika talde baten ideia asmatzea\" izan zen sorkuntza lan hori, \"beren gai propioak idatziz eta beren musika tresnak joz\" funtziona zezakeen rock taldearen froga goiztiarra. Grabaketa ekintza gisa ikusgarria izan zen, ze 14 kantuetatik 4 singleetakoak ziren (\"Please Please Me\" eta \"Love Me Do eta beren B aldeak)\" baina beste guztia funtsean egun bateko hiru grabaketa saiotan egitea lortu zuten.\n\"Revolver\" psikodeliara eta soinu esperimentazio teknikora begirako bira oso bat izan zen. Iruzkingile batzuek taldearen aldi psikodelikoaren hasieratzat hartzen dutenez, abestiek LSD drogarekiko, ekialdeko filosofiarekiko eta abangoardiekiko interesa islatzen dute, eta, aldi berean, heriotza eta kezka materialen transzendentzia gaiak jorratzen dituzte, besteak beste. Estudioan, teknologia landu zuten, 1965eko \"Rubber Soul\" diskoko aurrerapenetan oinarrituta. Beren material berria kontzertuetan erreproduzitzeko asmorik gabe (erabakia baitzuten biretatik aldentzea), taldeak soinu esperimentuak sartu zituen diskoan: trakzio bikoitz automatikoa, alderantzizko zintak, gertuko audioak eta zuzeneko muntaia estandarretik kanpoko tresnak. Diskoaren kaleratu zen lehen single bikoitza ere estilo eta espiritu horren isla izan zen: \"\"Eleanor Rigby\"/\"Yellow Submarine\"\" kantuez osatu zen. \nEuskal Herrian eragina.\n1960ko hamarkadan, munduan The Beatles-en fama zabaltzearekin batera, euskal inguru gazte eta musika-zaleetan ere igarri izan zen eragin hori. Espainian bezalatsu, ye-ye mugimendua esan zitzaion horri Hego Euskal Herrian, The Beatlesen lehen kantuetan errepikatzen zen lelo baten oihartzun gisa.\nArantxa Gurmendi aktoreak musikari talde batekin Bihurriak taldea osatu zuen 1960ko hamarkadaren erdialdean, eta Beatles-en bertsioak egin zituzten euskaraz. Arantxa Gurmendik Zeruko Argian ere idatzi zuen taldeaz 1965ean: \nMugimendu pop hau saiatu zen Ez Dok Amairuren taldera hurbiltzen, baina Gurmendik kontatu izan du ez zutela han toki egokirik aurkitu, gauza itsusiak ikusi zituztela eta: \u201cInguruko batzuei ez zieten jotzeko aukerarik ematen eta batzuen lana izan zen suplentea izatea. Garai hartan espazioa ez zen suplenteentzako, baizik eta denok lehen mailan egoteko, eta gero aukeratuko zuen jendeak\u201d. Hala ere, 1966ko otsailaren 23an Lehen Euskal Abesti Berrien Jaialdia burutu zen Donostiako Victoria Eugenian eta han izan ziren Mikel Laboa edo Lourdes Iriondo bezala, baita Bihurriak ere Beatles bertsioak egiten. \n2020ko udaberrian, Covid pandemiaren itxialdiaren garaian, Joxerra Garzia idazleak Let It Be kantuaren euskarazko bertsio bat idatzi zuen, \"Ez Etsi\".\nTaldearen ondorengo ibilbideak.\n1970an desegin ostean, lau kideek arrakasta izan zuten solista gisa. Lennon tiro batez hil zuten 1980ko azaroan, eta Harrison birikako minbiziaren ondorioz hil zen 2001eko azaroan. McCartneyk eta Starrek oraindik kontzertuak ematen dituzten.Historian disko gehien saldu dituen musika-taldea da, gutxienez 800 milioi diska mundu osoan zehar. Ameriketako Estatu Batuetan ere diska gehien saldu dituen musika taldea da, 178 milioi unitate ziurtatuekin. 1988an Rock and Roll Hall of Fameean sartu zituzten, eta 1994tik 2015era bitarte euren lau kideak indibidualki ere sartu zituzten bertan. Britainiar salmenta-zerrendatan lehen-zenbaki gehien lortu dituen musika taldea da; 2017an egindako 100 abestien zerrendan 20 zituzten. Zazpi Grammy sari lortu dituzten, Oscar sari bat eta hamabost Ivor Novello sari. \"Time\" aldizkariak XX. mendeko 100 pertsonarik garrantzitsuenen zerrendan sartu zituen."}
{"id": "11093", "revid": "58701", "url": "https://eu.wikipedia.org/wiki?curid=11093", "title": "Rhin", "text": "Rhin (; ; ; erromantxeraz, \"Rein\"; ) Europako ibairik garrantzitsuenetakoa da. Grisonia kantonamenduan (Alpeak, Suitza) sortu eta Herbehereetan itsasoratzen da, Ipar itsasoan. 1.230 kilometroko luzera du.\nDanubiorekin batera, Erromatar Inperioko iparraldeko muga osatu zuen. Garai hartatik aurrera, premiazko bidea izan da zonalderako, haren ertzetan dauden gazteluek eta hiriek erakusten duten bezala.\nIzena.\nHizkuntza modernoetan Rhin izenaren aldaerak R\u0113nos ' izenetik eratorritakoak dira, erromatarren garaiko geografian (K.a. I. mendea) greziar bezala egokitu zena. ( ' ), latinez \"\".\n\"Rh\"-rekin grafia ingelesez \"Rhine\" eta baita alemanez ' ere eta ' frantsesa Greziar ortografiaren eraginari zor zaio, eta \"-i-\" bokalizazioa, berriz, galiar izena * \"R\u012bnaz\" gisa hartu izanari zor zaio protogermaniarrez, franko zaharraren bidez ingeles zaharra ' emanez. Goi aleman zaharra ' , Erdi Holandar goiztiarra (K.a. 1200) ' (Orduan ' ere idatzi zuen edo ' ). \n\"lang|de|Rhein\" alemaniar moderno diptongoa (erromantxeraz ere erabiltzen da) \"lang|rm|Rein, Euria\") Erdialdeko Alemaniako garapen garai modernoaren hasierako garapena da, \"lang|gsw|R(n\" izen alemanniarra duena). )\" bokal zaharragoa mantenduz, alemanieraz, ending-n \" amaieraren ezabaketa azken garapena da; \"lang|gsw|Rn\" forma hein handi batean gordetzen da Lucernako dialektoetan. \" Schweizerisches Idiotikon \" sv \"R\u012b(n)\"] (6.994). &lt;/ref&gt; \"lang|ksh|Rhing\" ripuarrez diptongotuta dago, eta \"lang|pfl|Rhei, Rhoi\" palatinoan bezala. Gaztelaniak \"lang|roa|Rin-\" bokal germaniarra hartu duen bitartean, italierak, okzitanierak eta portugesak \"lang|roa|Ren-\" latindarra mantendu dute.\n\"R\u0113nos galiar\" izena (protozelta edo prezelta \"*Reinos\" ) PIE errotik \"*rei-\" \"mugitu, isuri, korritu\" errotik eraikitako ibai-izen klase batekoa da, beste izen batzuetan ere aurkitzen dena. Italiako Reno.\nIzen zeltarraren genero gramatikala (baita bere greko eta latinezko egokitzapena ere) maskulinoa da, eta izenak maskulinoa izaten jarraitzen du alemanez, nederlanderaz, frantsesez, gaztelaniaz eta italieraz. Ingeles zaharreko ibaiaren izena maskulino edo femenino gisa flexionatu zen; eta bere islandiar adopzio zaharra femeninotzat jo zuten. \nGeografia.\nSuitzako Alpe mendietan du iturburua, Vorderrhein eta San Bernardino lepotik gertu jaiotzen den Hinterrhein adarren bilgunean, alegia. Iparralderantz egiten du eta Suitzaren eta Liechtensteinen arteko muga eratzen du lehenbizi, eta Suitzaren eta Austriaren artekoa gero. Delta zabal batean zabaltzen da Konstantza lakuan barneratu aurretik. Aintziraren mendebaldetik irteten da eta norabide horretan segitzen du. Suitzaren eta Alemaniaren arteko muga egiten du, halaber, Konstantza lakutik Basilea hiriraino. Basilean bertan, Aar ibaiaren urak hartzen ditu; handik aurrera, ontziz ibil daiteke. Gero, iparralderako norabidea hartzen du eta Frantziaren eta Alemaniaren arteko muga da.\nAlemanian barneratzen da ondoren: Neckar ibaiarekin bat egiten du, Mannheim hiritik hurbil eta, aurrerago, Main ibaiarekin. Bingen eta Bonn hirien artean (150 kilometro), haran estu batetik igarotzen da, mahastiz eta Erdi Aroko gazteluz inguratuta. Koblentza hiriaren parean, Mosela ibaia (1956az geroztik kanalizatua) batzen zaio haren emariari. Bonn hiritik aurrera zabaltzen da Rhin ibaiaren harana, Europako iparraldeko ordoki zabala osatzeraino. Kolonia, D\u00fcsseldorf eta Duisburg hiriak igarota, hiri horretan bat egiten du Ruhr ibaiarekin. Duisburgetik ibaiaren bokalera, handia da ontzien joan-etorria eta, ubide-sare aberatsari esker, Alemaniako iparraldeko eta hegoaldeko beste ibai txikiagoekin loturik dago. Herbehereetan barneratu bezain laster, hainbat adarretan banantzen da (Rijn, Lek eta Waal). Ibaiaren urak, azkenik, Ipar itsasoan isurtzen dira, Rotterdam hiria igaro eta portuko azpiegitura eratu ondoren.\nKonstantzako aintzira.\nKonstantzako aintzirak hiru ur-masa ditu: Obersee (\"goiko aintzira\"), Untersee (\"beheko aintzira\") eta Rhin-aren lotura tarte bat, Seerhein (\"Rin aintzira\") izenekoa. Lakua Alemanian, Suitzan eta Austrian dago Alpeetatik gertu. Zehazki, bere kostaldeak Alemaniako Bavaria eta Baden-W\u00fcrttemberg estatuetan daude, Austriako Vorarlberg estatuan eta Suitzako Thurgau eta San Galo kantonamenduetan. Rhin bertara isurtzen da hegoaldetik Suitzako eta Austriako muga jarraituz. Gutxi gorabehera dago kokatuta.\nObersee.\nMendiko ur hotz eta grisen jarioak distantzia batean jarraitzen du lakuan. Ur hotza gainazaletik gertu isurtzen da eta hasieran ez da Upper Lake-ko ur berde eta beroagoekin nahasten. Baina gero, \"Rheinbrech delakoan\", Rhineko ura bat-batean sakonera erortzen da, ur hotzaren dentsitate handiagoa dela eta. Emaria berriro agertzen da azalean aintziraren iparraldeko (alemaniarra) ertzean, Lindau uhartearen ondoan. Ondoren, urak iparraldeko ertzetik jarraitzen du Hagnau am Bodensee arte. Emariaren zati txiki bat Mainau uhartetik \u00dcberlingen lakura desbideratzen da. Ur gehiena \"Constance\" hoppertik isurtzen da \"Rheinrinne\" (\"Rhine Gutter\") eta Seerheinera. Ur-mailaren arabera, Rhineko uraren fluxu hori argi ikusten da lakuaren luzera osoan.\nRhinek hondakin kopuru handia eramaten du aintzirara. Aho-eskualdean, beraz, beharrezkoa da legarra betirako kentzea dragatuz. Sedimentu-karga handiak ibaian gorako lur-hobekuntza handien ondoriozkoak dira neurri batean.\nHiru herrialdek muga egiten dute Oberseerekin, hots, Suitza hegoaldean, Austria hego-ekialdean eta Alemaniako Bavaria estatuarekin ipar-ekialdean eta Baden-W\u00fcrttemberg iparraldean eta ipar-mendebaldean.\nSeerhein.\nSeerhein-ek lau km-ko luzera baino ez du. Obersee 30zm txikiagoa den Untersee-rekin lotzen du. Rhin-eko distantzia-markak Konstantzako hirigune zaharreko zubitik distantzia neurtzen du.\nBere luzera gehienean, Seerheinek Alemania eta Suitzaren arteko muga osatzen du. Salbuespena Constanza hirigune zaharra da, Suitzako ibaiaren aldean.\nSeerhein azken milaka urteetan sortu zen, higadurak aintziraren maila 10 bat metro jaitsi zuenean. Aurretik, bi lakuek laku bakarra osatzen zuten, izenak oraindik dioen bezala.\nUntersee.\nObersee-n bezala, Rhin-en emaria Untersee-n jarrai daiteke. Hemen ere ibaiko urak apenas nahasten dira lakuko urekin. Untersee-ko iparraldeko zatiak (Zell lakua eta Gnadensee) ia-ia ez dute emariaren eraginik. Ibaiak hegoaldea zeharkatzen du, eta hori, isolatuta, batzuetan \"Rhinesee\" (\"Rhin aintzira\") deitzen zaio.\nRadolfzeller Aach-ek Danubio sistematik ur kantitate handiak gehitzen ditu Untersee-ra.\nReichenau uhartea Seerhein-en aldi berean sortu zen, ur-maila egungo mailara jaitsi zenean.\nUntersee aintzira Suitzaren eta Alemaniaren arteko mugaren parte da, Alemania ipar ertzean eta Suitza hegoaldean, bi aldeak suitzarrak diren Stein am Rhein-en izan ezik, Rhin Garaia lakutik irteten den tokian.\nDelta.\nRhine-ren Holandako izena \"Rijn\" da. Rhinek mendebalderantz egiten du eta Herbehereetan sartzen da, non, Meuse eta Scheldt ibaiekin batera, Rhine-Meuse-Scheldt delta zabala osatzen du, . Europako ibai-deltarik handiena. Herbehereetara muga zeharkatuz Spijk -en, Nijmegen eta Arnhemetik gertu, Rhin da bere zabalenean, nahiz eta orduan ibaia hiru banatzaile nagusitan banatzen den: Waal, Nederrijn (\"Behe Rhin\") eta IJssel.\nHemendik aurrera, egoera zaildu egiten da, Holandako \"Rijn\" izena jada ez baitator bat ur-emari nagusiarekin. Rhineko ur-emari bolumenaren bi herenak mendebalderago isurtzen dira, Waal ibaian zehar eta gero, Merwede eta Nieuwe Merwede (De Biesbosch) bidez, Meuserekin bat eginez, Hollands Diep eta Haringvliet estuarioen bidez, Ipar Itsasora . Beneden Merwede adarkatzen da, Hardinxveld-Giessendametik gertu eta Noord bezala jarraitzen du, Lekekin bat egiteko, Kinderdijk herritik gertu, Nieuwe Maas osatzeko; ondoren, Rotterdam igaro eta Het Scheur eta Nieuwe Waterweg -etik jarraitzen du, Ipar Itsasoraino. Oude Maas adarkatzen da, Dordrecht inguruan, beherago, Nieuwe Maas-ekin bat eginez Het Scheur eratzeko.\nUraren beste herenak Pannerdens Kanaal-etik igarotzen dira eta IJssel eta Nederrijn-en banatzen da. IJssel adarrak \"Rhin ibaiaren\" ur-emariaren bederatziren bat eramaten du iparraldera IJsselmeer -era (lehengo badia), eta Nederrijn-ek, berriz, fluxuaren bi bederatzirenak mendebaldera eramaten ditu Waal-eko ibilbide paralelo batean. Hala ere, Wijk bij Duurstede-n, Nederrijn-ek izena aldatu eta Lek bihurtzen da. Mendebalderago isurtzen du, Noord -ekin batera Nieuwe Maas-era eta Ipar Itsasora.\n\"Rijn\" izena, hemendik aurrera, iparralderago dauden erreka txikiagoetarako bakarrik erabiltzen da, elkarrekin Erromatarren garaian Rhin ibai nagusia osatzen zutenak. Izenari eutsi zioten arren, erreka hauek jada ez dute Rhineko urik eramaten, inguruko lurrak eta polderrak husteko erabiltzen dira. Wijk bij Duurstede-tik, Rhin-aren iparraldeko adar zaharra Kromme Rijn (\"Rin okertua\") deitzen da Utrecht -tik igarota, lehenik Leidse Rijn (\" Leideneko Rhin\") eta gero, Oude Rijn (\"Rin zaharra\"). Azken honek mendebalderantz isurtzen du Katwijk -eko itxita batera, non bere urak Ipar Itsasora isur daitezke. Adar honek garai batean Limes Germanicus eraikitzeko lerroa osatzen zuen. Izotz-aro ezberdinetako itsas maila baxuagoko garaietan, Rhinek ezkerrera hartu zuen, Channel ibaia sortuz, zeinaren ibilgua gaur egun Mantxako kanalaren azpian egonez.\nRhin-Meuse delta, Herbehereetako eskualde natural garrantzitsuena Millingen aan de Rijn-en inguruan hasten da, Herbehereak-Alemaniako mugatik gertu, Rhin ibaia Waal eta Nederrijn-en zatituz. Holandar-Alemaniako mugaren eta Rotterdam arteko eskualdea, non Waal, Lek eta Meuse gutxi gorabehera paraleloa den, \"Ibai Handiak\" bezala ezagutzen da. Rhinek uraren zatirik handiena ematen duenez, epe laburragoa \"Rhine Delta\" erabiltzen da normalean. Hala ere, izen hau Rhin Konstantza aintzira isurtzen den ibai-deltarako ere erabiltzen da, beraz, argiagoa da \"Rhin-Meuse delta\" handiagoa deitzea, edo baita \"Rhin-Meuse-Scheldt delta\" ere, Escalda delta berean amaitzen baita.Rhin deltaren forma bi bifurkaziok zehazten dute: lehena, Millingen aan de Rijn-en, Rhin-a Waal eta Pannerdens Kanaal-ean banatzen da, eta Angeren-en Nederrijn izenaz ezaguna, eta bigarrena Arnhemetik gertu, IJssel Nederrijn-etik adarkatzen da. Honek hiru fluxu nagusi sortzen ditu, eta horietako bik sarritan aldatzen dituzte izenak. Handiena eta hegoaldeko adar nagusia Waal bezala hasten da eta Boven Merwede (\"Goiko Merwede\"), Beneden Merwede (\"Beheko Merwede\"), Noord (\"Iparraldea\"), Nieuwe Maas (\"Meuse Berria\"), Het Scheur ( \"Meuse Berria\") bezala jarraitzen du. \"Rip\") eta Nieuwe Waterweg (\"Urbide Berria\"). Erdiko fluxua Nederrijn bezala hasten da, gero Lek bihurtzen da, gero Noord-arekin bat egiten du, horrela Nieuwe Maas sortuz. Iparraldeko fluxuak IJssel izena mantentzen du IJsselmeer aintzirara isurtzen den arte. Beste hiru fluxuek ur kantitate nabarmena daramate: Nieuwe Merwede (\"Merwede Berria\"), hegoaldeko adarretik adarkatzen dena, non Bovenetik Beneden Merwedera aldatzen dena; Oude Maas (\"Meuse Zaharra\"), Beneden Merwedetik Noord-era aldatzen den hegoaldeko adarretik adarkatzen dena, eta Dordtse Kil, Oude Maasetik adarkatzen dena.\nSanta Isabel uholdearen aurretik (1421) Mosa ibaia gaur egungo Merwede-Oude Maas lerrotik hegoaldera joan zen Ipar Itsasora eta artxipelago moduko estuario bat osatu zuen Waal eta Lekekin. Badia ugariz osatutako sistema hau, itsasadarraren antzeko ibai hedatuak, uharte asko eta kostaldearen etengabeko aldaketak, zaila da gaur egun imajinatzea. 1421etik 1904ra, Meuse eta Waal ibaia gorago batu ziren Gorinchemen, Merwede sortuz. Uholdeak babesteko arrazoiengatik, Meuse Waal-etik blokeo baten bidez bereizi eta \" Bergse Maas \" izeneko irteera berri batera bideratu zen, gero Amer eta gero Hollands Diep antzinako badiara isurtzen da.\nItsasadarraren ipar-mendebaldeko zatia (Hook of Holland inguruan), oraindik ere \"Maasmond\" (\"Meuse-ahoa\") deitzen da, gaur egun Rhin-eko ura baino ez duela kontuan hartu gabe. Horrek azal dezake hainbat adarren izendapen nahasia.\nEgungo deltaren hidrografiaren ezaugarriak dira deltaren beso nagusiak, deskonektatutako besoek (Hollandse IJssel, Linge, Vecht, etab.) eta ibai eta erreka txikiagoek. Ibai asko itxi dira (\"presaz\") eta gaur egun polder ugarientzako drainatze kanal gisa balio dute. Delta Works eraikitzeak Delta aldatu zuen funtsean XX. mendearen bigarren erdian. Gaur egun Rhineko ura itsasora doa, edo gaur egun itsasotik bereizita dauden antzinako itsas badietara, bost lekutan, hots, Nieuwe Merwede, Nieuwe Waterway (Nieuwe Maas), Dordtse Kil, Spui eta IJsselen bokaletan.\nRhin-Meuse delta mareen delta bat da, ibaien sedimentazioak ez ezik, mareen korronteek ere moldatua. Horrek esan nahi zuen itsasgorak arrisku larria sortu zuela, marea-korronte indartsuek lur eremu handiak itsasora bota baitzituztelako. Delta Works eraiki baino lehen, mareen eragina nabaria zen Nijmegen arte, eta gaur egun ere, Delta Works-en araudiaren ondoren, mareak barnealde urrun jokatzen du. Waalen, esaterako, Brakel eta Zaltbommel artean atzeman daiteke lehorreko mareen eraginik handiena.\nHistoria.\nKultura asko sortu eta iraungi dira Rhin ibaiaren arroan. Burdin Aroan zehar, La T\u00e8ne kulturako herriak bizi izan ziren ibaiaren inguruan.K.a. I. mendean, Erromatar Inperioa eta Germania Magnaren arteko muga izan zen, jada III. mendean germaniar herriek muga edo ibaia zeharkatzean V. mendera arte gerra ugari izan ziren.\nKarlomagnoren garaian, berriz, Karolingiar Inperioaren ezinbesteko ekonomia- eta politika-ardatz bihurtu zen. Ibaiak duen garrantzi estrategiko handia dela eta, istilu latzak izan ziren azken mendeetan Frantziaren eta Alemaniaren artean, eta, bi mundu-gerretan ere, gudu garrantzitsuak gertatu ziren.\nXIX. mendera arte, ez ziren hasi Rhin ibaian ura erregulatzeko lanak: bihurgune ugari zituen batetik eta maiz geratzen ziren, gainera, urpean ibai inguruko lurrak. Ur-hesi handi sendoak eraiki behar izan ziren. Holandar ingeniariek, halaber, ibaiaren bokalaren ingurua egokitu behar izan zuten XX. mendean, Ipar itsasoko urak ibaiaren bokaleraino barnera ez zitezen. Munduko ibaien artean, Rhin da, gaur egun, trafiko handiena eta trinkoena duena.\nTrirhena euroeskualdea.\nRhin ibaiaren inguruko lurraldeek osatzen duten euroeskualde bat da, Frantziako, Alemaniako eta Suitzako estatuen arteko mugaldean. Mugaz gaindiko lankidetza hemen hasi zen lehen aldiz. Euroeskualdeko egituretako baten helburu nagusia mugaldeko metropolien garapen iraunkorra bultzatzea da.\nBeste egiturek gatazka handiagoa sortu dute, eremuko lurralde erakundeak biltzen baititu, haien arteko elkarrizketa politikoa bermatuz. Tokiko zinegotziak bltzen dira eta bi egiturek ez dute ia harremanik euren artean. Udal batzuk oso aktiboak dira lankidetzan: adibidez, Mulhouse (Alsazia, Frantzia), Basilea (Suitza) eta Kehl (Alemania). Bakoitzak eurobarrutia osatzen du. Eragile askok parte hartzen dute, harremanak indartzeko eta eremuaren lehiakortasuna hobetzeko.\nIbilbidea.\nRhin-ek zeharkatutako hiriak.\nRhinen inguruan dauden hiri handiak:\nSuitza:\nFrance:\nAlemania:\nHerbehereak:\nRhinen inguruan dauden hiri txikiak:\nSuitza:\nLiechtenstein:\nAlemania:\nHerbehereak:\nHerrialdeak eta mugak.\nAlpeetatik Ipar Itsasora doan ibilbidean, Rhin-ek lau herrialde zeharkatzen ditu eta sei herrialde-muga ditu. Hainbat zatitan:\nBanatzaile ohiak.\n\"Ordena: iparraldetik hegoaldera mendebaldeko Herbehereetatik zehar:\"\nUr-jauziak.\nSchaffhausen (Suitza) hiritik hurbil, Neuhausen am Rheinfall udalerria dago. Han daude Rhin ibaiko ur-jauziak, Europako handienak.\nKanalak.\nRhin ibaiaren ibilgua kanal ugarik markatzen dute, paraleloan doazenak (Alsaziako ubidea) edo beste ibai batzuekin lotzen dutenak: Saint-Symphorien kanala (Rodano-Saonarekin) edo Rhin-Main-Danubio.\n\"Ordena: goratik behera:\"\nAlsaziako Kanal Handia.\n1920tik Frantziako Alsaziako Kanal Handia eraikitzeak bere lurraldean zentral hidroelektriko eta presa batzuk eraikitzeko aukera eman zion Frantziari, eta horrek Rhin ibaiaren maila jaitsi zuen. Ondorioz, 1935ean, izokina guztiz desagertu zen, kontinenteko ibai hau ere kutsatuena bihurtuz.\nErriberako nazioen ahalegin koordinatuari esker, ibaiak bere garbitasuna berreskuratu du eta izokinak berriro agertu dira bere uretan.\nRhin-Main-Danubio kanala.\nAlemaniako hegoaldeko erdia, 677 kilometro luze, zeharkatzen ditu. Ibai-lotura honek, I. Mundu Gerraren ostean hasi eta 1993an amaitutakoa, Alemaniako Bavaria zeharkatzen du Aschaffenburg -etik (ipar-mendebalde osokoa) Passau inguruetaraino, Austriako mugatik gertu. Main ( \"Main\" alemanez), Regnitz eta Altm\u00fchl ibaien haranetatik igarotzen da eta Ipar Itsasotik Itsaso Beltzera nabigatzeko aukera ematen du.\nHidrografia.\nRhin-eko erregimen hidrologikoa harmoniatsua da, bere ibaiadarrek ekarpen osagarriak egiten dituzte: Aar (610 m\u00b3/s), Ill (58 m\u00b3/s), Neckar (145 m\u00b3/s), Main (190 m\u00b3/s), Moselle ( 400 m\u00b3/s), Lippe (100 m\u00b3/s), Ruhr (80 m\u00b3/s).\nBere Konstantzako lakuaren erregimena nibala da eta bizitasuna murrizteko joera du. Ondoren Schaffhausen ur- jauzia, ur ugari jasotzen dituena eta glaziarren aztarnaz markatuta dagoena. Rhinek 410 m\u00b3/s ekartzen ditu eta Aar -ek 610 m\u00b3/s, eta Basileara 1030 m\u00b3/s-ko emariarekin iristen dira, gehienez ekainean eta gutxieneko urtarrilean. Rhin ibaiak bere emariaren erdia inguru bere arroaren %20raino isurtzen du.\nEstrasburgon, Ill-eko urak jasotzen dituena, 58 m\u00b3/s inguru eskaintzen dituena, bere elur-erregimena neurri batean arintzen da. Erregimen mota hau galtzen ari da, progresiboki neguko ur-eduki handia duten plubio-erregimeneko afluenteak jasotzen baititu. Neckar eta Nagusiaren ekarpenek bere emaria erregulatu ohi dute. Baina Koblentzen Rhin-ek elur-erregimena galtzen du eta plubi-elur-erregimena izaten hasten da, Moselaren ekarpenarekin (400 m\u00b3/s) gehienezko ekarpenarekin eta neguko aldiko maximo tipikoarekin. Koblenzatik hasita, neguan maximoa (otsailean 2540 m\u00b3/s-koa da) udan baino handiagoa da (ekainean 2090 m\u00b3/s-koa da), urrian minimora iritsiz (1480 m\u00b3/s-koa). Bere batez besteko emaria 2000 m\u00b3/s-koa da. Ondotik, ibaiadar nagusietatik ezer gutxi jasotzen du, Lippe eta Ruhr arroaren ekarpenak alde batera utzita, dagoeneko Lobith-en (Gelderland) ekarpena egiten baitute 2.300 m\u00b3/s-ko emaria lortzen.Ress estazio hidrologikoan neurtutako hileko emari mediana (m\u00b3/s-tan). Altuera: 2 m- Arroari begira: 185.000 km\u00b2 - 1930-1997 aldian kalkulatua. \nEkonomia.\nRhin arroa munduko populazio trinko eta industrializatuenetako bat da. Munduko ibai-arteriarik garrantzitsuena da bere merkataritza-nabigazio-trafikoaren dentsitateagatik.\n1868ko Mannheimeko Hitzarmenetik, Rhin \"nazioarteko urak\" eskualdetzat hartzen da Basileako azken zubitik Ipar Itsasoraino, Suitzari itsasora doan sarbidea bermatuz. \"Rhineko Nabigaziorako Batzorde Zentralaren\" (CCNR) egoitza Estrasburgon dago. 1815ean Vienako Kongresuan sortua, nazioarteko erakunderik zaharrena da.\nNazioarteko zuzenbidea.\nVienako Kongresuan aurreikusitakoa, Rhin nazioartekotzeko erregimena ezarri zuten Mainz (1831) eta Mannheim (1868) hitzarmenek. Rhin-eko Nabigaziorako Batzorde Zentralak ibaiertzeko Estatuetako ordezkariak biltzen zituen; proiektuak egin eta Rhin-eko nabigazioarekin lotutako auziak epaitu zituen. Versaillesko Itunak (1919) aldatu eta Bigarren Mundu Gerraren ondoren berriro hasi zen, erregimena irekiagoa eta murriztaileagoa da orain, Batzordeak benetako arau-ahalmena baitu. \nRhin kulturan.\nArnhem-eko (Herbehereak) Rhin-eko zubia Arnhemeko guduaren eszenatokia izan zen 1944ko iraileko Operation Market Garden porrotean, Richard Attenborough-en \"A Bridge Too Far\" filmaren trama nagusia.\nRemagen-eko Rhin-eko zubia ere ezaguna egin zen Bigarren Mundu Gerran \"\u2013The Remagen Bridge\" izen bereko filma filmatu zen\u2013, Wehrmacht -ek zubia garaiz eraitsi ezin izan zuenean, harrigarriro tropa aliatuei zubi-burua alemaniako lurraldean ezartzeko aukera emanez."}
{"id": "11094", "revid": "58701", "url": "https://eu.wikipedia.org/wiki?curid=11094", "title": "Sagarrondotik", "text": "Sagarrondotik jaialdia \"Sagardoaren Kultura Sustatzeko Elkartea\"k (SKSE), lukro nahiz aberastasun desiorik gabeko asoziazio kulturalak, sagardoa sustatzeko urtero Hernanin (Gipuzkoa) antolatzen duen jaialdi erraldoia da. SKSE, jende eta eragile desberdinen parte hartzearekin osatua dago, eta \"Sagardoaren Lurraldea\" deritzonaren lur eremuko pertsonek egokitzen dute bera, tabernari, komertziari, sagardogile, herritarrek...\nIzaera eta funtzionamendu anitza du beraz. Eta helburu bakarra, amankomuna, Usurbil, Astigarraga, Hernani eta Urnietako udalerriak elkartzeko bide bat zabaltzea. Baita bere inguruan lanean diharduten elkargoak (sagardogileak, kofradiak, elkarteak..) fin berdin batean biltzea ere. Eta ahal delarik lurralde honen izaera, kultura eta bizimoldearen ispilua dena munduari erakustea. Kristal zati oso bat balitz bezala.\nSagardoaren munduko eragile gehienak elkartzea du helbururik behinena, bai, baina bere aniztasunezko filosofian oinarrituz eta kultur elkarte gisa, herritar ororentzat eskeintza koloretsu eta jai girokoak antolatzea du jardun gune, euskal espresio mota guztiak sustatuz, antzerkia, bertsoa, herri kirolak, olerkia, musika mota ezberdinak etab. eta bide horretan kokatzen da, elkarteak egiten dituen lanen artetik distiratsuena: Sagarrondotik jaialdia."}
{"id": "11095", "revid": "12788", "url": "https://eu.wikipedia.org/wiki?curid=11095", "title": "Franz Ferdinand (musika taldea)", "text": "Franz Ferdinand Eskoziako indie rock musika taldea da, 2001ean sortutakoa. Haien musikak 1980ko hamarkadako post-punk, garage rock eta new wave estiloen eragina du, baina hip-hopean ere inspirazioa eta ekoizpen-teknika berriak bilatu dituzte."}
{"id": "11096", "revid": "237", "url": "https://eu.wikipedia.org/wiki?curid=11096", "title": "Franz Ferdinand (Musika taldea)", "text": ""}
{"id": "11097", "revid": "2241", "url": "https://eu.wikipedia.org/wiki?curid=11097", "title": "Franz Ferdinand", "text": "Franz Ferdinand hurrengo gauzak izan daitezke:"}
{"id": "11098", "revid": "59723", "url": "https://eu.wikipedia.org/wiki?curid=11098", "title": "Erretorromaniera", "text": "Erretorromaniera erromantze hizkuntzen multzo bat da. Alpe eta Adriatiko Itsasoaren artean.\nGalbidean doan hizkuntza da: hainbat hizkuntzalariren ustez: dialekto guztiei batasuna eman liezaiekeen estandar idatzirik lortu ez izana arrazoi nagusietakoa da. Hala ere, hiztunek hizkuntza bat bera mintzatzearen kontzientzia dute. \nErretorromanieraren aldaera edo dialekto nagusiak erromantxea (Suitzako lau hizkuntza ofizialetako bat), ladinoa (Italiako ipar-ekialdean egiten dena) eta friuliera (Italiako ipar-ekialdean mintzatua) dira."}
{"id": "11100", "revid": "7476", "url": "https://eu.wikipedia.org/wiki?curid=11100", "title": "Saladin I.a", "text": "Saladin I.a edo An-Nasir Salah ad-Din Yusuf ibn Ayyub (, \"\u1e62al\u0101\u1e25 ad-D\u012bn Y\u016bsuf ibn Ayy\u016bb\", \u00abJusuf, Aiuben semea\u00bb; , \"Selahed\u00een\u00ea Ey\u00fbb\u00ee\"; Tikrit, 1137 - Damasko, 1193ko martxoaren 4a), Egiptoko sultan aiubtarra izan zen 1171-1193 urteetan, eta Siriakoa 1174-1193 bitartean. Historiako agintari islamikorik handienetarikoa izan zen.\nIslamaren defendatzailea, bereziki sunismoarena, Ekialde Hurbila batu zuen politikaren eta erlijioaren aldetik, kristauei aurre eginez eta Abbastar Kalifa-herriko kultu ofizialetik urrun zeuden edozein doktrina amaiaraziz. Bereziki ezaguna da Lurralde Santuak gurutzatuei kentzeagatik eta Jerusalem musulmanei itzultzeagatik. Gertaera hura kolpe latza izan zen Mendebaldearentzat, eta beste gurutzada bat antolatu zen, Rikardo I.a Ingalaterrakoa buru zela.\nBizitza.\nFamilia kurdu ahaltsu bateko semea zen, eta aita Siriako iparraldeko gobernari turkiarraren zerbitzuan jarri zen. Saladin, beraz, Alepo, Baalbek eta Damaskon hazi zen eta hiri horietan egin zituen erlijio ikasketak. Egiptora abiatutako hiru espedizio militarretan parte hartu zuen lurraldea gurutzatuen esku gera ez zedin, Palestina haien mende baitzegoen jada. 1169. urtean Egiptoko bisir izendatu zuten, eta 1174. urtean, Siriako emirra hil zenean, musulmanen mendeko Siriaz jabetu zen. Hurrengo hamabi urteetan Siria, Mesopotamia, Palestina eta Egiptoko indar musulmanak batzen saiatu zen.\n1187. urtean Saladinen armadek gurutzatuenak garaitu zituzten Hatinen (Tiberiadestik gertu), Palestinako iparraldean, eta hiru hilabeteren buruan ia Jerusalemgo Erresuma guztia zegoen Saladinen mende. 1187. urteko urrian, 88 urtez kristauen mende egon ondoren, Jerusalem hiri santua hartu zuten Saladinen gizonek.\nMusulmanek Jerusalem hartu zuteneko albistea Europara heldu zenean, Hirugarren Gurutzada antolatu zen eta Europako hiru errege abiatu ziren, nor bere armadaren buru zela, hiri santura Saladin garaitzeko asmoz. 1192. urtean Rikardo Lehoibihotzak, Saladinen areriorik handienak, Europarako bidea hartu zuenean, gerra irabazitzat jo zuen Saladinek eta Damaskora erretiratu zen betiko."}
{"id": "11101", "revid": "6327", "url": "https://eu.wikipedia.org/wiki?curid=11101", "title": "Erromantzera", "text": ""}
{"id": "11102", "revid": "119347", "url": "https://eu.wikipedia.org/wiki?curid=11102", "title": "A bildu", "text": "A bildua \"@\" ikurrari izena ematen dion terminoa da. Bere erabilera askotarikoa da eta azken urte hauetan internet dela-eta zabaldu egin da. Ingelesez \"at\" du izena eta horregatik erabiltzen da posta elektronikoen helbideetan."}
{"id": "11103", "revid": "237", "url": "https://eu.wikipedia.org/wiki?curid=11103", "title": "@", "text": ""}
{"id": "11104", "revid": "237", "url": "https://eu.wikipedia.org/wiki?curid=11104", "title": "A bildua", "text": ""}
{"id": "11106", "revid": "119347", "url": "https://eu.wikipedia.org/wiki?curid=11106", "title": "Palestinako intifadak", "text": "Palestinako intifadak Zisjordania eta Gazan palestinar herriak Israelen okupazioaren aurka egindako bi intifada edo matxinaden izena da.\nAipatutako bi intifadak palestinarren desobedientzia zibileko kanpainatzat hasi ziren; gero, gaiztotuz joan ziren, israeldarren eta palestinarren arteko indarkeriazko gurpil zoro batean.\nLehenengo Intifada 1987an hasi zen, 1991n indarkeriak behera egin zuen, eta Osloko hitzarmenari esker 1993an amaiera jarri zitzaion, Palestinako Aginte Nazionala sortuta.\nBigarren Intifada 2000ko irailean hasi zen, eta, teorian, 2005eko otsailean bukatu."}
{"id": "11107", "revid": "284", "url": "https://eu.wikipedia.org/wiki?curid=11107", "title": "Jerusaleme", "text": ""}
{"id": "11108", "revid": "536", "url": "https://eu.wikipedia.org/wiki?curid=11108", "title": "Fedajin", "text": "Fedajin (arabieraz \u0641\u062f\u0627\u0626\u064a , \"batasuna adierazten duena\"), arrazoi politikoengatik borrokatzen dutenei deritze, singularra \"fedai\" delarik. \"Gerrillari\", \"komando\" edota \"miliziano\" gisa itzuli ohi da. Mujahidinaren bertsio laikoa da, azken honek kausa erlijioso bat baitu. Hitza Palestinatik dator, bertako erakunde armatu batzuetako kideek beraien burua izendatzeko erabiltzen baitute."}
{"id": "11109", "revid": "336", "url": "https://eu.wikipedia.org/wiki?curid=11109", "title": "Palestinaren Askapenerako Erakundea", "text": "Palestinaren Askapenerako Erakundea (PAE) (arabieraz: \u0645\u0646\u0638\u0645\u0629 \u0627\u0644\u062a\u062d\u0631\u064a\u0631 \u0627\u0644\u0641\u0644\u0633\u0637\u064a\u0646\u064a\u0629; \"Muna\u1e93\u1e93amat at-Ta\u1e25r\u012br al-Filas\u1e6d\u012bniyyah\") 1964an sortu zen Gamal Abdel Nasser Egiptoko presidenteak eta Liga Arabiarrak bultzatuta, erakunde palestinarren batasun bezala. Haren sorreran enpresagizonek, errefuxiatuen, gazte erakundeen, sindikatuen eta erakunde feministen ordezkariek parte hartu zuten eta Ahmed Shukeiri izan zuen lehen lehendakari. 1969an Yasser Arafaten Fatah-k agindua hartu zuen.\nPaper garrantzitsua izan zuen palestinarren mobilizazioan eta nazioarteko laguntza gehiago jasotzeko. Erakundeak hezkuntza, osasuna eta beste zerbitzu batzuk abian jarri zituen errefuxiatuentzat, eta erbesteko gobernu bat osatu zuen, bere kanpo erlazio eta informazio bulegoekin, sistema militar eta finantzialarekin, etab... 1974ean NBEak herri palestinarraren ordezkari gisa onartu zuen.\n1988an, Algerren, Israelgo estatua onartu eta terrorismoaren erabilera helburu politikoak lortzeko gaitzetsi zuen.\nHistoria.\nSorkuntza.\nEkialdeko Jerusalem-en sortu zen PAE-a, 1964ko maiatzaren 28 eta ekainaren 2 tartean ospatutako Palestinaren Kontseilu Nazionalaren lehen bileran. Arabiar Ligak urte beraren urtarrilean, palestinarren ordezkari izango zen organizazio bat sortzea proposatu zuen, eta horren harira ospatu zen bilera.\nIbilbidea.\nHasiera batean Gamal Abdel Nasser-en egipziar gobernuaren kontrolpean egon zen, baina honek ikuspuntu panarabista batetik menderatu zuen. Erakundearen helburua, 1948ko arabiar-israeldar gerrak utzitako palestinar errefuxiatuen gobernu bat eraikitzea zen. Ahmed Shukeiri palestinar-egipziar abokatua izan zen PAE-aren lehen presidentea.\n1967an Sei Eguneko Gerraren ostean, arabiar estatuen porrotarekin batera, Shukeirik buruzagitzari uko egin zion eta Nasser-en ikuspegia zuen Yahya Hammuda-ri eman zion presidentetza. Kuwait-en Fatah eta Irak-en Arabiar Mugimendu Nazionalista taldeak sortu ziren gerrillen sistemaren bitartez Israelen kontra haritu zirenak, honek Palestinaren Askapenerako Erakundeak palestinarren ordezkari gisa indarra galtzea eragin zuen. Baina palestinarrek estatu arabiarretatik at zegoen erakunde bat bilatzen zuten.\nEkintzak.\nYahya Hammuda-ren oinordekoa Jassir Arafat izan zen, \"Abu Ammar\" ezizenarekin ezaguna zen palestinar nazionalista.\n1969tik aurrera erakundeak zuzendutako ekintza armatuak, organizazioaren barneko azpitaldeen eskutik gertatu ziren, Fatah eta Palestinaren Askapenerako Herri Frontea besteak beste. Hainbat bider talde erradikal hauek PAE-a alde batera utzi zuten haien ustez Arafat ez zelako behar adina gogorra Israelekin.\nErakundearen armamentuak Sobietar Errepublika Sozialisten Batasuna-ren eskutik hornituak izan ziren.\nGaur egun.\n1993an Norvegiako Oslo hirian Israelgo gobernuak eta Palestinaren Askapenerako Erakundeak (PAE) haien arteko gerra-egoera etengo zuen Osloko Ituna sinatu zuten. Hainbat fakziok itunari uko egin zioten Israelen aurkako gerra bukatzearen kontrako ikuspegi bat zuten eta, haien artean Palestinaren Askapenerako Herri Frontea-Komando Jenerala (PFLP-GC \"ingelesez\") eta Palestinaren Askapenerako Fronte Demokratikoa (DFLP \"ingelesez\").\n2004ko azaroaren 11n Arafat-en heriotzaren ostean, Mahmoud Abbas-ek hartu zuen PAE eta Fatah-ren agintea. Osloko Itunek palestinar gobernu autonomorako organo bat ere sortu zuten, Palestinar Aginte Nazionala; baina hala ere PAE-a eragile nagusi gisa mantentzen da palestinar politikan, duen botere ekonomiko eta soziala dela eta.\nEgitura eta antolamendua.\nHiru organo ezberdinek gauzatzen dituzte Palestinaren Askapenerako Erakundearen oinarrizko funtzioak:"}
{"id": "11110", "revid": "336", "url": "https://eu.wikipedia.org/wiki?curid=11110", "title": "Palestinaren Askapenerako Herri Frontea", "text": "Palestinaren Askapenerako Herri Frontea (PAHF, PFLP ingelesez, FPLP frantsesez eta gaztelaniaz) 1967an George Habashek sortutako talde\nmarxista-leninista palestinarra da.\nPAHF Palestinaren Askapenerako Erakundearen sortzaileetariko bat izan zen, baina hainbat bider erretiratu eta itzuli egin da, PAEren buruzagitzarekiko eta batez ere PAEn nagusi den Al Fataren ildoarekiko oso kritikoa delako. Kritika gogor hori, besteak beste, 1974an eta 1993tik adierazi izan du PAHFek. 1993an PAEren eta Israelen arteko elkarrizketa sekretuen ondorioz Osloko Akordioa sinatu zuten Jassir Arafatek eta Isaak Rabinek. Osloko Akordioen bigarren zatia 1995ean sinatu zuten PAEk eta Israelek. 1993ko akordioaren ondorioz sortu zuten Palestinako Aginte Nazionala.\nPAHFak borroka armatua erabili izan ohi du palestinar kausari buruzko arreta deitzeko. Hauek izan ziren bere lehen ekintzak:\nAzken ekintza hauek eta Jordaniako monarkiarekiko enfrentamenduen eta tentsioaren hazkundeak \"Irail Beltza\" delakoa eragin zuten, non Jordaniako Hussein erregeak Palestinaren Askapenerako Erakundea gogor jazarri zuen. Errefuxiatu guneak eta fedajin edo gerrillari palestinarren baseak bonbardatu zituen, eta zibil eta gerrillari ugari hil zituen. Hori dela eta, Jordanian zegoen PAEren buruzagitza handik atera eta Libanon ezarri zen, han zuen sekzioarekin elkartzeko."}
{"id": "11111", "revid": "105290", "url": "https://eu.wikipedia.org/wiki?curid=11111", "title": "Galilea", "text": "Galilea (arabieraz \u0627\u0644\u062c\u0644\u064a\u0644 \"al-yalil\"; hebreeraz: \u05d4\u05d2\u05dc\u05d9\u05dc \"habalil\"; latinez: \"Galilaea\"; antzinako grezierazko \"Galilaia\", hebreerako \"galil\"etik dator, \"biribil\") erromatarren okupaziopean zegoen Palestina osatzen zuten hiru probintzietako bat zen. Besteak Samaria eta Judea ziren. Galilea iparraldean zegoen, Judea hegoaldean eta Samaria erdian. Itun Berriaren arabera, Jesus Galilean hezi zen, Nazaret izeneko herri txiki batean. Bertan sortu zen kristautasuna, eta Galileako herri eta hiri gehienak aipatzen dira Biblian (Kafarnaum, Magdala, Nazaret, Tiberiades). Gaur egun Israelgo ipar eskualdea osatzen du.\nGeografia eta ekonomia.\nMendebalean Mediterraneoa du, ekialdean Siria eta Jordania (Tiberiadeko aintzira), eta iparraldean Libano. Libanotik Sinaira doan mendikatea igarotzen da eskualde honetatik. Bi zati bereizten dira bertan: Galilea Garaia, Hule ibarretik mendietara, eta Libanoko mugatik Safedeko hegoaldera bitartekoa; eta Galilea Beherea, Bet Kerem eta Jezraelgo haranetara zabaltzen dena, aurrekoa baino menditsuagoa (Tabor mendia). Lurralde euritsua da, eta nekazaritza oparoa du (laboreak, mahastiak, fruituak, olibondoak, tabakoa). Arrantza eta arrain hazkuntza ere garrantzi handiko ekonomia jarduerak dira Galilean. Burdin mehatzak daude iparraldean."}
{"id": "11112", "revid": "237", "url": "https://eu.wikipedia.org/wiki?curid=11112", "title": "Palestinaren Askapenerako Erakunde", "text": ""}
{"id": "11113", "revid": "237", "url": "https://eu.wikipedia.org/wiki?curid=11113", "title": "Palestinaren Askapenerako Herri Fronte", "text": ""}
{"id": "11115", "revid": "105290", "url": "https://eu.wikipedia.org/wiki?curid=11115", "title": "Dezimetro kubiko", "text": "Dezimetro kubiko bat litro baten baliokidea da bolumena luzera unitate kubikoetan emanda.\nDezimetro kubiko bat neurtzen duen kutxa kubiko baten alde bakoitzak dezimetro bat neurtzen du.\n1 dm3 = 0,001 m3"}
{"id": "11116", "revid": "105290", "url": "https://eu.wikipedia.org/wiki?curid=11116", "title": "Zentimetro kubiko", "text": "Zentimetro kubiko bat (cm3) mililitro baten baliokidea da bolumena luzera unitate kubikoetan emanda.\nZentimetro kubiko bat neurtzen duen kutxa kubiko baten alde bakoitzak zentimetro bat neurtzen du.\nUnitate hau erabilia da motoreen kapazitatea neurtzeko.\n1 cm3 = 0,000001 m3 = milimetro 1"}
{"id": "11117", "revid": "448", "url": "https://eu.wikipedia.org/wiki?curid=11117", "title": "Metro kubiko", "text": "Metro kubiko bat (ikurra m\u00b3) mila litroren baliokidea da bolumena luzera unitate kubikoetan emanda.\nMetro kubiko bat neurtzen duen kutxa kubiko baten alde bakoitzak metro bat neurtzen du.\nUnitate erabilia da ur kantita handien trasbaseak egiten direnean edo urmaelen bolumena emateko."}
{"id": "11118", "revid": "105290", "url": "https://eu.wikipedia.org/wiki?curid=11118", "title": "Kilometro kubiko", "text": "Kilometro kubiko bat milioi bat litroren baliokidea da bolumena luzera unitate kubikoetan emanda.\nKilometro kubiko bat neurtzen duen kutxa kubiko baten alde bakoitzak kilometro bat neurtzen du.\n1 km3 = 1000 m3 = 1.000.000 litro"}
{"id": "11120", "revid": "105290", "url": "https://eu.wikipedia.org/wiki?curid=11120", "title": "Dezilitro", "text": "Dezilitro bat litro baten hamarrena den bolumen unitatea da. Hau da, dl 1 = 0,1 litro. 100 zentimetro kubikoren berdina da eta Nazioarteko Unitate Sisteman litroaren lehen azpimultiploa."}
{"id": "11121", "revid": "536", "url": "https://eu.wikipedia.org/wiki?curid=11121", "title": "Zentilitro", "text": "Zentilitro bat litro baten ehunena den bolumen unitatea da.\nHau da, zl 1 = 0,01 litro dira.\nZentilitro unitatea hainbat edarietan erabiltzen da (adibidez, ur botila askotan 1,5 litro jarri ordez 150 zl jarri ohi da)"}
{"id": "11122", "revid": "536", "url": "https://eu.wikipedia.org/wiki?curid=11122", "title": "Mililitro", "text": "Mililitro bat litro baten milarena den bolumen unitatea da.\nHau da, ml 1 = 0,001 litro da.\nMililitroa hainbat likidotan erabiltzen da, adibidez ur botilatan edo, eta batez ere, botikatan."}
{"id": "11124", "revid": "43309", "url": "https://eu.wikipedia.org/wiki?curid=11124", "title": "Openbsd", "text": ""}
{"id": "11125", "revid": "119347", "url": "https://eu.wikipedia.org/wiki?curid=11125", "title": "Mendebaldeko Erromatar Inperioa", "text": "Mendebaldeko Erromatar Inperioa Erromatar Inperioko mendebaldeko erdia zen Dioklezianok 286an zatitu ostean Tetrarkia osatzeko. Handik aurrera, ekialdeko erdiarekin bat egin zuen enperadore batzuen agintepean, Konstantinorenean esaterako. Teodosio izan zen bi erdietan gobernatu zuen azken enperadorea. Hortaz, 395etik aurrera, Inperioa ez zen berriro batu.\nMendebaldeko Erromatar Inperioa ofizialki 476ko irailaren 4an desegin zen, Romulo Augusto azken enperadoreak abdikatu zuenean. Europako mendebaldean Erdi Aroa hasi zen honela. Ekialdeko erdiak Bizantziar Inperioa izena hartuta, 1.000 urte gehiago iraun zuen."}
{"id": "11126", "revid": "679", "url": "https://eu.wikipedia.org/wiki?curid=11126", "title": "Mendebaldeko Inperioa", "text": ""}
{"id": "11127", "revid": "58701", "url": "https://eu.wikipedia.org/wiki?curid=11127", "title": "Konstantzio III.a", "text": "Konstantzio III.a () erromatar jenerala, politikaria eta, 421ean Honoriorekin batera, mendebaldeko enperadorea izan zen. Aurreko urteetan tronuren atzeko boterea izan zen Konstantzio. Valentiniano III.aren aita zen.\nArmadan mailak igotzea lortuta, Honorioren \"magister militum\" delakoa bihurtu zen. Barbaroen inbasioak geldiarazi zituen, eta Konstantino III.a usurpatzailearen matxinada bertan behera utzi zuen. Ondorioz, gero eta botere handiagoa eskuratu zuen enperadoreen gortean. 417an Honorioren arrebarekin ezkondu zen, eta 421ko otsailaren 8an enperadore titulua eman zitzaion. Mendebaldeko benetako gobernatzailea bilakatu zen.\nEkialdeko enperadoreak, Teodosio II.ak, ez zuen Konstantzioren posizioa onetsi. Haren kontrako kanpaina militarra prestatzen ari zela hil zen Konstantzio, irailaren 2an."}
{"id": "11128", "revid": "336", "url": "https://eu.wikipedia.org/wiki?curid=11128", "title": "Valentiniano III.a", "text": "Valentiniano III.a (; 419ko uztailaren 2a - 455eko martxoaren 16a), 424tik hil zen arte mendebaldeko erromatar enperadorea izan zen.\nKonstantzio III.aren semea eta Teodosio I.aren biloba zen. Zesar titulua 424an eman zitzaion Konstantinoplan. Gerra labur baten ostean, 425eko urriaren 23an Erroman kokatu zuten enperadore.\nHasiera batean, ama arduratu zen politikagintzaz, eta, 433z geroztik, Flavio Aetioren esku. Valentinianoren agintaldia Inperioko zatiketak markatu zuen. Izan ere, Afrika probintzia 439an konkistatu zuten bandaloek, eta mendebaldeko Mediterraneo Genserikoren pirataz bete zen; 446an Britania betiko utzi zen; barbaroek Hispania eta Galiako zati handiak konkistatu zituzten.\nAetiok, halere, hainbat garaipen lortu zuen. Atilaren kontrako lortutakoa oso garrantzitsua izan zen. Baina bisigodoen aurka ere aritu zen arrakastaz 426an, 429an eta 436an. Rhin eta Danubion ere inbaditzaileak geldiarazi zituen.\n454an, Valentinianok Aetio hil zuen. Hurrengo urteko martxoaren 16an, ordea, Aetioren bi jarraitzaile germaniarrek enperadorea hil zuten."}
{"id": "11129", "revid": "360", "url": "https://eu.wikipedia.org/wiki?curid=11129", "title": "Teodosio I", "text": ""}
{"id": "11130", "revid": "336", "url": "https://eu.wikipedia.org/wiki?curid=11130", "title": "Petronio Maximo", "text": "Petronio Maximo (; 396 - 455), erromatar aristokrata, eta 455ean mendebaldeko enperadorea izan zen.\nJatorri handiko familia batean jaioa, Maximo goi-mailako karguetan aritu zen bizitza osoan. Flavio Aetiok eta Maximok elkarrekiko harreman txarrak arazo asko sortu zuen. Antiokiako Joanek dioenez, Maximok Aetio eta Valentiniano III.a erailtzeko konspirazioetan parte hartu zuen.\nValentiniano III.aren heriotzaren ostean, ez zegoen ondorengo garbirik. Maximok beste arerioak garaitu zituen jauregia kontrolpean eduki zuelako. Lizinia Eudoxia enperadorearen emazte ohia berarekin ezkontzera behartu zuen.\nMaximok Avito jenerala Tolosara bidali zuen bisigodoen babesa lortzearren. Alabaina, Avito iritsi orduko, Maximo hilik zegoen, eta misioak zentzu guztia galdu zuen. Izan ere, Genseriko, bandaloen erregea, Italiara ailegatu zenaren berri zabaldu zen Erroman zehar. Horren ondorioz sortu zen anabasan Maximo hilik suertatu zen.\nHiru egun geroago, Genseriko Erroman sartu zen. Bandaloek hiria arpilatu zuten, harik eta Leon I.a aita santuak gelditzeko eskariei kasu egin zieten arte."}
{"id": "11133", "revid": "336", "url": "https://eu.wikipedia.org/wiki?curid=11133", "title": "IRC", "text": "IRC edo Internet Relay Chat Internet bidez txatean aritzeko bat-bateko mezularitza sistema ezaguna da. Komunikazioa batez ere taldeetara zuzenduta dago, jende askoren arteko solasaldietara, alegia. Dena den, bi solaskideren arteko elkarrizketa ere egin daiteke.\nIRC 1988ko abuztuaren amaiera aldera sortu zuen Jarkko Oikarinen-ek, MUT (MultiUser talk) izeneko programa bat ordezteko OuluBox izeneko Finlandiako BBS batean."}
{"id": "11136", "revid": "6950", "url": "https://eu.wikipedia.org/wiki?curid=11136", "title": "Bat-bateko mezularitza", "text": "Bat-bateko mezularitza Internet bezalako sare baten bidez bi pertsona edo gehiagoren artean mezuak elkartrukatzea ahalbidetzen duen sistema da. Azkenaldiko mezularitza aplikazioek mezuez gain web kamera bidezko irudiak, ahotsa eta jokoetan aritzea ere eskaintzen dute.\nSarrera.\nBat-bateko mezularitzak mezularitzako bezero bat behar du, zerbitzua egiten duena eta posta elektronikotik bereizten dena.\nGehienek makina bakoitzean zerbitzu hori eskaintzen duten softwareen jabeak diren sareak erabiltzen dituzte. Halaber, mezularitza-programa batzuk oso lagungarriak dira berehala bidaltzeko, XMPP protokolo irekia erabiltzen baitute, zerbitzari multzo deszentralizatu batekin.\nBerehalako mezularitzako bezero erabilienak ICQ, Yahoo! Messenger, Pidgin, Signal, Element, AIM (AOL instant Messenger), Google Talk (gaur egun Hangoutsek ordezkatzen du) eta Windows Live Messenger, gaur egun Skypen integratuta dagoena.\nGaur egun, berehalako mezularitzak irauli egin ditu aplikazio mugikorrak, plataforma anitzeko aplikazioak, edo zuzenean edo funtzionatzeko aplikaziorik behar ez duten web zerbitzuak. Bereziki garrantzitsuak dira Facebook Messenger, Skype, Line, Hangouts, Telegram eta WhatsApp.\nZerbitzu horiek guztiek IRC elkarrizketa-sistema zaharraren ideia batzuk heredatu dituzte, batez ere beste kontaktu batzuekin interakzioan aritzeko adierazpenen, emotikonoen edo sistemaren erabilerari dagokionez. Oro har, zerbitzu horietako batek ere ez du aukerarik ematen beste aplikazio batzuen erabiltzaileekin komunikatzeko."}
{"id": "11137", "revid": "1519", "url": "https://eu.wikipedia.org/wiki?curid=11137", "title": "Zisjordania", "text": "Zisjordania edo Jordanen Mendebaldeko Ibarra (; ) Palestinar Lurralde Okupatuak osatzen duen lurralde nagusia da, Mediterraneoko kostaldetik gertu, Mendebaldeko Asiako Sortalde eskualdean. Jordaniarekin eta Itsaso Hilarekin egiten du muga ekialdean eta Israelekin (bere Lerro Berdearekin) hegoaldean, mendebaldean eta iparraldean. 1967ko Sei Eguneko Gerraren ondotik Israelek militarki okupatu zuen. Oslo II Akordiotik, 1995ean sinatuta, eskualdea 165 Palestinar enklabetan zatitu da, Palestinako Aginte Nazionalak osoki edo partzialki kudeatzen dituenak, eta 230 israeldar kokaleku, guztiz lotutako lurraldea osatzen dutenak, non Israelgo legedia aplikatzen den. Israelentzat, Zisjordania, Ekialdeko Jerusalem kenduta, Judea eta Samaria Eskualdea da. \nEskualde hau 1948ko Arabiar-israeldar Gerran Jordaniak okupatutako lurralde gisa sortu zen. 1950ean Jordaniak lurraldea anexionatu zuen, eta izena eman zioten Jordan ibaiarekiko zuen kokapena zela eta: Transjordania gaur egungo Jordaniarentzat, eta Zisjordania lurraldearentzat. Jordaniaren esku egon zen 1967ra arte, Israelek Sei Eguneko Gerran konkistatu eta okupatu zuenean. \nOsloko Akordioek, Palestinaren Askapenerako Erakundearen eta Israelen artean sinatuta, Palestinako Estatuaren autonomia mailak zehaztu zituzten. A eremua, Palestinako Aginte Nazionalak zuzenean kudeatzen duena; B eremua, elkarrekin kudeatzen dutena PANek eta Israelek; eta C eremua, Israeleko soilik kudeatzen duena. C eremua Zisjordaniako lurraldearen %60 baino gehiago da. Osloko Akordioaren arabera, C eremua \"gradualki Palestinaren agintepera igaro behar zen\", baina transferentzia hori ez da inoiz gertatu. Zisjordaniaren inguruan Israelek harresi erraldoia eraiki du. \nZisjordaniak, Ekialdeko Jerusalem barne, 5.640 km2 lur eta 220 km2 ur ditu, Itsaso Hilaren iparralde laurdena. Gutxi gora behera 2.748.000 palestinar ditu, eta 670.000 israeldar, koloniatan bizi direnak, horietatik 220.000 Ekialdeko Jerusalemen. Nazioarteko komunitateak Israelen kokalekuak Zisjordanian okupazio ilegaltzat ditu, nazioarteko zuzenbidearen arabera. Nazioarteko Justizia Auzitegiak 2004an egindako gomendioak ebatzi zuen 1967tik aurrera Israelek Zisjordania konkistatu ostean egindakoak -Jerusalemgo Legea, Israel-Jordania bake-akordioa eta Osloko Akordioak barne- ez zutela aldatu ez Zisjordaniaren ez Ekialdeko Jerusalemen egoera lurralde okupatu gisa. Gazako Zerrendaren batera, Israelek okupatutako Zisjordania eta Ekialdeko Jerusalem Palestinako Estatuak aldarrikatzen ditu lurralde burujabe gisa, Israel-Palestina Gatazkaren ernamuina dena. \nIzena.\nZisjordania.\nEuskaraz ohikoena den izena Zisjordania da. Neo-latinezko izena da, \"Jordan ibaiaren alde honetan\", eta hizkuntza erromantze gehienetan erabiltzen den izena ere bada. Era berean, Transjordania izena ematen zaio, \"Jordan ibaiaren alde hartan\" gaur egun Jordania izendatzen dugun lurraldeari, Jordan haranaren ekialdean baitago. \nMendebaldeko Ibarra.\nMendebaldeko Ibarra () geopolitikan gehien erabiltzen den izena da, eta arabierazko \"a\u1e0d-\u1e0ciffah al-\u0120arbiyyah\" izenaren itzulpena da. Izen hori eman zitzaion 1948ko Arabiar-israeldar Gerran okupatu eta Jordaniako Erresumak okupatu zuenean.\nHistoria.\nOtomandar Inperioaren garaian, 1517tik 1917ra bitarte, gaur egun Zisjordania gisa ezagutzen dugun lurraldea ez zen lurralde berezitua, eta Otomandar Siriaren parte zen.\n1920ko San Remoko konferentzian Lehen Mundu Gerrako Aliatu garaileek Palestinako Britainiar Mandatua sortu zuten, eta lurraldea hor barruan sartu. 1920ko apirilaren 25ean onartutako San Remoko ebazpenak 1917ko Balfourren deklarazioa barnebiltzen zuen. Nazioen Ligaren 22. artikuluaren babesarekin eta Palestinarako Mandatuarekin, Erresuma Batuak bere boterea eraiki zuen. 1921eko apirilaren 11n Erresuma Batuak Abdullah I.a Jordaniakoa izendatu zuen Transjordaniako emirerriaren emir. Honek erresumaren independentzia aldarrikatu zuen 1946ko maiatzaren 25ean.\n1947an, Nazio Batuek Palestinaren Partizio Planak proposatutako estatu arabiar baten zati izendatu zuten. NBEren 181. ebazpenak Mandatu Britainiarra estatu judu batean, estatu arabiar batean eta nazioartean administratutako Jerusalemgo enklabe batean banatzea gomendatzen zuen. Estatu arabiarrari gaur egungo Zisjordaniakoa baino eskualde zabalagoa esleitu zitzaion. Ebazpenak \"Samaria eta Judeako eskualde menditsua\" izendatzen zuen, egun \"Zisjordania\" deitzen den eremua, proposatutako estatu arabiarraren zati gisa. 1948ko gerra arabiar-israeldarraren ondoren, Transjordaniak eremu hori bereganatu zuen. \nJordaniaren mendebaldeko ibarra.\n1948ko Arabiar-Israeldar gerran, Israelek NBEren partizio planean \"Palestina\" gisa agertzen ziren eremuak okupatu zituen. 1949ko Armistizio Akordioek Israelen eta Jordaniaren arteko behin-behineko muga definitu zuten,funtsean, gerraren ondorengo borroka-eremua islatuz. 1948ko abenduko Jerikoko Konferentziaren ondoren, Transjordaniak Jordan ibaiaren mendebaldeko eremua anexionatu zuen 1950ean, \"Zisjordania\" edo \"Mendebaldeko Ibarra\" izenarekin, eta ibaiaren ekialdeko eremua \"Ekialdeko Ibarra\" edo \"Transjordania\" izendatu zuen. Jordaniak, gaur egungo izenez, 1948tik 1967ra bitartean gobernatu zuen Zisjordania. Jordania ez zuen inoiz formalki onartu nazioarteko komunitateak, Erresuma Batuak, eta Irakek izan ezik. Jordaniako Abdullah I.a erregea Jerusalemgo errege koroatu zuen gotzain koptoak 1948ko azaroaren 15ean. Zisjordaniako eta Ekialdeko Jerusalemgo arabiar palestinarrei Jordaniako herritartasuna eta Jordaniako Parlamentuko aulkien erdia eman zitzaizkien.\nErrefuxiatu asko kanpamentuetan bizi ziren, eta bizirik irauteko UNRWAren laguntzaren mende zeuden. Palestinako errefuxiatuak erresumako biztanleen herena baino gehiago ziren, 1,5 milioi biztanle inguru garai horretan. Zisjordanian bizi zirenek 1967ko apirilean bozkatu zituzten Jordaniako azken hauteskundeak. Parlamentuko ordezkariek kargu horretan jarraitu zuten 1988 arte, Zisjordaniarentzat gordetako aulkiak kendu zirenean. Palestinarrek aukera berdintasuna zuten Estatuko sektore guztietan, bereizkeriarik gabe. Nekazaritza izan zen lurraldeko jarduera nagusia. Zisjordaniak, azalera txikiagoa izan arren, Jordaniako nekazaritza-lurren erdia zuen.\nIsraelen okupazio militarra.\n1967ko ekainean, Sei Eguneko Gerraren ondorioz, Israelek Zisjordania eta Ekialdeko Jerusalem okupatu zituen. Ekialdeko Jerusalem eta Latrungo inoren lurra Israelek anexionatu zituen, baina beste eremuak ez zituen berez anexionatu eta Israelgo Gobernazio Militarra izenarekin ezagutu ziren, Sinaiko penintsula eta Gazako zerrenda barne. Gobernazio Militarra 1982ra arte zen funtzionamenduan.\n1974an Rabaten egindako Liga Arabiarraren gailurraren ebazpenak Palestinako Askapenerako Erakundea (OLP) izendatu zuen \"herri palestinarraren legezko ordezkari bakarra\". Jordaniak ez zion ofizialki uko egin zonaren gaineko errebindikazioari 1988. urtera arte, Zisjordaniarekin harreman administratibo eta legal guztiak eten zituenean eta, azkenik, Zisjordaniako palestinarrei jordaniar herritartasuna kendu zienean.\n1982an, Israelen eta Egiptoren arteko bake-itunaren ondorioz, zuzeneko gobernu militarra autoritate erdi-zibil bihurtu zen. Izenean zibil izena bazuen ere, zuzenean Israelgo Defentsa Ministeriopean aritzen zen. Israelgo kokalekuak Judea eta Samaria Eremua izenarekin administratu zituen Israelek zuzenean.\nOsloko Akordioetatik (1993) eta zehatzago lurralde eremuak definitu zituzten Oslo II fasetik Palestinar Aginte Nazionalak geografikoki elkarren segidan ez dagoen lurralde bat kontrolatzen du ofizialki; Zisjordaniako %18 inguru hartzen du, A eremua izenaz ezaguna, eta Israelgo erasoen xede izaten jarraitzen du. B eremua, %22 gutxi gorabehera, Israeldarren eta Palestinako kontrol militarraren mende dago. C eremua, %61 gutxi gorabehera, israeldarren kontrolpean dago osorik. \n164 naziok Zisjordania onartzen dute, Jerusalem Ekialdea barne (hau ez baitago eremu banaketan kontuan hartua), \"Palestinako Lurralde Okupatu\" gisa. Israelgo Estatuak NBE aipatzen du, esaten duenean gerran \"ezarritako eta onartutako herrialde subirano bati\" konkistatutako lurraldeak baino ez direla \"okupazioa\".\nDemografia.\nZisjordaniako hiririk nagusiena Ekialdeko Jerusalem da, Nablus, Ramallah, al-Bireh, Jenin, Betleem, Hebron eta Yattah eta beste hainbat hiri txikiago dituelarik. Hala nola, 200 kolonia israeldarretik gora daude, tartean Ariel, Ma'ale Adumim eta Betar Illit. Nahiz eta beste hiri baino txikiagoa izan, Ramallah palestinarren hiriburu politikoa da. Iparraldeko muturrean dagoen Jenin iparraldeko eskualdeko hiriburua da eta Jezreel Haranaren hegoaldean dago. Modi'in Illit, Qalqilyah eta Tulkarm israeldar kostaldeko ordokiaren ondoan daude eta Jeriko eta Tubas Jordan ibaiaren haranean daude, Itsaso Hilaren iparraldean."}
{"id": "11138", "revid": "119347", "url": "https://eu.wikipedia.org/wiki?curid=11138", "title": "Garona", "text": "Garona (; gaztelaniaz, katalanez eta , edo \"Garunna\"), Aranen sortu eta hego-mendebaldeko Frantzia zeharkatzen duen ibaia da. Estuarioa alde batera utzita, 575 kilometroko luzera du.\nIzenaren jatorria.\nIzena latinezko tik dator. Aldi berean, latinezko izen hori zahar-akitanieratik omen zetorren. Izan ere, hizkuntza horretan, \u00ab\"harri\"\u00bb esan nahi duen \"kar\" hitza izenean aurki daiteke; -\"ona\" atzizkiak aurreindoeuropar hizkuntza batean \u00ab\"ibai\"\u00bb, \u00ab\"erreka\"\u00bb esan nahi du, Sena, Saona edo Dordoina ibaien izenetan bezala.\nGeografia.\nMaladeta mendigunean du iturburua, Espainiako Erdialdeko Pirinioetan; Arango haranetik igarotzen da, bi adarretan (Garona de Ruda eta Garona de Joeu) eta 48\u00a0km egin ondoren sartzen da Frantzian. Tolosatik aurrera eratzen du Akitaniako arroa. Agendik eta Bordeletik igarotzen da gero; Dordoina ibaiarekin batera Girondako estuarioa eratzen du eta Ozeano Atlantikora isurtzen da.\nIbaiadar nagusiak.\nIbaiaren ibilbidea jarraituz:\nHidrometria.\nGaronaren emaria 76 urtez, 1913-1988 bitartean, neurtu da Le Mas-d'Agenaisen . Gune horretan, drainatutako eremuak 52.000\u00a0km\u00b2 ditu, arro osoaren %\u00a095. Urteko batez besteko emaria 631 m\u00b3 segundoko da. Emari handiena otsailean du (1.030 m\u00b3/s), eta txikiena abuztuan (190 m\u00b3/s).\n \nGarona ibaiaren batez besteko emariak (m\u00b3/s), Le Mas-d'Agenaisen neurtuak"}
{"id": "11139", "revid": "58701", "url": "https://eu.wikipedia.org/wiki?curid=11139", "title": "Palestinar Aginte Nazionala", "text": "Palestinar Aginte Nazionala edo Palestinako Aginte Nazionala palestinarren gobernu administrazio bat da, Zisjordania eta Gazako zerrenda administratzen dituena. Bi lur eremu horiek Palestinako Lurraldeen zati dira.\nPalestinaren Askapenerako Erakundearen eta Israelen arteko Osloko itunei\nesker sortu zen. Munduko Estatu gehienek Estatu burujabetzat onartu dute; NBEk ez du Estatu burujabetzat onartu, eta behatzaile gisa parte hartzen du erakunde horretan, ahotsarekin baina boto eskubiderik gabe."}
{"id": "11140", "revid": "336", "url": "https://eu.wikipedia.org/wiki?curid=11140", "title": "Irail Beltza", "text": "Irail Beltza () 1970ean Jordaniako armadak eta palestinar talde armatuek izan zituzten liskarrei dagokien izena da.\nIsraelek 1967an Zisjordania konkistatu ondoren, palestinar erresistentziak ondoko estatu arabiarretan baseak ezartzen hasi zen, batez ere Jordanian eta Libanon. Herrialde hauetan biztanleria palestinarra izugarri hazi zen, Israelen gerra erasotik ihesi errefuxiatuta. Jordanian, 1948 eta 1967 artean Zisjordaniako jabetza eduki zuena, biztanleria osoaren erdia palestinarra edota jatorri palestinarrekoa zen.\n1968tik aurrera, Israelek estatu arabiarrak menperatu ondoren, palestinar erresistentzia, borrokan bakarrik geratu zirela ikusirik, indartu eta erradikalizatu egin zen, biztanleri errefuxiatua mobilizatuaraziz. Jordaniar gobernua ez zegoen eroso egoera honetan. Milaka palestinar armaturen presentziak, oposizioak eta biztanleriaren erdiak babestuta, arriskuan jar zezakeen erregearen agintea, gainera, Jordania Israeldar armadaren helburu bihur zitekeen. Libanon antzeko arazoak zituzten, nahiz eta palestinarren presentzia askoz txikiagoa izan.\nPalestinar talde armatuen askatasuna murriztu nahian, gobernuak \"fedajinak\" edo milizianoak armadan sarrarazten saiatzen da, baina atzera egin behar izaten du. 1969 eta 1970ean, palestinar ekintza armatuen gorakada bat izaten da, Israel eta Jordaniaren arteko tentsioa areagotuz. Erregeak neurri zorrotzak hartzen ditu talde palestinarren aurka. Talde hauetako batek, Palestinaren Askapenerako Herri Fronteak, debekuei desafio egin zien, polizien eta \"fedajinen\" arteko liskar gogorrak sortuz. Beste nazio arabiarrek palestinarrei emandako babesa ikusirik, erregeak berriro atzera egin zuen.\nHurrengo urteetan tentsioak gora egin zuen Jordanian. Armada eta talde palestinarren arteko borrokak hasi ziren, Hussein erregeak atentatu bat eduki zuen eta Palestinaren Askapenerako Herri Fronteak hainbat mendebaldar bahitu zituzten, palestinarren aurkako errepresioaren arduradunen dimisioa eskatzeko.\nBitartean, Estatu Batuen bitartekaritzarekin, Israel eta palestinarren arteko bake akordio bat lortzeko lehen saiakerak izaten dira. Negoziaziok zapuztean eta talde palestinarrek berriro borroka armatuari heltzean, jordaniar armadarekin borroka irekia hasi zen. 55.000 soldadu eta milaka paramilitar eta 15.000 gerrillari palestinar eta Palestinaren Askapenerako Armadako (palestinar kausaren aldeko jatorri ezberdineko soldaduez osatua) 3.500 soldadu borrokatu ziren. Gerra amaitzean 3.000 palestinarretik gora hil ziren, eta beste 10.000 zauritu.\nJassir Arafat eta Hussein erregeak bakea sinatzean, azken honek preso politikoak askatzea eta Jordaniako lurraldea talde palestinarrei uztea zin egin zuen, baina praktikoki palestinar erresistentzia betiko erbesteratua izan zen, Libanoren hegoaldean kokatuz.\nGertaera hauen oroigarri, Irail Beltza Erakundea izena talde armatu batek hartu zuen."}
{"id": "11141", "revid": "58701", "url": "https://eu.wikipedia.org/wiki?curid=11141", "title": "Meskiten Zelaigunea", "text": "Meskiten Zelaigunea Jerusalemgo Hiri Zaharreko leku sakratu bat da, musulmanek Santutegi Noblea (). Juduentzako sakratua den Tenpluaren Mendian dago ().\nJudaismoak dioenez, hor eraiki ziren Jerusalemgo lehen eta bigarren tenpluak, eta hor eraiki beharko litzateke hirugarrena. Judutar ortodoxiak dioenez, juduek ez dute zabalgunean sartu behar.\nHortxe daude, orobat, islamaren bi tenplurik garrantzitsuenak: Arrokaren Kupula eta Al Aksa meskita. Ariel Sharonek Meskiten Zabalgunera 2000an egindako bisitak piztu zuen Bigarren Intifada."}
{"id": "11142", "revid": "336", "url": "https://eu.wikipedia.org/wiki?curid=11142", "title": "Ricardo L\u00f3pez", "text": "Ricardo L\u00f3pez Felipe (Madril, 1971ko abenduaren 30) futbol atezaina da. Gaur egun, Iru\u00f1ako Osasuna futbol taldean aritzen da. Estatistika ofizialen arabera, 1,87 m. du altuera eta 88 kg. pisatzen du."}
{"id": "11144", "revid": "82695", "url": "https://eu.wikipedia.org/wiki?curid=11144", "title": "Manchester United Football Club", "text": "Manchester United Football Club Ingalaterra eta Europako futbol talde ospetsuenetakoa da, Manchester hirikoa. Izan ere, Premier League txapelketa 15 aldiz eta Txapeldunen Liga hirutan irabazi ditu. Jokalari gehienak harrobian sortzeko politikak arrakasta handia eman dio klubari hainbat etapatan. \"The Red Devils\" (\"deabru gorriak\") ezizenarekin ezagutzen dira Unitedeko jokalariak.\nHiriko beste talde handia den Manchester Cityrekin (\"the Citizens\") lehia estua du.\nHistoria.\nSorrera eta hasierako urteak.\n1878an sortu zuten kluba \"Lancashire and Yorkshire Railway\" tren konpainiako futbol taldea bezala. Hasieran konpainia bereko taldeen artean jokatu zituzten partidak. 1893an lehen mailan hasi zen jokatzen baina diru arazoen erruz 1902an desagertu egin behar zuen taldeak eta izena aldatzea erabaki zuen, \"Manchester United Football Club\".\n1908an irabazi zuen lehenengo Liga eta 1909an Kopa. 1911ean berriz ere Liga irabazi zuen garai hartako talde indartsu bihurtuz, baina Lehen Mundu Gerraren ondoren taldearen gainbehera etorri zen 1922an maila galdu arteraino. 30. hamarkadan yo-yo taldea bihurtu zen, hainbat igoera eta jaitsiera jarraian izan baitzituen.\nMatt Busby: lehenengo urrezko aroa.\nBigarren Mundu Gerra bukatu berritan taldeak Matt Busby entrenatzailea fitxatu zuen 1969 arte taldearen buru izango zena. 1948an Kopa irabaztearekin taldearen \"urrezko aroari\" hasiera eman zion. 50. hamarkadan hiru liga irabazi zituen eta talde garaiezina osatu zuen baina 1958ko otsailaren 6an taldeak Munichera bidean zihoala hegazkin istripua izan zuen eta garaipen bolada hori bat-batean eten zen. 23 pertsona hil ziren, hauetako 8 taldeko jokalari mitikoak: Geoff Bent, Roger Byrne, Eddie Colman, Duncan Edwards, Mark Jones, David Pegg, Tommy Taylor eta Billy Whelan. Aipatzekoa da 1957an Bilboko Athletic Klubak elurpean Manchesterren aurka jokaturiko partida mitikoa.\nMatt Busbyk 60. hamarkadan taldea berriz osatu behar izan zuen. 1963an Kopa, 1965 eta 1967an Ligak eta azkenik 1968an lehenengo Europako Kopa, talde ingeles batez lortzen zuen lehena gainera. Busbyk 1969an utzi zion entrenatzaile izateari 24 urteren ondoren. Hurrengo urteetan ez zuen maila bera lortu eta 15 urtetan Ingalaterrako hiru Kopa baino ez zituen lortu.\nAlex Ferguson: bigarren urrezko aroa.\n1986an Alex Ferguson entrenatzaile eskoziarrak hartu zuen taldearen ardura eta 1991ean Europako bigarren titulua eskuratu zuen, Errekopa hain zuzen ere. Hilabete batzuk beranduago Europako Superkopa ere irabazi zuen. 1992an Premier League txapelketa berria abiarazi zen eta Manchester bihurtu da talde nagusia. Jokatu diren 21 ekitaldietatik 13 irabazi ditu, Ingalaterrako Ligako palmares nagusian Liverpool FC bera ere gainditu duelarik.\nTxapeldunen Liga ere bi aldiz irabazi du 1999 eta 2008an eta bietan Kontinente arteko Futbol Kopa ere irabazi zuen. 2009 eta 2011ea ere finalera iritsi zen, biak FC Barcelonaren aurka galdu bazituen ere.\nBolada honetan ekonomikoki oso indartsu ibili da Manchester United. Hori dela eta, batek baino gehiagok erosi nahi izan du taldea. Lehenengoa Rupert Murdoch izan zen, baina gobernuak operazioa galarazi zuen. 2005ean, halere, Malcolm Glazer-ek, polemikak polemika, erosi egin zuen.\n2013tik aurrera.\nAlex Fergusonek 2013ko maiatzean utzi zuen taldea eta David Moyes fitxatu zuen. Denboraldi eskasa izan zuen, izan ere ligan 7. postuan gelditu eta ez zen Europako txapelketetarako sailkatu. 2014ko uztailean Louis van Gaal etorri zen baina taldeak antzera jarraitu zuen. 2016an ere bosgarrena izan zen Ligan baina Ingalaterrako Kopa eskuratu zuen. 2017an Jos\u00e9 Mourinho entrenatzaile zuela eta Ligan apal ibili ondoren Europa League irabazi du finalean Amsterdamgo Ajax 2-0 garaituz.\nUniformea.\nXIX. mendean hainbat kolore desberdin izan zituen. 1902an erabili zituen elastiko gorria eta galtza zuriak lehen aldiz. 1922 eta 1927 artean ekipamendu zuria izan zuen, hau izan zen aurrerantzean kolore klasikoak erabiliko ez zituen aldi bakarra.\nHistorikoa.\nHona hemen Manchester Unitedek historian zehar erabili dituen uniformeak:\n2023/2024 Taldea.\n2023ko uztailaren 5ean eguneratua.\nEuskal taldeen aurkako partidak.\nHauek dira Europako txapelketa ofizialetan Manchester Unitedek euskal taldeen aurka jokatu dituen partidak:"}
{"id": "11146", "revid": "119347", "url": "https://eu.wikipedia.org/wiki?curid=11146", "title": "Roald Dahl", "text": "Roald Dahl (Llandaff, Cardiff, 1916ko irailaren 13 - Great Missenden, Buckinghamshire, Ingalaterra, 1990eko azaroaren 23) eleberri eta ipuin laburren idazle galestarra izan zen, norvegiar jatorrikoa. Umeentzat zein helduentzat idatzi zuen arrakastaz. Haren liburu famatuenetako batzuk: \"Charlie eta txokolate-lantegia\", \"James and the Giant Peach\", \"Matilda\", \"The Witches\", \"The BFG\", eta \"Kiss Kiss\".\nBiografia.\nRoald Dahl Cardiffeko Llandaffen jaio zen, Galesen, 1916ko irailaren 13an. Gurasoak norvegiarrak ziren, aita Harald Dahl eta ama, berriz, Sofie Magdalene Hesselberg de Dahl. Roald izena eman zioten semeari Roald Amundsen esploratzailearen omenez, Norvegian heroi nazionala baitzen garai hartan. 1920an, Roaldek 4 urte zituenean, apendizitisak bere 7 urteko arreba Astri Dahl hil zuen. Handik aste gutxitara 57 urteko aita ere hil zitzaion, neumoniaz. Ama alargunak ez zuen Norvegiara itzuli nahi izan eta Erresuma Batuan geratu zen, senarrak seme-alabak eskola ingelesetan hezteko nahia baitzuen. Handik gutxira, kantzerrak ama ere hil zuen.\nHarald eta Sofiek izan zituzten bost semeetatik laugarrena izan zen Roald; gurasoek Roald izena jarri zioten Roald Amundsen esploratzailearen omenez, Norvegiako heroi nazionala. Norvegiera izan zen Roalden ama hizkuntza, etxean bere guraso eta Astri, Alfhild, Else eta Asta arrebekin hitz egiten zuena; dahltarrek Norvegiako elizaren fede luteranoan bataiatu zuten Roald.\nRoaldek hiru urte zituela, bere arreba Astrid apendizitisak jota hil zen, eta, handik aste batzuetara, aita, Harald, hil zitzaion, berrogeita hamazazpi urte zituela eta pneumonia batek jota. Hil zenean, Harald Dahlek ia 159.000 libera esterlinako balioa zuen dirutza zuen. (2021ean, 6.800.000) Alarguna izan arren, amak, Norvegiara itzuli beharrean, nahiago izan zuen familia Galesen mantendu senarraren nahia betetzeko, hau da, seme-alabak eskola britainiarretan heztea.\nRoald Llandaffeko katedraleko eskolara joan zen. Dalhek 8 urte besterik ez zuen eskolako zuzendariak bera eta 4 lagun jipoitu zituenean eskolako kaiola batean aurkitu zuten xagua goxokien potean sartu zutelako. Amari gehiegizko zigorra iruditu zitzaion eta semea eskolatik atera egin zuen.\n9 urte zituenean, mutila St. Peter's Schoolera bidali zuten, Weston-super-Mareko eskola pribatura eta hantxe ikasi zuen 1923tik 1929ra arte.\n13 urtetik aurrera, berriz, Derbyshireko Repton Schoolen egin zuen heziketa; prefektoaren laguntzailea izan zen eta fiveseko eskola ekipoaren kapitain ere bai. Aldi berean, argazkigintzan zaletzen joan zen. Reptonen egon zen urteetan, Cadbury txokolate fabrikak eskolara bidali ohi zituen produktu berriak hango ikasleek probatzeko xedean. Dahlen ametsa izaten zen Cadbury jauna harrituko zuen txokolate barra berri bat asmatzea. Horrexek eman zion haurrei zuzenduriko bigarren liburua izango zen \"Charlie and the Chocolate Factory\" idazteko ideia.\nHaurtzaro eta nerabezaroan, Norvegian pasatu zituen udako oporrak. Hautzaroa da \"Boy\" liburuaren gaia. Ez dela autobiografia dio behin eta berriro, haurtzaroan bizitako gertakizunetan oinarritzen bada ere.\nEskola bukatu eta gero, Ternua esploratzen eman zituen 3 bat aste Public Schools Exploring Societyn eta, 1934ko uztailean, Royal Dutch Shell petrolio enpresan hasi zen lanean. 2 urtez Erresuma Batuan trebatzen aritu ondoren, Dar es Salaamera destinatu zuten, Tanganikan (gaurko Tanzanian). Han bizi beste Shelleko 2 lankideak bezala, luxu handiz bizi zen Dar es Salaamen, sukaldari eta laguntzaile pertsonal eta guzti. Baina arriskuak ere ez ziren nolanahikoak izan, Tanganikan erregaia banatzeak txingurri edo lehoiekin aurrez aurre egotea esan nahi baitzuen.\n1939ko azaroan, Royal Air Forcen sartu zen. Dar es Salaametik Nairobiraino ia mila kilometro egin ondoren, hegaldi trebakuntzarako onartu zuten beste 16 gizonekin batera. Horietako 13k galduko zuten bizia gerora aire borrokan. 7 ordu eta 40 minutuko esperientzia zuen bere De Havilland Tiger Mothen eta bakarrik hasi zen hegan. Habbaniyan jarraitu zuen entrenamendua (Bagdadik mendebalderantz, 80 bat km-tara), Iraken eta, 6 hilabete zeramatzanen Hawker Hartsen hegan, ofizial egin zuten eta RAF egin zuten 80. eskuadroian. Gloster Gladiator zaharkituak erabili behar izan zituen eta, bere harridurarako, ez zuen inongo trebakuntzarik jaso arlo honetan, ezta aire borrokan ere.\n1940ko irailaren 19an, Dahl Abu Suweirtik (Egipto) Amiriyaraino joan zen bere Gladiatorrean erregai bila eta, gero, Foukara, Libian. Hortik 80. eskuadroiaren pistaraino joan zen, Mersah Matruh-tik 50\u00a0km hegoalderantz. Azkenean, pista ezin aurkiturik ibili zen, erregai gutxirekin, gaua gainean, eta basamortuan lur hartu beharrean izan zen. Tamalez, harri batekin talka egin eta abioia erori egin zen. Buruhezurra eta sudurra hautsi zituen, baita itsu geratu ere. Nola edo hala lortu zuen sutan zegoen hegazkinetik irtetea eta konortea galdu zuen gero. Ondoren idatziko zuen lanean, istripua azaldu zuen. RAFek egin zuen ikerketaren arabera, Dahlek jaso zituen instrukzioak erabat okerrak ziren eta britainiar eta italiarren arteko gune baterantz bidali zuten.\nErreskatearen ondoren, Dahl Mersah Matruhera eraman zuten, pixkanaka sendatzen zen bitartean. Ikusmenak ez zuen hobekuntzarik egin eta Alejandriako Royal Navyren ospitalera eraman zuten trenez. Mary Welland erizainarekin maitamindu zen eta hauxe izan zen ikusmena berreskuratu zuenean ikusi zuen lehen pertsona. 8 astez egon zen itsu eta medikuek ezingo zuela sekula hegan egin esan zuten, baina, 5 hilabete geroago, 1941eko otsailean, alta eman zioten eta lanean hasi zen. 80. eskuadroia Greziako Elevsis-en zegoen, Atenas inguruan, British Expeditionary Forceren ondoan Ardatzaren aurkako borrokan. 1941eko apirilean, Dahlek Mediterraneo itsasoa zeharkatu zuen Hawker Hurricane batean, Grezian bere eskuadroiarekin elkartuz. \"Going Solo\" liburuan kontatu zuen izandako abenturaren bat, bonbardero bat eraitsi zuenekoa adibidez.\n1942an hasi zen idazten, Washingtonera bidali zutenean. Argitaratu zioten lehen lana \"Saturday Evening Post\"en atera zen 1942ko abuztuaren 1ean \"A piece of cake\" izan zen, Gloster Gladiatorrekin izandako istripua deskribatzen zuena. Geroago ipuin horri\"Shot down over Libya\" izena eman zioten.\nHan hegazkin berriak zenbat denbora iraungo zuen galdetzen zuen kabo bat ezagutu zuen, hamalau Hurrikanek eta lau Bristol Blenheimsek bakarrik lagunduta, Grezia osoan milaka hegazkin etsaien aurka ibili baitziren. Eskuadroiko buruzagia ere ez zen pilotu berri bat izateko irrikaz. Dena den, David Cokeren lagun egin zen Dahl, zeina geroago borrokan hil izan ez balitz Leicesterreko \"earl\" bihurtuko baitzen.\nHogeita hamar urtez egon zen ezkonduta (1953tik 1983ra) Patricia Neal aktore estatubatuarrarekin. Bost seme-alaba izan zituzten (Tessa Dahl idazlea barne), eta horietako bat, Olivia Twenty Dahl, entzefalitisak jota hil zen elgorriaren birusak jota, zazpi urte zituela, 1962an. Theok, bere seme bakarrak, istripu bat izan zuen haurtzaroan, eta hidrozefalia eragin zion. Ondorioz, aita geroago Wade-Dahl-Till balbula gisa ezagutuko zenaren garapenean murgildu zen. Ophelia Dahl, alaba, Partners in Health irabazi asmorik gabeko erakundeko zuzendaria eta sortzaileetako bat da (Paul Farmer doktorearekin batera), munduko komunitate txiroenetako batzuei zaintza medikoak ematen dizkiena. Tessaren alaba, eta \"Erraldoi on puska\" filmeko pertsonaia baterako inspirazioa, Sophie Dahl modelo eta egilea da. 1983an, Felicity Ann d'Abreu Crosland bere lehen emaztearen lagunik onenarekin ezkondu zen.\n1990eko azaroaren 23an, leuzemiak jota hil zen, bere etxean, Gipsy Housen, Great Missenden, Buckinghamshiren, 74 urte zituela, eta San Pedro eta San Paulo parrokiako hilerrian lurperatu zuten. Bere omenez, Roald Dahl Children's Gallery inauguratu zen Bucks County Museumen, gertu dagoen Aylesburyn. Hil ondoren, Dahlen konpromiso solidarioak neurologia, hematologia eta alfabetatzearen arloetan jarraituak izan dira Roald Dahl Foundation-en bidez. 2005eko ekainean, Roald Dahl Museum and Story Centre inauguratu zuten Great Missendenen, Dahlen lana ospatzeko.\nEzkontzak eta seme-alabak.\n30 urtez egon zen Patricia Neal aktoresarekin ezkonduta, 1953tik 1983ra arte, eta 5 seme-alaba izan zituzten:\nTessaren alaba, berriz, \"Erraldoi On Miragarria\"ren inspirazioa izango zena, Sophie Dahl modelo eta autorea da.\n1983an, emaztearen lagun minarekin ezkondu zen, Felicity Ann d'Abreu Croslandekin.\nHeriotza.\n1990eko azaroaren 23an, leuzemiak hil zuen etxean, Gipsy Housen, Great Missenden, Buckinghamshiren. 74 urte zituen eta San Pedro eta San Pablo parrokiako hilerrian eman zioten lur.\nRoald Dahl Children's Gallery inaguratu zuten bere omenez gertu zegoen Aylesburyko Bucks County Museumen.\nDahlen heriotzaren ondoren, neurologia, hematologia eta alfabetizazio esparruan harturiko konpromisoak aurrera egin zuten \"Roald Dahl Foundation\" erakundearekin. 2005eko ekainean, Roald Dahl Museum and Story Centre inaguratu zuten Great Missendenen, Roald Dahlen lana eskertuz eta alfabetizazioaren bidean urrats gehiago emateko ahaleginetan.\nEstiloa.\nRoald Dahl-ek idatzitako obren euzagarri nagusiak umore garratza, ironia eta satira dira. Istorio subertsibo eta ezohikoak idatzi izan ditu eta horietako zenbait debekatuta ere egon dira.\nDahl-ek hartzaile bakarra du buruan: haurrak. Haurren alde idazten du. Bere obra guztietan protagonistak helduek zapaldutako haurrak dira, baina arauak transgreditzea erabakitzen duten haurrak. Horregatik egiten zaie deseroso heldu askori. \nLanak.\nFilmak.\nRoald Dahl-en obra asko egokitu dira zinemarako. Berriena 2020an estreinatutako \"The Witches\"."}
{"id": "11147", "revid": "448", "url": "https://eu.wikipedia.org/wiki?curid=11147", "title": "Sionismo", "text": "Sionismoa (\"Sion\" hitzetik eratorria, Jerusalem hiriaren izen biblikoetariko bat)\nmugimendu nazionalista bat da. XIX. mendean sortu zen, Palestinan judu herriarentzat aberri bat eratzeko helburuarekin; izan ere, judu tradizioan, eskualde horri Israelgo Lurraldea deritzo. Israelgo estatua sortu zenez geroztik, \u00abIsraelgo estatua garatzea eta babestea\u00bb aldezten du sionismoak.\nSionismoa XIX. mendearen amaieran agertu zen Erdialdeko eta Ekialdeko Europan. Mugimendu antolatua zen aldetik, Theodor Herzl austro-hungariar kazetaria izan zen fundatzailea, urte haietan Europan zehar ibili zen olatu antisemitari erantzuteko. Haren adierazleetako bat Dreyfus afera izan zen. Mugimendu horren helburua Palestinara juduen emigrazioa sustatzea izan zen, eta helburu nagusia Israelgo Estatuaren sorrerarekin lortu zuen 1948an.\nSionismoa nazionalismo modernoaren fenomenorik zabalenaren adarretako bat da. Sionismoa liberazio nazionaleko mugimendu gisa definitzen da, eta haren helburua juduen autodeterminazio librea da.\nHistoria.\nMunduan zehar sakabanatutako juduek beti izan zuten agindutako lurraldera itzultzeko nahia, baina itzultze hori erlijioari eta mesias askatzailearen etorrerari zegokion gehienbat, eta XIX. mendea arte ez zuen eragin politikorik izan, garai hartako mugimendu nazionalistetan inspiratu zenean. 1850etik aurrera, antisemitismoak gora egin zuenean, Moses Hessek, Leo Pinskerek eta Hirsch Kalischerek integrazioari uko egin eta burujabetza Palestinan bakarrik iritsi zitekeela aldarrikatu zuten eta ideia hori zabaldu zuten Europa osoan. Errusian juduek bizi zuten jazarpenari erantzunez erakunde judu batzuk sortu ziren, sionismoaren aitzindaritzat jo daitezkeenak: \"Hoveve Zion\", \"Hibath Zion\", \"Bilu\". Azken erakunde horretako kide batzuek juduen lehenengo koloniak ezarri zituzten Palestinan 1882an. 1895ean Theodor Herzlek \"Estatu judua\" saiakeran sionismoaren oinarriak jarri zituen: juduek eta jentilek ezin zuten elkarrekin bizi, estatu judu bat sortu beharra zegoen, arrazaz eta erlijioz hebrearra izango zena. Estatu hau Argentinan edota Ugandan sortzen saiatu ziren baina antzinako erreinu juduak zeuden Palestinan\nezartzea erabaki zuten, garai hartan Otomandar Inperioaren esku.\n1897an Lehen kongresu sionista egin zen Basilean, Herzl-en ideiak onartu zituena. Hala ere, sionismoak izan zituen aurkariak juduen artean: rabi ortodoxo batzuek tradizioaren aurkakoa iritzi zioten sionismoari, eta orduan sortutako alderdi sozialista judu batzuek sionismoaren zenbait ideia arbuiatu zituzten. XX. mendearen hasieran sionismoak indar handia hartu zuen; Nazio Banku Judua (1901) eta Nazio Funts Judua (1903) sortu zituen Palestinan lursailak erosteko; 100.000tik gora kide bildu ziren erakundean eta Palestinan finkatutako judu kopuruak gora egin zuen. Agintari turkiarrek erraztasunak jarri zizkieten juduei Palestinan ezartzeko, diru asko mugitzen baitzuten, oso aberatsa ez zen lurralde hartan. Aldi berean sionistak harreman diplomatikoetan zebiltzan estatuburuekin eta finantzari handiekin, eta diaspora juduaren laguntza handia izan zuten.\n1917an Britainia Handiko gobernuak Palestinan estatu bat sortzeko eskubidea aitortu zien juduei Balfour-en adierazpenaren bidez. Hala ere, Lehen Mundu Gerra amaitzean, talde erradikal sionistek borroka armatuari ekin zioten britainiarren aurka, hauek oldeka zetozen etorkin judutarren etorrera murriztu nahi baitzuten.\n1929an \"Ajentzia judua\" sortu zen administrazio judu burujabearen oinarriak antolatzeko: batzorde nazionala, erakunde militarrak, alderdi politikoak, sindikatuak&amp; Sionismoak, ordea, ez zuen aintzat hartzen Palestinako arabiarren burujabetza nahia. Bigarren Mundu Gerran nazismoaren eskutik juduek jasan zuten esetsaldiaren ondorioz, oldeka ihes egin zuten, eta asko eta asko Palestinara abiatu ziren. 1947an NBEk Palestina bi estatutan, bata judua eta bestea palestinarra, zatitzea erabaki zuen. 1948an britainiarrak Palestinatik alde egitekoak zirenean Ben Gurionek Israelgo estatuaren independentzia aldarrikatu zuen eta horrek palestinarren erbesteratzea ekarri zuen. Israelgo alderdi politiko batzuek \"(Haolam-Hazeh, Rakah, Matzpen)\" sionismoaren nazionalismoa eta inperialismoa gaitzetsi zituzten, eta arabiarren zapalkuntza salatu zuten. Geroztik, sionismoa Israelgo estatuaren ideologia ofiziala da.\nSionismo motak.\nSionismoak zenbait ideologia ditu, eta horietako batzuek gaur egun alderdi politikoak eratzen dituzte Israelgo Estatuan:\nSionismo sozialista.\n1900 urtearen inguruan, Mugimendu Sozialista izan zen juduen arteko sionismoaren etsai nagusia Ekialdeko Europan. Judu askok judaismoa utzi zuten komunismoaren alde edo Budismoaren alde. Mugimendu judu sozialista horrek Ekialdeko Europan autonomia judua eskatzen zuen, eta yidisa juduen hizkuntza ofizial gisa sustatzea.\nSionista sozialista asko Errusiakoak ziren jatorriz. Gizarte antisemitek zapalduta mendeak igaro ondoren, juduak obedientziara mugatu ziren, ahulak, eta, zoritxarrez, antisemitismoa jarraitzera gonbidatu zituzten. Juduek beren egoeratik ihes egin zezaketela zioten, beren herrialdeko nekazari, langile eta soldadu bihurtuz. Sozialisten sionismoaren teorialari nagusiek Moses Hess, Nahum Syrkin, Dov Ber Borojov eta Aar\u00f3n David Gordon hartzen dituzte, eta mugimenduko pertsonaia garrantzitsuenen artean David Ben-Guri\u00f3n eta Berl Katznelson daude.\nSionismo orokorra.\nSionismo orokorra, hasiera batean, Munduko Erakunde Sionistako kideek erabili zuten terminoa izan zen, fakzio jakin bati edo alderdi jakin bati lotu gabe zeudenak, eta beren herrialdeetako erakunde sionistenak baino ez ziren. Urteak igaro ahala, sionista orokorrek ere erakunde ideologikoak sortu zituzten eta Sionista Orokorren Erakundea osatu zuten, 1922an mugimendu sionistaren erdigune gisa ezarria. Sionista orokorren aginduetan Basilearen estiloko sionismoa sartzen zen, jarrera ideologikorik gabea, hau da, sionismoa nagusitzen zen interes klasista, partidista edo pertsonal ororen gainetik.\nSionismo erlijiosoa.\nRabino Kalisherrek bultzatuta, estatu judua sortzeko idealak eta erlijioa lotzen ditu. Hau da, oinarri erlijiosoak zituen Estatu bat zuzentzea eta Israelgo lurralde osoan finkatzea, Salomonen erregealdiak ezartzen zuen bezala. Gaur egun, Erlijioko Alderdi Nazionalaren (Mafdal) ordezkari dira.\nKristau sionismoa.\nKristau-sionismoa zera da: kristau batzuen artean sinestea, juduen herria Lurralde Santura itzultzea eta Israelgo Estatuan, biblikoa betetzea. XX. mendearen erdialdean hasi zen erabiltzen, kristau-berrezarkuntzaren ordez.\nKatolizismoak tradizionalki ez zion arreta handirik jarri sionismoari, baina mugimendu horren kristau-laguntza handitu egin zen komunitate protestantearen artean.\nHelburuak.\nSionismoaren helburuak Munduko Erakunde Sionistak (Mugimendu Sionistaren organo politikoa) jarri zituen praktikan. 1897an sortu zuen Basilean Theodor Herzl-ek, eta, oro har, sionismoaren eta, bereziki, adar politikoaren aitatzat hartzen da.\nHolokaustora arte, ideia sionista antzeko korronte zabalduarekin lehiatu zen, batez ere Estatu Batuetan eta mendebaldeko Europan, juduak ez baitzituen herri gisa hartzen, bizi ziren gizarteetan integratu eta haien erabateko berdintasunaren alde borrokatu behar zen gutxiengo erlijioso gisa baizik. Azken ideia horren muturreko forma batek erlijio juduari uko egitea ere bultzatzen zuen.\nSionismoaren helburuak hauek dira:"}
{"id": "11148", "revid": "237", "url": "https://eu.wikipedia.org/wiki?curid=11148", "title": "Konstantzio III", "text": ""}
{"id": "11149", "revid": "237", "url": "https://eu.wikipedia.org/wiki?curid=11149", "title": "Valentiniano III", "text": ""}
{"id": "11150", "revid": "6327", "url": "https://eu.wikipedia.org/wiki?curid=11150", "title": "Aginpide palestinarra", "text": ""}
{"id": "11151", "revid": "6327", "url": "https://eu.wikipedia.org/wiki?curid=11151", "title": "Agintaritza Palestindar", "text": ""}
{"id": "11153", "revid": "1659", "url": "https://eu.wikipedia.org/wiki?curid=11153", "title": "M", "text": "M edo eme euskal alfabetoko eta oinarrizko latindar alfabetoko hamahirugarren letra da; [m] hotsa adierazten duena. M (larriz) eta m (xehez) idazten da.\nErromatar zenbakeran, M letrak 1000 zenbakiaren balioa du.\nAlfabeto zirilikoan ere erabiltzen da, baina xehez ezberdin idazten da: \u043c; alfabeto horretan 40 zenbakiaren balioa du. Alfabeto glagolitikoan 60 zenbakiaren balioa du ().\nJatorria.\nHizkia latindar alfabetora alfabeto grekotik eratorri zen \u2014 \u039c, \u03bc. Feniziar alfabetotik eratorri zen hara.\nHizki grekoa egiptoko ikurretik eratorri zela uste da; ikur horrek \u00abur\u00bb esanahia eta uhin baten itxura zituen. Feniziarrek hartu zuten ikur hori eta beren idazketan \"mem\" izeneko hizkia bihurtu zen (). Hizkuntza semitikoen alfabeto askok ere badarabilte ikur hori, larriki aldatutakoa egiptoerarenarekin alderatuta."}
{"id": "11154", "revid": "512", "url": "https://eu.wikipedia.org/wiki?curid=11154", "title": "Pl\u00e1cido Domingo", "text": "Pl\u00e1cido Domingo Embil (Madril, Espainia, 1941eko urtarrilaren 21a) XX. mendearen bigarren erdiko tenorrik ospetsuenetakoa da. Ahots ozenaz gainera, antzerkirako dohaina ere badu. Hiru Tenorrak delako hirukoteko partaide izan zen, Josep Carrerasekin eta Luciano Pavarottirekin batera.\nBizitza.\nAma, Pepita Enbil, euskalduna zuen, Getariako (Gipuzkoa) Enbildarren etxean jaioa. Aita Pl\u00e1cido Domingo Ferrer kantaria zen ere bai. Mexikon piano ikasketak egin zituen. 1961ean abestu zuen lehenengo opera. 1962tik 1965era bitartean, Tel Aviveko Opera Nazionaleko abeslaria izan zen. 1965ean, New Yorkeko Operan abestu zuen; eta 1968an, New Yorkeko Metropolitan Opera's House antzokian (harrezkero, hango abeslari izan zen). Milango Scala antzokian 1969an abestu zuen lehenengoz.\nDisko asko argitaratu ditu, eta opera filmetan parte hartu du; era berean, operako zuzendaritza lanetan jardun du."}
{"id": "11157", "revid": "28807", "url": "https://eu.wikipedia.org/wiki?curid=11157", "title": "Costa de Marfil", "text": ""}
{"id": "11158", "revid": "512", "url": "https://eu.wikipedia.org/wiki?curid=11158", "title": "Robert Wilhelm Bunsen", "text": "Robert Wilhelm Bunsen (G\u00f6ttingen, 1811ko martxoaren 31 - Heidelberg, 1899ko abuztuaren 16a) kimikari alemaniarra zen. Famatua egin zen bere izena daraman erregailua hobetzeagatik, aurretik Michael Faradayk asmaturikoan oinarrituta. Berotutako elementuen espektroskopian lan egin zuen eta zesio eta rubidioa aurkitu zituen bere espektroskopioarekin.\nIkerketa egiten ari zela heriotzetik gertu egon zen artsenikoak jota eta leherketa baten ondorioz beira batek begi bat eraman zion.\nBunseni esker ere Groveren baterian erabiltzen zen platinozko elektrodoa merkeagoa zen karbonozko beste bategatik aldatu zen. Azido nitrikoa erabilita kromo, magnesio, aluminio, manganeso, sodio, bario, kaltzio eta litioa bereizteko elektrolisia erabili zuen.\n1860an Copley Domina eman zioten."}
{"id": "11159", "revid": "336", "url": "https://eu.wikipedia.org/wiki?curid=11159", "title": "Robert Bunsen", "text": ""}
{"id": "11160", "revid": "336", "url": "https://eu.wikipedia.org/wiki?curid=11160", "title": "Aaron Klug", "text": "Sir Aaron Klug (\u017delva, 1926ko abuztuaren 11 - Cambridge, 2018ko azaroaren 20a) lituaniar jatorriko britaniar fisikari eta kimikaria izan zen. 1982an Kimikako Nobel Saria eman zioten kristalografiarako mikroskopio elektronikoa garatzeagatik.\nIkerketak egin ditu birusen inguruan, bereziki tabako mosaikoaren birusan. X izpien difrakzioarekin kristalografian urrats garrantzitsuak eman dira berari esker.\nHainbat sari jaso ditu, euren artean Kimikako Nobel Saria eta Copley Domina."}
{"id": "11161", "revid": "512", "url": "https://eu.wikipedia.org/wiki?curid=11161", "title": "Frantziar libera", "text": "\"Artikulu hau Frantziako dibisari buruzkoa da; beste esanahietarako, ikus \u00abLibera\u00bb.\"\nLibera edo frankoa (frantsesez: \"franc fran\u00e7ais\") Frantziako dirua izan da 1360ko abenduaren 5etik 2002ko uztailaren 1a arte, euroa diru ofizialtzat hartu zen arte.\nDiru aldaketa hartarako, agintariek truke tasa hau finkatu zuten: 1 \u20ac = 6,55957 F."}
{"id": "11162", "revid": "512", "url": "https://eu.wikipedia.org/wiki?curid=11162", "title": "Alariko I.a", "text": "Alariko I.a (, ; 370 \u2013 410) buruzagi bisigodoa zen, 410ean Erroma hartu zuen lehen gerlari germaniarra.\n370 inguruan jaio zen Danubioko bokaletik hurbil, Balti leinuan. Bisigodoen erregea 395etik 410 arte izan zen. Herria egungo Bulgariatik Erromatar Inperioan barna eraman zuen hunoengandik ihesean.\nErromara heldu zenean, Ravennan finkatutako Honorio enperadorearekin negoziatzen saiatu zen, eta erromatar buruzagi gorenak horretarako prest zela eman zuen aditzera. Aldiz, Ravennara bidean, ordainpeko gerlari talde batek Alarikoren mandatari taldeari eraso egin zion eta, bi urteren buruan, pazientzia agortuta, Alarikok Erroma arpilatu eta hondatzeko baimena eman zuen."}
{"id": "11163", "revid": "56334", "url": "https://eu.wikipedia.org/wiki?curid=11163", "title": "Bisigodo", "text": "Bisigodoak (behe-latinezko \"visigothu\" izenetik; eta hori, gotikozko \"west\" \u00absartalde\u00bb eta \"gothus\" \u00abgodo\u00bb hitzetatik) etnia bat izan ziren, godoen bi adar nagusietako bat. Ostrogodoek osatzen zuten beste adar nagusia. Migrazio garaian, bisigodoak izan ziren Erromatar Inperioari eraso zioten germaniar herrietako bat. Erroma arpilatu zuten lehenengoak izan ziren. Horren ostean, Proventzan eta Iberiar penintsulan kokatu ziren. Erromatar Inperioaren gainbeheraren ondorengo bi mende eta erdian, bisigodoek paper garrantzitsua jokatu zuten Europako politikan.\nHistoria.\nBisigodoek, hunoek bultzatuta, Karpato aldetik eta Transilvaniatik ihes egin, Danubio ibaia zeharkatu (375. urte inguruan) eta Valente erromatar enperadorea Hadrianopolisen garaitu zuten (378, mendebaldeko godoak).\nTeodosio I.a enperadoreak Trazia eta Mesiako lurraldeetara (egungo Bulgaria) bultzatu zituen (382), eta, Arkadio enperadorearen garaian, Italia aldera abiatu eta Erroma hartu eta birrindu zuten.\nHonorio mendebaldeko erromatar enperadorearen garaian, Galia (412) eta Hispania (415) aldera eraman zituen Ataulfo buruzagiak, eta azken horretan sueboak, alanoak eta bandaloak uxatu zituzten sartaldera eta Ipar Afrika aldera. Erromatar Inperioaren babesarekin, bisigodoak Galia eta Hispania bitartean egokitu ziren, egungo Proventza eta Katalunian nagusiki, baina porrota izan zuten Akitaniaz eta Euskal Herriaz jabetzen saiatu zirenean.\nFrankoen errege Klovisek menderatu zituen Vouill\u00e9ko guduan (507). Orduan, iparralderako zerabiltzaten asmo guztiak utzi, eta Septimania nahiz Kataluniari eutsiz, Hispania barnera jo zuten, eta hiriburua Bartzelonatik Meridara eraman zuten.\nJustiniano I.aren garaian, bizantziarren erasoari ezin aurre eginik, Atanagildo errege bisigodoak Andaluzia eman zien bizantziarrei (554), eta hiriburua Toledon jarri zuen (555).\nEuskaldunentzat lehen zailtasun handiak Arrioren aldeko azken errege Leovigildorekin etorri ziren, 574. eta 581. urte bitartean erromatarren garaiko Hispania osoa bere mendean hartu nahi baitzuen. Galizian babesturiko sueboak garaitu zituen 585. urtean, eta bizantziarrak egotzi zituen Andaluziatik. 589an Rekaredo haren seme eta oinordeko zena katolizismora aldatu zen, eta era horretan amaiera eman zien erlijio-gatazkei.\nRezeswinto erregearen garaian (653-672), godoen eta hispano-erromatarren arteko legezko batasuna gauzatu zen, eta handik aurrera errege godo guztiak euskaldunen aurka borrokatu ziren. Pirinioez haraindiko euskaldunei esker, bisigodoek ez zuten behin ere euskaldunak beren mende edukitzea lortu, dirudienez.\nMusulmanen konkista.\n711. urtean, Tarikek zuzenduta, berbereen armaak Gibraltarko itsasartea igaro zuen, oinordetza-arazoengandik bisigodoen artean sortutako gerra zibiliean esku hartzeko. Beraz, VIII. mendearen hasieran musulmanak Espainia hegoaldean sartu ziren; musulmanei aurre egin ezinik, Rodrigo erregeak Guadaleteko gudua galdu zuen (711), eta urte bereko urrian Tarik ibn Ziyad arabiar buruzagia Toledon sartu zen jaun eta jabe. Lau urte geroago, arabiarrek Zaragoza hartu zuten, eta hala galdu zen betiko Hispaniako erresuma bisigodoa.\nMusulmen garaipena urte gutxitan eman zen. Guadaleteko gudua eta gero, zenbait kannpaina militar egin zituen Tarikek penintsulako hegoaldean. Bertan ez zuen aurkari askorik aurkitu. Hori ikusita, Tarikek pentsatu zuen erraz konkistatuko zuela penintsula, et Afrikako iparraldetik iritsitako errefortsuak erabiliz -arabiar gudariz osatutako errefortsuak-, armada handiago sortu zuen; Tarikek berak zuzendu zuen, Afrikako iparraldeko arabiar gobernadorearekin -Musarekin- batera.\nArmada hori Toledora joan zen, monarkia bisigodoaren hiriburura, eta erraz konkistatu zuen hiria, ez baitzioten gogor aurre egin. Arrazoi asko egon izan zuten zerikusia musulmanen konkista azkarrean. Hainbat eskualde gobernatzen zituzten aristokrata bisigodoek -Teodomiro (penintsulako hego-ekialdea), Casius (Zaragoza) eta abar -ituna egin zuten musulmanekin, eta haien agintepean jarri eta zergak ordaintzen hasi ziren, jauntasuna ez galtzeko et lehenengo erlijioari eusteko. Gauza bera egin zuten juduek. Horrez gain, herritar batzuek ez zuten atsegin monarkia bisigodoa, eta inbaditzaile musulmanen alde egin zuten."}
{"id": "11164", "revid": "360", "url": "https://eu.wikipedia.org/wiki?curid=11164", "title": "Visigodo", "text": ""}
{"id": "11165", "revid": "51724", "url": "https://eu.wikipedia.org/wiki?curid=11165", "title": "Migrazioen Garaia", "text": "Barbaroen herri-mugimenduak.svg\nMigrazio Garaia historialariek 300. urtetik 900. urtera arte Europan gertatutako giza-migrazioari ematen dioten izena da. Migratutako herriek germaniar eta eslaviar jatorria zuten batez ere. Migrazioa eragin zuen kausa zehatza zein zen ez da jakiten. Hipotesiek hunoen inbasioa, populazio-presioa edo klimaren aldaketa aipatzen dituzte.\nBi fasetan sailkatzen da Migrazio Garaia. Lehenengoa 300 eta 500 bitartean gertatu zen. Germaniar tribuek (ikusi: ostrogodoak, bisigodoak, burgundiarrak, alanoak, lonbardiarrak, angloak, saxoiak, jutoak, sueboak, alamanak) Erromatar Inperioaren erasoaren ondorioz, mendebaldeko erdiko zonaldeak haien menpe geratu ziren. Bisigodoak Inperioan barnan sartzeko lehendabizikoak ziren. Hasiera batean, mugak defenditzera deitu bazieten ere, 410ean Erroma bera arpilatu zuten.\nBigarren fasea 500 eta 900 bitartean suertatu zen. Eslaviarrak eta turkiarrak (batik bat) ekialdeko Europan, Anatolian eta Kaukasoetan sartu ziren. (ikusi avaroak, hunoak, arabiarrak, baregoak). Fase honetako azken uholdea magyarrek eta bikingoek osatu zuten.\nLehenengo fasea.\nGermaniarren migrazioak aspaldikoak ziren, godoak Itsaso Beltzara III. mendean ere iritsi baitziren. Hala ere, hunoen etorrerak (372-375) egoera aldatu zuen. Izan ere, hunoen gerrarako ahalmenaren aurrean, godoek ekialdera mugitu behar izan zuten, erromatarren lurraldera hain zuzen ere (376). Godoek Adrianopolisko batailan erromatar armada garaitu zuten 378an. Hortik aurrera, germaniarrak erromatarren buruhauste nagusia bilakatu ziren.\nHunoen presiopean ere, beste herri germaniarrak Inperioan sartu ziren. Vandaloak, sueboak eta alanoak Rhin zeharkatu zuten 406ko neguan, Mainztik hurbil. Burgundiarrek eta alamanek laster jarraitu zieten.\nVandaloek, sueboek eta alanoek, Galia zeharkatuta, Iberiar penintsulan sartu ziren 409an. Sueboak ipar-mendebaldean kokatu ziren, baina beste biak, 429an Afrikara igaro eta, Inperioko probintzia horiek azpiratu zituzten Genserikoren agindupean.\nBisigodoak 418an finkatu ziren Tolosaren inguruan itun (\"foedus\") baten bidez. Burgundiarrek Lyon hartuta (457), Rodano eta Saonaren arroetan hedatu ziren hurrengo hurteetan. Frankoek Klovis zuten buru nagusia (481-511). Honen zuzendaritzapean, kristau bihurtzeaz gain, Galiako iparraldean gotortzetik bisigodoak garaitzera (506) eta hegoaldera mugiaraztera iritsi ziren.\nAngloak, jutoak eta saxoiak Britainia Handira migratzen ziren, 442tik erromatar armadarik gabe. Hainbat britainiarrek kontinentera jo zuten, beste Bretainia bat sortuz. Teodoriko buru zuten ostrogodoek Italia okupatu zuten. Alamanak, bavariarrak, turingiarrak eta saxoiak Rhin aldera finkatu ziren.\nBigarren fasea.\nNolanahi ere, hauek ez ziren Goi Erdi Aroan Mendebaldeko Europak jaso zituen inbasio bakarrak. Bikingoak Europa osoan zehar VIII. mendez geroztik. Norvegiarrak Ozeano Atlantikoan mugitu ziren batik bat. Britainia Handia eta Irlanda arpilatu zituzten nagusiki, baina Frantzia eta Iberiar penintsula ere (Gartzia I\u00f1igez Iru\u00f1eko buruzagia bahitu zuten). Islandiara (860) eta Groenlandiara era iritsi ziren. Daniarrek Mantxako Kanalean arpilatu zuten gehienbat. Ingalaterrako koroa lortu zuten Knut Handiarenkin, eta Frantzian, 911n, Normandian finkatu ziren. Suediarrak ekialdean mugitu ziren, Itsaso Baltikotik Beltzaraino. Salerosketarako kokaguneak finkatu ziren Errusiako estepetetan, eta Konstantinoplako merkataritzan parte-hartze handia izan zuten.\nBeste aldetik, Erdialdeko Asiatik ere hainbat herri iritsi zen Europaraino. Balkanetara, bulgariarrak etorri ziren. Zonalde horretan, aurreko mendeetan emeki-emeki zabaldu ziren eslaboak botere-hutsuneaz probestuta. Hungariarrak Erdialdeko Europara IX. mendearen amaieran iritsi ziren. Hortik, ingurunea arpilatu zuten harik eta Oton I.ak 955ean garaitu zituen."}
{"id": "11169", "revid": "56334", "url": "https://eu.wikipedia.org/wiki?curid=11169", "title": "Dekalitro", "text": "Dekalitro bat 10 litroren baliokidea den bolumen unitatea da. Hau da, Dl 1 = 10 litro da. 10 dezimetro kubikoren baliokidea da."}
{"id": "11170", "revid": "105290", "url": "https://eu.wikipedia.org/wiki?curid=11170", "title": "Hektolitro", "text": "Hektolitro bat 100 litroren baliokidea den bolumen unitatea da. Urtegien neurketan erabili ohi den neurria da.\nHau da, Hl 1 = 100 litro da."}
{"id": "11171", "revid": "56334", "url": "https://eu.wikipedia.org/wiki?curid=11171", "title": "Kilolitro", "text": "Kilolitro bat 1000 litroren baliokidea den bolumen unitatea da.\nHau da, kl 1 = 1000 litro da.\nBolumen unitateen balioa luzera unitateen kuboarekin ematen denean, kilolitro bat metro kubiko baten baliokidea da."}
{"id": "11172", "revid": "59723", "url": "https://eu.wikipedia.org/wiki?curid=11172", "title": "Ur-jauzi", "text": "Ur-jauzia fenomeno geologiko bat da, ur ibilgu bat garaiera batetik amiltzen denean gertatua.\nUr-jauziak sortzeko, urak arroka gogor baten gainetik joan behar du, eta ibaiak eta gertakari geologiko batek sortutako amildegia aurkitu (faila bat, haustura bat edo bestelakoa). Oro har, azpian dagoen arroka multzoa goikoa baino bigunagoa bada, urteen joan-etorrian higatu eta ur-jauzia gero eta garaiagoa egingo da: aldatuz doaz (bai urtaro batetik bestera, bai denboraren ondorioz), eta hainbat sailkapen dituzte, formaren arabera.\nMunduko ur-jauziak.\nGaraieraren arabera.\n\"World Waterfall Database\"aren arabera, honako hauek munduko ur-jauzirik garaienak dira. Gocta ur-jauzia, 14. ageri dena, jauzi bakar batean garaiera gehien duen 3.a da, berriki jakin denez.\nUr-bolumenaren arabera.\nWorld Waterfall Databasearen arabera, munduko ur-bolumen handieneko ur-jauziak hauexek dira:\nEuskal Herriko ur-jauziak.\nEuskal Herriko ur-jauzi ezagunenak hauek dira:"}
{"id": "11174", "revid": "336", "url": "https://eu.wikipedia.org/wiki?curid=11174", "title": "Ur jauzi", "text": ""}
{"id": "11175", "revid": "336", "url": "https://eu.wikipedia.org/wiki?curid=11175", "title": "Urjauzi", "text": ""}
{"id": "11177", "revid": "105290", "url": "https://eu.wikipedia.org/wiki?curid=11177", "title": "Gal (unitatea)", "text": "Gal edo galileo bat CGSko azelerazio unitatea da. Definizioz gal bat zentimetro bat segundo karratu bakoitzeko da.\nNazioarteko Unitate Sistemarekin alderatuta Gal 1 = 0,01 m/s2 da.\nLurraren grabitatearen balioa 976 eta 983 Galen artekoa da. Geofisikan miligal unitatea erabiltzen da lurrean dauden aldaketak neurtzeko.\nIzena Galileo Galilei fisikariaren omenez jarri zen, bera izan baitzen lehenengoa Grabitatearen balioa neurtzen."}
{"id": "11178", "revid": "105290", "url": "https://eu.wikipedia.org/wiki?curid=11178", "title": "Miligal", "text": "Miligal bat Gal baten milagarren zatia da. Geofisikan grabitatearen aldaketak neurtzeko erabiltzen den unitatea da eta honako balioa du Nazioarteko Unitate Sistemarekin alderatuta:"}
{"id": "11179", "revid": "59723", "url": "https://eu.wikipedia.org/wiki?curid=11179", "title": "Bavaria", "text": "Bavaria (, ahoskatua), ofizialki Bavariako Estatu Askea (, ahoskatua) Alemaniako hego-ekialdeko estatua da. 70.550,19 kilometro koadroko azalerarekin, Bavaria da Alemaniako estaturik handiena azaleraren arabera, Alemaniako azalera osoaren bosten batekin, gutxi gorabehera. 13 milioi biztanle baino gehiagorekin, bigarrena da Ipar Renania-Westfaliaren ondoren, baina bere azalera handia denez, Alemaniako batez bestekoaren azpitik dago populazio dentsitateari dagokionez. Bavariako hiri nagusiak Munich (hiriburua eta hiririk handiena, eta baita Alemaniako hirugarrena ere), Nurenberg eta Augsburg dira.\nBavariako historian, Burdin Aroko tribu zeltek lehen aldiz finkatu zuten, ondoren K.a. I. mendean Erromatar Inperioak konkistatu zuen lurraldea, Raetia eta Noricum probintzietan sartuz. VI. mendean Bavariako dukerria bihurtu zen, Mendebaldeko Erromatar Inperioaren kolapsoaren ondoren. Geroago Germaniar Erromatar Inperio Santuan sartu zen, 1806aren ondoren erresuma independente bihurtu zen, 1871n Prusiak gidatutako Alemaniar Inperioarekin bat egin zuen, bere erresuma titulua mantenduz, eta azkenik Alemaniako Errepublika Federaleko estatu bihurtu zen 1949an.\nBavariak kultura berezia du, hein handi batean estatuaren izaera katolikoagatik eta bere tradizio kontserbadoreengatik. Bavariarrak tradizioz beren kulturaz harro egon dira, hizkuntza bat, gastronomia bat, arkitektura bat, Oktoberfest bezalako jaialdiak eta sinbologia alpetarreko elementuak barne hartzen dituena. Bigarren ekonomia handiena du Alemaniako estatuen artean, BPGaren zifrengatik, eta horrek Alemaniako eskualdearen estatusa nahiko aberatsa ematen dio.\nBavaria garaikideak Frankonia eta Suabia eskualde historikoen zati batzuk ere hartzen ditu.\nGeografia.\nDanubio ibaiak bitan banatzen du mendebaldetik ekialdera: hegoaldean, Alpeak daude eta bertan, Alemaniako gailurrik gorenak (Zugspitze, Hochwanner eta Watzmann, besteak beste). Hegoalderago, Iller, Lech, Isar eta Inn ibaiek zeharkaturiko ordoki suabiar-bavariarra zabaltzen da; haran eta aintzira ugari (Ammersee, Starnberg aintzira, Chiemsee) dago bertan.\nDanubioren iparraldean, Suabia-Frankoniako arroa dago, Main eta Danubioren eskuinaldeko adarren artean. Frankoniako Jura mendiek zeharkatzen dute eskualde hori. Ekialdean, Bavariako oihana \"(Bayerischer Wald)\" Txekiar Errepublikarekiko mugan hedatzen da Bohemiako oihanean (\"B\u00f6hmerwald,\" txekieraz \"Cesky Les,\" 1.400 m).\nEkonomia.\nArtzaintzak eta nekazaritzak garrantzi handia hartu dute: esne aziendak Alpe eta ordokian, laboreek eta patatak Danubio ibarrean, mahastiek Main haranean. Petrolio findegiak daude Ingolstadt-en. Mekanika eta kimika industria, ehun langintza, janari industria (garagardoa)... Nurenberg, Munich, Aubsburgo eta W\u00fcrzburg hirietara bildu dira batez ere. Turismoa garrantzitsua da: Alpeak (Garmisch-Partenkirchen, Berchtesgaden), Munichen hegoaldeko aintzirak, Bayreuth (Wagner-en operak). \nHistoria.\nZeltak izan ziren lehen biztanleak; erromatarrak K. a. 15. urtean sartu ziren Bavarian. Danubioko haran zabalak eta Alpeetako haranek inbasioetarako bidea errazten zutela, V. eta VI. mendeetan, Bohemiatik etorritako herriek hartu zuten. Frankoen eskuetan egon ondoren, dukerri bihurtu (911) eta Saxoniaren, Frankoniaren eta Guelfoen etxeen mende geratu zen.\n1180. urtean, Bavaria Palatinatuko Otton Wittelsbacheko kondearen palatinarraren gobernupean utzi zuten; 1218 arte bertako haren etxeak izan zuen agintea. Palatinatuaren barnean, lurraldeak Holanda eta Hainaut lurraldeetara zabaldu zituen Bavariako etxeak (Luis IV.a Bavariako enperadorea, 1314-1347). XVII. mendean, Maximiliano I.a Handia, Bavariako Duke eta Hauteslea (1573-1651) Liga Santuko buru bihurtu zen eta printze protestanteen aurka borrokatu zen Hogeita Hamar Urteko Gerran. Westfaliako Itunak (1648) lurraldea aitortu zion, Goi Palatinatua barne. Handik aurrera, Bavariako koroak Frantzia aldera jarri zituen begiak, eta itunak frantsesekin egin zituen. Frantziako gobernuak lagunduta, Maximilian Josef I.a Bavariako errege izendatu zuten 1805ean. Napoleonen erasoen garaian, hasieran alde egon bazen ere, azkenean frantsesen aurkako aliatuen bidea hartu zuen Bavariak eta Frantziarekiko aliantzak bukatu. Austriaren alde borrokatu zen Prusiaren aurkako gerran (1866) eta Prusiaren alde Frantziaren aurkakoan (1870). Versaillesko itunaren arabera (1870), Bavariako erreinua Alemaniako Inperioaren kide bihurtu zen, nolabaiteko autonomia gorde bazuen ere. Bavariako monarkiaren azkena 1918ko azaroaren 7an etorri zen (Weimar-ko Errepublika): \"land\" bihurtuta, eskubide gehienak galdu zituen. Nazismoa \u2014Munichen sortu zen\u2014 aginpidera heldu orduko (III. Reicha, 1933), autonomi eskubide guztiak galdu zituen. Amerikarrek 1945ean hartua, Alemaniako Errepublika Federaleko hamar \"land\"etako bat bihurtu zen.\nPolitika.\n2008ko irailaren 28an izan ziren Baden-W\u00fcrttembergeko parlamenturako azken hauteskundeak. Bavariako Batasun Kristau eta Soziala (CSU) alderdi eskuindarrak erraz irabazi zuen; hala ere, 46 urteren ondoren, lehen aldiz gehiengo absolutua galdu zuen. Honako hauek izan ziren hauteskundeetako emaitzak:"}
{"id": "11180", "revid": "56334", "url": "https://eu.wikipedia.org/wiki?curid=11180", "title": "Munich", "text": "Munich (\"M\u00fcnchen\" alemanez, eta \"Minga\" bavarieraz) Alemaniako Bavaria estatuko hiriburua da. Biztanlegoari dagokionez, Alemaniako hirugarren hiria da, Berlin eta Hamburgoren ostean, 1.5 milioi biztanle ingururekin. Halaber, Europar Batasuneko 12. hiririk populatuena da. Metropoli esparru guztian 5.8 milioi pertsona bizi da gaur egun.\n2009ko ikerketa baten arabera, Munich da Alemanian bizi-kalitaterik onena eskaintzen duen hiria.\nEtimologia.\nXI mendean monje beneditarrak joan ziren inguru haietara. Hiriaren izena \"Munichen\" (\"monjeak\") hitzetik dator.\nGeografia.\nIsar ibaiak zeharkatzen du hiria 13,7 kilometrotan zehar. Ibaiak hainbat uharte ditu, hala nola \"Museumsinsel\" (Museoen uhartea) eta \"Praterinsel\". Hadaude hainbat laku ere badaude: Ammersee, W\u00f6rthsee eta Starnberger See, besteak beste.\nHistoria.\nAurrez monje beneditarrak bazeuden ere, hiriari buruzko lehendabiziko aipamena 1158koa da: urte hartan, Henrike III.a \"Lehoia\" (\"Heinrich der L\u00f6we\") Saxonia eta Bavariako Dukeak Isar ibaia zeharkatzeko zubia eraiki zuen bertan. Gatzaren ibilbidean zegoenez, tokia azkar hasi zen aberasten eta 1175ean, Munich hiribildu bihurtu zen.\n1240an, Enrike III. Habsburgotarrak Bavaria galdu eta Otto II.a Wittelsbach (\"Otto II der Erlauchte\") nagusitu zen Bavaria osoaz. Harez geroztik, Wittelsbach etxeak lurralde guztian agindu zuen, 1918 arte. Otto II.ak Bavaria bitan banatu zuen eta Munich bihurtu zen Goi Bavariako hiriburu. 1314an Luis IV.a Bavariakoa Alemaniako errege eta 1328an Germaniako Erromatar Inperio Santuko enperadore bihurtu zen eta Munich hiri garrantzitsu bilakatzen hasi zen.\nBilakaera handia bazen ere ,1349an iritsi zen Izurri beltza eta 150 urte behar izan ziren gaitzaren ondorioak erabat gainditzeko. Ordukoa da \"Sch\u00e4fflertanz\" (upelarien dantza), izurria ez itzultzeko zazpi urtean behin egiten zena eta gaur egun Marienplatzeko erlojuan panpinek egiten dutena.\n1506an Bavaria biak elkartu zirenean, Munich bihurtu zen Estatu osoaren hiriburu. XIX. mendearen hasieran Napoleonek Rhineko Konfederazioan sartu zuen eta haren inperioa eroritakoan, Bavaria Konfederazio Germanikoan sarturik geratu zen. 1871n Alemaniako Inperioan barneratu zen. Mende hartan, Munichen eraikuntza asko altxatu ziren, gaur egun hiriari halako sona ematen diotenak. Italiar estiloko etorbide zabalak ere egin ziren.\nLehen Mundu Gerra oso gogorra izan zen Munichen. Aliatuek janaria eta erregaiak blokeatu zituztenez, gosea ikaragarria izan zen. Hori gutxi balitz, frantsesek hiria bonbakatu zuten. Versaillesko Itunak Alemaniari ezarritako baldintza gogorrak zirela eta, Langileen Alderdi Nazionalsozialista Alemaniarra berehala sortu zen eta 1923an Municheko Putscha izenaz ezagutzen den estatu-kolpe saiakera izan zen, Adolf Hitlerrek gidatua. Bigarren Mundu Gerran 71 bonbaketa jaso zituen hiriak, 1945ean aliatuek okupatu zuten arte. Munich erabat kaltetua geratu zen.\n1972an, hiriak 1972ko Udako Olinpiar Jokoak antolatu zituen. Joko haietako gauzarik aipagarriena ordea palestinar komando batek israeldar jokalarien aurka eginiko atentatua izan zen. 17 pertsona hil ziren orduan.\n1980ko hamarkadatik Munichek eta bere inguruko eskualdeak hazkunde ekonomiko handia bizi dute, industriari esker eta langabeziaren tasa baxuak direla-eta. BMW, Siemens, MAN, Linde eta Allianz moduko enpresek hemen daukate egoitza nagusia.\nJaialdiak.\nMunich mundu osoan famatu bihurtu duena Oktoberfest garagardo jaialdia da. 1810. urteaz geroztik ospatzen da.\nKirolak.\nFC Bayern Munich futbol taldea da nagusi. Bigarren futbol talde bat ere badago, TSV 1860 M\u00fcnchen, baina gaur egun bigarren mailan ari da. Halaber, 2006an izan zen egoitzetako bat Futbol Munduko Kopan, Estadio Olinpikoan baino Allianz Arena berrian.\nBestela, hiria ezaguna da ibai-surf dela-eta. Izan ere badago artifizialki sortutako olatua Englischer Garten parkearen inguruan Isar ibaian. Aipatzekoak dira Bayern Munich saskibaloi taldea eta izotz-hockeykoa, EHC Munich.\nHiri senidetuak.\nMunich ondorengo hiriekin senidetuta dago:"}
{"id": "11181", "revid": "5834", "url": "https://eu.wikipedia.org/wiki?curid=11181", "title": "Hessen", "text": "Hessen Alemaniako erdialdeko \"land\" edo estatu federatu bat da. Antzinako Prusiaren mendeko Hesse eta Hesse-Nassau lurraldeen bat egitetik sortu zen, 1945ean. Wiesbaden du hiriburu (275.000 biztanle). Hala ere, Frankfurt (667.000 biztanle) da estatuko hiri nagusia. 21.100 km2 ditu, eta 2010ean 6.067.021 biztanle zituen (287 biz./kmkm2).\nGeografia.\nHertziniar Alemaniaren erdialdean dago. Zuhaitzez hornituriko harearrizko goi-ordokietan zenbait sumendigune gorago daude (Rhon, Vogelsberg, Meissner). Taunus eskistozko mendiak ditu Frankfurteko iparraldean, eta Odenwald mendiak hegoaldean.\nIbaiak: Rhin eta haren adarrak (Main eta Lahn), Weser, Werra eta Fulda. Basoek lurraldearen %\u00a040 hartzen dute, eta nekazaritzak ez du inoiz pisu handirik izan, lurraren pobrezia dela eta. Hesseko iraganbidean eta Rhin eta Maingo ibarretan soilik ateratzen zaio etekin onik fruituen eta bereziki mahatsaren ekoizpenari.\nHistoria.\nXII. mendean Turingiarekin bat egin zuen. Filipe I.a Bihoztuna hil zenean (1567), lau estatutan zatitu zen, eta haren semeen artean banatu ziren: Hessen-Kassel, Hessen-Darmstadt, Hessen-Rheinfels eta Hessen-Marburg. Azken biok aurreko bien mende geratu ziren XVII. mendean. Hessen-Kassel Prusiak beretu zuen 1866an; Hessen-Darmstadt, berriz, Iparraldeko Alemaniako Konfederaziora bildu zen.\nBigarren Mundu Gerra amaiturik, Hessen eta Renania-Palatinatua estatu federatuen artean zatitu zen lurraldea.\nEkonomia.\nEnergia baliabideak aski urriak dira: Taunusko burdina, Fuldako potasa, Frankfurt eta Kassel inguruko lignitoak. Rhin-Main ardatzean, Wiesbadendik Frankfurta eta Darmstadt eta Kassel inguruan dira industriagune nagusiak. Fabrikazio mekanikoa eta elektrikoa, eta elektronika dira jarduerarik behinenak, kimikarekin eta ohialgintzarekin batera.\nPolitika.\n2009ko urtarrilaren 18an egin ziren Hessengo parlamenturako hauteskundeak eta Alemaniako Batasun Demokrata Kristauak irabazi zituen. Honako hauek izan ziren emaitzak:"}
{"id": "11183", "revid": "35667", "url": "https://eu.wikipedia.org/wiki?curid=11183", "title": "ISO 4217", "text": "ISO 4217 diruak izendatzeko hiru letrako nazioarteko kodeak zehazten dituen estandar bat da, Estandarizaziorako Nazioarteko Erakundeak () emana.\nISO 4217 kode zerrenda mundu zabaleko banku eta enpresetan erabiltzen den araua da, diruak izendatzeko. Hainbat herrialdetan kode hori oso zabaldua dago, truke interesetan eta billeteetan agertzen delako, batzuetan ikurrak nahasgarri izan baitaitezke."}
{"id": "11184", "revid": "201", "url": "https://eu.wikipedia.org/wiki?curid=11184", "title": "Saint Pierre eta Miquelon", "text": ""}
{"id": "11185", "revid": "512", "url": "https://eu.wikipedia.org/wiki?curid=11185", "title": "Baden-W\u00fcrttemberg", "text": "Baden-W\u00fcrttemberg Alemaniako hego-mendebaldean dagoen Estatu Federal (alemanez, \"Bundesland\") bat da. Frantziarekin eta Suitzarekin mugan kokaturik dago, Alemaniako hego-mendebaldean eta Rhin ibaiaren ekialdean. Stuttgart du hiriburua eta hiririk populatuena, atzetik Mannheim, Karlsruhe, Friburgo eta Heidelberg daudelarik biztanle kopuruaren arabera. Alemaniako hirugarren Estatu Federal handiena da, bai tamainian (35.742 km\u00b2) bai biztanle-kopuruan (10,7 milioi biztanle, 2005eko erroldaren arabera).\nGeografia.\nIngurune naturala.\nEskualde honetan Oihan Beltza kokaturik dago, bertan Danubio ibaia sortzen delarik. Rhinek bestela inguratzen du hego eta mendebaldetik.\nKonstantzako aintzira elkarbanatzen du Suitzarekin.\nHistoria.\nBi lurralde historikok osatzen dute gaur egungo estatua; alde batetik Baden dugu, Prusiako Hohenzollern probintzia barne, eta bestetik Suabiaren parte den W\u00fcrttenberg.\nW\u00fcrtemberg lehenengo mendean erromatarrek okupatu zuten eta beren kokapena babesteko limes bat ezarri zuten bertan. III mendean alamaniarrek Rhinaz bestaldera bidali zituzten, baina azkenean Frankoak jabetu ziren eremu guztiaz 496ko bataila handian Clovis I.a garaitzean.\nLurraldea Germaniako Erromatar Inperio Santuaren barnean egon zen hurrengo mendeetan.\nBigarren Mundu Gerraren ondoren frantziarrek okupatu zituzten Baden eta W\u00fcrttemberg-Hohenzollern probintziak, eta estatubatuarrek W\u00fcrttemberg-Baden probintzia. Hiru lurraldeek bat egin zuten 1951 eta 1952 artean gaur egun ezagutzen dugun estatua eratuz.\nBanaketa administratiboa.\nBaden-W\u00fcrttemberg-en 35 barruti (\"Landkreise\") eta 9 hiri independente daude (\"Stadtkreise\"), guztiak lau eskualdetan (\"Regierungsbezirke\") banatuta:\n Map\nBederatzi hiri independente ere badaude, inongo barrutira atxikiak:\nA. Baden-Baden\nB. Friburgo\nC. Heidelberg\nD. Heilbronn\nE. Karlsruhe\nF. Mannheim\nG. Pforzheim\nH. Stuttgart\nI. Ulm\nPolitika.\n2016ko martxoaren 13an izan ziren Baden-W\u00fcrttembergeko parlamenturako azken hauteskundeak. Alemaniako 90 Aliantza/Berdeak (alemanez, \"B\u00fcndnis 90 / Die Gr\u00fcnen\") alderdi ekologistak irabazi zituen hauteskundeak, Winfried\u00a0Kretschmann alderdiaren hautagai nagusi izanik, 47 legebiltzarkide lortuz Baden-W\u00fcrttembergeko Parlamentu Federalean (alemanez, \"Landtag von Baden-W\u00fcrttemberg\").\n2016ko hauteskundeetan lehendabiziz AfD alderdi ultraeskuindarrak Parlamentuan sartzea lortu zuen, bozen %\u00a015,1 lortuta. CDU eta SPD alderdien jaitsiera nabaria izan zen, hauek Alemaniako bi alderdi nagusiak izan ohi dira eta. Hauteskundeen ondoren, koalizio gobernu bat osatu zen, Berdeen eta CDU alderdien artean. Egun, Winfried Kretschmann da Baden-W\u00fcrttembergeko Gobernuko Presidentea. Honakoak izan ziren hauteskundeen emaitzak. Landtagean ordezkaritzaren bat lortzeko, ezinbestekoa da alderdiek gutxienez bozen %\u00a05 lortzea.\nGobernu Federaleko buruak.\nHauek izan dira Baden-W\u00fcrttembergeko Gobernu Federaleko buruak 1952. urtetik aurrera:\nEkonomia.\nEuropako eskualde indartsuenetako bat da Baden-W\u00fcrttemberg, baina bereziki Stuttgart ingurua. Alemaniako langabezia tasaren erdia baino ez du, %3'9 hain zuzen ere. Enpresa garrantzitsu ugariren egoitzak bertan daude, guztien artean nabarmenenak autogintzari loturikoak dira, hala nola: Mercedes-Benz, Daimler-Chrysler eta Porsche. Hauetaz gain aipatzekoak dira Bosch, IBM, SAP eta Hugo Boss besteak beste.\nEstatuko gobernuak energia berriztagarriak bultzatzeko konpromisoa hartu du eta 2020 urterako energia guztiaren %20 izatera iritsi nahi du."}
{"id": "11186", "revid": "1545", "url": "https://eu.wikipedia.org/wiki?curid=11186", "title": "Turingia", "text": "Turingia (, ahoskatua), ofizialki Turingiako Estatu Askea (, ahoskatua), Alemaniako erdialdeko estatu (\"Land\") eta lurralde historiko bat da. Erfurt du hiriburua.\nMugak: Hessen mendebaldean, Saxonia Beherea eta Saxonia-Anhalt iparraldean, Saxonia ekialdean eta Bavaria hegoaldean. Harz mendialdeko ekialdea, Turingiako arroa eta Turingiako oihana (\"Th\u00fcringer Wald\") eskualdeak hartzen ditu. Helme, Saale, Untrut eta Werra ibaiek igarotzen dute lurraldea.\nEkonomia.\nLurralde oihantsua da: koniferoak Harz-en eta pagoak Turingiako oihanean. Turingiako arroan laboreak, lupulua eta fruta-arbolak lantzen dira. Meak: gatza eta potasak (Turingiako arroa, Werrako harana) eta burdina (Turingiako oihana).\nIndustria kimikoa Erfurten; metalurgia; portzelana- eta beira-lantegiak (Meiningen, Sonneberg); zurgintza-lanak.\nHistoria.\n400. urtetik turingiar herri germaniarraren kokalekua izan zen. V. mendean Atilaren hunoekin Galiara abiatu ziren. Eskualdea frankoek konkistatu zuten VI. mendean, eta gero Austrasiako zati izan zen. 804an Karlomagnok marka bihurtu zuen bere mendeko lurraldea, saxoniarren eta eslaviarren erasoetatik babesteko. IX. mendean, Germaniako erresumaren barnean geratu zen, eta lurralde guztiaren kristautzea amaitu zen. X. mendean, Saxoniako dukeen mende izan zen. XV. mendean, dukerria bi zatitan bereizi zen.\nXIX. mendearen hasieratik, turingiar eskualdeek Alemaniaren batasuna eman zuen prozesuan esku hartu zuten; Bismarcken Prusiaren eraginpean, 1871n inperio aleman berriaren barne geratu ziren. 1920an Turingiako estatua osatu zen. 1946tik Alemaniako Errepublika Demokratikoaren zati izan zen, eta 1990ean Alemania batuaren \"land\" bihurtu zen.\nHiri nagusiak.\nTuringiako hiri handienak honako hauek dira:\nBanaketa administratiboa.\nTuringia estatua 17 barrutik (\"Kreis\") osatzen dute:\nSei hiri aske (\"Kreisfreie St\u00e4dte\") ere badaude:\nPolitika.\n2009ko abuztuaren 30ean egin ziren Hanburgoko parlamenturako hauteskundeak. CDU alderdiak irabazi zituen eta SPDrekin koalizioa osatuz Christine Lieberknecht da gobernu burua.\nHonako hauek izan ziren emaitzak:"}
{"id": "11187", "revid": "105290", "url": "https://eu.wikipedia.org/wiki?curid=11187", "title": "Ipar Renania-Westfalia", "text": "Ipar Renania-Westfalia () Alemaniako mendebaldeko \"land\" edo estatu federatu bat da, 1946an eratua. D\u00fcsseldorf du hiriburua, baina hiri nagusia Kolonia da. Halaber, Dortmund eta Essenek sortzen dute elkarrekin Europar Batasunako hirugarren metropoli-gunerik handiena, Paris eta London ondoren.\nMuga hauek ditu: iparraldean, Saxonia Beherea (Niedersachsen); ekialdean, Hessen; hegoaldean, Renania-Palatinatua, eta mendebalean, Herbehereak eta Belgika. Alemaniako biztanle gehieneko \"land\"a da.\nOrografia eta klima.\nRhin ibaia estatuaren mendebaletik igarotzen da eta eskuinaldean uzten du estatuko alde handiena. Hegoaldean, Eife-go goi-ordokiak daude mendebalean eta Sauerlandeko mendi apalak ekialdean. Hauen iparraldean daude Weserko mendiak. Iparraldean eta mendebalean nagusi dira Westfaliako ordokiak. Rhin ibaiak haran sakonak eratzen ditu eta Lippe eta Ruhr ibaiak hartzen ditu eskuinaldetik. Ems ibaia sortzen da iparraldean eta Weser ibaiak eratzen du ipar-ekialdeko muga.\nIpar itsasoak eragin zuzena du kliman, hotz eta heze samarra baita: 1-15\u00b0, batez beste urtarrilean eta uztailean, eta 750-1400 mm euri urtean batez beste, ordokietan eta mendialdeetan.\nBanaketa administratiboa.\nHiri nagusiak.\nAlemaniako 80 hiri handienen artean Ipar Renania-Westfaliako 30 hiri daude. 2010ko biztanleriaren datuen arabera, hauek dira hiri handienak:\nBiztanleak eta hizkuntza.\n520 biztanle bizi dira km2-ko batez beste Renania-Westfalian. Westfaliako iparraldeko biztanleak saxoiak dira jatorriz, eta hegoaldekoak, aldiz, frankoak dira. Berezitasun horiek ere badituzte mintzo diren alemaniar dialektoetan. Azken mendean lurralde horrek etorkin asko hartu ditu. Katolikoen eta protestanteen artean banatu ziren Erreforma garaian lurralde horietako printzerriak eta banaketa horrek bizirik dirau egun ere. Gehixeago dira, hala ere, katolikoak.\nEkonomia.\nRenania-Westfalia Alemaniako nekazaritza lurralde aberatsenetakoa da. Westfalian eta Weser-ko mendialdean erremolatxa, laboreak eta patata egiten dira. Soest aldean garia egiten da, batez ere, eta Rhin eta Rhur ibai bazterretako hiri handien inguruko lurretan fruituak eta barazkiak. Behi eta zerri aziendak garrantzi handia du M\u00fcnster aldean, ipar-mendebalean. Nolanahi ere, industria da jarduera nagusia, Alemaniako industrialde nagusia den Ruhr ibaiaren arroan bereziki. Ikatzarriari (5 milioi tona urtean Aachen aldean; 100 milioi tona urtean Rhur aldean) eta lignitoari (100 milioi tona urtean Kolonia aldean) esker, industria guztiz indartsua garatu zen lurralde hartan XIX. mendetik aurrera. Altzairugintza ere oso garrantzitsua izan da Ruhr aldean (Mendebal Alemaniako ekoizpenaren % 60), eta mekanika industria garrantzitsua izan da Ruhr, Kolonia eta Aachen aldeetan. Ehungintzako gune nagusiak Krefeld, M\u00f6nchengladbach eta M\u00fcnster-en daude, eta kimika industria garrantzitsua dago Wuppertal eta Leverkusen-en. Rhin aldea Europako merkatari bide nagusietako bat izan da historian zehar eta komunikabide sare sendoa eratu da lurralde hartan. Europako ibai-portu handiena dago Duisburg-en, Rhin ibaiaren ertzean. Ubideek elkartzen dituzte Rhin eta Herne eta Ems ibaiak. Munduko oparoenetakoak dira burdinbide eta errepide sareak (D\u00fcsseldorf, Kolonia eta Ruhr-eko hiriak abiapuntu eta helmuga).\nPolitika.\n2012ko maiatzaren 13an izan ziren Ipar Renania-Westfaliako parlamenturako azken hauteskundeak. 2010eko bozketan CDU eta SPD parekaturik egon baziren ere orain sozialdemokratak nabarmen nagusitu dira. Honako hauek izan ziren hauteskundeetako emaitzak:"}
{"id": "11188", "revid": "105290", "url": "https://eu.wikipedia.org/wiki?curid=11188", "title": "Skalariak", "text": "Skalariak 1994. urtean Nafarroa Garaian sortutako ska musika taldea da. Juantxo eta Peio anaiak izan ziren bandaren sortzaile. Beren lan eta abestietan euskara eta gaztelania erabiltzen dute, eta, taldea nabarmentzen duen musika mota ska bada ere, beste hainbat doinuz ere baliatzen dira, hala nola punkaz eta reggaeaz. 2008an geldiunea egin zuten beren ibilbidean; urte horretaraino, sei disko kaleratu zituzten, eta Espainian, Europan eta Ameriketan zehar birak egin zituzten.\nHistoria.\nSkalariak taldea Irunean jaio zen Juantxo eta Peio Skalari anaien eskutik. Ska eta reggae musikaren zale amorratuak zirelarik, gaur egun fanzine hitzarekin ezagututako aldizkari bat argitaratzeaz ez ezik, irratian ere maiz parte hartu zuten, Dj-en antzera. Aurrerago, beren abizena izenburu eramango zuen musika proiektuari hasiera ematea erabaki zuten. Honekin batera, taldearen lehenengo eraketa lortu zuten, 5 kidez osatuta zegoena: Javier Etxeberria (gitarra), Mario Memola (saxofoia), Zara (teklatua), Naiara Krutxaga (baxua), Marco Bellizzi (tronboia) eta David Ordu\u00f1a (tronpeta).\nBide honetik jarraituz, zuzenean jotzen hasi zirenean, Iruneako Gor diskografiarekin harremanetan jarri ziren, hauek disko bat grabatzeko aukera eskeini zietelarik.\nBeranduago, 1997.urtera iritsita, Javier eta Juan Antonio San Martin anaiena zen \u201cEstudios XXI\u201dtan sartu eta bertan, beren lehenengo diska grabatu zuten, Skalariak(Gor) izena eta Mario Go\u00f1i egile zituena. Diskako abestien artean taldearen lehenengo bi lanak aurkitzen ziren: \u201cTxapeldunak\u201d eta \u201cO neure herri\u201d. Azkenengo bi hauek eta \u201cAgur Euskal Herriari\u201d abestiak euskaraz idatzita zeuden bakarrak ziren, diskako gainontzeko guztiak erdaraz baitzeuden. Denborak aurrera egin ahala, Peio eta Juantxok taldearen agintea eskuratu zuten eta kantagilearen lanari ekin zioten, hau da, abesti eta kanta guztiak sortzen zituzten, euskarazkoak izan ezik.\nSkalariak Espainiako hiri ezberdinetan zehar ibilaldiak burutzen hasi ziren eta denbora gutxiren buruan Europara zabaldu ere egin ziren, Frantzia eta Italian jotzera behartu zituen 10 egunetako iraupena izan zuen bira labur bati esker. Ibilaldi hauetan zehar, gaur egungo taldea ezartzen da, Hiart Leitza eta Luisillo Kalandraka Zara eta Naiara ordezkatzen dituztelarik.\n1999.urtean, beren bigarren lana kaleratu zuten, Klub Ska (Gor) izenekoa. Oraingo honetan, taldeak, multikulturala zen \u201cKlub Ska\u201d bat asmatu zuten eta Iruneko \u201crude boys\u201d-ak politika eta futbolari buruz hitzegiteko bateratu zitzaizkien. Berriro ere, San Martin anaiak eta Mario Go\u00f1irekin batera diska berria grabatu zuten.\n1999 eta 2000 urteen artean diska berriaren aurkezpenari ekiten diote, Madrid, Bartzelona, Galizia eta Euskal Herri osoan zehar igaroz gauzatzen dutena. Aurrerago, bigarren bira bati eman zioten hasiera, baina oraingoan Italia, Suitza eta Mexico bezalako herrialdek zapaldu zituzten hiru asteetan zehar.\n2001-an \u201cEn la calle\u201d izenburuarekin ezagututako hirugarren lana agertzen da, oraingoan \u201cGarate\u201d estudioetan Kaki Arkarazoren eskutik grabatu zutena. Diskaren izenburua egi bihurtuz, Irunea, Bartzelona zein Bilboko kaleetan zehar eman zituen bandak bere lehenengo aurkezpen kontzertuak. Aurreko urteko eredua jarraituz, Espainia, Suitza, Frantzia eta Italia hautatzen dituzte berriro, diska berriaren abestiak aurkezteko.\nBi urte geroago, 2003an alegia, Skalarien laugarren eta baita azkenengo lana izango den \u201cRadio Ghetto\u201d ren grabaketari ekin zioten, Madrilgo BOA diskografia eta Kaki Arkarazoren parte hartze eta laguntzari esker. Harrigarria dirudien arren, diskoan ageri ziren euskarazko abestiak, oraingoan Juantxo eta Peiok sorturikoak izan ziren, gainontzeko kantekin batera. Berriz ere, izenburua oinarritzat hartuz eta Jamaika eta Euskal Herriko kultura munduko leku guztietara zabaltzeko asmoz, Radio Guetto irratia martxan jarri zuten. Taldekide bakoitza bere programa izatera ailegatu zen eta ondorioz, Skalariak taldeko hainbat kontzertu eta baita zuzeneko programak irrati bidez emititzeko aukera izan zuten.\nBandak Madril, Bartzelona, Bilbo, Vigo, Zaragoza eta Alicante hirietan zehar murgiltzen da beren azkenengo diska aurkezteko. Hau gutxi balitz, maiz bisitatu dituzten Suiza, Frantzia, Alemania eta Mexico bezalako herrialdeetara abiatzen dira, \u201cOpen Air St.Gallen Festival\u201d edo \u201cGurten Festival\u201d ekitaldietan 30.000 pertsonen aurrean jotzeko helburuarekin.\n2005.urtean, Skalariak taldea etapa berria hasi zuen eta honekin batera erritmo berrien agerpena. Hasieratik itsatsita eraman zuten Jamaikako erritmoa atzean utzi gabe, funk, soul eta karibe zein zelten erritmoak sartu zituzten. Aurkezpen birak Alemania eta Suizatik igarotzeaz gainera, Chile ere hartu zuten baitan lehenengo aldiz eta bertan, Ciaspo ONG-ak antolatutako ekimenean parte hartu zuten \u201cVictor Jara\u201d estadioan.\nZoritxarrez, 2006ko abuztuan Hiart eta irailean Peiok taldea uztea erabaki zuten, azkenengo honen ordez Enrique Rubi\u00f1os sartu zelarik. Hala ere, urte horretako urriaren 15ean ospatu zen Nafarroa Oinez ekitaldia babesten zuen abesti ofiziala Skalariak taldea sortua izan zen.\nThe Kluba - Proiektu Berria.\nJuantxo Skalarik 2008ko urrian sortutako proiektu berria da, etapa berri bati ateak irekitzen dizkiona. Munduan zehar 600 kontzertu jo, 10 urteko ibilbidea egin eta hainbat diska argitaratu ondoren musikaren munduan jarraitu nahi zuen anaietako batek egindako egitasmo musikala da.\nSkalariak gogora dakar baina aire berritu batez: ikuspegi musikal zabalagoa, musika banda izate ezberdina eta ikuskizuna eta originaltasuna azpimarratzen dituen zuzeneko eszeneratzea. Musika desberdinean oinarritzen bada ere, hiru talde nabarmentzen dira: The Clash, Stray Cats y The Pogues. Honi Juantxo Skalarik hastapenetatik berezkoa duen jamaikako kutsu melodikoa erantsi behar zaio. Lirikari dagokionez, The Kluben poesia nagusitzen da, bere alde hurbila baina baita kalekoa ere. Poesia, mezua, intimismoa...\nDagoeneko, The Klubak diska berri bat plazaratu du, bertan honako abesti hauek aurki ditzakegularik: \"Kluba\", \"Algo se mueve\", \"Entre tinieblas\", \"pudo hacerlo\", \"african team\", \"brindo\", \"llorona night\", \"dancing in the market\", \"skabilly train\", \"dejarme llevar\" y \"mi camino\".\nVendetta - Proiektu Berria.\nEtapa profesional luze baten ondoren, Luisillo Kalandraka eta Javier Etxeberriak musika proiektu berri bat sortzeko nahia izan zuten, Enriko Rubi\u00f1os, Ruben Ant\u00f3n eta Pello Reparaz-i esker egi bihurtu zena.\n2009.urteko hasieran, kideak lehenengo lanei forma ematen hasteko elkartzen hasi ziren. Urte batez luzatu diren prestaketa eta saiakerak, mundu mailako bira dakarren diska ekarri du, taldearen izenburua daramana. Hamaika abesti eta bi bertsio gordetzen ditu barruan: bere garaian The Selecter taldeak sortutako \u201cEveriday\u201d eta Jack Marshall-en \u201cThe Munsters\u201d. Badira \"loco\", \"comando che guevara\", \"son libre\", \"como sube\", \"soy de barrio\", \"ciudad desolaci\u00f3n\", \"kolorez busti\", \"es mentira\" eta \"miedo deituriko lanak ere. Hamar urtez iraun duen ibilbide musikalean zehar erabili zuten ska estiloaren emaitza da, rock, skinhead-reggae eta latin-hardcore estiloen agerpena ere dagoelarik.\nKanpo estekak.\nSkalariak webgune ofiziala\nthe kluba webgune ofiziala\nVendetta webgune ofiziala"}
{"id": "11189", "revid": "119347", "url": "https://eu.wikipedia.org/wiki?curid=11189", "title": "Renania-Palatinatua", "text": "Renania-Palatinatua (, ahoskatua) Alemania hego-mendebaldeko estatua da. Mainz da estatuko hiriburua. 19.847 km\u00b2-ko azaleran lau milioi pasatxo biztanle bizi dira.\nGeografia.\nMendiz inguraturik dagoen eremua da, mendiak oso garaiak ez diren arren, altuena Erbeskopf (818m) baita. Hegoaldean Rhin inguruko mendilerroak (\"Rheinisches Schiefergebirge\") ditu, iparraldean Eifel mendilerro bolkanikoa eta hauetaz gain Westerwald eta Taunus mendiak daude. Rhin ibaia hegoaldetik dator, Baden-W\u00fcrttemberg eta Hessen estatuekiko duen muga naturala delarik eta Koblentzan Luxenburgotik datorren Mosela ibaiarekin egiten du bat.\nRenania-Palatinatuak mugakide ditu Alemaniako Sarre, Baden-W\u00fcrttemberg, Hessen eta Ipar Renania-Westfalia estatuak eta hauetaz gain Belgika, Luxenburgo eta Frantzia ere.\nHistoria.\n1946ko abuztuaren 30ean eratu zen Prusiaren hegoaldeko lurrak izan zirenak eta Bavariaren menpe zeudenak elkartuaz.\nBanaketa administratiboa.\nHiru eskualdetan banatzen da eta guztira 24 barrutik osatzen dute Estatua. Hauetaz gain 12 hiri aske daude.\nPolitika.\n2011ko martxoaren 27an izan ziren Saxonia Behereko parlamenturako azken hauteskundeak. SPD eta CDU alderdiak oso parekaturik gelditu ziren. SPD alderdiko Kurt Beck da gobernu burua\nHonako hauek izan ziren hauteskundeetako emaitzak:\nEkonomia.\nAlemania guztiko estaturik esportatzaileena da, ekoiztutakoaren %50a kanpoan saltzen baitu. Jarduera garrantzitsuenak, ardogintza, industria kimikoa, farmazia industria eta autogintza dira.\nMainz Alemaniako ardogintzaren hiriburua kontsideratzen da. Alemaniak dituen 13 jatorrizko izendapenetatik sei bertan daude, honako hauek hain zuzen ere; Rheinhessen, Pfalz, Mosel, Nahe, Mittelrhein eta Ahr. Renania-Palatinatuan 63.683 hektarea mahasti daude eta 2033an esate baterako 2'6 milioi hektolitro ekoiztu ziren.\nGizateriaren Ondarea.\nUNESCOk Gizateriaren Ondare izendatu ditu Renania-Palatinatuko hainbat eraikin eta ingurune:"}
{"id": "11194", "revid": "237", "url": "https://eu.wikipedia.org/wiki?curid=11194", "title": "M\u00fcnchen", "text": ""}
{"id": "11195", "revid": "10891", "url": "https://eu.wikipedia.org/wiki?curid=11195", "title": "Hesse", "text": "Hesse hurrengo gauzak izan daitezke:"}
{"id": "11199", "revid": "6327", "url": "https://eu.wikipedia.org/wiki?curid=11199", "title": "Baden-Wurtemberg", "text": ""}
{"id": "11200", "revid": "237", "url": "https://eu.wikipedia.org/wiki?curid=11200", "title": "Th\u00fcringen", "text": ""}
{"id": "11202", "revid": "201", "url": "https://eu.wikipedia.org/wiki?curid=11202", "title": "Rheinland-Pfalz", "text": ""}
{"id": "11203", "revid": "201", "url": "https://eu.wikipedia.org/wiki?curid=11203", "title": "Nordrhein-Westfalia", "text": ""}
{"id": "11204", "revid": "512", "url": "https://eu.wikipedia.org/wiki?curid=11204", "title": "Saxonia Beherea", "text": "Saxonia Beherea ( ahoskatua; ) Alemaniako ipar-mendebaleko \"land\" edo estatua da. Hannover du hiriburu. 1946. urtean eratu zen, Hannover, Brunswick, Oldenburg eta Schaumburg-Lippe lurraldeak batu ondoren. 47.624 km2 ditu, eta 7.918.293 biztanle zituen 2010ean. Hiri nagusiak Braunschweig, G\u00f6ttingen, Oldenburg, Osnabr\u00fcck, Salzgitter eta Wilhelmshaven dira. Behe-alemanaz mintzo dira bertako biztanleak oro har, eta frisieraz Frisia aldean.\nGeografia.\nSaxonia Beherea lurralde laua da, Ipar Alemania bezalakoa. Frisiako kostaldean polderrak daude, itsasoari irabazitako lurraldeak. Mendi apal batzuk daude hegoaldean (Teutoburger Wald, Weser-ko mendiak eta Harz mendiak). Elba, Ems, Hunte eta Aller dira ibai nagusiak. Klima aldaketa bortitzik ez da, neguak hotz samarrak dira eta udak epelak; euria, 600-900 mm batez beste urtean.\nHiri nagusiak.\nHonako hauek dira Saxonia Behereko hiri nagusiak. Biztanleriaren datuak 2010eko abenduaren 31koak dira.\nEkonomia.\nNekazaritza garrantzitsua da (garia, oloa, garagarra, patata; behi azienda eta esnekiak). Garraio sarea ongi hornitua dago; burdinbideez eta errepideez gainera, berebiziko garrantzia dute ibaiek eta ubideek (Mittelland eta Dormunt-Ems ubideek bereziki), haietatik bideratzen baita Ipar Itsasorako garraioaren parte handi bat. Weser eta Elba ibaiak ontzitarako dira kilometro askotan, eta munta handiko portuak dira Wilhelmshaven, Emden, Nordenham eta Brake. Hannoverren da nazioarteko aireportu handiena.\nPolitika.\n2013ko urtarrilaren 20an izan ziren Saxonia Behereko parlamenturako azken hauteskundeak. CDU alderdi eskuindarrak irabazi zituen, baina aurreko legegintzaldian FDPrekin izandako gobernu koalizioak ez zuen gehiengo absoluturik lortu. Hala, Stephan Weil sozialdemokratak (SPD) osatuko du gobernua, berdeekin koalizioan.\nHonako hauek izan ziren hauteskundeetako emaitzak:\nBanaketa administratiboa.\nLanda barrutiak.\n38 landa barruti (\"Landkreis\") ditu:\nHiri barrutiak.\nBadaude 8 hiri barruti ere:"}
{"id": "11206", "revid": "237", "url": "https://eu.wikipedia.org/wiki?curid=11206", "title": "Niedersachsen", "text": ""}
{"id": "11208", "revid": "1519", "url": "https://eu.wikipedia.org/wiki?curid=11208", "title": "Engels", "text": ""}
{"id": "11209", "revid": "499", "url": "https://eu.wikipedia.org/wiki?curid=11209", "title": "Che Gebara", "text": ""}
{"id": "11210", "revid": "336", "url": "https://eu.wikipedia.org/wiki?curid=11210", "title": "Arrazismo", "text": "Arrazismoa, arrazakeria edo arraza bereizkeria arraza gizabanakoen ezaugarriak baldintzatu edota determinatzen dituela baieztatzen duen jarrera nahiz pentsamoldea da. Honen arabera, balizko arraza desberdinak hierarkikoki katalogatu daitezke, eta taldeen arteko alde ekonomiko, sozial zein politikoak arrazan dute sorburua.\nArrazakeria hitzak zentzu horretan oinarritutako doktrina antropologikoa edo ideologia politikoa ere izendatzen du. Nazio Batuen Erakundearen Batzar Nagusiak 1965eko abenduaren 21ean onartutako Arraza-bereizkeria mota guztiak ezabatzeari buruzko Nazioarteko Konbentzioaren arabera:\nArraza-bereizkeria mota guztiak ezabatzeari buruzko nazioarteko konbentzioaren lehen artikuluak honela definitzen du arrazakeria:\nBadira arrazakeria zentzu zabalean eta zentzu estuan bereiztea proposatzen duten egileak. Lehenengo kasuan, jarrera etnozentrikoa edo \"soziozentrikoa\" izango litzateke, norberaren taldea eta kanpokoa bereizten duena eta besterenak (kanpokoak) izaki onartezin eta mehatxagarri bihurtzen dituztena. Besteenganako kontzepzio horrek haien segregazioa, diskriminazioa, kanporatzea edo desagerrarazpena ekarriko luke, eta ideia zientifiko edo erlijiosoetan edo kondaira edo sentimendu tradizional hutsetan oinarritu daitezke. Arraza batzuek beste batzuenganako duten nagusitasun intelektual eta morala ere baieztatzen du, eta nagusitasun hori arraza-garbitasunarekin mantentzen da, eta, mestizajearekin, hondatu egiten da. Arrazakeria mota horren eredua nazia, eta, oro har, mendebaldeko arrazismoa da, eta \"goragoko\" arrazek \"behekoen\" gainean nagusitzeko duten eskubide naturala defendatzera garamatza. Arrazakeria, zentzu murriztuan, itxura zientifikoko doktrina bat da, gizabanakoaren gaitasun intelektual eta moralen herentziazko determinazio biologikoa baieztatzen duena eta giza taldeak arrazatan banatzen dituena, ezaugarri fisiko intelektual, moral, hereditario eta aldaezinen arabera bereiziak.\nArrazan oinarrituta eskubideak edo pribilegioak ematea edo atxikitzea edo arrazagatik pertsonekin elkartzeari uko egitea arraza-bereizkeria gisa ezagutzen da.\nJarrera, balio eta sistema arrazistek talde etniko edo arrazakoen arteko ordena hierarkikoa ezartzen dute, argia edo lausoa, talde nagusiak dituen pribilegioak edo abantailak justifikatzeko erabiltzen dena.\nBuraschik eta Aguilarrek honela definitzen dute arrazakeria: \u00abtalde bat beste baten gainetik menderatzeko eta gutxiagotzeko sistema, desberdintasunen arrazializazioan oinarritua, non pertsonen, erakundeen eta kulturaren dimentsioak artikulatzen diren. Ikusezin bihurtzeko, estigmatizatzeko, diskriminatzeko, baztertzeko, esplotatzeko, erasotzeko eta desagerrarazteko ideia diskurtso eta praktika multzo baten bidez adierazten da\u00bb.\nArrazakeriari aurre egiteko, Nazio Batuen Erakundeak, 1965ean, Arraza-Diskriminazio Mota Guztiak Ezabatzeko Nazioarteko Konbentzioa onartu zuen, eta Arraza-Diskriminazioa Ezabatzeko Nazioarteko Egun gisa martxoaren 21a ezarri zuen.\nHistoria.\nArrazismoa nahiko fenomeno berria da. Historialari gehienen iritziz, XVIII. mendean sortu zen. Modernotasuna eta arrazismoa loturik datoz, beraz. Giza motari buruzko gogoeta zientifikoaren hasierarekin batera jaio zen doktrina multzo batekin lotzen da arrazismoa. Bitariko joerakoak (tradizionalistak eta iraultzaileak) izan ziren lehendabiziko teoria arrazistak, edota hobeki esan, arrazialistak (Charles Darwin, Joseph Arthur Gobineau kondea, Herbert Spencer). Jatorrizko arraza garbia bilatu nahia izan zen hasierako arrazialismo zientifistaren gidaria. Bat zetozen horretan burezurrak, hortzeriak eta ohiturak alderatzen aritu ziren era guztietako filosofoak, bidaiariak eta jakintsuak. Teorialari haiek urrezko aroaren mitoa berregin zuten nolabait, odol garbiari eustea eta endekapenari uko egitea gai nagusitzat zituen erromantizismoaren esparru intelektualean. XIX. mendearen bukaeran, bestalde, kutsu sozialistako edo iraultzaileko arrazismoa agertu zen; gizartea arrazen arteko berezko hierarkiaren arabera antolatzea proposatzen zuen joera horrek. Vacher de Lapouge Frantzian eta Ludwig Woltmann Alemanian, esate baterako, sozialismo ariarzalearen (Mendebaldeko Europa jatorri semitako kutsutik garbitu nahi zuten) eta selekzionistaren ordezkari izan ziren. Doktrina egiteko ahalegin hori ez zen XX. mendea arte ideologia bilakatu, nazional-sozialismoaren garaia arte, alegia.\nHortaz, bere doktrinak alde batera utzita, arrazismoa jarrera diskriminatzaile, instituzionalizatu \"(apartheid)\" edo derrigortzaile multzo baten erara agertzen da. Era bateko eta besteko ereduak onartzen ditu, sentimendu zurrunetan oinarritutako aurreiritzien arrazismotik hasi eta ideologiazko arrazismoraino. Era desberdin horiek elkarrekin joan daitezke, baina ez da beti hala izaten: ez dago nahitaezko kausalitate loturarik arrazagatiko aurreiritzien eta bazterketa ekintzen artean. Alderantziz, ordea, itxura guztien arabera, faktore ideologikoak eta politikoak erabakigarriak dira genozidioetan.\nTeorialari gehienek bi arrazismo mota bereizten dituzte: alde batetik, arrazismo ez-igualitarioa, beste arrazakoak gutxiesten dituenarena eta gizartean leku jakin bat beheragoko mailan ematen dienarena; eta, bestetik, arrazismo diferentzialista, biktima den taldeari batere lekurik uzten ez diona eta baztertzen, kanpora bidaltzen eta suntsitzen duena. Pierre-Andr\u00e9 Taguieffek dionez, biak bat datoz zenbait ezaugarritan: ez dute gizateria unibertsalaren ideia onartzen; gizabanakoak arraza baten, kultura baten, nazio baten ordezkariak besterik ez direla uste dute; talde desberdintasunak erabatekotzat hartzen dituzte (arrazen arteko mugak gaindiezintzat jotzen dituzte; kultura taldeak, bateraezintzat); azkenik, desberdintasunak sendotzen dituzte (gizabanako bakoitza bere kulturan itxirik dago; determinismo hertsi baten arabera pentsatzen eta jokatzen du).\nBigarren Mundu Gerraz gero, arrazismoaren arrazoibideak bilakaera estrategiko bat izan du, eta orokorki gaitzetsi izan diren dogmatismo biologikoen eta arrazen arteko desberdintasunaren teoriak baztertu ditu. Neoarrazismo horrek itxura sotilagoa hartu du, eta nortasun kulturalaren eskubidea eta horren ondotik datorren desberdintasunaren laudorioa biltzen dituen nahasketa ideologiko batean oinarritu da. Paradoxikoki, arrazismo mota horrek bere zilegitasuna oinarritu nahi du ezkerreko kultura politikoarenak izan diren balio ideologikoetan eta arrazismoaren aurkako joeraren eta bestearekiko errespetuaren usadioan. Duela hogei bat urtetik hona, arrazatik kulturarako eta berdintasun faltagatik desberdintasunerako lerradura trebe horiek eta enuntziatu heterofoboak erabili beharrean, enuntziatu heterofiloen (desberdina izateko eskubidea) edota formulazio leunagoen erabilera nagusitu dira neoarrazisten adierazpenetan; hala ere, funtsezko ideia betiko bera da: kulturaz bestea dena ezin da, berez, asimilatu, taldeak izan zein gizabanakoak izan.\nAgerpide arrazistak.\nArrazakeria nazia eta juduen zein ijitoen holokaustoa.\nSentimendu arrazista zaharren eta zabalduenetarikoa dugu antisemitismoa mundu osoan, juduen aurka gauzatutakoa. Errege-erregina Katolikoek egotzi zituzten Espainiatik XV. mendean, lehen deportazio masiboen artean dagoena. Alemanian, XX. mendeko lehen erdian, erregimen naziak agindu egin zuen. Ezaugarri arrazistak ere bazituen, bereziki juduen aurkakoak. Haiek holokausto izeneko garai zoritxarreko eta kriminala aurrera eraman izan zuten.\nAlemanian, ideologia arrazistaren garapenak bere unerik gorenena Adolf Hitlerren gidaritzapeko mugimendu nazionalsozialistarekin (nazismoa) lortu zuen. Mugimendu honek, 1930 eta 1940ko hamarkadetan, biztanleriaren kopuru esanguratsu baten babesa lortuz joan zen; 1945. urtean, Alemaniak Bigarren Mundu Gerraren porrota pairatu zuen arte. Nazionalsozialismoa \"arraza zuriaren\" nagusitza azpimarratzen zuen ideologia bat bezala sortu zen, zeinetan \"arraza arioa\" gailentzen zen: XX. mendeko aleman purua \"arraza arioa\"ren ordezkari eta eredua zen. Gehienbat judutarrak izan ziren arrazakeria honen pairatzaile nagusiak. Hala ere, ez ziren bakarrak izan, bigarren maila batean ijitoek ere jasan baitzuten.\nAlemaniatik kanpo ere nazismoak eragin handia eduki zuen, besteak beste, Estatu Batuetan. Bertan, bat egin zuen oso garatuta zegoen afroamerikarren kontrako arrazakeriarekin; testuinguru hartan, Henry Ford estatubatuar enpresaria ideologia naziaren zabaltzaile sutsua izan zen. Izan ere, Fordek \"El judio internacional\" (1920) liburua idatzi zuen, arrazakeriaren eta ideologia naziaren hedapena sustatzearekin batera jatorri judutarra zuten alemanen zein ijito edo beste etnia gutxituen jazarpena eta hilketa bultzatu zuena. Ideia hauetan oinarrituta, 11 edo 12 milioi pertsona inguru lekualdatu, kontzentrazio guneetan atxiki eta sistematikoki sarraskitu zituzten. Bigarren Mundu Gerran zehar biktima horien erdia, gutxi gorabehera, judutarra zen, eta, euren hilketa masiboari, Holokaustoa (Shoah) deritzogu. Esan bezala, ijitoek ere oso gertutik jasan zituzten nazismoaren ondorio latzak: 100.000-1.000.000 ijito inguru Porraimoan edo \u201cijitoen holokaustoan\u201d erail zituzten.\nApartheid.\nHegoafrikan, \"apartheid\" izeneko erregimena indarrean egon zen XX. mendean zehar, arrazakeriaren adibide ona izan zena. Bere kasuan, arraza beltzeko pertsonak baztertzen zituen arraza zurikoen nagusitasuna sustatuz.\nAparheida Hegoafrikan sortutako arrazakeria segregazio erregimena izan zen, hain zuzen ere, B\u00f3er edo afrikaner kolonizatzaile herbeheretarrek ezarri zutena .jatorrizko gehiengo beltz aborigenen gainean. \nAparheid hitzak afrikanerrez \u201csegregazioa\u201d esan nahi du. XIX. mendearen hasieratik, Hegoafrikan, kolonizatzaile ingeles eta frantsesek diskriminazio arrazistan oinarritutako arauak ezarri zituzten, eta honako legeak hurrengo gobernu boer \u201czuriekin\u201d batera egin zuten aurrera.\nApartheida 1948.urtean sortu zen Alderdi Nazionalaren gailentzearekin batera. Alderdi Nazionalaren asmoa biztanleriaren mestizajea debekatu, eta gutxiengo zuriaren boterea gailenduko zukeen erregimen arrazista bat ezartzea izan zen. Horrekin batera, 1949.urtean, 55/49 Legea Ezkontza Mistoen Debekua ezartzen zuen, eta \u201czuri\u201d eta \u201cbeltzen\u201d arteko ezkontzak debekatu zituen. Hurrengo urtean (1950.urtean), 21. Ezmoraltasun Legea, biztanleriaren harreman sexualak erregulatu zituenak, abian jarri zen, pertsona zuri eta pertsona beltzen arteko \u201clarru-jotze ilegalak\u201d edo \u201cedozein ekintza ezmoralak\u201d debekatu zituena, alegia. Arau hauek \u201cApartheid txikia\u201d bezala ezagunak izan ziren.\n1955.urtean, Johannesburgotik hurbileko Kliptown auzoko kongresu batean, oposizioko hainbat erakundek (ANC eta Indiar Kongresua, besteak beste) Askatasunaren Aldarrikapenaren aldeko koalizio bat eratu zuten arrazakeri eta diskriminaziorik gabeko Estatu bat ezartzeko asmoz. \u00a0Boer erregimenak arrazisten kontrako mugimenduak bortizki zapaldu zituen heriotza eta atxiloketa masiboak gauzatuz. Atxilotutako buruzagi beltzen artean, Nelson Mandela izan zen aipagarrienetako bat, 27 urte espetxean eman zituelarik (1963-1990).\n1950, 1960 eta 1970 urteetako hamarkadetan zehar, Apartheid-a AEB eta Mendebaldeko Europako herrialdeen aldetik onartua izan zen; izan ere, haien aburuz, Hegoafrikak hartutako jarrera guztiz antikomunista izan zen. Aldiz, Sobietar Batasunak lideratutako bloke komunistako europar herrialdeek hasieratik salatu zuten mugimendua, hauen ustez, giza eskubideak urratzen zituen erregimen arrazista bat zelako. 1970eko hamarkadatik aurrera, munduko iritzi publiko eta komunitate internazionaleko gehiengoa baztertzen hasi zen Hegoafrikako erregimena.\nArraza, nazioa eta klasea zapalkuntza hegoafrikarraren interpretazio eta erantzun ezberdinak eskuratzeko beharrezkoak izan diren gai zentralak izan dira. Hauekin batera, ideologia ere zapalkuntzaren fenomenoa ulertarazteko funtsezko elementua kontsideratuta dago (A. W. Marx, 1991)\nKu Klux Klan.\nErakunde arrazisten artean, Ku Klux Klan da ezagunenetarikoa. 1865ean sortu zuten AEBn, eta, gaur egun, oraindik desagertu ez bada ere, oso modu isolatuan ibiltzen da.\nHego Amerikako arrazakeria XIX. mendean.\nXIX. mendearen hasieran, espainiar eta portugaldar kolonizazio geldoaren aztarnak agerian zeuden oraindik Hegoamerika osoan. 1825ean, Kaliforniatik Patagoniarainoko lurralde zabalak askeak ziren, eta hainbat estatutan zatiturik zeuden. Nolanahi ere, azken kolonia garaietako gizarte eta ekonomia egiturak indarrean jarraitu zuen egoera politiko berrian, baina independentzia kanpainetan altxaturiko gudarosteen zama, gehiturik.\nBurujabetza horrek krisi egoeran ezarri zituen meatzaritza eskualde nagusiak (Mexikoko iparraldea eta Peru Goialdea, gero Bolivia bihurtu zena). Horren aldamenean, merkaturako nekazaritza eta abeltzaintzara jarriak ziren Atlantikoko eskualdeek, aldiz, halako goraldi bat izan zuten. Mendearen erditik aurrera, Britainia Handia nagusi zen mundu mailako merkataritzaren goren aldian, Ozeano Barea aldeko herriak ere produktuen trafikoan sartu ziren.\nAurreiritzi arrazistek moldatu zituzten. Faktore hori eta beste batzuk direla eta, oso bilakaera desberdinak gertatu ziren. Oro har, lur-jabeek (gizarte erpinean kokaturik) etekina atera zietela lehengaiei eta kanpoko inbertsioei esan daiteke. Mendearen azken bi hamarraldietan, kanpoko interesen esku geratu zen hegemonia, ipar amerikarrak gero eta sartuago zirela, nahiz eta Erdialdeko Amerikara mugatua oraino.\nJendeztatze kolonialak lurralde zabalak utzi zituen kontrol zuzenetik at. Bereizketa bat egin daiteke: alde batetik, metropoliko aginpidetik landa ziren barne eskualdeak (Erdialdeko Amerika, Txile, Paraguai eta, batez ere, Brasil), eta, bestetik, indiar gehienen kontrola espainiarren aurreko eliteen esku utzitako lurraldeak (Peruko erregeorderria).\nHiru mendeko kolonizazioaren ondorioz, biztanleria mestizoaren portzentaia handiko gizarteetan moldatu ziren espainiarren mendeko eskualdeetan, kasta sistema zurrunean antolatuak. Independentzia gerrek Hego-Amerikako gizartea berrantolatu zituzten, eta, nor bere iraultzaren ondoren, ez zuten hain zorrotz jokatu odol nahasiko jendearekin. Aurrez aurre gertatu ziren alderdiek jende oldeak beretu behar izan zituzten beren gudarosteetarako, eta, armagizonen artean, aurreratzeko aukera izan zuten indiarrek zein mestizoek, hala nola Santa Cruz buruzagiak. Gauza bera gertatu zen Sim\u00f3n Bol\u00edvarrek Venezuelan bildutako mulato eta beltzekin.\nAtlantikoko itsasertzeko plantazio tropikalek esklabo beltzen lana erabili zuten. Hain zuzen ere, afrikar esklabo gehienak XIX. mendearen lehen erdian iritsi ziren, Britainia Handia buru zen abolizioaren aldeko kanpainarekin bateratsu. Britainiarren presioak esklaboen tratua errepublika berrietan galaraztea lortu zuen (Brasilgo Inperioa azkena izan zen hori izenpetzen, 1852an).\nNolanahi ere, oraindik ere iritsi ziren esklaboak Hego Ameriketara \u2013gero eta gutxiago\u2013, trafiko klandestinoaren bidez. Garai horretakoak dira Brasilgo indiarren ehizaldiak iparraldeko plantazioetara eskulana eramateko.\nMendearen erdialdean, estatu berriak sendotu eta mundu merkatua helburua zuten landaketak hedatzearekin, indiarren lurraldeari eraso zioten. Guda sailean, herri borrokazaleenen aurka jo zuten (Argentinako iparraldea).\nGizarte sailean, jabego higiezin komunitarioa debekatu zuten erreforma liberalek, Eliza eta indiarrak berdin joak gertatzen zirelarik. Oro har, indiar jendea bere herrialdeetako prozesu modernizatzaile eta gatazka politikoetatik aparte bizi zen Mexikon, Erdialdeko Amerikan edo Andeetan.\nArrazismoa XXI. mendean.\nXXI. mendean, mendebaldeko gizarteetan, inork gutxik defendatzen du gizaki batzuk, genetikoki, beste batzuk baino gehiago direla. XX. mendeko joera arrazistarik bortitzenak ez dira hain agerikoak XXI. mendean. XXI. mendeko arrazismoa, muturreko nazionalismoz mozorrotuta, xenofobiarekin eta aporofobiarekin nahasita agertu ohi da.\nZientzia, gizartea eta arrazakeria.\nZientzia-inguruneetan, arrazaren egungo kontzeptua Europako sorkuntza bat da, XVI. mendetik XX. mendera bitartean izan zuen hedapen inperialaren erantzun eta justifikazio gisa garatu zena.\nArrazaren kontzeptua, zenbait giza talderen nagusitasunaren edo gutxiagotasunaren froga gisa, pixkanaka eboluzionatu zuen aldi horretan oso maila sofistikatu eta jakintsuetaraino, eta benetako sasizientzia bihurtu zen, oraintsuago \u00abetnografia\u00bb edo \u00abantropologia fisikoa\u00bb izenak hartuko zituena. Zientziaz mozorrotutako doktrina ideologiko horien gorakada ez da hutsala izan, eta Alemania nazi edo Apartheid izeneko erregimen suntsitzaileetan gertatu izan dira.\nAlbert Ellis estatubatuar terapeutaren arabera, psikologia kognitibotik abiatuta, arrazakeria aurreiritzien mekanismo bat da, komenentziagatik sortzen dena beste pertsona batzuk diskriminatzeko, baztertzeko edo menderatzeko edo, ahal bada, onartzeko, damurik izan gabe eta hori ona edo txarra den edo iritzi subjektiboa edo objektiboa den hausnartu gabe. Normalean, gizarte-talde bateko kide den pertsona baten aurkako edo aldeko jarrera izaten da. Kasu gehienetan, ziurtzat jotzen da talde bereizian gutxiagotze naturala edo genetikoa dagoela edo, bestela, taldekideen gutxiagotasuna egonkortzen duen edozein zirkunstantzia dagoela.Halaber, ohikoa da ezberdintasun kulturalak azpimarratzea, eta horrek besteen gutxiagotasuna edo nagusitasuna azalduko luke. Giza gogameneko alterazioak dira, ezabatzen nahiko zailak direnak eta pertzepzioaren distortsioa edo distortsio kognitiboa, judizio zehaztugabea edo interpretazio ilogikoa eragiten dutenak. Psikologia kognitiboaren arabera, arrazakeria zerbaiten aldeko edo kontrako grina subjektiboa da, eta ez dago posizio horri eusteko argudio nahikorik. Isuria informazioa prozesatzeko akats bat da, eta pertsonek distortsio kognitiboak izatea eragiten du. Ideia arrazistak probatzeko, pertsonek arrazionaltasunaren, funtzionaltasunaren eta objektibotasunaren froga egin behar diete norberaren pentsamenduei.\nArrazakeria kulturaren eremuan.\nArrazakeria zirkulu intelektual kolonialistetan.\n1899an, zortzi urte geroago Nobel saria jaso zuen Rudyard Kipling idazle indo-ingelesaren \"Gizon Zuriaren zama\" poema agertu zen. Bertan, munduko gobernua konkistatzera eta bere gain hartzera deitzen dio \u00abGizon Zuriari\u00bb pertsona \u00abez-zurientzako\u00bb zerbitzu gisa, nahiz eta jakin horrek \u00abzaintzen dituzuen horien gorrotoa\u00bb ekarriko dizuela.\n1911n, \"Encyclop\u00e6dia Britannica-\"ren 14. edizioak ideologia arrazista hartu zuen, \u00abBeltza, intelektualki, kaukasiarra baino txikiagoa\u00bb zela esan baitzuen.\n1930eko hamarkadan, Frantzian, Hergeren \"Tintinen abenturak\" komiki ezaguna agertu zen, mendebaldeko pentsamenduan gorpuztu zuen pentsamendu arrazistaren eramailea, bereziki nabarmena \"Tintin Kongon\" (1930-1931) edo \"Belarri hautsia\" (1935) izeneko istorioetan.\nChamberlain: goi arrazako goi mailako taldea izateagatik.\n1899an, ideologia arrazista sendotu egin zen Houston S. Chamberlain ingelesaren \"The Foundations of the Nineteenth Century\" liburuaren argitalpenarekin. Gobineauren ideiak sakonduz, Chamberlainek germaniar eta eskandinaviar herrien papera areagotzen du, balizko \u00abarraza ariarren\u00bb benetako ordezkari gisa, eta, beraz, beste guztien gainetik. Chamberlainek dioenez, germaniar herriak historian sartzeak, 1200. urte inguruan, \u00abmundu berri baten igoera\u00bb esan nahi izan zuen, Europako zibilizazioa, eta prozesu historiko hori, oraindik martxan dagoena, \u00abmundu teutoniko baten mailaz mailako igoeran\u00bb datza, zeinean teutonikoak ez diren elementu arrotzak ontzi piratak balira bezala hondoratuko diren.\nGaraiko potentzia handietan, \u00abgoi-mailako arraza\u00bb saxoiak (Britainia Handia eta Estatu Batuak), zeltak (Frantzia) eta teutoiak (Alemania) zirela frogatzen saiatzen ziren autoreak agertu ziren. Garaiko pentsalari britainiar batzuek arrazismoa erabili zuten Britainiar Inperioa justifikatzeko, hala nola Thomas Henry Huxley (\"Giza Gizartean Existitzeko Borroka\", 1888), Benjamin Kidd (\"Eboluzio Soziala\", 1894), P. Charles Michel (\"Gure nazioarteko politikaren ikuspegi biologikoa\", 1896), Charles Harvey (\"Politika Britainiarraren Biologia\", 1904)...\n1902an, Thomas Dixon, Jr. eleberrigile estatubatuarrak, \"The Leopard's Spots: A Romance of the White Man's Burden 1865-1900\" (1902) argitaratu zuen supremazismo zuriaren ideologian oinarritutako trilogia arrazista baten lehen eleberria, \"The Clansman: A Historical Romance of the Ku Klux Klan\" (1905) eta, azkenik, \"The Traitor: A Story of the Fall of the Invisible Empire\" (1907) eta Ku Klux Klan aintzakotzat hartzen duena. Trilogia horri buruz, D. W. Griffithek \"The Birth of a Nation\" filma filmatu zuen 1915ean.\nAnt\u00e9nor Firmin: Giza arrazen berdintasunaren tratatua.\n1885ean, Ant\u00e9nor Firmin antropologo haitiarrak bere tratatu hau argitaratu zuen: \"De l, egalit\u00e9 des races humaines\", Gobineauren \"De la Inegalit\u00e9 des races humaines\" liburu ospetsuari erantzunez, bai eta kolonialismoari ere, europarrak Berlingo Konferentzian Afrika banatzen ari zirenean bertako biztanleei entzungor eginez. Arrazakeriaren aurkako pentsamenduaren eta antropologia modernoaren aitzindaria, Firminen lana ez zuten hamarkadetan aintzat hartu Europako akademikoek, harik eta Holokaustoaren kolapso moralak munduko potentziak arrazakeriaren aurkako jarrera publikoa hartzera behartu zituen arte.\nIkus-entzunezko baliabideak.\nHalaber, arrazakeriaren errealitatea erakusten zuten filmak eta telenobelak ere egon ziren. Zinema estatubatuarraren kasuan, zenbait zinema-ekoizle arrazistatzat jo izan dira, pertsonaia antagonikoak (beltzak, asiarrak, hispanoamerikarrak, baita Ipar Amerikako indigenak ere) jartzeagatik. Telenobela batzuek (mexikarrak, brasildarrak, kolonbiarrak, venezuelarrak eta beste batzuek) arrazakeria gainditzen saiatu dira, adibidez, protagonista nagusitzat hartuta landa-eremuko emakume xume bat etorkizun hobe baten bila hirira iristen dena eta antagonistak gizarte-maila altukoak dira diskriminazioa sustatzen dutenak, eta, azkenean, neskak bere aurkarien maila berdintzea lortzen du. Hesi arrazista horiek gainditzen saiatu den telenobeletako bat \"Ni\u00f1a moza\" da, esklaboen alde borrokatzen duen lurjabeen eta goi-maila klasekoen alaba, zeinak esklabotza deuseztatzeko eta afroamerikarren askatasun-eskubideak aitortzeko borrokatzen duen.\nArrazakeria hezkuntzan.\nLehenik eta behin, aipatu behar da hezkuntzak, ikastetxeak ez ezik, familiak ere biltzen dituela, gurasoak baitira lehen hezitzaileak. 1933an, familia zen erakunderik garrantzitsuena berdintasuna eta elkartasuna gizarteratzeko. Horrela, etxeko hezkuntzak haurraren sinesmenetan uste baino eragin handiagoa duela ikusten da, dela negatiboa edo positiboa.\nHala ere, ikastetxeetan zentratuz, etorkinek egokitzapen-aldia izaten dute. Etorkin gehienak jatorrizko herrialdeko egoera ekonomikotik ihesi iristen dira herrialdera. Iristerakoan aurkitzen duten zailtasun handienetako bat hizkuntza da, eta hor jarri behar dituzte abian eskolek ikasteko baliagarriak diren metodoak. Hizkuntza ez ezik, kultura ere ezagutzen ez duten faktoreetako bat da, bizitzeko edo izateko beste modu bat baitute, eta talka kulturala eragin baitezake.\nHorren ondoren, pertsonek sozializatu egin behar dute, eta eskola funtsezko faktorea eta aukera da haurrak edo gazteak harremanetan has daitezen. Hala ere, askotan, etorkinek zailtasunak izaten dituzte ikaskideekin eta irakasle batzuekin, eta horrek sorleku bereko berdinen edo etorkinen talde bat osatzea lekarke. Eskoletan bertan, diskriminazioa eta arrazakeria daude; biktimek, askotan, nahiago izaten dute etorkinen ehuneko handia den ikastetxeetara joan deseroso ez sentitzeko. Gainera, nabarmendu behar da nahiago dutela ikastetxe publikoetara joan pribatuetara baino, horietan jarrera arrazista gehiago aurkitzen baitituzte. Jarrera, iruzkin edo ekintza arrazista horiek guztiak taldean edo bakarka egin ohi dituzte gazteek. Arrazakeriaren biktima askok nahiago dute isilik gelditu, beste batzuek, berriz, nahiago dute gertatzen zaiena azaldu irakasleei. Gainera, etorkinen aukera akademikoei eta etorkizunari buruzko aurreiritziak edo estereotipoak daude.\nLarruazalaren kolorearekin lotutako eskola jazarpenak gora egiten du estatistiketan, eta, ikastetxeetan, berriz, minimizatzen jarraitzen da. Protokolo espezifikorik ez dagoenez, gogorragoa da jazarpen hori jasaten duten amen eta seme-alaben borroka."}
{"id": "11211", "revid": "349", "url": "https://eu.wikipedia.org/wiki?curid=11211", "title": "Arrazakeria", "text": ""}
{"id": "11212", "revid": "90799", "url": "https://eu.wikipedia.org/wiki?curid=11212", "title": "Inperialismo", "text": "Inperialismoa berezko lurraldearen edo eragin eremuaren hedapena da, beste herri batzuk menperatuz eta batasun bat sortzeko egiten denean. Menperatzea lurraldezkoa (kolonialismoa), kulturala edo-eta ekonomikoa izan daiteke.\nInperioko herrien arteko harremana asimetrikoa da, partaideek beraien ohitura nahiz usadioak alde batera uzten baitituzte, patroi komun bakarra bereganatuz.\nEtimologia eta erabilera.\nInperialismo hitza latinezko \"imperium \"hitzetik sortu zen; bere esanahia: \"botere gorena\", \"subiranotasuna\" edo, besterik gabe, \"araua\" da. Inperialismo hitza, hasiera batean, XIX. mendean sortu zen Napoleonen militarismo despotikoa gaitzesteko, eta, gaur egun hartu duen zentzuan, ohikoa bihurtu zen Britainia Handian, 1870eko hamarkadan, konnotazio negatiboarekin erabili zenean. XIX. mendearen amaieran, inperioek une eta leku guztietan zuten portaera deskribatzeko erabiltzen zen. Hannah Arendtek eta Joseph Schumpeterrek hedapenaren mesedetan hedapen gisa definitu zuten inperialismoa.\nLehen, Napoleon III.a atzerriko esku-hartze militarren bidez laguntza politikoa lortzeko egindako saiakeratzat hartzen zena deskribatzeko erabiltzen zen terminoa. Terminoa, batez ere, Mendebaldeko eta Japoniako nagusitasun politiko eta ekonomikoan erabili zen, eta erabiltzen da, batez ere Asian eta Afrikan, XIX. eta XX. mendeetan. Oraindik ere, adituek haren esanahi zehatzari buruz eztabaidatzen dute. Zenbait idazlek, hala nola Edward Saidek, terminoa zabalago erabiltzen dute gune inperial baten eta periferia baten inguruan antolatutako edozein menderatze- eta menpekotasun-sistema deskribatzeko. Definizio horrek inperio nominalak eta neokolonialismoa barne hartzen ditu.\nVersus kolonialismoa.\nAskotan \"inperialismo\" terminoa \"kolonialismo\" terminoarekin lotzen da, baina aditu askok bakoitzak bere definizioa duela defendatu dute. Inperialismoa eta kolonialismoa pertsona edo pertsona-talde batengan duen eragina deskribatzeko erabili dira. Robert Youngek idazten du inperialismoak erdigunetik funtzionatzen duenean estatu-politika bat dela eta arrazoi ideologikoengatik zein finantzarioengatik garatzen dela eta kolonialismoa kokagune edo asmo komertzialetarako garapena besterik ez dela. Hala ere, kolonialismoak, oraindik, inbasioa hartzen du barne. Kolonialismoak, gaur egungo usadioan, koloniaren eta botere inperialaren arteko banaketa geografikoa ere ekarri ohi du. Bereziki Edward Saidek inperialismoa eta kolonialismoa bereizten ditu esanez: inperialismoak urrutiko lurralde bat gobernatzen duen metropoli-zentro menderatzailearen praktika, teoria eta jarrerak inplikatzen dituela, eta kolonialismoak, berriz, urrutiko lurralde batean kokaguneak ezartzea. Errusiar edo otomandar gisako inperio hurbilak kolonialismoaren eztabaidetatik kanpo geratu izan dira tradizioz, nahiz eta hori aldatzen hasi den, haiek gobernatzen zituzten lurraldeetara populazioak ere bidali zituztela onartzen baita.\nInperialismoak eta kolonialismoak, aldi berean, lurralde baten eta haiek kontrolatzen dituzten indigenen gaineko abantaila politiko eta ekonomikoa ezartzen dute, baina adituek, batzuetan, zaila izaten dute bien arteko aldea argitzea. Inperialismoa eta kolonialismoa beste baten ezabapenean zentratzen badira ere, inperialismoa nagusitasun politiko eta monetarioari dagokio kolonialismoa beste baten kontrol fisikoa hartzen duen herrialde baten prozesuaz ari bada, formalki edo informalki. Eremuak menderatzen hastearen arkitektoa kolonialismoa dela kontsideratzen da, eta, ondoren, inperialismoa ikusten da (kolonialismoarekin lankidetzan) konkistaren atzean dagoen ideia sortzen. Kolonialismoa nazio inperialak eremu baten gaineko konkista bat hasten duenean gertatzen da, eta, gero, azkenean, gai da aurreko nazioak kontrolatutako eremuetan gobernatzeko. Kolonialismoaren esanahi nagusia da nazio konkistatzaileak konkistatu zuten nazioaren ondasun eta hornidura baliotsuen ustiapena eta gerrako harrapakinen etekinak lortzea; inperialismoaren esanahia, berriz, beste estatuaren lurrak konkistatuz eta bere nagusitasuna handituz inperio bat sortzea da. Kolonialismoak erabat alda ditzake eremu bateko gizarte-egitura, egitura fisikoa eta ekonomia; ez da harritzekoa herri konkistatzailearen ezaugarriak konkistatutako indigenek heredatzea. Horrela, gehienek, naziotasun bereizia izango dute edo beren ama-koloniaren kontrolpean geratuko dira.\nVladimir Lenin buruzagi sobietarrak zera proposatu zuen: \u00abinperialismoa kapitalismoaren forma gorena zen, inperialismoa kolonialismoaren ondoren garatzen zela eta kolonialismotik kapitalismo monopolistagatik bereizten zela esanez\u00bb.\nInperialismoaren Aroa.\nInperialismoaren Aroan, 1760 inguruan hasi zen garaia, Europako nazioak industrializatzen hasi ziren, eta munduko beste leku batzuk kolonizatzeko, eragiteko eta anexionatzeko prozesuan sartu ziren. XIX. mendeko pasarteen artean \"Afrikaren banaketa\" izan zen.\n1875etik 1914ra bitarteko inperio nagusiei erreparatuta, errentagarritasun aldetik, erregistro nahasia zegoen. Hasieran, planifikatzaileek espero zuten ekoitzitako produktuentzako koloniek merkatu gatibu bikaina eskainiko zutela. Indiako azpikontinenteaz gain, hori gutxitan gertatu zen egia. 1890eko hamarkadan, inperialistek onura ekonomikoa etxeko ekoizpen-sektorea elikatzeko lehengai merkeen ekoizpenean ikusi zuten, batez ere. Orokorrean, Britainia Handiak oso ondo joan zitzaion Indiatik ateratako irabaziei dagokienez, batez ere Bengalako Subatik, baina ez bere inperioaren gainerako zatirik handienatik. Utsa Patnaik ekonomialari indiarraren arabera, 1765 eta 1938 artean, Indiatik kanpora egindako aberastasunaren transferentziaren tamaina 45 bilioi dolar izan zen. Herbehereak oso ondo ibili ziren Ekialdeko Indietan. Alemaniak eta Italiak, berriz, oso merkataritza edo lehengai gutxi lortu zituzten beren inperioetatik. Frantziak zertxobait hobeto egin zuen. Kongo Belgikarra errentagarria izan zen Leopoldo II.a erregeak enpresa pribatu gisa kudeatutako kautxu-landaketa kapitalista zenean. Hala ere, Kongoko Estatu Askean gertatutako ankerkeriaren inguruko eskandaluek nazioarteak, 1908an, Belgikako gobernua bere gain hartzera behartu zuen, eta, aurrerantzean, askoz ere errentagarritasun txikiagoa eman zuen. Filipinak espero baino askoz gehiago kostatu zitzaien Estatu Batuei, matxinoen aurkako ekintza militarrengatik.\nInperialismoak eskura jarri zituen baliabideak zirela eta, munduko ekonomia nabarmen hazi zen, eta askoz ere elkarlotuago egon zen Lehen Mundu Gerraren aurreko hamarkadetan, potentzia inperial ugari aberats eta oparo bihurtuz.\nEuroparen hedapena lurralde inperialismoan hazkunde ekonomikora bideratu zen neurri handi batean, kolonietatik baliabideak bilduz, bide militar eta politikoen bidez kontrol politikoa hartzearekin batera. XVIII. mendearen erdialdean, Indiaren kolonizazioak ikuspegi horren adibide bat eskaintzen du: bertan, Britainiarrek estatu mogolaren ahultasun politikoa ustiatu zuten, eta, jarduera militarra garrantzitsua izan bazen ere, hainbat garaitan tokiko eliteen txertaketa ekonomiko eta administratiboa ere garrantzi erabakigarria ere izan zen azpikontinentearen baliabideen, merkatuen eta eskulanaren gaineko kontrola ezartzeko. XVII. eta XVIII. mendeetan kolonia kopuru handi bat irabazi ekonomikoa emateko eta etxe-portuetara baliabideak bidaltzeko diseinatu baziren ere, D. K. Fieldhouse-k iradokitzen du, XIX. eta XX. mendeetan, Afrika eta Asia moduko lekuetan ideia hori ez zela zertan baliozkoa izan:\nGarai horretan, Europako merkatariek \u00abitsas zabalean ibiltzeko eta mundu osoko soberakinak bereganatzeko (batzuetan modu baketsuan, beste batzuetan bortizki) eta Europan kontzentratzeko gaitasuna zuten\u00bb.\nEuroparen hedapena asko azkartu zen XIX. mendean. Lehengaiak lortzeko, Europak beste herrialde batzuetako eta kolonietako inportazioak zabaldu zituen. Europako industriak lehengaiak bilatzen zituzten, hala nola koloratzaileak, kotoia, landare-olioak eta atzerriko mineral metalikoak. Aldi berean, industrializazioak Europa manufakturaren eta hazkunde ekonomikoaren erdigune bihurtzen ari zen, baliabideen beharrak bultzatuz.\nKomunikazioa asko aurreratu zen Europako hedapenean. Trenbideak eta telegrafoak asmatuta, errazagoa izan zen beste herrialde batzuekin komunikatzea eta bertako nazio baten administrazio-kontrola zabaltzea bere kolonietan. Lurrun-trenek eta lurrun bidezko itsas-garraioak salgai-kopuru handien garraio azkarra eta merkea ahalbidetu zuten kolonietarako joan-etorria.\nKomunikazioaren aurrerapenekin batera, Europak teknologia militarrean ere aurrera jarraitu zuen. Europako kimikariek artilleria askoz ere hilgarriagoa zen lehergailu berriak egin zituzten. 1880ko hamarkadan, metrailadorea gudu zelaiko arma fidagarria bihurtu zen. Teknologia horrek aurkarienganako abantaila eman zien Europako armadei, herrialde gutxien garatuetako armadak oraindik gezi, ezpata eta larruzko ezkutuekin borrokan ari zirelako (adibidez, Afrikako hegoaldeko zuluak 1879ko Anglo-Zulu Gerran). Europako espedizio eta estandarrekin ia parean jartzea lortu zuten armaden salbuespenen artean, Adwako guduan Etiopiako armadak eta Japoniar Armada Inperiala daude, baina horiek, oraindik, Europatik inportatutako armetan eta askotan Europako armadetako aholkulariez baliatzen ziren.\nInperialismoari buruzko teoriak.\nIkasketa akademiko anglofonoek, sarritan, inperialismoari buruzko teoriak inperioaren esperientzia britainiarrean oinarritzen dituzte. Inperialismo terminoa, jatorriz, Benjamin Disraeli Britainia Handiko lehen ministroaren ustezko politika inperial erasokor eta itxurazkoen aurkariek sartu zuten ingelesera gaur egungo zentzuan 1870eko hamarkadaren amaieran. Joseph Chamberlain eta inperialismoaren aldekoek azkar bereganatu zuten kontzeptua. Batzuentzat, inperialismoak idealismoaren eta filantropiaren politika hautatu zuen; beste batzuek, berriz, interes politikoaren ezaugarria zela salatu zuten, eta gero eta kopuru handiagoak zikoizkeria kapitalistarekin lotzen zuen.\n\"Imperialism: A Study\" (1902) liburuan, John A. Hobsonek inperialismoaren eragin handiko interpretazio bat garatu zuen, enpresa libreko kapitalismoak biztanleriaren gehiengoan eragin negatiboa izan zuelako ustea zabaldu zuena. \"Inperialism\"en, itsasoz haraindiko inperioen finantzaketak etxean behar zen dirua hustu zuela argudiatu zuen. Etxeko soldatarekin alderatuta langileei ordaintzen zitzaizkien soldata txikiagoak irabazi eta etekin handiagoak lortzeko atzerrian inbertitu zen. Beraz, etxeko soldatak altuagoak izaten jarraitu bazuten ere, ez ziren hazi bestela izan zitekeen bezain azkar. Kapitalak esportatzeak, ondorioztatu zuen Hobsonek, etxeko bizi-mailan, muga jarri zion etxeko alokairuen hazkundeari. 1970eko hamarkadan, David K. Fieldhouse eta Oron Hale moduko historialariek \u00aboinarri hobsoniarra ia erabat eraitsi zela\u00bb argudia zezaketen . \u200aBritainiar esperientziak ezin izan zuen babestu. Hala ere, Europako marxistek Hobsonen ideiak jaso, eta inperialismoaren teoria berea bihurtu zuten, batez ere Vladimir Leninen \"Imperialism, the Highest Stage of Capitalism\" (1916) lanean. Leninek inperialismoa mundu-merkatuaren itxiera eta lehia aske kapitalistaren amaiera gisa deskribatu zuen, ekonomia kapitalistek inbertsioak, baliabide materialak eta eskulanak etengabe hedatzeko beharraren ondorioz sortu zen hedapen kolonialaren beharretan. Geroagoko teorialari marxistek inperialismoaren kontzepzio horren oihartzuna egiten dute kapitalismoaren egitura-ezaugarri gisa, zeinak Mundu Gerra inperialisten arteko borroka gisa azaldu baitzuen kanpoko merkatuak kontrolatzeko. Leninen tratatua loratu zen testu-liburu estandar bihurtu zen 1989\u20131991n komunismoa erori arte.\nKomunista ez diren ezkerreko teorialari batzuek \"inperialismoaren\" izaera estrukturala edo sistemikoa azpimarratu izan dute. Halako idazleek terminoari loturiko aldia zabaldu izan dute, eta, gaur egun, ez du izendatzen, ez politikarik, ezta XIX. mendearen amaieraren hamarkadetako tarte labur bat ere, baizik eta mendeetan zehar hedatzen den mundu sistema bat, askotan kolonizazio garaira etorriz eta, batzuetan, Gurutzadetaraino. Terminoaren aplikazioa hedatu ahala, bere esanahia bost ardatz ezberdinetan (baina askotan paraleloetan) mugitu da: morala, ekonomikoa, sistemikoa, kulturala eta denborazkoa. Aldaketa horiek, beste aldaketa batzuen artean sentsibilitatean, gero eta ezinegon handiagoa islatzen dute, baita nahigabe handia ere botere horren hedadurarekin, zehazki Mendebaldearen boterearekin.\nHistorialariek eta teorialari politikoek denbora asko eztabaidatu izan dute kapitalismoaren, klasearen eta inperialismoaren arteko korrelazioaz. Eztabaidaren zati handi batean J. A. Hobson (1858-1940), Joseph Schumpeter (1883-1950), Thorstein Veblen (1857-1929) eta Norman Angell (1872-1967) eta beste teoriko batzuek izan zuten aitzindari. Idazle ez-marxista horiek garairik emankorrena Lehen Mundu Gerraren aurretik izan bazuten ere, gerra arteko urteetan ere aktibo jarraitu zuten. Haien lan konbinatuak inperialismoaren eta Europan zuen eraginari buruzko azterketaren berri eman zuen, baita 1950eko hamarkadatik aurrera Estatu Batuetako konplexu militar-politikoaren gorakadaren inguruko hausnarketetan lagundu ere. Hobsonek etxeko erreforma sozialek inperialismoaren nazioarteko gaixotasuna senda zezaketela argudiatu zuen, oinarri ekonomikoa kenduz. Hobsonek teorizatu zuen zergen bidez estatuaren esku-hartzeak kontsumo zabalagoa bultzatu, aberastasuna sortu eta mundu-ordena baketsu, tolerante eta multipolar bat bultzatu zezakeela.\nWalter Rodney-k, 1972ko \"How Europe Underdeveloped Africa\" bere klasikoan, \u00abinperialismoa kapitalismoaren fase bat dela proposatzen du Europako mendebaldeko herrialde kapitalistek, AEBk eta Japoniak munduko beste leku batzuen gainean hegemonia politiko, ekonomiko, militar eta kulturala ezarri zutela hasiera batean maila baxuagoan zeuden herrietan, eta, beraz, ezin izan zioten menderakuntzari aurre egin\u00bb. Ondorioz, inperialismoak urte askotan mundu osoa hartu zuen bere barnean: alde batekoak esplotatzaileak ziren, eta bestekoak, esplotatuak; zati bat menderatua zen, eta bestea jaun eta jabe; zati batek politika egiten zuen, eta bestea menpekoa zen.\nInperialismoa espazioaren garapena eta bere gobernu-testuingurua gisako fenomeno berrietan ere identifikatu izan da.\nInperialismoaren zergatiak.\nHedapen inperialista fenomeno historiko oso konplexua izan zen eta horregatik hau sortarazitako egoerak edo faktoreak asko izan daitezke. Horregatik hurrengo ataletan hedapen honen arrazoi garrantzitsuenak azalduko dira talde ezberdinetan sailkatuak.\nZergati demografikoak.\nTeoria batzuen arabera Industria Iraultzaren ondorioz Europan gertatu zen eztanda demografikoa ere zabalpen inperialistaren arrazoietako bat izan zen. Hazkunde honen eraginez langabezia tasa eta populazioak lurrean egiten zuen presioa gero eta handiagoa zen, hauek elikatzeko elikagai gehiago eta lan egiteko postu gehiago behar baitzituzten. Horregatik gertatu zen europarren emigrazio masiboa, lur berrietan aberastasunak eta bizi baldintza hobeak lortzeko modu bat ikusten zutelako. Modu honetan 1850tik 1914ra Europako populazioa bikoiztu zen arren 40 milioi pertsona kanpora abiatu ziren bizitza berri baten bila.\nBeste zergati batzuk.\nZergati hauen artean ideologiarekin erlazionatutakoak nabarmentzen dira. Alde batetik, lurren kolonizazioaren bidez potentziek haien handitasuna eta hegemonia erakutsi nahi zuten. Askotan hau erakusteko nahia Europan izandako galerak edo porrotak konpentsatzeko era bat baino ez zen (Frantziaren kasuan bezala, Prusiaren kontrako gerran galtzaile atera zena). Honez gainera gizartearen zati bat munduko indigenak \u201czibilizatzeko\u201d beharra sentitu zuten, arraza zuriaren nagusitasunak beste \u201cbasatiak\u201d gizarteratzeko behar morala zeukan-eta. Talde hauen barruan eliza luteranoa nagusitu zen, indigenen ebangelizaziora abiatu zena. Eliza katolikoak ez zen ebangelizazioaren guztiz aldekoa Amerikan edukitako esperientzia txarragatik, baina azkenean luteranoen bidea jarraitu zuen, beste porrot handi bat lortuz. Beste ideologia batek Charles Darwinen eboluzioaren teorian oinarrituta, arraza zuriaren eskubide osoa ikusi zuen nahi zuen beste hazteko, horrek beste kultura edo lurraldeen suntsiketa bazekarren ere.\nAzkenik, beste arrazoi bat aipatu behar da, pisu handikoa izan ez bazen ere. Batzuen ustez lur berrien kolonizazioa armadak lanpetuta edukitzeko modu bat izan zen baita ere. Modu honetan Europan gatazka edo altxamendu militarrak egotea saihesten zen eta gudarosteak haien teknikak eta teknologia berriak probatzeko lekuak zituzten.\nInperialismoaren filosofia.\n\u00abMunduko herrialdeak, bizien eta hil zorian daudenen artean bana ditzakegu. Alde batetik herri handiak ditugu, egunetik egunera indartzen doazenak, gero eta aberatsago, gero eta hobeto antolatuta. Trenbideei esker, leku bakarrean pila dezakete populazioaren indar militarra, eta orain arteko belaunaldiek inoiz amestuko ez zuten neurri eta indar izugarrizko armadak elkar ditzakete...\u00bb\nHandinahiak dira eta gauza bera gura dute denek, etorkizunak bakarrik erabaki ahal izango du auzia odolaren bidez.\nZergatik edo hagatik, beharrizan politikoengatik edo presio filantropikoengatik, herri biziak apurka-apurka hilzorikoen lurraldeez jabetuko dira eta berehala gatazka bideak sortuko dira herri zibilizatuen artean (...).\nJakina, ez dugu utziko Ingalaterra ezlekuan geldi dadin edozein moldaketa egingo balitz ere (txaloak). Beste alde batetik, ez dugu begi txarrez ikusiko handitutako arerioen batek pobrezia eta antzutasuna kanporatzen baditu eskura ez ditugun eskualdeetan.\"\n1898ko maiatzaren 4an Lord Salsburyk Albert Hallen egindako hitzaldia. The Times, 1898ko maiatzak 5.&lt;br&gt;\nAfrikan.\n&lt;br&gt;Afrikaren banaketari dagokionez, XIX. mendera arte Afrika ia esploratu gabe egon zen, eta ia Europa osoak esku hartu nahi zuen kontinente horretan. Lehenengo herrialde europarrak Frantzia eta Britania Handia izan ziren, lehenengoak Aljeria eta Tunisia okupatzen hasi zen eta bigarrenak Egipto okupatzen. Geroago, Belgikak, Portugalek, Espainiak eta Alemaniak ere Afrikan lurralde batzuk kolonizatuko zituzten. Horregatik, Europako lurraldeen jokabidea ordenatzeko, Bismarck kantziler alemanak Berlingo Konferentzia deitu zuen 1884ean. Bertan erabaki batzuk hartu ziren:\nAsian.\nAsian, Europaren XIX. mendearen azken hereneko hedapen inperialista ere iritsi zen.\nErrusia.\nHedapen politikoa eman zen batez ere, XVII.mendean asiako iparraldea okupatu, eta XIX.mendearen erdialdean, Turkestango lur emankorrak lortzera abiatu zen.\n1880-1890 tik aurrera Transiveriar trenbidea Errusia europarra eta ekialdekoa konektatzen zituen trenbide sarea eraiki zuten Vladivostokera arte.\nTurkestanen aurrera egin zuten ahala, gatazkak sortu ziren Erresuma Batuarekin, izan ere, bi herrialdeek gatazkak izan zituzten Persia eta Indiako mugako lurraldeak eskuratzeko.\nBestalde, Errusiarrak \u00a0Mantxuriako lurraldean \u00a0sartu izanak, Txinako ipar ekialdean, gatazka sortu zuen Japoniarekin ere,beren espantsionismoaren helburuetariko bat baitzelako. Ondorioz, 1904-1905 bi herrialdeen arteko gerra bat izan zen non Errusia izan zen galtzaile.\nBritania Handia.\nBritania Handiko asiar kolonialismoaren helburu nagusia India izan zen. XVII. mendearen geroztik, Ekialdeko Indietako konpainia Ingelesak,1600. urtean sorturiko Britaniar inbertsoreen konpainia pribatua, bertako lurraldeen zati handi bat bereganatzea lortu zuen, britainiar gobernuaren laguntzaz.\nHorretarako, britaniar armadaren barruan \u00a0indiar soldaduen armada bat zuen; zipaioak.\nBaina 1857 tik 1858ra zipaioak matxinatu egin ziren, britainiar ofizialek beren erlijio-sistemak mespretxatu eta aldaketa administratibo ezegonkorrak egiten baitzituztelako. Ondorioz,britaniar gobernuak koloniaren administrazioa berriro antolatu behar izan zuen.\nHorretaz gain, Frantziaren kolonizazioa Indotxinara iristen zela ikusita, Britania Handiak Birmania okupatu zuen eta 1886tik aurrera protektoratu,estatu subirano propio bat \u00a0eta egitura politiko eta kultural propio bat zuen estatua, bihurtu zuen.\nBukatzeko,1870tik 1885ra bitartean Malaysiako sultanerri batzuk ere okupatu zituen.\nFrantzia.\nFrantziako hedapen inperialista Indotxinan 1858tik 1860ra hasi zen,lehendabizi Mekong ibaia,asiako 5.ibairik luzeena eta Txina, Laos, Kanbodia, Myanmar, Thailandia eta Vietnam zeharkatzen dituen ibaiaren delta okupatu \u00a0eta ituna sinatu zuten Annamgo erregearekin; hark Frantziaren esku utzi zituen Kotxintxinako ekialdeko hiru probintziak. Frantziak Mekong ibaiaren eta Song Koi ibaiaren deltak kontrolatu nahi zituen, Txinako merkatuan sartzeko bide bat izateko.\n1887an, Indotxinako Batasun Orokorra eratu zuen.\nHolanda.\nLurraldeak kontrolatu zituen XVII. mendetik XX. mendera arte. Bere espantsionismoa sendotu zen behin Belgikatik 1831an independizatuta. Bere inperioa handitu zuen Indonesia, Sumatra, Java, Borneo eta Ginea Berriarekin besteak beste. Inperialismo holandarra bultzatua izan zen bere nagusitasun ekonomikoagatik, Europako eta Munduko zentro finantzarioa baitzen Londresek ordezkatu baino lehen. Horrez gain, bere flotaren indarraren laguntza zuen. Hamarkada batzuetan itsasoko zabalak menderatu zituen bere flotari esker eta honen ondorioz Ekialdeko Indietako Konpainia, espezieetan merkataritza gune garrantzitsuena, bere eskuetan egon zen.\nJaponia.\nJaponiaren espantsionismoari dagokionez Korea eta Txina menderatzea zuten helburu eta joera espantsionista eta oldarkorra hartu zuten. Bertan ekonomia-hazkunde azkarra gertatu zen eta armada zein administrazioa berritzeko edo modernizatzeko neurriak hartu ziren. Japoniak arrazoi ugari zituen joera inperialista bat hartzeko eta barneratzeko, baina herrialde honen inperialismoak eragintzat izan zuen joera nazionalisten hedapenak, eta bertan Japonia handi bat eratu nahi zuten. Joera inperialista bat hartzeko aurretik aipatu ditugun arrazoi ugari horiek hauexek dira: bere produktu jakin batzuentzat kanpoan merkatuak bilatzeko beharra, industralizazioa sendotzeko, presio demografikoak eta lehengaiez hornitzeko beharra. Inguruan zituen zenbait uhartedi menderatu ostean Koreari hiru portu irekitzera eta japoniar emigranteak onartzera behartu zuen. Momentu horretan herrialde hau Txinaren menpe zegoenez gerra sortu zen Japoniaren eta Txinaren artean. Japoniak Korea osoa bere eskuetan izatea lortu zuen eta Mantxurian sartzea lortu zuten. Egoera honen aurren Txinak korearen independentzia onartu zuen lurralde batzuk emanez, Formosa eta Port Arthur batik bat. Beranduago Errusia ez zegoen ados aldaketa hauekin, hau da, ez zuen onartu Japoniak Mantxuriako hegoaldea hartu izana. Horren aurrean eta inongo gerrarik deklaratu aurretik Japoniak eraso egin zion Errusiari Port Arthur-eko flota suntsituz. Gerra honen ondorioz Japoniak Sakhalin hegoaldea lortu zuen, baita Korea anexionatzea ere eta azkenik Mantxurian zuen nagusitasuna sendotzea ere ekarri zuen."}
{"id": "11213", "revid": "349", "url": "https://eu.wikipedia.org/wiki?curid=11213", "title": "Inperialista", "text": ""}
{"id": "11215", "revid": "42829", "url": "https://eu.wikipedia.org/wiki?curid=11215", "title": "Euzko Gaztedi", "text": "Euzko Gaztedi-EGI EAJren gazte erakundea da.\nEGIk bere burua honela jotzen du:\nGizakiaren onurarako diren mugimendu guztien aldekoak. Haien lan eremua gazteria izanik Euzkadi edo Euskal Herriaren subirautzaren berreskuratzea dute helburu. Europearrak izatearekin batera bakea, tolerantzia eta giza eskubideei errespetua nagusi diren markoa nahi dute.\nHainbat elkarte daude EGIrekin lotura daukatenak:\nIzena.\nIzen ugari izan ditu historian zehar\u02d0 Juventud Vasca, Euzko Gaztedi, Eusko Gaztedi eta Euzko Gaztedi Indarra (EGI).\nHistoria.\nEuzko Gaztedi (EGI) Bilbon sortu zen 1904-ko Otsailaren 14an, Sabin Arana EAJ eta Euzko Abertzaletasunaren sortzailearen heriotzaren hiru hilabete igarotakoan.\nEGIren sorreraren arrazoia, Sabin Aranak sortutako abertzaletasuna eta askatasun ideiak hedatzen jarraitzea izan zen.\n1913. urtean sortu zen Bilboko \"Juventud Vasca\" taldea, Elias Gallastegi bultzaturik eta beti izan da alderdiko indepentziazaleen gune nagusietako bat.\nBere sorreran Euzkadiren askatasunaren alde lanegiteko prest zeuden 400 kide zituen, eta honek erakunde hau abertzaletasunaren aldeko taldeen artean postu nagusian jarri zuen, estatu espainarrean gudazibila hasi arte.\n1918. urtean itxi egin zuten erakundearen egoitza. Bestalde 1920an sortu ziren Iru\u00f1eako eta Gasteizko taldeak. 1923. urteko diktaduraren hasieran erabat debekatu ziren taldearen ihardun guztiak.\n1930eko ekainean hasi zen berriro ere Bilboko \"Juventud Vasca\" eta 1931n zabaldu zen Donostiako egoitza. 1932an berriro zabaldu ziren Iru\u00f1ea eta Gasteizekoak.\nGerra Zibila eta diktadura.\nGerra Zibilean gazte gehienek guda hartan borrokatu zuten baina orduan ere, Eusko Gaztedik euskotar gazteen artean agertzen jarraitu zuen nahiz eta guda ostean egin zuen talde honek bere lanik nagusiena.\nGaur egun existitzen den Euzko Gaztedi Venezuelan sortu zen.\nOrduko atzerriratutako gazteak izan ziren askatasun handiagoa edukitzean, euskal erresistentziaren egitura antolatzen hasi zirenak. 1950. urteetan hasiko ziren EGI et EAJ alderdien arteko tirabirak. EGIn ibilitako militanteek sortu zuen EKIN eta, gerokoan, ETA erakundea (1959).\n1960an gazteentzako eta gazteen ideiak eta ekintzak azaltzeko aldizkari bat atera zen, GUDARI aldizkaria. Aldizkari honek informazio emanez, barne eta kanpoko erresistentziaren artean hartuemonak handitzeko funtzioa zuen, baina ikusiaz honekin ez zela nahikoa, eta beste gazte talde politikoetatik desberdintzea derrigorrezkoa zela, gazte abertzale haiek sigla batzuk atera zituzten. EGI siglak.\nBorroka armatua.\nEAJren ildoarekin ados ez zeuden militante multzoak zeuden 1960ko hamarkadaren bukaeran, eta ETArekin elkarlanean hasiak ziren propaganda eta bestelako ekintza klandestinoetan. EAJk \"EGI-Batasuna\" deitzen zuen bere adarraren ildo hori. 1972an EGIko 500 bat militante ETAn sartu ziren. Lehenago eta geroago, borroka armatuan ari ziren EGI-Batasunako kide batzuk hil ziren eta hil zituzten, esate baterako Jokin Artajo eta Alberto Asurmendi (prestatzen ari ziren lehergailu batek eztanda eginda hil ziren Ultzaman, 1969ko apirilaren 6an), Jonan Aranguren 'Iharra' (Guardia Zibilak tiroz hil zuen Urdazubin, muga pasatzen saiatzen ari zela, 1972eko irailaren 20an), Jose Benito Mujika 'Xenki' (ordurako ETAko kide zela Guardia Zibilak Lekeition tiroz hila, 1972ko irailaren 2an), Jon Paredes 'Txiki' (ordurako ETApmko kidea zen, eta Francoren aginduz fusilatu zuten, Cerdanyolan, 1975eko irailaren 27an).\nKideetako batzuk borroka armatuan aritzeak tirabirak sortu zituen bai EAJ alderdiarekin baina baita ere EGIn bertan. EGI-Batasunaren adarraren zatiketa eta gero, EGIk borroka armatua arbuiatu zuen.\nBorroka armatua eta gero.\nEGIren ekintzak gehitu egin ziren, argi eta garbi esanez, herri honek ez zuela inoiz onartuko espainiar estatuaren zapalkuntzarik. Momentu garrantzitsu bat \u201cMalatoekintza\u201d izan zen, Burgosko Katedraleko punturik altuenean ikurri\u00f1a bat jarriaz Hispanitate egunean, eta berriro ere Euzkadi nazio aske dela gogoratuz. Ezin dugu ahaztu ordurako EGIk Europako beste nazioarteko gazte abertzaleekin bazituela hartuemanak gaur egun ere jarraitzen dutenak.\nBazegoen jadanik gazte guztiek helburu batean hau da, Euzkadiko askatasuna lortzean, batzen zituen izen bat, baina derrigorrezkoa zen izenaz aparte sinboloren bat, EGIk ateratzen zuen propagandan agertzeko. Horrela Juan Queralti (\u201cMomento\u201d aldizkari Venezolanarren ilustratzailea eta katalan abertzalea izategatik atzerriratutakoa) eskatu zitzaion sinbolo hura egiteko, aurreko gudari belaunaldiak, hurrengoari ematen zien testiguaren ideia isladatu behar zuela esanez. Horrela Queraltik Picassoren Gernikatik atera zuen zuzia, EGIren sinbolo bihurtu zen.\nOrdutik aurrera, EGIren giza eta politika ekintzak garrantzi handiagoa hartuz doaz bere militante kopurua ere handituz doalarik.\nFranco hil eta eta gero.\n1975an Franco hil zen eta EGI indar handiagoz agertu zen, bere abertzaletasun iritziak emanez. Orduko urteetan gazte asko atxilotuak izan ziren Euskadi zer zen azaldu zutelako. Urte gogorrak izan ziren gazte askok torturak eta heriotzak jasan zituztelarik. Diktadura eta hurrengo urteetan estatu espainolak sortutako indarkeria jasan zuten gazteak asko izan ziren.\nGaur egungo egunean EGIren ingurura biltzen dira Euzko Alderdi Jeltzaleko kide gazteak. Maiz egiten dituzte EGIko kideek, EAJko gainerako kideek ez bezala, Euskadiko independentziaren aldeko adierazpenak.\nBarne antolakuntza.\nEGIren barne antolakuntza EAJren antzekoa da, nahiz eta erakunde autonomoa izan EGIkideak 16 eta 30 urte arteko alderdikideak dira.\nErakundea asanblearioa da hiru mailatan funtzionatu izan du: udal, herrialde eta aberri mailan.\nHorrela izanda, erabakiak hartzeko prozesua, alderdiaren oinarrietatik bururako bidea hartzen du. Uri Buru Batzarretatik, Herrialde Buru Batzarrera eta azkenik, Aberri Batzarrera.\nLan egiteko prozesu hau, berdin ematen da alderdiaren arlo guztietan . Antolaketaren zabalkundea ere bada , beste ezaugarrienetariko bat.\nEgoitzak.\nAbenda\u00f1o, 26\n01008-Gasteiz (Araba)\nSabin Etxea Ib\u00e1\u00f1ez de Bilbao,16\n48001-Bilbao (Bizkaia)\nPinu bidea, 20\n20009-DONOSTIA (GIPUZKOA)\n25, Thiers karrika\n64100-Baiona\nZapater\u00eda, 50\n31080-Iru\u00f1ea (Nafarroa)\nUrteko Ekitaldiak.\nGogorregi Konpartsa Bilboko Aste Nagusian."}
{"id": "11220", "revid": "512", "url": "https://eu.wikipedia.org/wiki?curid=11220", "title": "Avito", "text": "Avito (; - 456) erromatar aristokrata izan zen, 455etik 456 arte erromatar enperadorea izandakoa.\nPetronio Maximok \"magister militum\" (armadaren burua) izendatuta, Avitok Teodoriko II.a bisigodoen erregearengana joan behar izan zuen misio diplomatiko batean. Erregearen Tolosako gortean zegoela Genserikok Erroma inbaditu zuen, Petronio Maximoren agintaldia amaiaraziz. Avitok abagunea aprobetxaturik, 455eko uztailaren 9an Galiako senatariek eta soldaduek aldarrikatu zuten enperadore. Irailean Erromara iritsi zen.\nItalian haren agintea ez zen inoiz onartu. Bandaloen kontrako kanpainak porrot egindakoan, Avitoren egoera ezegonkor bihurtu zen. Bandaloen setiok gosetea eragin zuen Erroman. Gainera, bizkartzain godoak ordaindu ahal izateko, brontzezko estatuak urtu zituen. Nahigabe orokorraz baliatuta, Rizimerok eta Maiorianok matxinada sortu zuten.\nTeodoriko II.aren laguntza jaso gabe, Hispanian baitzen sueboen kontrako borrokan, Avito garaitu zuten matxinoek. Bizitza errespetatu zioten, eta artzapezpiku izendatu zuten. Galiara ihes egin nahi izan zuenean, hil egin zen."}
{"id": "11221", "revid": "336", "url": "https://eu.wikipedia.org/wiki?curid=11221", "title": "Maioriano", "text": "Maioriano (; 420ko azaroa - 461eko abuztuaren 7) 457tik hil zen arte mendebaldeko erromatar enperadorea izan zen.\nFrankoen eta alamanen aurka nabarmendu zen, armadaren barnean. Avito boteretik kendu ostean, Rizimero erregenteak Maioriano enperadore izendatu zuen, ekialdeko Leon I.ak usurpatzailetzat jo bazuen ere.\n458an, bandaloen eraso bertan behera utzita, Afrika inbaditu zuen germaniarrez osatutako armada baten bidez. Teodoriko II.a bisigodoen erregea garaitutakoan, berarekin hitzarmena sinatu zuen. 460ko hasieran egundoko itsas-armada prestatu zuen bandaloen aurka egiteko. Genserikok, halere, erromatar ofizial batzuk erosita, oharkabean harrapatu zuen erromatar itsas-armada, eta suntsitzen lortu zuen.\nGenserikorekin bakea hitzartu behar izan zuen orduan Maiorianok. Horrek haren ospe militarra kaltetu zuen. Gainera, populazioarekiko soldaduen bortizkeria bertan behera uzten saiatzeak ospe txarra areagotu zion legioen artean. Rizimerok atzerritarren tropen matxinada eragin zuen. Honela, 461eko abuztuaren 2an abdikatzera behartu zuten. Bost egun beranduago hil zen."}
{"id": "11222", "revid": "336", "url": "https://eu.wikipedia.org/wiki?curid=11222", "title": "Libio Severo", "text": "\"Libio Severo\" (; Lukania, \u2013 465eko abuztuaren 15a) , mendebaldeko erromatar enperadorea izan zen 461etik 465 arte.\nMaiorianoren heriotzaren ostean, Rizimerok Libio Severo enperadore izendatu zuen. Ekialdeko Leon I.ak ez zuen izendapen hori onartu.\nHistorialariek Rizimeroren panpinatzat jo zuten Libio Severo. Hala ere, ez dago Libio Severoren inolako erregistrorik. Txanpon batzuk egin zituen, zeinek atzeko aldean Rizimeroren zigilua zuten.\n465eko abuztuaren 15ean hil zen Libio Severo. Historialari garaikideek uste zuten Rizimerok pozoitu zuela. Hipotesi hori, ordea, ez dago frogaturik."}
{"id": "11223", "revid": "257112", "url": "https://eu.wikipedia.org/wiki?curid=11223", "title": "Cesar Cruchaga", "text": ""}
{"id": "11225", "revid": "448", "url": "https://eu.wikipedia.org/wiki?curid=11225", "title": "Genozidio", "text": "Genozidioa gizatalde baten suntsiketa sistematiko eta berariazkoa da, erlijio-, arraza- edo politika-arrazoiengatik egiten dena. 1948an, Nazio Batuen Genozidioaren Konbentzioak honela definitu zuen genozidioa: \u00abtalde nazional, etniko, arrazazko edo erlijioso bat erabat edo partzialki suntsitzeko asmoz egindako bost ekintzetako edozein\u00bb. Bost ekintza hauek ziren: taldeko kideak hiltzea, kalte fisiko edo mental larriak eragitea, taldea suntsitzeko helburua zuten bizi-baldintzak ezartzea, jaiotzak eragoztea eta haurrak taldetik kanpo indarrez eramatea. Biktimak talde bateko kide direlako aukeratzen dira, ez zoriz.\nEzegonkortasun Politikoari buruzko Lan Taldearen ustez, 1956 eta 2016 artean 43 genozidio gertatu ziren, eta 50 milioi heriotza inguru eragin zituzten. Iheslarientzako Nazio Batuen Goi Mandataritzak kalkulatu zuen beste 50 milioi lekuz aldatu zituztela indarkeria-aldi horiek 2008ra arte. Genozidioa, bereziki genozidioa eskala handian, giza gaiztakeriaren epitomea da. Etiketa gisa, polemikoa da, moralizatzailea delako, eta kategoria moral gisa erabili da 1990eko hamarkadaren amaieratik.\nEtimologia.\nRaphael Lemkin abokatu poloniarrak \"genozidio\" terminoa asmatu zuen 1944ko \"\"Axis Rule in Occupied Europe\" liburuan, grezierako \"\u03b3\u03ad\u03bd\u03bf\u03c2\" (\"genos\", arraza, herria\") latinezko \"-caedo\" atzizkiarekin (\"hiltzeko egintza\") konbinatuz. Lemkinek nazien Europako okupazio-politiken ikerketa dokumentatu zuen, eta Poloniaren okupazioaren kasu-azterketa bat erregistratzen du. Lemkinek esan zuen poloniarren aurkako ankerkeria naziek bost politika zituztela, Poloniako nazioa \"suntsitzeko\" asmoa adierazten zutenak. Horien artean, i) poloniarren hilketa masiboak ii) \"taldeko kideei kalte fisiko edo mental larriak\" sorraraztea iii) \"suntsitzeko kalkulatutako bizi-baldintzen narriadura planifikatua\" iv) \"taldean jaiotzea galarazteko neurriak\" aplikatzea, hala nola abortuak sustatzea, haurdun dauden emakumeei kargak ezartzea, etab. v) Haur poloniarrak Alemaniako familietara nahitaez eramatea. Bost markatzaile horietako bakoitzak, Lemkinen arabera, argi eta garbi erakusten zuen nazien identitate poloniarra ezabatzeko plana. Bost irizpide horiek 1948ko Genozidioaren Konbentzioak hartu zituen, asmo genozidio saiakeraren froga gisa.\nTerminoa sortu aurretik, modu bat baino gehiago zeuden horrelako gertakari bat izendatzeko. Hizkuntza batzuek bazituzten hitzak hilketa masibo horiei buruz hitz egiteko, adibidez alemaneko \"V\u00f6lkermord\" (literalki, \"herri bat erailtzea\") edo polonierako \"ludob\u00f3jstwo\" (literalki, \"herri edo nazio bat hiltzea\"). 1941ean Naziek Bizargorri Operazioan Sobietar Batasuna inbaditu zutenean eta milaka errusiar erail, Winston Churchillek esan zuen \"izenik gabeko krimena\" zela. Lemkinek 1944an sortu zuen izena Nazien politikak izendatzeko. 1921eko Armeniar genozidioaren arkitektoa izan zen Talat Pasha Soghomon Tehlirianek erail zueneko pasartea irakurri ostean, Lemkinek galdetu zion bere irakasleari ea zergatik ez zegoen legerik Talat bera zigortu ahal izateko. Beranduago esan zuen \"abokatu gisa, uste dut krimen bat ezin dutela biktimek zigortu, baizik eta epaitegi batek.\"\nGenozidioari buruzko 1948ko Konbentzioaren (CPPCG) atarikoak dio genozidio-kasuak gertatu direla historian zehar; Lemkinek Holokaustoaren autoreen terminoa eta prozesamendua asmatu zituen arte Nurenbergeko Epaiketetan, ez zuten terminoa definitu Nazio Batuek nazioarteko zuzenbidean. Hainbat urte igaro ziren nazioarteko komunitateak terminoa ohiko gisa erabili baino lehen. Nurenbergen \"germanizazioa\", \"gizateriaren aurkako krimenak\" eta \"masako hilketa\" bezalako esaldien desegokitasuna erakutsi zutenean, nazioarteko zuzenbideko adituek erabaki zuten Lemkinen lanak krimen nazientzako esparru kontzeptuala ematen zuela. \"The New York Times\"eko 1946ko titular batek iragarri zuen \"buruzagi naziei egotzitako krimenerako izen berria genozidio da\"; hitza Nurenbergeko epaiketetako akusazioetan erabili zen, 1945etik aurrera, baina termino deskribatzaile gisa soilik, ez termino juridiko formal gisa. Arthur Greiserren eta Amon Leopold Gothen 1946an Genozidio Poloniarraren Epaiketak deiturikoak izan ziren epaiek terminoa sartu zuten lehen epaiketak.\nHistoria.\nHistoria osoan ez da ezagutu XX. mendean adinako genozidiorik. Milioika heriotza horiek guztiak ez dira gerraren ondoriozkoak izan, arraza, etnia, erlijio edo politika talde desberdinen aurkako hilketa berariazkoak eta sistematikoak eraginak baizik. XX. mendeko lehen genozidio jendetsua 1915 eta 1923 bitartean gertatu zen: turkiar gobernuak 600.000-1.500.000 armeniar beren etxeetatik egotzi edo sarraskitu zituen. Hala ere, azkenaldiko genozidio kasurik zoritxarrekoena Alemaniak 1930 eta 1940 artean Europako juduak desagerrarazteko egin zuena izan zen. 1945ean Bigarren Mundu Gerra amaitzerako, 12 milioi pertsona hil zituzten naziek; horietatik sei milioi juduak ziren, eta gainerakoak ijitoak, homosexualak edota eslaviarrak. Urte hartan bertan, Nurenbergeko epaitegiak holokaustoaren arduradunak epaitu zituen, eta gizabanakoaren erantzukizun printzipioa arautu zuen.\n1946an Nazio Batuen Batzar Nagusiak genozidioa baztertzeko hitzarmena idatzi zuen, eta 1948an onartu zen. Bertako ataletan, besteren artean hauek hitzartu zituzten: genozidioa desagertzeko nazioarteko lankidetza behar dela; gerratik kanpo gertatzen den genozidioa ere krimena dela, baina ez krimen politikoak direnak; erruduntzat jotzen direnek ez dutela estradiziorako immunitaterik; eta errudunak genozidioa gertatutako estatuan bertan epaituko direla, edo eskumena duen nazioarteko epaitegi batek epaituko dituela.\nGenozidio nagusiak.\nHauek dira XX. mendeko genozidio kasurik larrienetako batzuk: \nBestalde, XX. mendea baino lehen izandako genozidiorik handienak europarrek Amerika, Australia (Gerra Beltza besteak beste) eta Zeelanda Berria kolonizatu zituztenekoak dira."}
{"id": "11226", "revid": "119347", "url": "https://eu.wikipedia.org/wiki?curid=11226", "title": "Atila", "text": "Atila (latinez \"Attila\"; 395 inguru - 453) hunoen azken erregea izan zen, denetan boteretsuena. Bere garaiko inperiorik handienean agindu zuen: haren lurrak Erdialdeko Europatik Itsaso Beltzeraino zabaltzen ziren, eta Danubiotik Baltikoraino. Ekialdeko eta Mendebaldeko Inperio erromatarren etsairik handiena izan zen, Balkanak bi aldiz inbaditu zituen eta Konstantinopla setiatzera heldu zen. Gaur egungo Frantzian zehar ere ibili zen, Orleanseraino heldu baitzen.\nHil zenean, inperioa harekin batera desagertu zen arren, europar historiako pertsonaia mitiko bihurtu zen. Mendebaldeko Europan krudeltasunaren adibidetzat gogoratu ohi da, baina historialari batzuek diote errege handi eta noblea izan zela.\nBiografia.\n434tik 453ra errege izan zen. Rugasen ondorengoa izan zen, Bleda anaiarekin batera (445); Bleda hilarazita hartu zuen erregetza.\nErroman Honorio enperadorearen gortean ikasten aritu ondoren, Panoniako (egungo Gy\u00f6r, Hungaria) errege zelarik, bere herriko tribu guztiak bateratzea lortu zuen (hunoen herri turkiar-mongoliarraren lurrak Itsaso Baltikotik Itsaso Beltzeraino hedatzen ziren).\nEkialdeko inperioari eraso zion eta Teodosio II. enperadoreari zerga bat ezarri. Balkan herriak inbaditu eta beste bahisari bat ezarri zion Teodosio II.ari, Konstantinoplaren ordainez.\nGermaniar eta eslaviarrak menderatu ondoren, Galian barneratu eta Metz hiria arpilatu zuen (451), Lutezian (Parisen) sartu ez bazen ere. Orleansen atzera jo behar izan zuen Flavio Aezio jeneral erromatarraren eta Teodoriko I.a errege bisigodoaren aurrean.\nAetius, Meroveo eta Teodoriko I.a buruzagiek elkar hartuta, Katalauniako Zelaietan (Troyes, 451) garaitu zuten. Osteak osatu ondoren, Italia aldera jo zuen eta, Aquilea (Venezia), Milan eta Padua suntsitu ostean, Leon I.a Aita Santuak Panoniara itzultzeko egin zion eskaria onartu zuen, sari baten truke. Atila handik gutxira hil zen. Erregearen heriotzaren ondoan, hunoen inperioa erori zen."}
{"id": "11227", "revid": "336", "url": "https://eu.wikipedia.org/wiki?curid=11227", "title": "Arabiar Iraultza", "text": "Arabiar Iraultza Otomandar Inperioaren aurkako matxinada bat izan zen, Siriatik Yemeneraino zabaltzen zen estatu arabiar bat sortzea helburu zuena. Bi urte iraun zituen, 1916tik 1918ra eta denbora labur horretan erreinu arabiar bat ekarri zuen, geroago zatiketa kolonialagatik ordezkatua izan zena.\nXX. mendearen hasieran turkiarrak eta arabiarrek ziren Otomandar Inperioko etnia nagusiak. Azken hauek ordea iraultza kulturala hasi berri zuten, kontzientzia nazionala hartuz. Lehen Mundu Gerratea astean, Otomandar Inperioak Alemaniaren alde egin zuen. Bere aldetik Britania Handiak Otomandar Inperioaren aurka lagundu ezkero estatu arabiar bat sortzen lagunduko zuela zin egin zien arabiarrei. Arabiarren laguntza ezinbestekoa izan zen aliatuentzat. Guda amaitzean, Otomandar Inperioa desegin egin zen eta estatu arabiarra aldarrikatu zen. Baina aliatuek traizio egin zieten eta lurralde osoa Britania Handia eta Frantziaren artean banatu zuten. Gainera, Palestinan estatu judu bat sortzeko asmoa erakutsi zuten.\nIraultza hau famatua da \"Lawrence of Arabia\" filmagatik; bertan T. E. Lawrence militar, arkeologo eta idazlearen biografia azaltzen da."}
{"id": "11228", "revid": "284", "url": "https://eu.wikipedia.org/wiki?curid=11228", "title": "Mosad", "text": ""}
{"id": "11229", "revid": "336", "url": "https://eu.wikipedia.org/wiki?curid=11229", "title": "Michael Robinson", "text": "Michael Robinson (Leicester, 1958ko uztailaren 12 - Marbella, 2020ko apirilaren 28a) futbolaria eta telebista aurkezlea izan zen. Ingalaterran jaioa, 1987an Osasunan jokatzen hasi zen. Urte luzez futbol esatari gisa aritu zen, baina bereziki famatua egin zen \"El d\u00eda despu\u00e9s\" saioa hamalau urtez aurkeztu eta gero.\nFutbolean.\nRobinson Preston North End eta Manchester City taldeetan hasi zen futbolean. Aurrelari indartsua eta trebea, Robinson Brighton &amp; Hove Albion taldean Ingalaterrako kopako finalera iritsi zen 1983an.\nManchester United-en kontrako partida horretan izugarri jokatu zuen Robinsonek. Brighton irabazteko zorian egon zen, baina 2-2 zen finalaren emaitza. Berdinketa desegiteko hurrengo partidan 4-0 galdu arren, klub askoren arreta pizturik zeukan Robinson gazteak.\nLiverpool-ek erosi zuen azkenean 250.000 liberen truke. Talde horretan, halere, jokalari handiek jokatzen zuten, eta Robinsonek abagune gutxi izan zuen. Hiru txapelketa, liga, kopa eta Europako kopa irabazi zituen Liverpoolgo taldeak denboraldi horretan, baina Robinsonen parte-hartzea txikia zen. Hori zela eta, 1984ko amaieran Queens Park Rangers taldera joan zen. 1987an Osasunak erosi zuen, non Sammy Lee Liverpoolgo kide ohia aritzen zen. Hor erretiroa hartu arte jokatu zuen.\nTelebistan.\nCanal+ telebistak hartu zuen kirol-saioak aurkezteko. Hor \"El d\u00eda despu\u00e9s\"-en ibili zen 14 urtez (1991-2005).\nCanal+ katean bertan \"Las noticias del gui\u00f1ol\" umore-saioak egindako Robinsonen latexezko panpina zen saio horren aurkezlea.\n2007an, saio berri bat estreinatu zuen Canal+-en, \"Informe Robinson\" izenekoa. Bertan, kirola ardatz bezala hartuta, berak ekoitzitako erreportajeak aurkezten zituen. Ordutik, hamabi denboraldi estreinatu dira. Kritika espezializatuak \"Informe Robinson\" goraipatu du, eta 2009an Ondas sari bat jaso zuen.\n2020ko apirilaren 27an hil zen, 61 urte zituela, minbiziak jota. Urte berean, sei hilabete geroago, aurkezle onenaren hilondoko Ondas saria eman zioten."}
{"id": "11230", "revid": "153571", "url": "https://eu.wikipedia.org/wiki?curid=11230", "title": "Espainiako futbol ligako bigarren maila", "text": "Espainiako futbol ligako bigarren maila edo SmartBank Liga, Espainiako futbol liga txapelketaren bigarren maila garrantzitsuena da. 1929an egin zen lehen aldiz. Gaur egun 22 talde daude, nahiz eta hasieran 10 baino ez.\nLehia sistema.\n22 taldeek haien artean lehiatzen dute. Bitan elkartzen dira denboraldian zehar, behin etxeko zelaian eta bestean kanpokoan. Zozketa bidez antolatzen da partida ordena.\nGaraipenak 3 puntu ematen ditu. Berdinketak bat eta porrotak zero. Denboraldiaren amaieran puntu gehien duena txapelduna da. Bi taldek puntu berberak izanez gero, nor dagoen goian eta nor atzean erabakitzeko, bien arteko puntuak kontuan hartuko dira. Berdinketak jarraituz gero gol kopurua hartuko da kontuan.\nLehenengo bi taldeak lehen mailara igotzen dira eta 3. postutik 6.era gelditzen direnek igoera play-offak jokatzen dituzte eta hauetako talde bakarrak lortzen du igoera. Lehen mailako talde baten harrobiko taldeek ez dute mailaz igotzeko eskubiderik. 2021-22 denboralditik aurrera azkeneko lau taldeak Lehen maila RFEF mailara jaisten dira.\nLaburpena.\nGaraipenak.\nDatuak, 2022-23 denboraldia barne.\nEuskal taldeak: Alav\u00e9s 4 aldiz, Osasuna 4 aldiz, Real Sociedad 3 aldiz, eta Eibar behin.\nIgoerak.\nDatuak, 2022-23 denboraldia barne.\nEuskal taldeak: CA Osasuna (7 aldiz), Deportivo Alav\u00e9s (6 aldiz), Real Sociedad (5 aldiz) eta Eibar KE (behin)\nDenboraldiak.\nDatuak, 2022-23 denboraldia barne.\nPuntuak.\nDatuak, 2022-23 denboraldia barne.\nEuskal taldeak.\nDenboraldiak eta puntuak.\nHauek dira euskal talde bakoitzak bigarren mailan egin dituen denboraldiak. 2022-23 denboraldiko datuak barne."}
{"id": "11232", "revid": "92132", "url": "https://eu.wikipedia.org/wiki?curid=11232", "title": "Anime", "text": " japoniar animazio bat da. Ingelesezko \"animation (anim\u0113shon: \u30a2\u30cb\u30e1\u30fc\u30b7\u30e7\u30f3)\" edota frantziarreko \"anim\u00e9\" hitzetik datorrela uste da. Atzerriko erabilpenaren ondorioz gaur egun anime hitzak japoniar jatorriko animazioari erreferentzia egiten dio. Generoen aniztasunagatik (abenturak, zientzia-fikzioa, erotikoak...), estilo artistiko bakarragatik eta historien sakontasunagatik da ezaguna. Ikusle guztiei zuzendua da, gazteenetatik helduenetara, eta xehetasun sozio-demografiko guztietako pertsonentzat eskaintzen dituzte, baita irakaskuntza-helburuekin ere.\nAzken hamarkadetan mendebaldeko gazteak ere animera zaletzen hasiak dira, besteak beste \"Dragoi Bola\" sailaren (mangatzat sortua, gerora anime formatura egokitua) eta \"Chihiroren bidaia\" filmaren (2002. urteko animazio filmerik onenaren Oscar sariaren irabazlea) bidez.\nIzena.\n\"Anime\" hitzaren etimologia maiz eztabaidatu da. Ingelesezko \"animation\" hitza \"katakana\"z (japoniar silabarioa) idatziko litzateke (\"anim\u0113shon\" ahoskatuta), eta honen laburdurazko era \u30a2\u30cb\u30e1 litzateke (\"anime\"). Zenbaitek frantsesezko \"dessin anim\u00e9\" terminoaren eratorria dela aldarrikatzen du.\nNazioartean, animea garai batez \"japanimation\" deitu zen, zaleek erabilitako \"Japanese animation\" izenaren laburduratzat, baina izen horren erabilera galduz joan zen. 1970eko eta 1980ko hamarkaden artean bizi izan zuen bere erabilera zabalena. 1990eko hamarkadaren hasiera arte bizirik iraun zuen arren, \"anime\" izenak kendu zion lekua. Estatu Batuetan \"Japanese cartoon\" deitzen zitzaion, japoniar marrazki bizidunak baitziren. Oro har, \"japanimation\" izenak Mendebaldean bere erabilera galdu badu ere, hedapen handikoa da Japonian, bertan egindako animazioak bereizteko.\nBestalde, \"anime\" izena oso kritikatua izan da. Esate baterako, 1987an, Hayao Miyazakik izen horrekiko erdeinua adierazi zuen, Japoniar animazio industriaren hondamena irudikatzen baitzion. Haren iritziz, \"anime\" izenak gehiegizko ikonografia eta neurriz gaineko akziozko eszenak irudikatzen zituen, motibaziorik gabekoak, eta ez zirrararik ez gogoetarik sorrarazteko gai ez izatea kritikatzen zuen.\nHistoria.\nBere hasieran, 1910. urtean gutxi gorabehera, japoniar animazioak \"senga eiga\" (\u7dda\u753b\u6620\u753b, hitzez hitz: \u201cmarra marraztuen filmak\u201d) izena hartu zuen, gero \"Douga\" (\u201cirudiak mugimenduan\u201d) eta azkenik, 1960. urtean anim\u0113shon (kanaz, \u30a2\u30cb\u30e1\u30fc\u30b7\u30e7\u30f3) izena hartu zuen. Hortik dator \u00abanime\u00bb laburbildura. Animea Japonian hedakuntza handia daukan medioa da, aldi berean entretenimendu kultural eta komertziala da, arte teknologiko bat bihurtu den arte. Edozein publikotara zuzenduta dago, haurrentzat, nerabeentzat, helduentzat\u2026 Horregatik hainbat kategoria daude, amodioa, abentura, zientzia fikzioa, umeentzako ipuinak, literatura, kirolak, beldurrezkoak, fantasiakoak, komedia eta beste hainbat.\nAnimea tradizionalki eskuz egina da, eta hasieran modu digitalean gauza espezifiko batzuetarako erabiltzen zen (azken ukituak eta muntaketa). Hala ere, gaur egun koloreztatua eta ikuste-efektuak (distira, itzalak\u2026) metodo digitalen bidez egiten da, marrazkigileei lana arintzen dielako eta kontrol handiagoa ahalbidetzen duelako. Animeen gidoiak neurri handian fikziozko elementuak dituzte eta telebistan, bideoetan zein filmetan igortzen dira. Animearen erlazioa mangarekin oso handia da, anime asko mangetan inspiratuta daudelako, hainbat nobela bezala.\nAnimearen ezaugarrien barruan, azpimarratzekoa da istorioa hainbat kapitulutan bananduta dagoela, animearen zati handi bat kapitulutan banandutako telesailetan oinarrituta dago. 1970ko hamarkadan animeak beste norabide bat hartzen du animazioaren munduaren barruan. Mendebaldeko animazioak haurrentzako bideratuta zeuden bitartean, animeak beste tema konplexuagoak ere tratatzen zituen, batzuetan hizkera helduago bat erabiltzen zuten eta eszena bortitzak eta sexualak agertzen ziren. Askotan zein publikoari zuzenduta zegoen kontuan hartuta animeen eduki ideologikoa aldatzen zen: adibidez sh\u014dnen kategorian(gehien bat mutil gazteentzako), akziozko serieak, adiskidetasuna, borrokak, abenturak eta amodioa agertzen zen. Seinen kategorian (16 urtetik gorako mutilak), pertsona helduetarako ere zena, gai helduagoak ukitzen ziren, politikoak, sexualak edo zientifikoak adibidez. Kontuan hartu behar da manga batek arrakasta handia izaten bazuen animera moldatzen zela, mangaren ezaugarriak hartuz.\nAnime motak.\nTelesailak.\nOhikoena da eta gehienetan mangan oinarrituta dago. Japonian sail bakoitzarentzako astero kapitulu bat igortzen da, 13 eta 26 kapitulu arteko denboraldietan, eta 20-25 minutu irauten du kapitulu bakoitzak. Sail bat amaitzen denean eta denbora baten ostean jarraipen bat agertzen denean ez da bigarren denboraldi baten moduan hartzen, sekuela edo beste sail bat lehengoarekin erlazionatutzat baizik. Lehenengo telebistan igorritako animea Otogi Manga Calendar izenekoa izan zen, guztira 366 kapitulu 2 tenporaletan bananduta.\nOVA.\n\"Original Video Animation\"\u00a0(\u201cjatorrizko bideo animazioa\u201d) kontzeptuaren edo\u00a0\"Only Video Aviable\"\u00a0(\u201cbideoan soilik eskuragarri\u201d)-ren laburdura izan daiteke. Gehienetan bideoetan soilik plazaratzen ziren produkzioak ziren, telebistan ematen ez zirenak. Haien atal bat minutu gutxitatik 45 minuturainokoa izan daiteke, eta batzuetan beste istorio baten osagarri dira. Askotan, OVA telesail baten kapitulu berezia da (anitzetan istorioarekin zerikusirik ez edo harreman gutxi duena) baina ez da film bat. Ohikoa da\u00a0\"opening\"\u00a0eta\u00a0\"ending\"\u00a0bat izatea, sailak dituenaren ezberdinak.\nFilmak.\nKonpainiek egindako film luzeak dira, istorio originalak izan daitezke, manga batean oinarrituta, edo askotan animearen aldizkako istorio da. Gehienetan film hauek (50 eta 120 minutu tartekoak) beste animazio moduen ezberdina da, adibidez irudiaren kalitatea, eta horregatik produkzioak garestiagoak dira. Anime batzuk film asko dauzkate,\u00a0\"Doraemon\"\u00a0edo\u00a0\"Pokemon\"\u00a0bezalakoek, adibidez.\nTelebistako espezialak.\nNormalean urtaro aldaketetako festa egunetan telebistan igorri ohi dira; batzuetan animea amaitu ostean. Jatorrizko sailarekin zerikusia ukan ohi da, baina ez du zertan animea jarraitu behar.\nBatzuetan istorio nagusiaren eszena batzuk beste ikuspuntu batetik eta ustekabezko eszenak erakusten ditu. Normalean espeziala ulertzeko jatorrizkoa ikustea nahitaezkoa da.\nAnimearen generoak.\nAnimean beste entretenimenduetan aurkitzen diren generoak daude. Hauek akzioa, abentura, komedia, zientzia fikzioa, drama, erdi aroko fantasia, amodioa eta beldurra dira.\nAnimean ez dira generoak banaka agertzen, gehienetan konbinatuta agertzen dira.\nAnimearen azpigeneroak.\nHemen agertzen dira animean eta mangan bakarrik agertzen diren generoak:\nAnimeak klasifikatzeko beste era bat istorioak erabiltzen duen gaiak dira:"}
{"id": "11233", "revid": "105290", "url": "https://eu.wikipedia.org/wiki?curid=11233", "title": "Japoniar greba", "text": "Japoniar greba Espainiako hiri kondaira bat da. Balizko greba mota honetan, langileek ohi baino ahalegin eta denbora gehiagoz egingo lukete lan, gehiegizko produkzioa eragitearren eta, horrela, enpresari diru galera sortzearren.\nEgiaz, Japonian, langileek enpresaren aurka protesta egin nahi badute, ardura eta ahalegin gutxiagoz egiten dute lan, eta ondorioz ugaritu egiten dituzte produktuetako akatsak."}
{"id": "11234", "revid": "336", "url": "https://eu.wikipedia.org/wiki?curid=11234", "title": "Kabuki", "text": " japoniar antzerki tradizionalaren forma bat da. Musika, dantza, eta mimoa biltzen ditu kabuki antzezpenak eta antzezleek, apaintzeko, margoak eta jantzi ikusgarriak erabiltzen dituzte, eta nabarmengarria da obra dramatikoen estilizazioa. 2008an UNESCOk Gizateriaren Kultura Ondare Immaterial izendatu zuen.\nEtimologia.\nHitzaren karaktereek \u00abkantatu\u00bb (\"ka\"), \u00abdantzatu\u00bb (\"bu\") eta \u00abtrebetasun\u00bb, \u00abantzea\u00bb (\"ki\") esan nahi dute. \u00abKantatzearen eta dantzatzearen artea\u00bb itzuli ohi izan da.\nHistoria.\nTradizioaren arabera kabuki antzerkia Okuni dantzariak sortu zuen XVI. mendean. Gero, XVII. mendearen amaieran eta XVIII.aren hasieran beheraldia izan bazuen ere, kabuki antzerkiak arrakasta handia izan du beti Japoniako publikoaren aurrean. Antzerki molde tradizional hori landu duten idazlerik ezagunenak ditugu Sakata Tojuro (1645-1709), Ichikawa Danjuro (1660-1704), Yoshizawa Ayame (1673-1729), Tsuruya Nanboku IV.a (1755-1829) eta Kawateke Mokuami (1816-1893).\nKabukiaren osagaiak.\nHistoriatik edo kondaira zaharretatik harturiko gertakariak eta egitandiak izaten dira gai nagusiak, nahiz eta hirietan giroturikoak ere agertzen diren. Gehienetan bost ekitaldi luzek osatzen dute saioa eta agertoki handietan antzeztu ohi dira. Gizonezko antzezleak izaten dira guztiak; horiek maiz, obraren haria etenda, publikoari hitz egiten diote eta formula jakinen arabera erantzuten die hark."}
{"id": "11235", "revid": "8926138", "url": "https://eu.wikipedia.org/wiki?curid=11235", "title": "Origami", "text": " paper orriak tolestean datzan japoniar jatorriko artea da. Normalean animali itxurako paper formak dira. Guraizeak eta kola erabiliaz egiten dira hauek. Zentzu zehatz batean, papiroflexia japoniar jatorriko papiroflexia mota bat da, murrizketa batzuk barne hartzen dituena, zeinarekin origamia da origami baina origami guztia ez da origami. Teknika honen berezitasuna papera tamaina ezberdinetako formatan bilakatzea da, hasierako oinarri karratu edo angeluzuzen batetik abiatuta, eredu sinpleetatik hasi eta tolestura oso konplexuetaraino. Origamiak inguratzen gaituen eta bizi garen ingurunea modelatzen du: kontinente guztietako fauna eta flora, hiriko bizitza, gure eguneroko bizitzako tresnak, animalia mitologikoak eta beste pertsonaia amaigabeak. Papiroflexia paperarekin hasi zen eta 1960ko hamarkadaren amaieratik gaur egunera arte oso azkar garatzen joan da.[aipamena behar da] Lafossen ustez, origamiaren historiako momentu historiko garrantzitsuenean gaude. Diseinu-teknika berriak aurkitu eta zabaldu eta zabaldu dira mundu osoko internet eta papiroflexia elkarteei esker. Matematika txertatzea lehen kontuan hartzen ez zen gai berria da eta azken 30 urteotan indarra hartu duena. 1990eko hamarkadan ordenagailuen etorrerarekin, paperaren erabilera eta oinarri berriak optimizatu ahal izan dira irudi konplexuetarako, intsektuak adibidez.\nEkialdeko filosofiaren arabera, origamiak lasaitasuna eta pazientzia ematen dio praktikatzen duenari."}
{"id": "11236", "revid": "371", "url": "https://eu.wikipedia.org/wiki?curid=11236", "title": "Greba japoniarra", "text": ""}
{"id": "11237", "revid": "336", "url": "https://eu.wikipedia.org/wiki?curid=11237", "title": "Yakuza", "text": ", baita ere, mafiaren baliokide japoniarra da. Hitzaren jatorria ezezaguna den arren, \"hanafuda\" karta jokoaren eskurik okerrenetik datorrela uste da: 8 (\"ya\"), 9 (\"ku\"), 3 (\"za\"). Hachi-kyu-san (8-9-3-ak) izenez ere ezagunak dira. Gaur egungo yakuzak ustelkeria bankariora eta politikora zabaldu ditu bere negozioak."}
{"id": "11238", "revid": "336", "url": "https://eu.wikipedia.org/wiki?curid=11238", "title": "Patxi Pu\u00f1al", "text": "Patxi Pu\u00f1al (Uharte, 1975eko irailaren 6a) futbol jokalari-ohia da, erdilari postuan aritzen zena. Estatistika ofizialen arabera, 1.79 metroko luzera eta 73 kiloko pisua zuen. Osasunako harrobian hezia, talde nafarrean aritu zen kirol-bizitza osoan, CD Leganes-en utzita jokatu zuen denbora kenduta."}
{"id": "11240", "revid": "349", "url": "https://eu.wikipedia.org/wiki?curid=11240", "title": "Palestina Askatzeko Herri Frontea", "text": ""}
{"id": "11241", "revid": "336", "url": "https://eu.wikipedia.org/wiki?curid=11241", "title": "Josetxo Romero", "text": "Josetxo Romero Urtasun (Iru\u00f1ea, 1977ko otsailaren 25a) futbol atzelaria da. Estatistika ofizialen arabera, 1.85 m. du luzera eta 79\u00a0kg. pisatzen du.\nOsasunako harrobian hezia, 12 urte egin ditu lehenengo taldean, 14 zenbakia sorbaldan. Bai bigarren mailan bai lehen mailan defentsako zutabe nagusietako bat izan da Josetxo."}
{"id": "11244", "revid": "56334", "url": "https://eu.wikipedia.org/wiki?curid=11244", "title": "Gogorregi Konpartsa", "text": "Gogorregi Bilboko (Bizkaia) konpartsa bat da. Haren kide gehienak EGIkideak dira.\nHistoria.\n1988 urtean, Bilboko konpartsero batzuk batu ziren konpartsa berri bat eratzeko helburu bakar batekin, Bilboko Aste Nagusian parte hartzea eta gozatzea. Konpartsa honek Gogorregi izena hartu zuen.\nHorren ostean, konpartsa hau lan egiten hasi zen Aste Nagusi anitza garatzeko asmoz, eta, era honetan, bilbotar guztien parte hartzea jaietan sustatzeko. Bilboko jaiak Bizkaia eta Euskal Herrian sona handikoak dira.\nAzken urteotan, konpartsa hau Pio Baroja Enparantzan kokatu izan da. Leku ezberdinetan egon ondoren, Areatzatik Albiako Lorategietara pasatu ziren, eta handik Pio Baroja enparantzara bertara.\n2005 urtean, \"Bilboko Konpartsak\" federaziotik at gelditu zen.\n2011az geroztik, \"Mini-Gogorregi\" izeneko maketa eraikitzen ari dira, hainbat eraikuntza piezarekin. Era berean, baditu argi eta soinu efektuak; eta web orri bat, maketari buruzko argazki, bideo, albiste... guztiak jasotzeko.\nIrudia.\nGogorregiren irudiak (edo logoak) Gogortxu du izena. Euskal herritar mutil bat da, eta harri bat altxatzen ageri da. Nahiz eta konpartsaren historian beste izen batzuk ere izan dituen, Gogortxu da gaur egun duena. Tradizioko arropak erabiltzen ditu: mahoizko prakak, abarkak, gerrikoa, alkandora zuria eta txapela buruan.\nAste Nagusia amaituta, Gogorregiko konpartsakideek puzgarri batzuk bizkarrean jarrita zerura jaurtitzen dute.\nAbestia.\n2015. urtean Gogorregiren 2. abestia sortu zan, ordutik Gogorregiko txosnan entzugai dagoena.\nKokalekua.\nBilboko Aste Nagusian, Pio Baroja enparantzan dago Gogorregiren txosna."}
{"id": "11245", "revid": "336", "url": "https://eu.wikipedia.org/wiki?curid=11245", "title": "Ludovic Delporte", "text": "Ludovic Delporte (Sainte-Catherine, 1980ko otsailaren 6) futbol erdilari ohia da, ezker hegalekoa. Estatistika ofizialen arabera, 1.78 m du luzera eta 73 kg. pisatzen du. Osasunan aritu zen, 23 zenbakia sorbaldan. Lesioak zirela eta, 2012an futbola utzi zuen."}
{"id": "11246", "revid": "336", "url": "https://eu.wikipedia.org/wiki?curid=11246", "title": "I\u00f1aki Mu\u00f1oz", "text": "I\u00f1aki Mu\u00f1oz Orotz (Iru\u00f1ea, 1978ko uztailaren 2a) futbol erdilaria da. Estatistika ofizialen arabera 1.82 m du luzera eta 80\u00a0kg. pisatzen du.\nOsasunako harrobian hezia, 7 urte eman ditu lehenengo taldean, 22 zenbakia sorbaldan. 2007ko udan kontratua amaitu zitzaion, baina taldeak ez zion berritu. Egoera horretan, Bilboko Athletic Klubak fitxatu zuen."}
{"id": "11253", "revid": "336", "url": "https://eu.wikipedia.org/wiki?curid=11253", "title": "David L\u00f3pez Moreno", "text": "David L\u00f3pez Moreno (Logro\u00f1o, 1982ko irailaren 10a -) futbol erdilaria da, bai puntaerdi edo eskuin hegalekoa. Estatistika ofizialen arabera, 1,81 m. du luzera eta 73\u00a0kg. pisatzen du.\nOsasunako harrobian hezia, 3 denboraldi eman zituen lehenengo taldean, 16. zenbakia sorbaldan. Maila ona erakutsi du, aurkarien areara aurrelarien atzetik iristeko trebezia baitu. Osasunarekiko kontratua berritzeari muzin egin ondoren, Bilboko Athletic Klubarekin sinatu du. Orain Bilboko Athletic Kluban 7 zenbakia du sorbaldan.."}
{"id": "11254", "revid": "336", "url": "https://eu.wikipedia.org/wiki?curid=11254", "title": "Ra\u00fal Garc\u00eda", "text": "Ra\u00fal Garc\u00eda Escudero (Zizur Nagusia, 1986ko uztailaren 11) nafar futbolaria da. Puntaerdi gisa jokatzen du. Estatistika ofizialen arabera, 1.83 metro du luzera eta 80\u00a0kg. pisatzen du. Osasunako harrobian hezia, 3 denboraldi egin ditu Iru\u00f1eko taldean, 6 zenbakia sorbaldan eramanda. Hor, oso maila ona erakutsi zuenez, beste talde batzuek erosi nahi izan zuten 2005-2006ko denboraldian ere. Iru\u00f1ean beste urte bat ematea erabaki zuen, baina hurrengo denboraldiaren amaieran, zurrumurruek talde askorekin lotu ostean (tartean Real Madril edo Valencia CFrekin) Atl\u00e9tico de Madridekin sinatu zuen 5 urterako, Osasunari 13 miloi euro ordainduta. \"Koltxonero\"ekin 2007-08ko Intertoto, 2009-10eko Europa League eta 2010-11ko Europako Superkopa irabazi ditu. 2011-12ko denboraldian Osasunara itzuli zen, Atl\u00e9tico de Madridek utzita. Ondoko urtean Atl\u00e9ticora itzuli eta, titular eztabaidaezina izan gabe ere, oso garrantzitsu bilakatu zen Diego Simeoneren taldean. Espainiako 19 eta 21 urte azpiko selekzioekin jokatu du."}
{"id": "11257", "revid": "105290", "url": "https://eu.wikipedia.org/wiki?curid=11257", "title": "Azalera eta bolumenaren arteko erlazioa", "text": "Azalera eta bolumenaren arteko erlazioa arazo fisiko bat da. Har dezagun adibide bat ikusteko:\nHortik aurrera bolumena azalera baino azkarrago handitzen da.\nArazo hau edozein estrukturaren dimentsioekin harremanetan dago. Adibidez, armiarma batek ezin ditu 5 metroko hankak eduki, bere pisua bolumenarekin hazten delako baina oinaren presioa azalerarekin. Era berean ezin da handitu nahi haina eraikin bat fenomeno hau kontutan hartu gabe.\nHainbat izakirentzat hazteko arazo bat sortzen du. Artropodo gehienek bere azalera erabiltzen dute arnas hartzeko. Hortik barruko zelula guztietara heldu behar da, eta beraz izakia 6 aldiz gehitzen bada, bere zelula kopuru eta azalaren arteko erlazioa 1/6a da eta modu honetan airea ezin da zelula guztietara heldu."}
{"id": "11260", "revid": "371", "url": "https://eu.wikipedia.org/wiki?curid=11260", "title": "Web", "text": ""}
{"id": "11261", "revid": "153087", "url": "https://eu.wikipedia.org/wiki?curid=11261", "title": "Webgune", "text": "Webgune bat Interneten HTTP protokoloaren bitartez eskuragarri dagoen fitxategi eta web orrien bilduma bat da. Orri sorta horrek gai bat garatzea, zerbitzu batzuk ematea edota orriaren inguruko informazioa eskaintzea ditu helburu.\nPublikoak diren webgune guztiek World Wide Web izeneko informazio sarea osatzen dute.\nWebgune batean, orri nagusia izeneko URL baten bidez egiten da sarbidea, normalean zerbitzari fisiko berean kokatuta dagoena. URLak orri guztiak hierarkizaturik. Hala ere, beraien arteko hiperestekek egitura orokorra nola hautematen eta web-trafikoak gune bakoitzaren artean nola mugitzen diren kontrolatzen dute.\nWebgune batzuek harpidetza eskatzen dute, gune horietako eduki batzuetara edo guztietara iristeko. Harpidetza behar duten guneetako adibide batzuk Interneteko pornografia, albisteen webgune askoko zatiak, jokoen guneak, foroak, Weban oinarritutako posta elektronikoen zerbitzua keta burtsa eta eguraldiari buruzko informazioa errazten dituzten guneak dira horietako batzuk.\nIkuspegi orokorra.\nWebgune bat pertsona, enpresa edota bestelako erakundeetako lana izan daiteke, tipikoki gai edo asmo partikularrei eskainita dago. Edozein webgunek izan dezake beste webguneekin lotzen dituen estekak.\nEzin daiteke nahasi webgune bat web orrialde batekin, azkeneko hau HTML artxiboa besterik ez da eta. Helbide bat sartzerakoan, www.wikimedia.org esate baterako, beti webgune bati egiten dio erreferentzia, hasierako HTML orrialde bat duena, zeina ikustarazten den lehenengo gauza baita. Interneten bidezko bilaketa bat, sartutako DNS eta bilatzen den HTML orriaren webgunearen zerbitzariaren IP helbidearen arteko elkartuz egiten da.\nWebguneak HTML (Hyper Text Markup Language) moduan daude idatzirik, edo dinamikoki honetara aldatzen delarik. Bertara sartzeko web nabigatzaile izeneko software baten bitarte zegiten da, HTTPren bezero bezala ere ezagutzen delarik. Webguneak Internetezko dispositibo askoz ikustarazi daitezke, konputagailu pertsonalak, konputagailu mugikorrak, PDAk edo telefono mugikorrak kasu.\nWebgune bat web zerbitzari izeneko konputagailu batean dago kokaturik. Apache da web zerbitzari bezala erabiltzen den programarik ohikoena Netcraf estatistiken arabera. Microsoften Internet Information Services (IIS) ere arrunki erabiltzen den beste programa bat da.\nWebgune estatiko bat horren edukia maiz aldatzea espero ez dena da eta eskuz pertsona batzuk bere mantentzeaz arduratzen dira, editore-programa mota baten bidez. Helburu honetarako erabiltzen diren editore-programa erabilienetarikoetan bi sail nagusi bereiz ditzakegu:\nWebgune dinamiko bat informazio edo edukian dituen aldaketak sarritan eman daitekeen gunea da. Web zerbitzariak webgune baten orrialde batentzako eskakizuna jasotzen duenean, orrialdea automatikoki sortzen da softwarearen bidez, orrialdearen eskakizunaren erantzun zuzenaren bidez; Ondorioz, aukera asko irekiaz, adibidez: Guneak erabiltzaileen arteko elkarrizketaren egungo egoera eman dezake, egoera aldakorrak monitorizatu, edo norbanako erabiltzailearen baldintzei lotutako informazioa ematea.\nMota askotariko software sistema daude, PHP programazio lengoaia, Active Server Pages (ASP) eta Java Server Pages (JSP) bezalakoak, webgune dinamikoak sortzeko erabilgarri daudenak. Askotan, webgune dinamikoek, eduki bat gordetzen dute base datu bat edo batzuetatik informazioa errekuperatzeko edo XMLn oinarritutako teknologiak, RSS kasu.\nEduki estatikoak noizean behin modu dinamikoki eman daiteke, errendimendua galtzeko baldintzak ematen baldin badira. Izan ere, errendimenduaren jaitsiera erabiltzaile edo konexio bakoitzarentzat motorra martxan jartzen denean ematen da.\nBadira nabigatzaileentzako eskuragarri dauden plugin-ak, eduki aktiboa erakusteko erabiltzen direnak, Flash, Shockwave edo Javan idatzitako applets-ak dira horietako batzuk. HTML dinamikoak ere erabiltzaileen artean elkarreraginkortasuna eta denbora errealean berritzen doazen web orri ezberdinen arteko komunikazioa baimentzea ematen dute, nagusiki DOM edo JavaScript erabilita, web nabigatzaile berrietan berez barneraturik dagoen euskarria.\nGai hau geroz eta zabalagoa eta egunero webgune profesionalen eredu berriak sortzen dira.\nWebguneek arau batzuk betetzea gomendatzen da, ahalik eta pertsona gehien sartzeko eta ikusteko aukera izan dezan, beren muga fisikoak edo inguruneetakoak kontutan hartuz. Web irisgarritasuna W3Cko Web WCAG 1.0an jasota daude.\nWebgune kopuruen bilakaera.\nJarraian, webguneen kopuruen bilakaera urteetan zehar erakusten taula bat azaltzen da:\nWebgune motak.\nAskotariko webguneak aurki ditzakegu, zeintzuetatik bakoitzak modu konkretu baterako aproposena baita, erabileraren arabera. Sailkatzeko modu bat honako hau izan liteke:"}
{"id": "11262", "revid": "105290", "url": "https://eu.wikipedia.org/wiki?curid=11262", "title": "Web orri", "text": "Web orria World Wide Webeko dokumentu bat da, normalean HTML edo XHTML estandarrak erabiliz kodetzen dena. Testua, irudiak eta beste orri batzuetarako loturak izan ohi ditu, baina animazioak, soinuak, Java aplikazioak eta beste dokumentu mota ugari izan ditzake.\nHasiera batean, web orriak irakurtzera baino ez zeuden zuzenduta, baina gaur egun gero eta gehiagotan ikus ditzakegu bisitarien parte-hartzea sustatzen duten webguneak."}
{"id": "11263", "revid": "6950", "url": "https://eu.wikipedia.org/wiki?curid=11263", "title": "Hiperesteka", "text": ""}
{"id": "11265", "revid": "43957", "url": "https://eu.wikipedia.org/wiki?curid=11265", "title": "Papiroflexia", "text": ""}
{"id": "11268", "revid": "237", "url": "https://eu.wikipedia.org/wiki?curid=11268", "title": "Arabiar iraultza", "text": ""}
{"id": "11269", "revid": "336", "url": "https://eu.wikipedia.org/wiki?curid=11269", "title": "Ninja", "text": " edo Japoniako eliteko agenteak izan ziren, espioitza, infiltrazio, mozorrotze, hilketa eta informazio bilketa tekniketan trebatuak, gaur egungo komando berezien antzera. \"Ninpo\" izeneko ohore kode bat betetzen zuten eta 3 edo 4 urtetatik gogor entrenatzen ziren. Oraindik ere, herriaren imajinazioa mirestuta dauka ninjen kondairak.\nGehienbat erabiltzen zituzten armak hauek ziren:\nFuntzioak.\nNinja edo shinobiak (Shinobi-no-mono ere deitzen zaie) samuraiak izan zitezkeen eta gobernuak espioitza-lanak agintzen zizkien. Estatuak, adibidez, gizarte-talde bati janzkera jakin bat ezartzen zionean hasten zen haren lana. Haiek arduratzen ziren herrietara joateaz, agindu hori betetzen zela ziurtatzeko. Hiriek zergak ordaintzen zituztela ere berresten zuten. Boterearen zaindariak ziren, baina ez ziren soldatapeko hiltzaileak."}
{"id": "11271", "revid": "1519", "url": "https://eu.wikipedia.org/wiki?curid=11271", "title": "Oda Nobunaga", "text": " Japoniako \"Sengoku\" aroko jauntxo garrantzitsu bat izan zen. Erdi mailako jaun baten semea, krudel fama zuen. Probintziaz probintzia Japonia konkistatzen joan zen, edozein armada garaituz, Honn\u014d-ji tenpluan (Kyoto) erail zuten arte.\nOda kontsideratzen da Sengoku garaiko Japoniako hiru bateratzaileetatik lehena da. Oda Nobunagaren ondoren Toyotomi Hideyoshi (bere iloba ezkontza-aliantza bidez) eta Tokugawa Ieyasu dira (honen semea Nobunagaren iloba batekin ezkondu zen).\nBiografia.\nHaurtzaro eta gaztaroa.\nOda Nobunaga 1534an jaio zen, Oda Nobuhide daimyoaren seme, Shobata gazteluan. Lehen uste zen Nagoyako gazteluan jaioa zela, baina 2014an aurkitutako idatzizko frogek aditzera ematen dutenez, Shobatan jaio zen, eta Nobuhidek Nagoyara eraman zuen oso azkar, bere segurtasunagatik. Nobuhideren hirugarren semea izan zen, baina emazte legitimoak emandako kehena, eta ordaz Oda klanaren eta etxaldearen oinordekoa izan zen ofizialki Owari probintzian. \nNagoyako gazteluaren jabe proklamatu zuten ume zela (6 urterekin) eta Oda klaneko jauntxo zahar baten babespean hezia da, Hirate Masahide samurairen babespean. \nGaztetan, Nobunaga bere portaera xelebre eta burugabeagatik nabarmendu zen. Mendebaldeko jantziak jantzi zituen lehen japoniarren artekoa izan zen. Jendeak \"Owariko inozo handia\" (Owari no Utsuke-mono) deitzen zion.\nNerabe zela, Oda familiaren kontrakoa zen Mino probintzia daimyoaren alabarekin ezkondu zuten, mabiobra politikoan.\n1550eko hamarkada.\n1551n Nobuhide aita hil zitzaion, baina haren hiletan, ezarritako aldarean intsentsua jaurtiaz, errespeturik gabeko jarrera erakutsi zuen Nobunagak, eta horrek klanaren gidaritzan tentsioak sortu zituen, samurai askok Nobuyuki anaiaren aldekoak baitziren. Hirate Masahide mentoreak ere, lotsatsuta, seppuku errituala egin zuen. Suizidio horrek izan zuen eraginik Nobunagarengan, jarrera aldatuz klanaren buruzagitzari serio heldu ziolako, eta Hirate Masahideren omenezko tenpluak ere biltzatu zituelako gero.\nHurrengo hamarkada Owari eskualdean hegemonia lortzeko borroka eta alientzetan ibili zen Nobunaga. Tartean, kolpeak ere izan zituen hala nola Mino probintzian Saito Yoshitatsuk boterea hartu zuenean, Nobunagaren etsai batek.\nHala ere, kolpe nagusia 1560an eman zuen Oda Nobunagak, Okehazamako guduan. Honelako kontestuan gertatu zen: Kyoton egoitza zuen Ashikaga shogunen agintea oso ahuldua zegoen, eta hari laguntzeko Imagawa klaneko Imagawa Yoshimoto joan zen, Matsudaira klaneko aliatuekin, 40.000 laguneko indar batekin. Shogunari lagundu baino, bidean geratzen zen Nobunagaren indarra ere suntsitzea zuen egiazko helburu espeidizioak. Oda klanak apenas 3.000 soldadu zituen, eta hala ere, ekaitz bat aprobetxatuz erretagoardiatik eraso egin zioten Imagawatarrei eta Imagawa Yoshimoto hil zutelatik, gudua erabaki zuen ekintza horrek Odaren alde.\nGudu horren beste ondorio bat izan zen Imagawa klanaren agintetik askatu zela Matsudaira klana, eta klan honek lotura eta aliantza egin zuela Oda Nobunagak 1561ean, iloba bat ezkondu zuen Matsudaira Motoyasu buruzagiarekin. Urteen buruan, jauntxo horrek Tokugawa Ieyasu izena hartu zuen, eta Shogunerri bateratu bilakatu zuen Japonia.\n1560ko hamarkada.\n1561ean, Minon, Yoshitatsu (1556an Nobunaga porrotera eraman zuena) bat-batean hil zen gaixotasunagatik, eta bere seme Sait\u014d Tatsuoki izan zen haren oinordeko. Tatsuoki, ordea, gaztea da, eta aita eta aitona baino buruzagi eta estratega kaskarragoa. Egoera horri etekina ateraz, Nobunagak bere basea Komakiyamako gaztelura eraman eta Minoko kanpainari ekin zion.\nNobunaga, zenbait urtez, Saitoren basailuak euren nagusia uzteko konbentzitzen tematu zen eta Sait\u014d klana nabarmenki ahuldu zuen. Ondoren, 1567an, azken erasoari ekin zion, Nobunagak Inabayamako gazteluaren setioa egin, bereganatu eta Sait\u014d Tatsuoki erbestera bidali zuen.\nOrdutik aurrera, Nobunaga Inabayaman kokatu zen, eta bere gaztelu berriari eta hiriari Gifu izen eman zien, Txinako Gi mendi mitikoaren arabera (Qi mandarinez) zeinetarik abiatuz Zhou dinastiak Txina osoaren hegemonia lortu zuen. Sinbolismoak adierazten zuen Gifutik Japonia osoa konkistatu nahi zuela Nobunagak. Halaber, zigilu berri bat erabiltzen hasten da, Tenka Fubu irakurtzen dena, \u5929\u4e0b\u5e03\u6b66, literalki, \"zeruaren azpian den guztia ezpataz estaltzen du\", \n1564an, Nobunagak bere arreba Oichi no Kata ezkondu zuen Azai Nagamasarekin, Omi probintziako iparraldeko daimy\u014d batekin. Horrek Ky\u014dtorako bidea ireki zion boteregune zentralerako hurbilpen eta domeinu geografikoan ari baitzen Nobunaga, urterik urte, probintziaz probintzia aurrera egiten.\nBitartean Kyoton Yoshiteru Ashikaga 13. shoguna hil egin zuten, eta Ashikaga Yoshihidek senide hurbilak (lehengusu batek) ordezkatu zuen; baina hau ez zen txotxongilo politiko bat baizik, Miyoshi klanarena hain zuzen. Kolpe horri erantzunez shogun hilaren anaiak, Ashikaga Yoshiakik, 1568an Gifura jo zuen Nobunagarengana, shogun bihurtu nahi zuela eta, Kyotoren aurka ekintza militar bat abiarazi zuten biek, Nobunagak Kyoton sartzeko aukera aprobetxatuz.\nHala ere, Kyotoko bidea Rokkaku klanak ixten zion, Omi probintziaren hegoaldean zegoenak. Rokkaku Yoshikatak zuzendua, Rokkaku klanak uko egin zion Yoshiaki shogun bezala onartzeari eta gerrarako prest atu zen. Nobunagak eraso azkar bat egin zuen eta Rokkaku klana bere gazteluetatik egotzi zuen: 21 egun eskasean hiriburutik banatzen zuten 18 gazteluak hartu zituen-\nDenbora gutxian, Nobunaga Kyotora iritsi zen eta Miyoshi klana hiritik kanpora bota zuen. Yoshiaki 15. shoguna bihurtu zen, azken shogun Ashikaga.\n1570ko hamarkada.\nPolitikoki eta geografikoki bere boterea Shogunerriaren zentroa, Kyotora, eraman zuelarik, argi utzi zuen Nobunagak Yoshiaki bera ere txontxongilo gisako figura bat izango zela, boterea bere esku eutsiz. Yoshiaki ez zen egoera horrekin konformatu eta isilpean daimyo ezberdinekin bat egin zen, Nobunagaren aurkako aliantza bat osatuz. Horren partaideen artean Asakura klana, bereziki, haserre zegoen Oda klanaren boterearen igoerarekin. Historikoki, Asakura klanaren azpiko basailu izan zerenez Odatarrak, laidotzat ere hartu zuen egoera klaneko buruzagiak, Asakura Yoshikagek.\nNobunagak Asakura klanari eraso eginez aurrea hartu zuen borrokan estrategikoki. Honek behartu zuen Azai Nagamasa (Odaren koinatua arrebarekin ezkondua) Odarekin zuen aliantza berrikustera, ea harekin jarraitu edo belaunaldiz belaunaldi iosatu edo Azai-Asakura aliantzaren artean aukeratu. Azkenean, Asakuraren aldea aukeratu zuen, eta Nobunaga eta bere armada inguratu egin zituzten. Erresistentzia latz batek eta bereziki Toyotomi Hideyoshi eta Tokugawa Ieyasu jauntxoen laguntzak lagundu zion Oda eta beretarrei ihes egiten eta salbazioa aurkitzen. Gero, Ikk\u014d-ikki matxinoen laguntzarekin, Nobunagaren aurkako aliantzak bere indar guztiekin erasotu zion, Oda klanari galera handiak eraginez. Hala ere, Nobunagak eta Tokugawa Ieyasuk Asakura eta Azai klanen indar konbinatuak desegin zituzten Anegawako guduan, 1570eko apirilean.\n1571n beste etsai bat suntsitu zuen: Enryaku-ji tenpluan Hiei mendian ezkutatzen ziren Tendai monje gerlariak. Zibil asko hil zituzten kanpaina honetan eta baita hurrengoan, Nagashiman, non Ikko-Ikki erresistentzia gainditu zuen etsaia setio eta sutez inguratu eta menderaturik. Han dozenaka mila zibil hil zituzten, gehienak emakumeak eta haurrak. Odak ezizen bat jaso zuen kanpaina haien ondoren, \"Errege deabrua\".\nNagashimakoaren urte berean, Nobunagak Asakura eta Azai klanak suntsitzea lortu zuen- Azai Nagamasak bere emaztea Oichi Nobunagara bidali zuen (anaiarengana alegia) eta bere buruaz beste egin zuen. 1574tik, beraz, Nobunaga mehatxatzen duen bakarra Takeda klana da, zeina 1572an jarri zen bere kontra, baina honezkero Takeda Katsuyorik zuzendua.\nNagashinoko gudu erabakigarrian, Nobunaga eta Ieyasuren indar konbinatuak Takeda klanari gailendu zitzaizkion, arkabuzaren erabilera estrategikoari esker. Nobunagak hedatzen jarraitzen zoem, Shibata Katsuie eta Maeda Toshiie iparraldera eta Akechi Mitsuhide Tamba probintziara bidaliz.\nJarraian, Oda klanak Ishiyama Hongan-ji setiatu zuen Osakan, baina Ch\u016bgoku eskualdeko M\u014dri klana hasi zen itsasoz baliabideak bidaltzen gotorleku sendora, itsas blokeoa hautsiz.\n1577an, Nobunagaren lotinante batek, Hashiba Hideyoshik (etorkizunean Toyotomi Hideyoshi izango zenak), mendebalderantz hedatzeko agindua jaso zuen, hoonek Mori klanari aurre egiteko.\n1578an, Azuchi gazteluaren eraikuntza amaitu zen, Omi probintzian. Gaztelu ikusgarria da, eta modu bitxian apaindua, Europako misiolariak zein kortesano arruntak inpresionatu zituena bisitetan.\n1578an, Uesugi Kenshin, Takeda indarren aldetik geratzen zen komandante militar bakarra omen zena, Odaren kontra altxatu zen, eta lehen kolpe handi bat eman zion Odaren armadari, ia desegiteraino. Baina neguan atseden hartu zuen hurrengo udaberrian erasotzeko, eta tarte horretan hil zen Uesugi. Oda Nobunagak, haren heriotzaren iragarpena entzutean esan zuen: \"Orain Japonia nirea da\". \nAzken urteak eta heriotza.\n1580ko hamarkada hasi zen Osakako setioa Nobunagaren alde ebatzi zelarik. \n1582an Mori klanaren kontra zegoen Hideyoshi Hashibak Bitchu probintzia inbaditu zuen eta setioa Mori klanaren Takamatsu gazteluaren aurrean jarri zen. Beste aldean Terumoto Morik armada gogor bat zeukan, eta bi bandoak statu quo bparekatu batera iritsi ziren. Orduan Hashibak laguntza gehiago eskatu zion Nobunagari. Jauntxo militar desberdinak misio desberdinetara zuzendu zituen Nobunagak orduan, eta bera pertsonalki Ch\u016bgoku eskualdera abiatu zen. Hideyoshiri laguntzeko agindua jaso zuena Mitsuhide Akechi jauntxoa izan zen.\nBidean Nobunagak geldialdia egin zuen Honn\u014d-jin, Ky\u014dtoko tenplu batean. Bere kontrolpeko lurren erdian zegoen eta bere segizioa murritza zen, zerbitzari eta bizkartzainen artean dozena batzuk bakarrik. Hortaz, une horretan Mitsuhide Akechik bat-batean eraso egin zion Honn\u014d-ji tenpluari, barneko estatu kolpe gisa definitu daitekeen ekintzan. Matxinoen indarrek, une berean, Nij\u014d gaztelua erasotu zutem eta Nobunaga Oda bakarrik geratu zen; seppuku eginez suizidatu zen.\nIntzidentearen atzean Hideyoshi Hashiba bera egon zela susmatu izan da, berak zuzendu zuela Mitsuhide Akechiren traizioa. Egia zein dela ere, Japoniako hurrengo buruzagi faktiko gorena Hideyoshi bilakatu zen hurrengo urteetan.\nPolitika.\nBerrikuntza militarrak.\nMilitarki, Odaren konkista sorta iraultzailea suertatu, Japonian gerra egiteko modua aldatzeaz gain, garaiko indar armatu modernoenetako bat sortu zuen. Lantza luzeak, su-armak, tekk\u014dsenak (\"burdinaz babestutako ontziak\", korazatu modernoen arbaso) eta garai honetako gudu handietara egokitutako gaztelu-gotorlekuak garatu, ezarri eta hedatu zituen. Odak klase gerlari espezializatu bat ere instituzionalizatu zuen, eta bere meneko eta basailuak izendatu zituen haien gaitasunean oinarrituz, eta ez bakarrik izenetan, mailan, edo familia harremanetan, lehenagoko aro feudalagoan bezala. \nBasailuei eman zitzaizkien lurrak ere orain arroz ekoizpenaren arabera eman zitzaizkien (\"koku\" kopurua), eta ez tamainaz. Odaren antolakuntza sistema beranduago erabili eta hedatu zen, Ieyasu Tokugawak Tokugawa shogunerria Edon eratu zuenean.\nHurrengo Shogunen agintearen aurrekari.\nHain zuzen ere, Odak Tokugawa shogunerrirako lehen urratsak eman zituen, botere politiko militar indartsu eta hegemoniko bat eratu nahian. \nJaponiako egitura politikoa bi boteregune zeremonialetan zegoen eratua, Kyoton ezarritako enperadorearen figura eta gorte zeremoniala, eta azken finean beste kapa zeremonial bat osatzen zuen hiri bereko Shogunaren gortea. Oda Nobunaga saiatu zen jauntxo daimyoen klasetik hauen arteko nagusi bilakatuz boteregunea osatuz, eta neurri handi batean lortu zuen horretarako lehen urratsa ematea; baina instituzioen aldetik, beste boteregune bat antolatu beharrean, aurretik ezarritakoa bereganatuz asmatu zuen Tokugawak Odak egin ez zuen lortzen: jauntxo nagusi izateaz gain, Shogun figura beretzat hartu eta transformatzea erabaki eta lortu zuen Tokugawak, non Odak kanpotik kontrolatu nahi izan zuen Shogunaren irudia.\nEkonomia.\nOdaren nagusitasuna eta distira ez ziren gudu zelaira mugatu, negozio gizon zuhurra ere bazen eta mikroekonomia eta makroekonomia printzipioak ulertzen zituen. Nekazaritza ekonomia batetik industria eta hirugarren sektoreko ekonomia baterako trantsizioa egiten lagundu zuen. Lehenik eta behin, tokiko ekonomiaren erdigune eta oinarri bilakatu ziren gazteluak eraikiarazi zituen. Gaztelu-hiribilduen artean ere bideak sortu ziren bere lurretan, ez bakarrik merkataritza errazteko, baita bere armadak distantzia handitan azkar mugitzeko ere. \nNazioarteko merkataritzak ere gora egin zuen Txinara eta Koreako penintsulara bidean, Nambanek (Hegoaldeko barbaroak, hau da, europarrak) Japoniarekin Europatik, Filipinetatik, Siametik eta Indonesiatik merkataritza operazioak hasi dituzten bitartean.\nOdak \"rakuichi rakuza\" politikak ere instituzionalizatu zituen, negozioak eta ekonomia orokorra bultzatzeko bide gisa. Politika horiek monopolioak deuseztatu eta debekatu zituzten, eta garai batean itxiak eta pribilegiatuak ziren elkarte, sindikatu eta elkarteak (gremioak) irekiago jokatzera behartu zituen, merkataritzari traba gisa ikusten zituen Odak erakunde horiek, eta eraldatu zituen. Zerga-salbuespenak ere garatu zituen, eta zorpetzea erregularizatu eta errazten zituzten legeak ezarri zituen.\nArtea eta garapen kulturalari bultzada.\nOda Nobunaga Sengoku garaiko Japonia konkistatatzaile eta ondasun biltzailea handiena izan zen, eta pilatutako aberastasun horretan beti erakutsi zuen interesa artean, ikuspegi praktiko batekin izan bazen ere ditu: boterea eta ospea erakusteko.\nAzuchiko gaztelua, Biwa aintziraren ertzean, Japoniako historiako gaztelurik zoragarriena dela esan izan da, urrez eta estatuez estalia kanpoaldean eta panel bertikalez, ate irristakorrez, hormaz eta Kan\u014d Eitokuk barrutik margotutako sabaiez apaindua (artista honekin erlazio personala izan zuen Odak). \nOdaren menpekoek eta Sen no Rikyu tearen maisuak, Oda Nobunagak ezagun egin zuen tearen japoniar zeremonia arte gisa ezarri zuten, eta dimentsio politiko eta sozial batez ere jantzi zuten tea hartzeko erritual garatu hau: politika eta negozioez hitz egiteko bide gisa formaldu dute. \nKabuki antzerki mota modernoak bere hastapenak aro honetan egin zituen eta, Nobunagaren beste ekarpen batzuk bezala, gero erabat garatu zen Edoko haraiaren hastapenean. \nOdak zabaldu zuen go jokoa halaber. Bere garaiko go jokalari handienen mezenas izan zen. Nobunagaren heriotzaren bezperan jokaturiko partida ospetsu batean agertutako konfigurazio batek, bestalde, zorigaitza ekarriko ziola determinatu zen (edo ondoren horrela interpretatu zen bestela). \nGainera, Odak interes handia erakutsi zuen Europako kulturan, eta aitzindarri izan zen horretan Japonian. Mendebaldeko artelanak bildu zituen, baina baita armak eta armadurak ere. Arropa europarra jantzi zuen lehen japoniarretako bat izan zen. Japonian kristau jesuita misiolariei lehen harrera abegikorra ere berak eman izan zen (gerora eraldatu zen egoera)."}
{"id": "11272", "revid": "512", "url": "https://eu.wikipedia.org/wiki?curid=11272", "title": "Euskadi (terminoaren historia)", "text": "Euskadi Sabin Aranak euskal herritarren nazioaren izen politikotzat 1896ko irailean sortutako hitza da. Euzkadi grafiarekin asmatu zuen, Euskal Herriko zazpi herrialdeak izendatzeko: Araba, Bizkaia, Gipuzkoa, Lapurdi, Nafarroa Beherea, Nafarroa Garaia eta Zuberoa. Sabin Aranak uste izan zuen Bizkaiaren etimoa \"be-euzko-di-a\" zela, eta, horregatik, \"Euzkadi\" sortu zuen, Bizkaiaren \"z\"-rekin, alegia. \"Euskal Herria\" izenak garai hartan kultura eta hizkuntza eremu bat izendatzen zuen bezala, \"Euskadi\" izenak politika eremu bat izendatuko zuen, eta bere baitan bilduko zituen bai euskal herritar euskaldunak, bai euskal herritar erdaldunak.\nSorrera.\nAskotan aipatu izan da Sabin Aranak, \"Euzkadi\" hitza asmatzeko, oinarritzat erabili zuela \"euzko\" hitza (euskara batuan, \"eusko\") eta \"-di\" atzizkia, eta \"euzko\" hitza \"eguzki\" izenetik hartu zuela, antzinako euskal herritarrek eguzkia gurtzen zutelakoan. Alabaina, 1896 arte Sabin Aranak \"eusk-\" erroa duten hitz guztiak ese letrarekin idatzi izan zituen beti-beti: \"eusko, euskera, euskeldun, Euskeria\". Zeta letra, lehenengo aldiz, \"Euzkadi\" hitzarekin agertuko zen, 1896ko irailean. Eta \"Euzkadi\" idazkera hartu zuen, hain zuzen, Bizkaiaren etimologiatzat \"be-euzko-di-a\" jo zuelako.\nAipatu izan da Eusebio Maria Azkuek idatzitako eta argitaratu gabeko olerki batek \"Euzkadia\" duela izenburu, eta 1862ko martxoan idatzi zuela, Arana jaio baino hiru urte lehenago. Haatik, olerkia ez zen 1917 arte argitaratu (Sabin Arana hil eta hamalau urte geroago). Beraz, nekez jakingo zuen Sabinek horren berri.\nErabilera.\nXX. mendearen hasieran.\nSortu eta gutxira, terminoak nahikoa arrakasta izan zuen abertzaleen artean, kontuan hartuta termino berria zela \"Euzkadi\" euskal lurraldeak izendatzeko, lehenagotik erabiltzen ziren \"Euskal Herria\" historikoaren edota \"Euskaria\" berriagoaren aldean. Antza, Sabin Aranak gehien erabiltzen zen \"Euskal Herria\" (edo \"Euskalerria\") terminoa ez erabiltzea erabaki zuen, bere ustez izen horrek euskararen lurraldea izendatzeko soilik balio zuelako (hau da, historiako une hartan euskara hedatzen zen lurraldea). Horrela, \"Euskal Herria\" termino kulturala zen bezala, \"Euzkadi\" termino politikoa zen.\nHala ere, izan zen \"Euskadi\" izen sortu berriari kontra egin zionik ere, hasieratik bertatik. Haien artetik Arturo Kanpion iruindar poligrafo eta historialaria nabarmendu zen. Gai horri buruz artikulu garratzak idatzi zituen, eta bereziki \u00abSobre el nuevo bautizo del Pa\u00eds Basko\u00bb deritzana.\nEspainiako Bigarren Errepublikaren garaian, terminoa epeka-epeka zabalduz joan zen eta Espainiako Alderdi Komunistak \"Euskadi Roja\" izenaz argitaratu zuen bere astekaria.\n1936an sortutako eusko gobernu autonomoak \"Euzkadi\" terminoa erabili zuen, teorian Bizkaia, Gipuzkoa eta Araba bilduko zituen lurralde autonomoa izendatzeko. Praktikan, Espainiako Gerra Zibila zela eta, Bizkaia eta Gipuzkoa baino ez zituen bildu.\nFrancoren diktaduraren garaian.\nDiktadura garai hartan, debekatuta eta gogor erreprimituta zegoen \"Euskadi\" hitza erabiltzea; \"Euskal Herria\", berriz, eragozpenik gabe erabil zitekeen, eta karlista frankozaleek beren ereserkian, Oriamendiko Martxan, \"gora Espa\u00f1a ta Euskalerria\" oihu egiten zuten.\nBeraz, frankismoaren aurka ziharduten eusko abertzaleek (EAJ, Ekin, Euskadiko Mugimendu Sozialista...) eta ezkertiarrek (PSOE, EPK, errepublikanoak...) \"Euskadi\" terminoa erabiltzen jarraitu zuten. Hasieran, \"Euzkadi\" zetadun idazkerarekin (adibidez, 1959an sortutako ETA erakundearen hasierako izena \"Euzkadi ta Azkatasuna\" izan zen). Gero, 1968an, Euskaltzaindiak \"Batasunerako hiztegia\" argitaratu zuen, euskara batuaren hastapena, eta hor \"eusk-\" erroa eserekin idatzita ageri zen; horren eraginez, \"Euskadi\" idazkera nagusituz joan zen.\nGaur egungo erabilera.\nHorrenbestez, 1970eko eta, batez ere, 1980ko hamarkadatik aurrera, \"Euzkadi\" idazkera geroz eta gutxiago erabiltzen hasi zen, eta euskara batuko \"Euskadi\" zabaldu zen. Araba, Bizkaia eta Gipuzkoan hedatutako administrazio autonomikoak, adibidez, euskara batuko \"Euskadi\" idazkera hobetsi zuen. Hamarkada horren bukaeran, gainera, Ezker Abertzaleak \"Euskal Herria\" erabiltzeari ekin zion, \"Euskadi\" izenak bere ustez zekarren hiru lurraldeen irudikapenetik aldendu nahian. Dena dela, ezker abertzaleak ere ez dio uko egin helburu duten Estatu independentearen izentzat \"Euskadi\" erabiltzeari.\nGaur egun, Euzko Alderdi Jeltzaleak erabiltzen du, batik bat, \"Euzkadi\" sabindar idazkera, bere dokumentu batzuetan; diskurtso publikoan, hala ere, euskara batuko \"Euskadi\" hobesten du.\nEusko abertzaletasuneko abestietan.\nEusko abertzaletasuneko hainbat abestitan nabarmen ageri da \"Euskadi\" izena: \"Eusko gudariak, Gora ta gora, Gazteri berria, Ikastoletako ereserkia, Kanta aberria, Aupa gizona, Kalera, kalera...\"\nAbertzalea ez den abestiren batean ere ageri da, hala nola \"Euskadin, Castillan bezala\" abestian."}
{"id": "11274", "revid": "329", "url": "https://eu.wikipedia.org/wiki?curid=11274", "title": "Espainiako Futbol Ligako Bigarren maila", "text": ""}
{"id": "11275", "revid": "59723", "url": "https://eu.wikipedia.org/wiki?curid=11275", "title": "Pearl Harbor", "text": "Pearl Harbor Estatu Batuetako portu eta base militar bat da, Hawaii uharteetan kokatua eta famatua Bigarren Mundu Gerran Japoniak bonbardatua izateagatik, blokeo ekonomikoaren erantzunez. Eraso horrek Estatu Batuak Bigarren Mundu Gerran sarrarazi zituen, ordu arte Aliatuei laguntza materiala soilik ematen baitzien. 1941eko abenduaren 7an, Japoniako marina inperialak Pearl Harborko portuari gerra deklaratu gabe eraso egin zion.\nErasoak kalte ugari ekarri zituen: 12 gerraontzi eta 188 hegazkin suntsitu ziren eta 2403 soldadu eta 68 hiritar estatubatuar hil. Erasoa Isoroku Yamamoto amiralak zuzendu zuen eta Bigarren Mundu Gerrako Pazifikoko kanpainari hasiera eman. Nahiz eta erasoak kalte ugari izan zituen, une horretan portutik kanpo zeuden hiru hegazkin-ontzi estatubatuarrek ez zuten kalterik jaso. Horrela, Estatu Batuek berreskuratu ahal izan zuten 6 hilabete eta urtebete artean. Prentsa estatubatuarrak traiziotzat hartu zuen erasoa, eta elkartu ondoren gogor jo zion inperio japoniarrari. Japoniarrak Pearl Harborreko gudatik garaile irten ziren arren, 1945ean galtzaile izan ziren."}
{"id": "11276", "revid": "9052812", "url": "https://eu.wikipedia.org/wiki?curid=11276", "title": "Samurai", "text": " Japoniako antzinako gerlaria da, jaun feudal baten zerbitzura izan ohi zena. Bushi izena (\"gerragizon\" esan nahi duena) aproposagoa da berez. Gaur egun, \"samurai\" izena aristokrazia militarra izendatzeko erabiltzen da, eta ez, adibidez, infanteriako soldadu soilak. Nagusirik edota talderik gabeko samuraiak \"ronin\" (\"olatu gizon\") izenarekin ziren ezagunak. Denborarekin, behar militarrak galtzen joan ziren, funtzionario soil bihurturik. Meiji berrezarkuntzako erreformek samuraiak kendu zituzten, armada modernoago baten mesedetan,\nHistoria.\nKamakurako \"shogun\" aldian (1192-1333) estoizismoa eta diziplina izan ziren samuraien jokaeraren ezaugarriak. Muromatxi aldian (1338-1573) samuraiek ohore araudi estu bati jarraitzen zioten; geroago \"Bushido\" izena eman zitzaion hari. Halaber, \"zen\" budismoaren eraginpean samuraien kultura, espero izatekoa ez bazen ere, te zeremoniaren eta lore apainketaren artearen sorburua izan zen. Tokugawa aldia (1603-1867) bake garaia izan zen, eta hirien zein merkataritzaren hazkuntzak samuraiena ez zen kulturaren garapena ekarri zuen. Hori samuraien garrantziaren kaltetan gertatu zen; bestalde, Tokugawa aldiaren amaieran samuraien ekonomia maila apaldu zen. Horrenbestez, samuraietariko batzuek, mendebaleko nazioen esku-hartzeak bultzatuta, Meiji enperadorea berriro ezartzen esku hartu zuten. Feudalismoa desagertuz geroztik (1871), ordea, behin baino gehiagotan matxinatu ziren baina gudaroste nazional berriak laster menderatu zituen, 1877ko Satsumako matxinada zapaltzean."}
{"id": "11277", "revid": "105290", "url": "https://eu.wikipedia.org/wiki?curid=11277", "title": "Shogun", "text": " Japonian agindu zuten buruzagi militarrek hartzen zuten titulua da, berezko agintaria zen enperadorea baztertuta. XII. mendetik Meiji berrezarkuntzaraino izan ziren agintean.\nShogunak, teorikoki, enperadorearen agindutara izan behar zuen, baina egiaz bera zen botere betearazlearen buru nagusia, enperadorea rol espiritual batera mugatuta. Botere eskema hori Meiji enperadoreak (Mutsuhito) hautsi zuen, Meiji berrezarkuntzarekin (XIX. mendea), Yoshinobu Tokugawa azken shoguna boteretik kendu zuen iraultza odoltsuan."}
{"id": "11279", "revid": "105290", "url": "https://eu.wikipedia.org/wiki?curid=11279", "title": "Wollaston Domina Saria", "text": "Wollaston Domina geologia Geological Society of London elkarteak ematen duen saririk handiena da.\nDonimaren izena William Hyde Wollastonen omenez eman zitzaion eta 1831tik aurrera ematen da. Hasieran paladiozko domina bat zen, Wollastonek aurkitutako metala."}
{"id": "11280", "revid": "336", "url": "https://eu.wikipedia.org/wiki?curid=11280", "title": "Adolphe Brongniart", "text": "Adolphe-Th\u00e9odore Brongniart ( ahoskatua; Paris, 1801eko urtarrilaren 14a - \"ib.\", 1876ko otsailaren 18a) frantziar botanikoa izan zen. Alexandre Brongniart geologoaren semea eta Alexandre-Th\u00e9odore Brongniart arkitektoaren biloba zen.\nBrongniarten lanak lehenengoak izan ziren gaur egungo eta desagertutako landareen arteko harremanak egiten eta horregatik paleobotanikaren aitatzat hartua da. Bere lanik handiena zentzu honetan \"Histoire des v\u00e9g\u00e9taix fossiles\" liburua da. 1827an polenaren garapena aztertzen zuen lehenengo artikulua publikatu zuen.\n1824an \"Annales des Sciences Naturalles\" sortu zuen Jean Victoire Audouin eta Jean-Baptiste Dumasekin batera. Soci\u00e9t\u00e9 botanique de France ere sortu zuen 1854an.\n1841an Wollaston Domina eman zioten."}
{"id": "11281", "revid": "237", "url": "https://eu.wikipedia.org/wiki?curid=11281", "title": "Wollaston Domina", "text": ""}
{"id": "11284", "revid": "512", "url": "https://eu.wikipedia.org/wiki?curid=11284", "title": "Ami Bou\u00e9", "text": "Ami Bou\u00e9 (1794ko martxoaren 16a - 1881eko azaroaren 21a), austriar geologoa izan zen, Hanburgon jaioa eta Geneva eta Parisen hezia.\nGaztetan Edinburgoko Unibertsitatera joan zen medikuntza ikastera, baina bertan Robert Jameson irakasleak geologia eta mineralogiaren inguruko ikasketak eman eta hori ikasi nahi zuela erabaki zuen.\n1820an \"Essai g\u00e9ologique sur l'Ecosse\" (\"Entsegua Eskoziako Geologian\") idatzi zuen; bertan arroak eruptiboen inguruko deskribapen zehatzak egiten zituen. Alemania, Austria eta Hegoaldeko Europa bisitatu zituen eta ikerketa geologikoen gurasoetako bat dugu. \"Soci\u00e9t\u00e9 G\u00e9ologique de France\" sortu zuen 1830an. 1841an Vienara bizitzera joan eta Austriar bilakatu zen.\n\"M\u00e9moires g\u00e9ologiques et pal\u00e9ontologiques\" (Paris, 1832) eta \"La Turquie d'Europe; observations sur la geographie, la g\u00e9ologie, l'histoire naturelle\" (Paris, 1840) argitaratu zituen besteak beste.\n1847an Wollaston Domina eman zioten."}
{"id": "11286", "revid": "336", "url": "https://eu.wikipedia.org/wiki?curid=11286", "title": "Hugh Falconer", "text": "Hugh Falconer (1808ko otsailaren 29a - 1865eko urtarrilaren 31a), Eskoziar paleontologo, geologo eta botanikoa izan zen, Alexander Falconer merkatariaren anaia.\nFalconer Indiako Saharanpur zelai botanikoko superintendentea izan zen eta garai horretan ugaztun fosilen inguruko ikerketak burutu zituen. Gaixotasunak direla eta India utzi eta Europara bidaiatu zuen, ikerketak geologikoak eginez. 1845an Royal Societyko kide izendatu zuten eta 1837an Wollaston Domina jaso zuen.\n\"Rhododendron falconeri\" loreak bere omenez du izena."}
{"id": "11289", "revid": "512", "url": "https://eu.wikipedia.org/wiki?curid=11289", "title": "Pierre Armand Dufrenoy", "text": "Ours-Pierre-Armand Petit-Dufr\u00e9noy (1792ko irailaren 5a - 1857ko martxoaren 20a), frantziar geologoa izan zen. Sevratin jaio zen, Seine-et-Oise departamentuan.\n1811n lizeoan bukatu eta 1813an Eskola Politeknikoan sartu zen. Ondoren Meatze lanean hasi zen eta azkenean \"\u00c9cole des Mines\"eko zuzendaria izan zen.\nElie de Beaumontekin batera 1841an Frantziako mapa geologikoa argitaratu zuen, hamairu urteko landa lanaren ondorioz eta bost urteko idazketa lanaren ondoren. Bi autoreek ere \"Voyage M\u00e9tallurgique en Angleterre\" (1827), \"M\u00e9moires pour servir a une description g\u00e9ologique de la France\"(1830-1838), eta \"M\u00e9moire\" Calltal eta Mont-Doren (1833).\nEkialdeko Pirinioetako burdin meatzeak deskribatu zituen, mineralogia tratatu bat idatzi zuen (bertan mineralen propietate fisikoak, kimikoak eta geologikoak adierazten ziren), \"Annales des mines\" argitaratzen lagundu zuen eta baita \"Des terrains volcaniques des environs de Naples\" liburua.\nBeste sari batzuen artean 1843an Wollaston Domina eman zioten."}
{"id": "11290", "revid": "512", "url": "https://eu.wikipedia.org/wiki?curid=11290", "title": "Andr\u00e9 Hubert Dumont", "text": "Andr\u00e9 Hubert Dumont (1809ko Otsailaren 15a -1857ko otsailaren 28a), Belgikako geologoa izan zen.\nDumont Lieja hirian jaio zen eta bere lehenengo lana (1832) eskualdeko horretako geologiaren ingurukoa da. Urte batzuk geroago geologia eta mineralogia irakasle izan zen eta ondoren Liejako Unibertsitateko errektore. Belgikako estratigrafia ikertu zuen eta horren ondorioz Kretazeo eta Tertziarioko hainbat izenak berak jarritakoak dira.\n\"Minoire sur les terrains ardennais et rhnan de l'Ardenne, du Brabant et du Condroz\" (1847-1848) liburua argitaratu zuen. 1849an 20 urtez landutako Belgikako mapa geologikoa argitaratu zuen.\nBosforoa ikertu zuen, Espainiako mendiak eta hainbat formazio geologiko. Bere lanetan lehenengo aldiz saiatu zen Europa osoko korrelazioak eigten.\n1840an Wollaston Domina eman zioten."}
{"id": "11291", "revid": "336", "url": "https://eu.wikipedia.org/wiki?curid=11291", "title": "Joseph Prestwich", "text": "Joseph Prestwich (1812ko Martxoaren 12a - 1896ko Ekainaren 23a), geologo eta negozio-gizon britaniarra, Tertziarioan aditua.\nPrensburyn jaio zen eta Parisen eta Readingen jaso zuen hezkuntza, Londoneko University Collegen sartu aurretik. Bertan kimika eta filosofia naturala ikasi zuen. 1830an familiaren ardandegian lanean hasi zen eta lan honetan Erresuma Batua, Frantzia eta Belgika bisitatu zituen. Bidaia hauetan hain zuzen egin zituen hainbat ikerketa geologiko. 1833an Geological Society of Londoneko kide bilakatu zen eta 1836an \"Geology of Coalbrookdale\" lana argitaratu zuen.\n1846tik aurrera Tertziario garaiko Londoneko sedimentutan egin zuen lan eta korrelazioa egin zuen Ingalaterra, Frantzia eta Belgikako adin berberekoekin. 1858an Hugh Falconerrek Abbeville bisitatzeko deia luzatu zion, bertan Boucher de Perthesek harriz eginiko hainbat antzinako tramankulu aurkitu zituelako. Prestwichek zaharrak zirela konfirmatu eta argitaratu zuen. Hau arkeologia modernoaren oinarrian dagoela kontsideratzen da.\n1860tik aurrera hainbat komisiotan egin zuen lan eta 1874an Oxfordeko Unibertsitatean geologiako aulkia eskaini zioten. Bertan \"Geology, Chemical and Physical, Stratigraphical and Palaeontological\" bi ataleko liburua argitaratu zuen.\n1853an Royal Societyko kide izendatu zuten eta 1849an Wollaston Domina eman zioten."}
{"id": "11292", "revid": "1545", "url": "https://eu.wikipedia.org/wiki?curid=11292", "title": "William Hopkins", "text": "William Hopkins (1793ko otsailaren 2a - 1866ko urriaren 31), geologo eta matematikari ingelesa izan zen.\nKingston-on-Soar herrian jaio zen, Nottinghamshire eskualdean. Gaztetan nekazaritza ikasi zuen Norfolken eta ondoren etxalde bat eraman zuen. 30 urterekin berriro ikasteari ekin zion eta horren ondorioz 1833an \"Elements of Trigonometry\" lana argitaratu zuen. Horren ondorioz matematikari gisa ezaguna egin zen.\n1833an Adam Sedgwickekin aurkitu zen Barmouthen eta berarekin batera hasi zen txango ezberdinak egiten. Horren ondorioa da geologiarekiko zuen interesa. Matematika eta geologiaren arteko harremanak bilatzeari ekin zion eta lurraren tolesteak eta failak ikertu zituen. Glaziarren mugimendua ikertu zuen eta baita ere lurraren altxamendua hainbat lekutan.\n1850an Wollaston Domina eman zioten eta hurrengo urtean Geological Society of Londoneko. Ondoren konduktibitatea ikertu zuen."}
{"id": "11296", "revid": "75584", "url": "https://eu.wikipedia.org/wiki?curid=11296", "title": "Tim Berners-Lee", "text": "Sir Timothy \u201cTim\u201d John Berners-Lee, OM, KBE (TimBL edo TBL) 1955ko ekainaren 8an jaio zen Londresen, Erresuma Batua, 1976. urtean Oxford Unibertsitateko Queen\u2019s College-en Fisikan lizentziatu zen. Web-aren aita dela kontsideratzen da.\nTim Berners-Leek, bere ikerketen informazioa modu eragingarriago batean banatzeko beharren artean, webaren zati bat diren ideia batzuk garatu zituen. Tim eta bere taldekideek ingelesez deitzen diren HTML lengoaia (HyperText Markup Language) edo hipertestuko etiketen lengoaia; HTTP protokoloa (HyperText Transfer Protocol); eta URL web-ean objektuen aurkitze sistema (Universal Resource Locator) sortu zituen.\nBerners-Leek aipatutako ideia askok Ted Nelsonek eta Vannevar Bushek proposatutako Xanadu proiektuan aurki ditzakegu.\nBiografia.\nBere gurasoak matematikariak ziren eta 1949an Manchesterreko Unibertsitatean sorturiko Manchester Mark I taldearen taldekideak ziren.. Berners-Leek \"Sheen Mount Primary School\"en ikasi zuen (gaur egun bere izena jarri diote gela bati) eta ondoren Wandswortheko Emanuel Schoolera joan zen.\nOxfordeko \"The Queen\u2019s College\"-eko ikasle ohia da, non Cambridgeko ikasleen aurkako mahai-teniseko lehiaketak egiten zituen. Unibertsitatean egon zen denboran ordenagailu bat sortu zuen burdinazko soldagailu, TTL zirkuitu, Motorola 68000 prozesadore eta telebista zahar batez baliatuz. Fisikan 1976. urtean mailakatu zen.\nBere lehen emaztea Oxforden zegoelarik ezagutu zuen, eta berarekin ezkondu zen biok Plessey Telecommunications Limiteden programatzaile bezala lanean hasi gutxira. 1978an D.G. Nash Limited-en lan egin zuen, non sistema eragile bat idatzi zuen.\n2001ean East Dorset Heritage Trust-eko patroia bihurtu zen, eta ondorioz, Wimborneko Colehill-era joan behar izan zuen bizitzera.\n2004ko abenduan Southamptoneko Unibertsitateko elektronika eta informatikoko eskolan lanpostu bat onartu zuen, bere gaurko Web semantikoko proiektu berrian lan egiteko.\nBere ikasketaren bilakaera.\nBerners-Lee CERNen egin zuen lan 1980ko ekainetik abendura arte. Denbora tarte horretan zehar, hipertestuan oinarritutako proiektu bat egin zuen ikerlarien artean informazioa trukatu eta gaurkotzeko. ENQUIRE izaneko programa bat ere sortu zuen, argitara eraman ez zuena.\n1980an CERN utzi ondoren, John Poole Image Computer Systems Ltd. Enpresara joan zen lan egitera, baina berriz ere CERNera itzuli zen 1984an.\n1989. urtean CERN Europako Internet nodorik handiena zen eta Berners-Leek Internet eta hipertestua (HTTP eta HTML) elkartzeko aukera paregabea ikusi zuen, ondoren elkartze horretatik World Wide Web sortuko zena. 1989ko martxoan webaren lehen proposamena garatu zuen, baina ez zuen arrakasta handirik lortu eta, horregatik, 1990ean, Robert Cailliauren laguntzaz, errebisio bat egin zuten Mike Sendall gerenteak onartu zuena. Enquire sisteman erabilitako antzerako ideiak erabili zituen World Wide Web-a sortzeko. Horretarako lehen nabigatzailea (WorldWibeWeb izenekoa, NEXTSTEPen bidez garatua) eta lehen Web zerbitzaria sortu zuen, \"httpd\" izena izan zuena (HyperText Transfer Protocol daemon).\nLehenengo Web zerbitzaria CERNen kokatuta zegoen eta bidean 1991ko abuztuaren 6an jarri zen. Honek azalpen bat ekarri zuen, World Wide Web zer zenari buruz, nabigatzaile bat nola lortu zitekeen eta Web zerbitzari bat ezartzearen metodoari buruz. Hau ere munduko lehen Web direktorioa izan zen, Berners-Leek beste web-guneen zerrenda eramaten baitzuen, bereaz gain. Zerbitzari edo bezeroaren softwarea CERNek dohain liberatu baitzuten, garai horretan Interneten bihotza. Bere hedakuntza modu azkarrean eman zen. 1992tik 1995ko urrira munduan zegoen Web zerbitzari kopurua hogeita seitik berrehunera izan zen, Interneten zabaltze-prozesuaren abiadura islatzen duen datua.\n1994an Konputazio eta Inteligentzia Artifizialezko Zientzien Laborategian sartu zen, Massachusetts Institute of Technologyra. AEBra lekualdatu zen eta W3C jarri zuen martxan, gaur egun zuzentzen duena. W3C Web teknologien estandarizazioko organismo internazional bat da, Massachusettseko Teknologia Institutuak, Frantziako ERCIM eta Japoniako Kei\u014d Unibertsitatea era berean zuzentzen dutelarik. Organismo honek bere estandar guztiek libreak izatea erabaki zuen, hau da, mundu guztiak erabili zezakeen zerbait, non horretarako inongo kosturik ordaindu ez den behar. Horrek, gaur egun Webak duen garrantziaren arrazoi bat izan liteke.\n1999an argitaratutako bere \u033a\"Tejiendo la red\" liburuan, Tim Berners-Leek Web teknologia librea eta dohainezkoa zergatik den adierazten du. Era berean, Webaren sortzaile eta babeslea kontsideratzen da.\nEztabaida izeneko domeinua.\nIraganean, Tim Berners-Leek \u2018.xxx\u2019 edo \u2018.mobi\u2019 bezalako domeinu berrien sortzeari aurka egin die. Hau defendatzeko erabiltzen duen argudioa, guztiek web orrialde berdinetan sartzeko aukera eman behar dutela da, ordenagailu edo mugikor bat erabiltzeak independenteki. Basikoki Berners-Leeri gustatzen ez zitzaion gauza \u2018.mobi\u2019 domeinura sartzeko aukerak mugikorretatik bakarrik sartzeko aukera zen, berak Weba garatu baitzuen guztiek komunikatzeko aukera izan zezaten.\nGobernuen eta ICANNen aurkako eztabaidak ere izan ziren garai horretan, domeinuen izenen jabetzari buruz, \u2018.com\u2019 domeinuarekin batez ere. Tim Berners-Leek domeinuen izenak inongo jabetzarik ez izatea defendatzen du, errekurtso publiko bat izatea defendatu egiten baitu.\nBerners-Leek ere argi utzi zuen domeinuen izena edo jabetza ez zela estandarizazio prozesuaren alderdirik garrantzitsuena, garrantzia handiagoa baitute bideo, kodifikazioen estandarrak, datuen komunikazioko estandar irekiak, datu zientifiko eta klinikoen datuen igoerarako estandarrak edota herrialdeen arteko informazioaren hedatzea.\nSarerako Kontratuko 9 hatsarreak.\nTim Berners-Leek babestutako Sarearen Kontratua (\"Contract for the Web\"), Internet norabide positibo batean jartzeko ekimena, babes instituzional dexente jaso zituen.\n\"Sustatu.eus\" blogean argitaratu ziren euskaraz."}
{"id": "11297", "revid": "201", "url": "https://eu.wikipedia.org/wiki?curid=11297", "title": "Ginebra (hiria)", "text": ""}
{"id": "11298", "revid": "512", "url": "https://eu.wikipedia.org/wiki?curid=11298", "title": "Suitzako kantonamenduak", "text": "Suitzako kantonamenduak herrialde federala osatzen duten 26 eskualde administratiboak dira. 1848 arte, kantonamendu bakoitza estatu subiranoa zen eta bere mugak, armada eta dirua zituen.\nXVI. mendean Suitzako Konfederazioak 13 kantonamendu zituen. Bi kantonamendu mota zeuden: alde batetik 6 landa-kantonamendu, eta bestetik, 7 hiri-kantonamendu. Ofizialki Germaniako Erromatar Inperio Santuko lurrak baziren ere, Maximiliano I.aren heriotzarekin (1499an) independentzia lortu zuten.\nKantonamendu orok bere konstituzioa, gobernua eta legebiltzarra dauzka. Kantonamendu gehienek ordezkari-ganbera bakarra dute. Konfederazioari ez dagozkion eginkizunak kantonamenduen ardura dira, konstituzio federalaren arabera. Appenzell Innerrhoden eta Glaris kantonamenduetan demokrazia zuzeneko sistema daukate, \"Landsgemeinde\" asanblada orokorren bitartez. Gainerakoetan hauteskundeak erabiltzen dituzte.\nKantonamenduen hedadura ezberdina da, 37tik 7.105ra aldatzen dira, eta populazioa 14.900tik 1.244.400ra. Sortu zen azken kantonamendua Jurakoa izan zen, 1978an.\nKantonamenduen zerrenda.\nOharrak: 0(laburdura).ch = Kanpo lotura 1 2001eko abenduaren 31an, 2 km\u00b2, 3 /km\u00b2, 2000ko populazioan oinarritua 4 legebiltzar eta gobernuko egoitza, Trogen da justizia jauregiaren egoitza."}
{"id": "11300", "revid": "58701", "url": "https://eu.wikipedia.org/wiki?curid=11300", "title": "Antemio", "text": "Antemio (; 420 inguru - 472ko uztailaren 11), 467tik hil zen arte mendebaldeko erromatar enperadorea izan zen.\nBaliteke Antemio azken enperadore trebea izana. Inperioak zituen bi erronka militarrei aurre egiten saiatu zen. Alde batetik, Galian zeuden Eurikoren bisigodoak eta, beste aldetik, Ipar Afrikan zeuden Genserikoren bandaloak eraso zituen.\nLeon I. ekialdeko enperadorearen babesa jaso zuen, haren alaba Rizimerorekin ezkondu baitzen. Iliriako matxinoek ere bat egin zuten enperadorearekin.\nNolanahi ere Antemiok ez zuen adina zorterik germaniarren aurka. Eurikok erromatarren armada garaituta, erromatarren menpe segitzen zuten Galiako hainbat hiri konkistatu zuen. Genserikoren kontra ekialdeko laguntza jaso bazuen ere, vandaloek haren itsas-armada suntsitu zuten.\n470ean, Antemio gaixotu zen. Pozoia zelakoan, nobleziaren aurka egin zuen Antemiok. Rizimero, Inperioko itzalpeko boterea, Milanen matxinatu zen. 6.000 soldadu harturik, Erroma eraso zuen Antemio atzemateko. 5 hilabete ondoren, Antemio atxilotu eta hil zuen Rizimerok."}
{"id": "11301", "revid": "512", "url": "https://eu.wikipedia.org/wiki?curid=11301", "title": "Olibrio", "text": "Flavio Anizio Olibrio () 472ko uztailaren 11tik urriaren 23 arte mendebaldeko erromatar enperadorea izan zen.\nBandaloek arpilatu ostean, Erroma utzi zuen. Konstantinoplan kontsul izendatu zuten 464an. Garai horretan Plazidiarekin, Valentiniano III.aren alabarekin ezkondu zen. Geiserikoren semea, Huneriko, Plazidiaren alaba batekin ezkondu zen. Lotura honen izenean, Geiserikok Olibriorako aldarrikatu zuen enperadore titulua.\n472an, ekialdeko enperadoreak, Leon I.ak, Olibrio Italiara bidali zuen, Antemio enperadorea Rizimeroren kontrako borrokan laguntzera. Baina Rizimerorekin aldiz aurreko negoziazioak zirela eta, Antemioren heriotzaren ostean, enperadore bihurtu zen Olibrio. Nolanahi ere, berehala hil zen kausa naturalengatik."}
{"id": "11302", "revid": "448", "url": "https://eu.wikipedia.org/wiki?curid=11302", "title": "Berna", "text": "Berna (, ; ; ; ; Bernako alemanez: \"B\u00e4rn\" ) Suitzako hiriburu edo hiri federala da. Herrialdeko biztanle gehien dituen laugarren hiria da, Z\u00fcrich, Geneva eta Basilearen atzetik. Bere metropolitar guneak 349.000 biztanle ditu, 43 udalerrietan banatuta. Halaber, hiria Berna kantonamenduko hiriburua da.\nAlemana da hiriko hizkuntza ofiziala, baina bertako Bernako alemana dialektoa da gehien mintzatzen dena; hiritar gehienek biak hitz egiten dituzte. Alemanaz gain, frantsesa eta ingelesa erabiltzen dira neurri txiki batean. 1983an Bernako hirigune historikoa UNESCOren Gizateriaren Ondare izendatu zuten.\nEtimologia.\nBerna hiriaren izena lehenengo aldiz 1208ko abenduaren 1eko dokumentu bateak agertu zen idatzirik. Izenaren jatorria kondaira eta interpretazioetan oinarritzen da.\nGeografia.\nBerna Erdialdeko mesetan kokatzen da, Berna kantonamenduaren barnean, Suitzako zentrotik mendebaldera eta Alpeetatik 20 kilometrora. Izotz Aroan sortutako glaziarrek Bernako ingurua sortu zuten. Bernako gertueneko mendiak Gurten (958 m) eta Bantiger (947 m) dira. Bernako behategi zaharraren lekua Suitzako koordenatu sistemaren jatorri-puntua da: 46\u00b057\u203208.66\u2033N 7\u00b026\u203222.50\u2033E\ufeff / \ufeff46.9524056\u00b0N 7.439583\u00b0E\ufeff / 46.9524056; 7.439583.\nHiria hasiera batean Aar ibaiak inguratutako penintsula batean eraiki zuten, baina XIX. mendea hazi zenean, penintsulatik irten eta hiria zabaldu zen. Zubi ugari eraiki ziren Aaar ibaiaren gainean hiria lotzeko.\nBernak, 2009 urtean, 51.62 kilometro koadroko azalera zuen. Eremu horretatik, 9.79 kilometro karratu edo % 19 nekazaritzarako erabiltzen dira, bestalde, 17.33 kilometro koadro edo % 33.6 basoa da. Beste eremu guztiak, 23.25 kilometro koadro edo % 45 errepideak eta eraikinak dira. Azaleraren % 0.3 lur ez-emankorrak dira.\nEraikitako lurren % 3.6 eraikin industrialak dira, % 21.7 etxebizitzak eta % 12.6 garraio azpiegiturak. Energia eta ur azpiegiturek lurren % 1.1 osatzen dute eta % 6 parke eta berdeguneek.\nUdalerri mugakideak.\nIparraldean Bremgarten, Kirchlindach, Wohlen eta Zollikofen; ekialdean Ittigen, Muri eta Ostermundigen; hegoaldean K\u00f6niz; eta mendebaldean Frauenkappelen, Muhlenberg eta Neuenegg.\nKlima.\nBernak klima kontinentala du. Suitzako mesetarekiko eta Alpeekiko gertutasunarengatik, ia Suitza osoko klima nahiko hotza izaten da neguan eta elurteak, ugariak. Hilabete horietan, abendua eta otsaila bitartean bereziki, tenperaturak 0\u00b0 \u2013z behetik egoten dira ia beti. Udan tenperatura leunak ematen dira eta normalean 20-25\u00b0 \u2013ko hozberoan geratzen dira, nahiz noizbait 30\u00b0 arteraino igo daiteken.\nHistoria.\nBertoldo V.ak, hiria sortu zuen 1191 urtean Aar ibaiaren ondoan eta Berna izena jarri zion hiriari (ikus artikuluko etimologia atala). Frederiko II.a Erromatar Enperadore Santuak, \"Hiri Inperial Aske\" izendatu zuen Berna. 1353 urtean Suitzako Konfederazio Zaharrera batu zen, konfederazioko kide nagusi bihurtuz. 1415ean Argovia inbaditu eta konkistatu zuen, eta 1536ean Vaud. Honela, Berna, Alpeetako hiri-estatu handiena bihurtu zen. 1798an Frantziako Iraultzako Gerretan, frantsesek hiria okupatu zuten. 1831 urtean Berna kantonamenduko hiriburu bihurtu zen eta 1848an Suitzako hiriburutza lortu zuen.\nBernan Lehen eta Bigarren Internazionalen hainbat bilera egin ziren, bereziki Lehen Mundu Gerraren garaian; Suitza neutroa izan baitzen gudu hartan.\nEkonomia.\nBerna izen bereko kantonamenduaren gune ekonomikoaren zentroa da. Gutxi gorabehera 350.000 biztanle eta 240.000 langile daude bertan, kantonamendu osoko herena. 2007an langabezia-tasa % 3,5 izan zen.\nHorretaz gain, Suitzako gune administratiborik handiena da, bertan herrialdeko, kantonamenduko eta udal mailako administrazioak baitaude. Halaber, gobernuaren enpresa nagusiek bertan dute egoitza: posta zerbitzua, trenbideak, atzerriko enbaxadak, etab.\nHirugarren sektoreari dagokionez, herri administrazioa, osasuna eta gizarte zerbitzuak dira Bernan langile gehien dituztenak.\nBanaketa administratiboa.\nBernako udalerria alderdi administratiboan sei barrutitan (\"Stadtteile\") banatzen da eta bakoitza aldi berean zazpi auzotan (\"Quartiere\").\nDemografia.\nBernak 123.466 biztanle ditu 2009ko abenduaren 31ko datuen arabera. Hizkuntza-gaitasunari dagokionez, bernatarren % 81.2 alemanez hitz egiten dute, italieraz % 3.9 eta frantsesez % 3.6 inguru. 2007an, hiritarren % 21.7 atzerritarrak ziren. Atzerritar talde esanguratsuenak: alemaniarrak 5.946; italiarrak 4.170; espainiarrak 1.837; portugaldarrak 1.311; turkiarrak 1.112; srilankarrak 1.066; mazedoniarrak 1.061 eta kosovotarrak 1.015 pertsona.\nBiztanleriaren % 52.7 emakumeak direla eta % 43.3 gizonak. Batez besteko adina 41 urtekoa da. 2000 urteko datuen arabera, ume eta gazteak (0-19 urte) % 15.1 dira, helduak (20-64 urte) % 65 eta zaharrak (64tik gora) % 19.9.\nBernako langabezia tasa % 3.2koa da.\nPolitika.\nBerna, bost kideko kontseilua batek agintzen du (Udala edo \"Gemeinderat\"), non horietako bat alkate (\"Stadtpr\u00e4sident\") aukeratzen duten. Parlamentuak 80 kide ditu eta \"Stadtrat\" deritzo. Bi erakundeak hauteskunde orokorretan aukeratzen dira lau urteko eperako. Udala \"Rathaus\" edo udaletxean biltzen da ostegunero.\nEgungo alkatea Alexander Tsch\u00e4pp\u00e4t sozialdemokrata da.\nGarraioa.\nBerna beste suitzar hiriekin hainbat autobideren bidez lotuta dago (A1, A12, A6).\nGarraio publikoari dagokionez, Bernak tranbia, aldiriko trenak (\"S-Bahn\") eta autobus zerbitzuak ditu. Bernako tren geltokiak, Hiria estatu mailako eta nazioarteko tren-sarearekin lotzen du. Bestalde Marzili auzotik Jauregi Federalera funikularra ere badago 106 metroko luzera duena.\nAiretik hiria Bernako aireportuak zerbitzatzen du hiritik kanpo dagoena, Belp herritik gertu. Suitzako eta Europako hainbat hirietara eskaintzen dira hegaldiak bertan.\nOndasun nabarmenak.\nBernako Hiri Zaharraren egitura guztiz Erdi Arokoa da eta UNESCOk Gizateriaren Ondare izendatu zuen. Bernan Garrantzia Nazionaleko hainbat ondare daude, Hiri Zaharraz gain. Ondasun ospetsuenen artean \"Zytglogge\" (Bernako alemanez \"Orduaren kanpaia\") dugu, Erdi Aroko ordulariaren dorrea. Bernako katedrala 15. mendeko katedral gotikoa da, udaletxea bezala.\nXVI. mendetik Hartzen fosa (\"B\u00e4rengraben\") dago Bernan. Gaur egun, lau hartz daude, horien artean bi hartz txiki. 2009an Dmitri Medvedev Errusiako presidenteak eta bere emazteak hirian bisitan zeudela, hartzei isilpeko opari bat eman zieten.\nJauregi Federala (\"Bundeshaus\"), 1857 eta 1902 artean eraiki zuten. Gaur egun, parlamentuaren, gobernuaren eta administrazio federalaren egoitza da.\nHezkuntza.\nBernako Unibertsitatea, 1834 urtean sortu zuten Berna kantonamenduan. Gaur egun, 13.000 ikaslek ikasten dute unibertsitateak dituen zortzi fakultateetan. Herrialdeko laugarren unibertsitaterik garrantzitsuena da. Gainera, unibertsitateak Bernako Ospitale Unibertsitarioa eta Lorategi Botanikoa kudeatzen ditu.\nKultura.\nHizkuntza eta erlijioa.\nBerna hizkuntza ofiziala eta nagusia alemana da. 2000 urteko errolda federalaren arabera, hiritarren % 81 hitz egiten du; % 19 frantsesa eta italiera. Bernan alemanaren dialekto bat hitz egiten da, Bernako alemana hain zuzen ere.\nErlijioari dagokionez, bernatarrak honela banatzen dira beraien sinesmen erlijiosoen arabera:\nKirola.\n\"BSC Young Boys\" Bernako futbol talde nagusia da. Bere egoitza \"Stade de Suisse Wankdorf\" da, UEFA Euro 2008ko futbol egoitza izan zena.\nFutbolaz gain, SC Bern hiriko izotz-hockey talderik esanguratsuena da. Kirol hauetaz gain, beisbol, sofbol eta amerikar futboleko kirol taldeak daude.\nBerna 2010eko Neguko Olinpiar Jokoak ospatzeko hiri-hautagaietako bat izan zen, baina 2002 urtean hirian egindako erreferendum baten bitartez hiritarrek ezezkoa eman zuten. Azkenean, Olinpiar Jokoen antolatzailetza Kanadako Vancouver hiriak lortu zuen.\nFestak eta Jaialdiak.\nBerna oso hiri aktiboa da eta etengabeak dira urtean zehar antolatzen diren ospakizun eta jaialdiak:\nHiri senidetuak.\nBerna ondorengo hiriarekin senidetuta dago:"}
{"id": "11303", "revid": "336", "url": "https://eu.wikipedia.org/wiki?curid=11303", "title": "Kamikaze", "text": " japonierazko hitz bat da, \"kami\" (jainko) eta \"kaze\"tik (haize) eratorria, eta \"haize jainkotiar\" gisa itzuli ohi izan da. Jatorria XII. mendean Japonia mongoliar inbasio batetik salbatu zuen tifoi batean datza, hauen itsas armada guztia ondoratu zuena. Mendebaldean Bigarren Mundu Gerrako pilotu suizidak izendatzeko erabiltzen da, baita pilotu suizidak eta suizidak orokorrean ere.\nJaponiak pilotu suizida hauek Bigarren Mundu Gerraren azken urteetan erabili zituen, ordurako Estatu Batuen nagusitasun militarra eta teknologikoa nabaria baitzen. Pilotu hauek hegazkinak misilak bailiren itsasontzi etsaien aurka talkatzen zituzten. Gerraren amaieran, denera 34 itsasontzi hondoratu zituzten eta 288 kaltetu.\nJaponiar pentsamenduan ohorearen eta obedientziaren kontzeptuak oso sustraituta daude, eta horregatik kamikazeentzat misio hauek hiltzeko era ohoretsuak ziren, esanahi espiritual handikoa. \"Bizia, heriotzaren bidez konkistatzen\" zuten.\nJaponiarren determinazio honek izua zabaldu zuen marinel estatubatuarretan, edozein unetan eraso suizida baten helburu izan baitzitezkeen."}
{"id": "11305", "revid": "9136419", "url": "https://eu.wikipedia.org/wiki?curid=11305", "title": "Sengoku Aroa", "text": "Sengoku Aroa (\u6226\u56fd\u6642\u4ee3 \"Sengoku jidai\" \"gerran diren lurraldeen aroa\") Japoniako historiko gerra zibilen aro luze bat izan zen. Onin gerrarekin hasi zen, 1467an, hamar urte luzez iraun zuelarik, eta beste 90 urtez luzatu zen. Kyotoko autoritate zentrala desegin zen, nahasmen soziala sortuz eta azkenean gerra zibili ekarriz. \"Azuchi-Momoyama aroaren etorrerarekin 1573-1603\", Japoniako batasun prozesua eman zen, harik eta ordena eta bakea berrezarri ziren arte 1603 eta 1615en artean etorri zen Edo Aroan (1615-1868).\nSengoku aroari historialari japoniarrek bestela zerikusirik ez duen Txinako Estatu Gerlarien Garaiaren omenez jarri zioten izena. Japonia modernoak, Oda Nobunaga, Toyotomi Hideyoshi eta Tokugawa Ieyasu \"Bateratzaile handiak\" bezala ezagutzen ditu, Japoniako gobernu zentrala eta lurralde batasuna berreskuratu zutelako.\nLaburpena.\nAro honetan, nahiz eta Japoniako enperadorea ofizialki nazioko agintaria zen eta jauntxo guztiek leialtasuna zor zioten, figura zeremonial eta erlijioso bat zen shogunari boterea ematen ziona, general goren baten parekoa zen samuraien burua, noblezia goi kargua. Urteetan zehar shogunek boterea galdu zuten eta daimyo-ek eskuratu zuten, lurraldearen batasunaren kontra, erreinu txikiak bailira autonomoki gobernatuz. \nHorrela ere, Ashikaga shogunerriak (1336-1573) aurreko Kamakura shogunerriaren (1185-1333) estruktura mantendu zuen eta gobernu gerlari bat sortu zuen, Hojo klanak ezarri zituen eskubide sozial-ekonomikoetan oinarrituta Joei kodearekin 1232an. Ez zuen daimyo askoren leialtasuna lortu, bereziki haien lurraldeak Kyototik urrun izanagatik, kontrolpean manten ezin zitzakeelako. Jauntxo hauetako asko lurren kontrolagatik eta shogunatoarenganako eraginarengatik, kontrolik gabe hasi ziren borrokatzen. Ming Txinarekin tratuak areagotu zirenean ekonomia hobetu zen eta diruaren erabilera areagotu zen, merkatuak eta hiri komertzialak agertzen joan ziren heinean. Horrek eta hobekuntzek nekazaritzan eta tratu txikiek, autonomia lokalaren nahia handiagoa izatea ekarri zuen hierarkia sozialaren maila guztietan."}
{"id": "11306", "revid": "512", "url": "https://eu.wikipedia.org/wiki?curid=11306", "title": "Sumo", "text": " lehia kirol bat da, non bi aurkari borrokatzen diren area zirkular baten barruan. Kirolak japoniar jatorria du eta antzinako ohituren zati handia da.\nJatorria.\nSumoa babeserako eta erasorako erabili zen borroka artea izan zen hasieran baina denboran zehar eboluzionatu eta dueloak egiteko erabili zen. 720an idatzitako \"Nihon Shoki\" kronikek diote K.o. 23 urtean Nomi no Sukune eta Taima no Kehaya artisauen artean borroka izan zela. Sukunek irabazi zuen eta Kehaya hil egin zen jaso zituen kolpeen eraginez. Horren ondorioz, Sukune hartzen da sumoaren aitatzat.\nDena den, lehen borroka dokumentatua 642an izan zen, K\u014dgyoku enperatrizak Koreako enbaxadorea entretenitzeko sumo konbateak antolatu zituenean. Kanmu enperadorea sumo borrokak urtero antolatzen hasi zen eta XII mendea arte iraun zuen ohitura horrek. Saga enperadoreak orduan borroka arte itxura eman zion eta samuraiek beren borroka tekniken artean hartu zuten, jujutsu eta kenjutsurekin batera.\nXVI. mendean, Oda Nobunaga shogunak txapelketa bat antolatu zuen eta ordukoa da \"dohy\u014d\" edo borroka eremuaren sorrera. Edo Aroan gainerako arauak garatuz joan ziren. Samuraiak ziren borrokalariak eta jadanik kiroltzat hartzen zen sumoa.\nTxapelketa profesionalak 1864an abiatu ziren Hachiman gerra jainkoen tenpluetan. Ry\u014dgoku Kokugikan-en 1909tik aurrera izan dira lehiak eta Kuramae Kokugikan 1945etik 1984ra erabili zen.\nArauak.\nArauak sinpleak dira:\nLehiek segundo banaka batzuk diraute, aurkarietako bat berehala bultzatzen baita zirkulutik kanpo. Hasi aurretik, erritual landu bat egiten dute: adibidez, gatza botatzen dute eta flexio jakin batzuk egiten dituzte. Borrokalariak tamainaren arabera bereizten dira, gorputz mardula faktore erabakigarria baita.\nMailak eta txapelketak.\nJaponiako Sumo Elkarteak antolatzen ditu txapelketa profesionalak. Sei maila daude:\nSei txapelketa nagusi izaten dira urtean zehar:\nTxapelketa bakoitzean, txapeldunek 15 borroka jokatzen dituzte.\nYokozuna titulua.\nSumo borrokalariek eskuratzen duten titulu gorena \"yokozuna\" da (hitzez hitz, \"soka horizontala\"): izen horreak daramatzaten gerrikoei erreferentzia egiten die. \"Yokozuna\" titulua lortzeko, txapelketetako emaitzez gain, borrokalariaren portaera eta duintasuna hartzen dira kontuan. 1993an atzerritarrei ere maila hartara iristeko aukera ireki zitzaien. 71 \"yokozuna\" izan dira historian zehar. Gaur egun, hiru \"yokozuna\" aritzen dira, hirurak ere mongoliarrak:\nHistoriako \"yokozuna\" handienak hauek dira:"}
{"id": "11307", "revid": "119347", "url": "https://eu.wikipedia.org/wiki?curid=11307", "title": "Hipertestu", "text": "Hipertestua era ez sekuentzialean irakur daitekeen dokumentu digitala da batzuetan. Hipertestu batek hurrengo elementuak biltzen ditu bere baitan: sailak, hiperloturak eta ainguratzeak. Sailak edo adabegiak hipertestu edo hiperdokumentuaren osagarriak dira. Estekek, adabegien arteko estekak izateaz gain, dokumentuaren irakurketa sekuentziala edo ez sekuentziala bideratzen dute. Ainguratzeak esteken eragite puntuak dira. Hipertestuko dokumentuak eta erabilerak lokalak edo gainontzeko lekuetatik etor daitezke Interneti esker. Garrantzitsuena World Wide Web da.\nEgun, hipertestuaren adierazpenik egokienak web orrialde nabigagarriak ditugu.\nHistoria.\nHipertestu kontzeptuaren aitzintasuna 1945ean Vannevar Bushek diseinatutako makina bati dagokio. Estatu Batuetako Roosevelt presidentearen aholkiulari zientifikoa izandako inbestigatzaile horrek datuen antolakuntza eta berreskuratzerako era berri eta ausarta asmatu zuen. Bushek asmaturiko sistema horri Memex izena eman zion; inoiz erabat fisikoki inplementatu ez bazen ere, beste inbestigatzaile batzuen pentsaeran eragina izan zuen, haiek handi hogei urtera ideiari berriro ekin eta zabaldu baitzuten.\nBushen pentsamenduak aurrena Douglas Engelbart zientzialariarengan eragina izan zuen. Hirurogeiko hamarkadan, inbestigatzaile hori Stanfordeko Inbestigazio Institutuan (AEB) giza operatze intelektuala garatzeko ordenagailuetan oinarritutako sistemak aztertzen aritu zen. Garai horretan, NLS (On-Line System) izendatu zuen software sistema garatu zuen, egun \"Augment\" izenaz ezagun dena. Sistema horrek erraztasun hipertestualak eskaintzen zituen eta ohar, memorandum eta era guztietako dokumentuen gordelekua zen, baita distantziako komunikazioaren erabilpenak errazteko eta ikerlarientzako proiektuen diseinurako eta planifikaziorako eremu gisa erabilia izateko ere. \"Augment\" sistema enpresa askok erabili zuten, besteak beste, McDonnell Douglasen ikerketa aeronautikoen konpainiak. Egelbart informatikako munduko pantaila partekatuak, leiho ugariak eta posta sistema integratuak erabiltzen lehena izan zen; halaber, sagua ere asmatu zuen, bere sistemaren erabilerarako.\nHipertestuaren hastapenek oso sendoak ziruditen arren, sasoi batez, ikerketak beste norabide batean zihoazela zirudien eta teknologia hori soilik sistema handi eta oso espezializatuetan erabiltzen zen. Hala ere, laurogeiko hamarkadako aukera grafikodun lanpostuen gorakadari esker, hipertestua giro irekiagotan birsortu zen.\nNoteCards eta KMS sistemak ere garai hartakoak dira. 1987an lehenbiziko hipertestu sistema komertziala agertu zen, hasieran Apple plataformetarako eta, ondoren, PC ordenagailuetarako: \"OWLen Guide\" programa izan zen hura. Gerora, sistema horien garai ona etorri zen, Applek hypercard aplikazioa Macintosh familiako edozein ordenagailuren eskuratzearekin batera oparitzat ematea erabaki zuenean, baina hypercard tresna hipermediala zen jada, hau da, egituratze hipertestualean oinarriturikoa eta teknologia multimediak zerabilena. Une hartatik aurrera, hipertestu sistemen bilakaera maila-goreneko eta kontzeptu orokorrago baten bilakaerari zeharo uztarturik dago: hipermedia.\nHipertestuaren egitura.\nHipertestuak hiru estruktura mota ditu:\nHipertestuaren estrukturaren kontzeptuaren azpian hiru azpi-kontzeptu ezberdin daude hipertestuaren aspektu ezberdinei erreferentzia egiten dutela:\nBatez ere, lehenengo biak dira garrantzitsuak, zeren eta hipertestuaren estruktura prestatzen baitituzte, eta bien artekoen erlazioaren arabera kokatzen dira. Hipertestuko arkitektura estrukturalaren diseinua arkitektura nabigatzaileagatik mugatuta egongo da, baita alderantziz ere.\nOrokorrean, hipertestu bateko amaierako estruktura faktore multzo bategatik mugatuta egongo dela kontutan eduki behar da:\nHipertestuaren egitura oinarrizko hiru elementuoz osatuta dago:\nHipertestua osatzen dute oinarrizko elementu horiek estruktura konplexu eta heterogeneoak sortzen dituzte, nabigazio edo adabegien bitartez informaziora atzitzen dutenak.\nHipertestuaren arazoak.\nNahiz eta hipertestuaren kontzeptu teorikoa onargarria izan, haren aplikazioa praktikan ez da beti oso zuzena. Teknologia hori darabilten sistemetan bi akats nagusiok daude:\n1. Hipertestua oso murriztua da, hau da, sortzaileak egitura oso zorrotza eman dio, esteken kopuru oso txikiaz: hortaz, erabiltzailea ez dezake sarean zehar intuitiboki nabiga. Horrek agian erabiltzaileari kontsulta guztiz gidatuaren dela `pentsaraz liezaiok: sarea, adabegiak eta estekak sakontasunez aztertzen konpontzen da.\n2. Hipertestua oso konplexua da, hau da, hipertestuaren sortzailea adabegien artean milaka esteka egin dituenez, sarea labirinto bihurtu da. Askotan estekak behin baino gehiagotan egiten dira eta, horrela, erabiltzailea nahasi egiten da. Kasu horietan, maiz, erabiltzaileak bertan behera uzten du, bilaketa zaildu egin baita. Oso esteka errazak deuseztatuz konpontzen da. Gainera, nabigazio mapa ona inplementatu behar da, erabiltzaileari informatzeko eta bilaketa errazteko.\nTestua, hipertestua eta hipermedioarean arteko ezberdintasunak.\nHipertestu eta hipermedio hitzak informatikako aplikazio berrietatik literatura hitzaren barnean sartu dira. Literatura XIX. mendetik aurrera hipertestua eta hipermedioarekin lotu egin zen.\nHipertestua informatikaren sorreraren aurretik aurki dezakegu, liburuei eginiko kritiketan. Alde batetik, lan literarioa aurki dezakegu, eta bestetik, lan literarioa horri eginiko kritika. Bien arteko erlazioa estua da, aipuak zein erreferentziak agertzen direlako.\nAskotan hipertestua beste hitz batzuekin nahasi egin da:\nHiperdokumentuarekin orrialdearekin lotuta gaude, nahiz eta ordenagailu batean lan egin. Hipertestuarekin, berriz, orrialdetik atera eta beste batera pasatzen gara: hor, testua oraindik mantentzen da.\nInplementazioa.\nAurreko HyperCard eta Web-mundialaz aparte, hipertestuari buruzko beste aplikazio batzuk daude, hainbat sistemarekin:\nTopaketa akademikoak.\nHipertesturako ikerketa berrirako dauden goi-mailako topaketa akademikoetatik bat urtero ospatzen den ACM's (Hipertestu eta Hipermedioari buruzko konferentzia) da. Hala ere, ez du hipertestuaz bakarrik jarduten: World Wide Web-ko konferentziak, IW3C2 egina, intereseko beste asko gaiak lantzen ditu. Hor hitzaldi guztien zerrendarako linka dago: Konferentziak."}
{"id": "11308", "revid": "16654", "url": "https://eu.wikipedia.org/wiki?curid=11308", "title": "Osasuna B", "text": "Osasuna B (gaztelaniaz \"Osasuna Promesas\" izenaz ere ezaguna) da Osasuna futbol klubaren bigarren taldea. Harrobiko maila altuena da, eta jokalariez hornitzen du lehen taldea. Azken urteetan Bigarren B Mailan jokatu du.\nFutbol Zelaia.\nOsasunak Taxoaren duen instalazioetan jokatzen du. 1982an sortua, 4.500 ikusleentzako eta 105 x 68 metroko zelaia du.\nDatuak.\n2023-24 denboraldia barne."}
{"id": "11309", "revid": "336", "url": "https://eu.wikipedia.org/wiki?curid=11309", "title": "Ion Andoni Goikoetxea", "text": "Ion Andoni Goikoetxea Lasa (Iru\u00f1ea, 1965eko urriaren 21a) 1985 eta 1999 arteko futbolari ohia da. \"Goiko\" bezala ezaguna, Osasuna, Reala, F.C. Bartzelona eta Athletic Club taldeetan nabarmendu zen. Ezker zein eskuin hegalean jokatu ahal zuen, bai erdian bai atzean. Bere garaiko Espainiako muturrik onenetakotzat hartua izan zen\nEntrenatzaile ibilbidea.\nFutbolari bezala erretiratu ondoren, urte batzuk beranduago, Osasunako talde teknikoan sartu zen. Kuko Zigandaren bigarren postuan, Osasunako Ohorezko Mailako jubeniletako lehen entrenatzailea izan zen, Gazteen Errege Kopako final bat lortuz, beranduago Osasuna Promesasena eta azkenik 2006-07 denboraldian lehen taldearena. Denboraldi horretan UEFA Kopako finalerdietara iristea lortu zuen. 2009-2010 denboraldian Kuko Ziganda taldeko bigarren entrenatzailea izan zen Xerez CDn."}
{"id": "11310", "revid": "336", "url": "https://eu.wikipedia.org/wiki?curid=11310", "title": "Pablo Orbaiz", "text": "Pablo Orbaitz (Iru\u00f1ea, 1979ko otsailaren 6a-) futbol erdilari nafarra da, nahiz eta defentsan ere aritu ahal da."}
{"id": "11311", "revid": "6327", "url": "https://eu.wikipedia.org/wiki?curid=11311", "title": "Osasuna futbol taldea", "text": ""}
{"id": "11312", "revid": "201", "url": "https://eu.wikipedia.org/wiki?curid=11312", "title": "Banner", "text": "Banner bat Interneten erabiltzen den publizitate formatu bat da eta webgune baten barnean iragarki bat txertatzean datza. Gehienetan bisitariak erakartzeko ordaintzen duenaren iragarkia izaten da.\nBannerrak azken finean irudiak dira (animaziodun GIF irudiak edo JPEG estatikoak) edota Flash, Shockwave eta Java bezalako teknologia bidez sortutako animazioak.\nBannerren formatu ohikoena horizontala eta 468x60 pixeletakoa da, beste formatu eta neurri ugari aurki daitezkeen arren."}
{"id": "11313", "revid": "105290", "url": "https://eu.wikipedia.org/wiki?curid=11313", "title": "Azken Portu", "text": "Azken Portu Zarauzko auzo handienetakoa da; tamaina eta baita biztanleria aldetik ere. Herriko erdialdean dago kokatuta, mendebaldean Salbide eta Alde Zaharra eta ekialdean Zelai-Ondo eta Aritzbatalde auzoak mugakide dituelarik.\nSasoi batean nekazarien auzoa zena, 60ko hamarkadaz geroztik nekazari, langile eta etorkinen auzoa bihurtu zen, eta bertan eraiki zituzten langile-etxeetara bizitzera aldatutako herritarrek zein kanpotarrek errotik aldatu zuten auzoaren izaera.\nAuzoko eraikin zaharrena Santa Klara komentua da.\nJaiak.\nAbuztuaren 12an ospatzen da Santa Klara eguna, eta egun horren inguruan antolatzen dira jaiak, abuztuaren 10ean, 11n eta 12an.\nSanta Klara, Azken Portu eta Aritzbataldeko (SKAPA) jai batzordeak edota \"komisiyuak\" antolatzen ditu jaiak.\n2006az geroztik, gainera, abuztuko festak antolatzeaz gain, hilero ekitaldi bat antolatzea erabaki du jai batzordeak.\nArtea, kalean.\nDuela zenbait urtetik hona, Azken Portuko jai batzordea osatzen duten auzotarrek, abuztuko jaiak antolatzeaz gain, beste zenbait ekimen ere egiten dituzte. Nabarmenena, Azken Portuko hormak auzoari buruzko horma-irudiekin margotzea da, zenbait artistaren laguntzarekin. Honela, dagoeneko hainbat horma-irudi ikus daitezke auzoan, bertako kontuekin eta jendearekin lotutako marrazkiekin osatuta. Ekimen honekin, Azken Portu \"arteari eta kolore guztiei zabaldutako auzoa\" dela nabarmendu nahi dute bertakoek."}
{"id": "11314", "revid": "499", "url": "https://eu.wikipedia.org/wiki?curid=11314", "title": "Azken Portu auzoa", "text": ""}
{"id": "11317", "revid": "336", "url": "https://eu.wikipedia.org/wiki?curid=11317", "title": "William Henry Fitton", "text": "William Henry Fitton (1780ko urtarrilaren 24a - 1861eko maiatzaren 13a), irlandar geologoa izan zen.\nFitton Dublinen jaio zen eta Trinity Collegen ikasi zuen. Garai horretan geologian interesatu zen, batez ere fosiletan. 1808an Edinburgora mugitu zen eta bertan geologia ikasi zuen eta 1809an Londonera mugitu zen eta bertan kimika eta medikuntza ikasi zuen. 1811n Geological Society of Londoni Dublineko eskualdeko geologiaren inguruko txostena aurkeztu zion, hainbat mineral arraro barne.\n\"Observations on some of the Strata between the Chalk and the Oxford Oolite, in the South-east of England\" (Trans. Geol. Soc. ser. 2, vol. iv.) eta \"Fitton's Strata below the Chalk\" lanak argitaratu zituen. Geological Society of Londoneko lehendakari izan zen 1827-1829 tratean. \"Notes on the Progress of Geology in England\", \"A Geological Sketch of the Vicinity of Hastings\" lanak idatzi zituen hortik aurrera. 1852an Wollaston Domina eman zioten."}
{"id": "11320", "revid": "201", "url": "https://eu.wikipedia.org/wiki?curid=11320", "title": "Isaac Rabin", "text": ""}
{"id": "11321", "revid": "119347", "url": "https://eu.wikipedia.org/wiki?curid=11321", "title": "Hiroshima", "text": " Hiroshimako prefekturako hiriburua da. Japoniako Ch\u016bgoku eskualdean dago, Honshu uharteko hego-mendebaldean, Setoko Barne Itsasoaren ertzean. 2014ko erroldaren arabera 1.184.208 biztanle ditu, Japoniako 11. hiri handiena da. Metropoli eremuak berriz 2.064.536 biztanle ditu, Japoniako 7. metropoli eremu handiena da beraz.\nHiroshimak historiako lehen bonbardaketa atomikoa nozitu zuen 1945eko abuztuaren 6an, Bigarren Mundu Gerraren amaieran, Estatu Batuetako armadak egina. Gertaera honen omenez egindako Hiroshimako Bakearen Memoriala Gizateriaren Ondare izendatu zuen UNESCOk 1996 urtean.\nHistoria.\nSorrera.\nM\u014dri Terumotok Hiroshima 1589an sortu zuen, Setoko Barne Itsasoaren ertzeko \u014cta ibaiaren deltan, eta 1593an Hiroshimako gaztelua eraiki. Terumotok, ordea, Sekigahara borroka galdu egin zuen eta hiria Tokugawa Ieyasuren esku geratu zen. Horrek Masanori Fukushima \"daimyo\"a jarri zuen agintari.\nGarrantzia militarra.\nMeiji berrezarkuntzaren ondoren, Hiroshima prefeturako hiriburu izendatu zen eta asko garatu zen, 1894an trena iritsi zenean eta 1880ko hamarkadan Ujina itsasp ortua eraikitzean. Berehala japoniar armadaren garrantzi handiko base militarra bihurtu zen Txinaren aurkako gerran (1894-1895). Urte hauetan Meiji enperadorea Hiroshimako gazteluan bizi izan zen, honek argi erakusten du hiriaren garrantzia. Industria ere finkatu zen, batez ere kotoigintzari loturikoa. 1904 urtean, Errusiaren aurkako gerran sartu zen Japonia eta Hiroshiman baliabide militarrak ekoizten zituen industria berria garatu zen. Lehen Mundu Gerran ere garrantzia handia izan zuen eta Japoniak Aliatuekin bat egin zuenez, 500 gerra-preso alemaniar izan ziren Hiroshimako badiako Ninoshima uhartean.\nBigarren Mundu Gerra.\nBigarren Mundu Gerran ere industria militarraren indarra mantendu zuen eta Japoniako armadaren hainbat atalen egoitza nagusia izan zen, batez ere Tokion bonbaketak izan zirenean, Hiroshima ez baitzen erasotua izan.\n1945eko abuztuaren 6an, \"Enola Gay\" izeneko Ameriketako Estatu Batuetako B-29 bonbaketariak lehen bonba atomikoa bota zuen hiriaren gainean. Ondorioak latzak izan ziren: hiriaren % 69 erabat suntsitu zuen eta 80.000 pertsona inguru hil. Urtebeteren buruan, hildakoak 140.000 ziren, hiriaren aurreko biztanleriaren % 40 gutxi gorabehera.\nUrte bereko irailaren 17an, Makurazaki tifoiak jo zuen Hiroshima eta 3.000 hildako eragiteaz gain, hiriko zubien eria eta errepide eta trenbideak suntsitu zituen.\nGerra ostea.\nGerraren ondoren, Tange Kenzoren zuzendaritzapean eraiki zen berriro, eredu berrien arabera. Hala ere erdialdea bonba atomikoa lehertu ondoren geratu zen bezala gorde da, hondamenaren oroigarri. Horretarako, 1949an Hiroshimako Bakearen Memoriala egiteko diseinuak jaso ziren eta 1955ean inauguratu zuten.\nShinzo Hamai (1905\u20131968) alkateak 1949an Bakearen Hiria izendatu zuen Hiroshima eta poliki-poliki nazioartearen estimua jasotzen hasi zen. Gaur egun, Hiroshimako gobernuak munduko arma nuklear guztiak deusezta daitezen lanean dihardu.\nGaur egun, berriro arrantza portu eta industriagune nagusia da.\nAuzoak.\nHiroshimak zortzi auzo (\"ku\") ditu:\nGeografia.\nSetoko Barne Itsasoaren ertzean kokaturik dago \u014cta ibaiaren deltan. Ibaiaren sei kanalek Hiroshima hainbat uhartetan banatzen dute. \u014cta ibaia Hiroshimako Badian itsasoratzen da.\nKirolak.\nHainbat kirol praktikatzen dira Hiroshiman. Sanfrecce Hiroshima futbol taldeak Japoniako azken ligak irabazi ditu. Beisbol talde arrakastatsua ere badu, Hiroshima Toyo Carp, hiru aldiz izan da Japoniako txapelduna eta 6 aldiz irabazi du Erdialdeko Liga.\nHerri eta hiri senidetuak.\nHiroshimak itsasoz haraindiko sei hiri senidetu ditu:"}
{"id": "11322", "revid": "59723", "url": "https://eu.wikipedia.org/wiki?curid=11322", "title": "Kyoto", "text": " (japonieraz ahoskatua) Kyotoko prefeturako hiriburua da, Japonian. Garai batean Inperioko hiriburua izan zen. 2014ko erroldaren arabera 1.470.129 biztanle zituen, Osaka eta Koberekin batera Keihanshingo metropoli eremuak 18.643.915 biztanle hartzen ditu. Japoniako hiriburu tradizionala kontsideratzen da eta UNESCOk Gizateriaren Ondare izendatu zituen Aintzinako Kyotoko monumentu historikoak 1994an.\nEraikin guztien artean aipatzekoak dira Nij\u014d gaztelua, Kiyomizu-dera, Jauregi inperiala, Urrezko tenplua, Zilarrezko tenplua eta Fushimi Inari-taishako korridoreak. Haietaz gain, ezaguna da Gion barrutia (geisha auzoa).\nEtimologia.\nAintzina \"Ky\u014d no Miyako\" (\u4eac\u306e\u90fd, \"Jauregi inperialaren hiria\") izena izan zuen, baina XI. mendean \"Kyoto\" izena, hots, \"hiriburua\", eman zitzaion. 1868an Edo-ri Tokio izena eman zitzaionean (\"Ekialdeko hiria\"), Saiky\u014d (\u897f\u4eac, \"Mendebaldeko hiria\") izena izan zuen, baina laster Kyoto izena berreskuratu zuen.\nHistoria.\nAurkikuntza arkeologikoek paleolito garaitik populatua izan dela erakusten badute ere, oso gutxi ezagutzen da K.o. VI mendearen aurreko garaiez, Shimogamo santutegia fundatu zen arte hain zuzen ere.\nVIII. mendean. monje budistek gobernu inperialean eragin nahi izan zuten eta enperadoreak budisten influentziatik urruti egongo zen toki berria aukeratu zuen, gaur egungo Kyoto, garai hartan Heian-ky\u014d (\u5e73\u5b89\u4eac) izena (\"Lasaitasun eta bakearen hiria\") izena eman ziona eta 794an Japoniako hiriburu inperiala bihurtu zen hamaika menderako. Indar militarra tarteka Kamakuran edo Edon egon bazen ere, Kyoton izan zuen egoitza enperadoreak eta, berez, hiriburu inperiala izan zen, harik eta 1868an Meiji berrezarkuntzaren ondorioz, Tokiok hiriburutza hartu zuen arte.\nXV. mendean 1467 eta 1477 arteko \u014cnin Gerran hiria nabarmen suntsitua izan zen. Samurai taldeen arteko liskarrak izan ziren kaleetan eta bukaeran nobleek eta talde erlijiosoek ere parte hartu zuten. Nobleen etxeak gotorleku bihurtu ziren eta babes zangak eta harresiak ezarri ziren hirian. Kyotok ezaguturiko suntsiketarik handiena izan zen eta ehun urte behar izan zituen errekuperatzeko. Toyotomi Hideyoshik hiria berreraiki zuen XVI. mendearen bukaeran, aurretik zituen kaleen bikoitza eraikiz eta etxe karratuak altxatuz.\nEdo Aroan bere ekonomia Japoniako hiru hiri handienen artean zegoen, besteak Edo eta Osaka ziren. 1864an ordea Hamaguri matxinada gertatu zen eta 28.000 etxe erre ziren. 1868an enperadoreakl Tokio konkistatu eta hara mugitzea erabaki zuen.\nGaur egungo Kyoto hiria 1889an eratu zen eta 1890ean Biwa aintzirako kanala eraikitzeak herria berrindartzeko balio izan zuen. XX. mendean handitzen segitu zuen eta 1932an milioi bat biztanleko muga gainditu zuen.\nBigarren Mundu Gerran bonba atomikoa bertan botatzea pentsatzen aritu zen Estatu Batuetako armada, baina gerra idazkari zen Henry L. Stimsonen insistentziaren ondorioz, Kyotoko tenpluak babestea erabaki zen eta bonba Nagasakin jaurti. Bestelako bonbaketarik ere ez zuen jasan, eraso bakan batzuk baino ez. Horrixe esker, Japonian gerra aurreko eraikin gehien dituen hiri handia da.\n1997an bertan idatzi zen aldaketa klimatikoari buruzko itunik ezagunenetako bat, Kyotoko Protokoloa.\nGeografia.\nKyoto Yamashiro haranean dago, Tamba mendien ekialdean. Haranaren inguruko mendi aipagarrienak Higashiyama, Kitayama eta Nishiyama dira, 1.000 metroko altuerara iristen ez direnak. Haraneko ibai nagusiak Yodo (hegoaldean), Katsuragawa (mendebaldean) eta Kamogawa (ekialdean) dira. Kamo eta Takano ibaiek bat egiten dute Kyotoren erdigunean.\nHiria XVI. mendearen bukaeran berrantolatu zen, Feng shui-aren legeak jarraituz, orduko Xi'an txinatarra eredu hartuta.\nKyotora iristeko, aireportu nagusi gertukoena Kansaikoa da; eta Japonia barruko garraioetan, trenbidez ondo konektatua dago bereziki, Shinkansen zerbitzuarekin eta beste batzuekin. Kyotoko tren geltokia, 1997an amaitua, hiriko eraikin moderno ikusgarrienetakoa da.\nBanaketa administratiboa.\nKyotok hamaika auzo (\"ku\") ditu:\nKultura.\nErlijioa.\n2.000 toki erlijoso daude Kyoton, 1.600 budista eta 400 xintoista. Hamalau garrantzitsuenak UNESCOk Gizateriaren Ondare izendatu zituen 1994an, Aintzinako Kyotoko monumentu historikoen barnean.\nJaialdiak.\nHiru jaialdi nagusi izaten dira Kyoton.\nHorietaz gain, abuztuaren 16ko Gozan no Okuribi jaialdia ospetsua da.\nHizkera.\nKyototarrek \"Kyotoben\" izeneko dialekto bat hitz egiten dute, \"kansaiben\"aren bertsio arkaiko bat. Nabaria da japoniera estandarrarekiko ezberdintasuna: \"Eskerrik asko\" \"Ooki ni\" da, Osakan bezala; japoniera estandarrean, \"(D\u014dmo)\" \"Arigat\u014d\".\nHiri senidetuak.\nKyoto honako hiri hauekin dago senidetuta:"}
{"id": "11323", "revid": "512", "url": "https://eu.wikipedia.org/wiki?curid=11323", "title": "Osaka", "text": " Japoniako hirugarren hiririk handiena da, 2.666.371 miloi biztanlerekin (hala ere, lanorduetan Tokiok bakarrik gainditzen du populazioan). Herrialdeko porturik eta zentro industrialik garrantzitsuenetarikoa da eta Osaka prefeturako hiriburua. Kyoto eta Koberekin batera Keihanshingo metropoli eremua osatzen du eta guztira 18.643.915 biztanle ditu. Eremu honen BPG Japoniako bigarrena eta munduko zazpigarrena da.\nEtimologia.\n\"Osaka\" izenak \"muino handia\" edo \"aldapa handia\" esan nahi du. Ez dago garbi noiz ordezkatu zuen hasierako \"Naniwa\" izena baina Osaka izenaren lehen aipamen idatzia 1496koa da.\nHistoria.\nHistoriaurrea.\nMorinomiya aztarnategian K.a. V edo VI mendeko aztarnak aurkitu dira. Oskol pilaketak eta gizakien hilobiak besteak beste. Uste denez gaur egongo Uehomachi aldea aintzina penintsula bat zen eta barne itsaso bat zegoen ekialdean. Yayoi Aroan asentamendu jarraia hasi zen eta arroza landatu zen. Kofun Aroan kaiak garrantzia hartu zuen eta herriak Japonia mendebaldearekin harremanak eratu zituen. Hilobi kopuru handiak botere politikoaren kontzentrazioa adierazten du.\nAsuka eta Nara Aroak.\n645 urtean Kotoku enperadoreak hiriburutzat hartu zuen, \"Naniwa-ky\u014d\" izenarekin. 655 urtean Asuka bihurtu zen hiriburu baina Naniwak garrantzi handia izaten jarraitu zuen Yamato probintzia Korea eta Txinarekin lotzen baitzuen itsasoz.\n744 urtean berriz ere Naniwa bihurtu zen hiriburu baina urtebeterako baino ez, 745ean enepradorearen gortea \"Heij\u014d-ky\u014d\" (Nara) hirira mugitu baitzen Nara Aroari hasiera emanez. Mendeek aurrera egin ahala itsas-portu berriak sortu eta Naniwakoa garrantzia galduz joan zen eta \"Heian-ky\u014d\" (Kyoto) hiriburu berritik zetorren ibaiaren kontrolari ekin zion.\nHeian Arotik Edo Arora.\n1496an \"J\u014ddo Shinsh\u016b\" sekta budistak \"Ishiyama Hongan-ji\" tenplua eraiki zuen eta bere egoitza nagusi bihurtu zen. 1570an Oda Nobunagak tenplua setiatu zuen. Barneko monjeek 10 urte eusti zioten setioari baina 1580an Toyotomi Hideyoshik tenplua eskuratu, eraitsi eta Osakako gaztelua eraiki zuen bertan, horregatik Hideyoshi hartzen da Osakaren fundatzailetzat.\nOrdutik Japoniaren zentro ekonomikorik garrantzitsuena izan zen, biztanleriaren portzentai handi bat merkatariek osatzen baitzuten. Garapen ekonomiko honek Osaka Japoniako hiri garrantzitsuenen artean ezarri zuen, aintzina izan zen bezala. 1780 inguruan hiri kultural garrantzitsuena zen, Kabuki antzerkiaren, Bunraku txontxongilo antzerkiaren eta ukiyo-e marrazkien erdigunea bihurtu baitzen. 1837an \u014cshio Heihachir\u014d samuraiak matxinada hasi zuen hiriak jende behartsua zaintzeari uko egin ziolako. Hiriaren laurdena suntsitua izan zen shogunaren soldaduek matxinada gelditu zutenerako. Hau ikusita Heihachir\u014dk bere buruaz beste egin zuen.\nOsaka modernoa.\nOsaka udalerria 1889an eratu zen. Hasiera batean 15\u00a0km\u00b2-ko azalera zuen baina hiru zabalkunderen ondoren gaur egungo 223\u00a0km\u00b2-tara iritsi da. XX mende hasieran Japoniako industriagune handiena bihurtu zen eta koreak inmigrante ugari jaso zituen. Garai hartako politikak industrializazioa eta modernizazioa zuen helburu, baina langabezia, pobrezia eta txabolismoa azaldu ziren. Osakak pobreziaren aurkako neurriak hartu zituen Ingalaterrako eredua jarraituz. 1940 urterako 3'2 milioi biztanle zituen, gaur egun baino milioi erdi pertsona gehiago.\nBigarren Mundu Gerran B-29 bonbaketari amerikarrek urtebetean hiria asko kaltetu zuten eta jende askok alde egin zuen. 1945etik aurrera ordea hiria errekuperatu egin da eta berriz lortu du erreferentzia industrial eta kulturala izatea.\nGeografia.\nOsakako Badiari begira dagoen hiria da. Osakaren periferian hiri txiki asko aurkitzen ditugu eta prefetura guztiaren azaleraren %13a hartzen dute. Osakako puntu altuena Tsurumi-ku auzoan dago, 37'5m, eta baxuena Nishiyodogawa-ku auzoan, -2'2m.\nBanaketa administratiboa.\nOsakaren erdigunea bitan banaturik dago, iparraldean Kita-ku, administrazio eta ekonomiaren gunea, eta hegoaldean Ch\u016b\u014d-ku, aintzinako merkatal erdigunea. Ch\u016b\u014d-odori kalea da bi auzoen arteko muga. Minato-ku auzoan daude Osakako kaiaren toki interesgarrienak.\nOsakak 24 auzo (\"ku\") ditu:\nEkonomia.\nOsakak 21'3 trilioi yenetako BPG zeukan 2004 urtean, prefetura guztiaren %55a. Merkataritza, zerbitzuak eta manufakturak dira hiriaren industria jarduera garrantzitsuenak. Keihanshingo metropoli eremuaren BPG 341 bilioi dolarretakoa da, Japoniako bigarrena eta munduko zazpigarrena.\nBertan egoitza nagusia duten konpainia batzuk Panasonic, Sharp eta Sanyo dira.\nAzpiegiturak.\nOsakak bi aireportu ditu, Kansai nazioarteko aireportua, uharte artifizial batean eraikita dagoena, eta Osaka nazioarteko aireportua, nagusiki Japonia barneko hegaldiak hartzen dituena.\nItsasportua Kobekoarekin batera oso garrantzitsua da. Aisialdirako itsasontzi handiak, ferriak (Tokio, Shanghai, Tianjin, Korea eta Taiwanera) eta merkantzia itsasontziak izaten dira bertan.\nTren eta metro sare oso zabala dauka, Tokio Handiaren parekoa, eta \"shinkansenek\" Japoniako hiri garrantzitsuenekin lotzen dute Osaka.\nKultura eta merkataritza.\n60.000 dendatik gora dago Osakan, gehienak Ch\u016b\u014d eta Kita auzoetan kontzentratuak. Kale komertzialetan daude komertzio gehienak, Osakan dago Japoniako kale komertzial estali luzeena, \"Sh\u014dtengai\". Erdigune elektronikoa eta manga eremua Den Den Town da, Tokioko Akihabararen parekoa, gazte giroko auzoa berriz D\u014dtonbori.\nOsakako gastronomia oso famatua da herrialdean. Esaera batek dioenez: \"Kyoto kidaore, Oaka Kauidaore\" (Kyototarrak jantziak erosten arruintzen dira, Osakarrak aldiz kanpoan jaten). Elikagaien artean aipatzekoak dira \"okonomiyaki\" pastela, \"takoyaki\" olagarro dumplingak, \"udon\" noodlesak eta \"oshizushi\" sushia.\nAisialdiari dagokionez, Osaka famatua da bere \"kabuki\" antzerkiagatik eta \"bunraku\" txotxongiloen antzerkiagatik.\nOsakako jaialdi handiena Tenjin Matsuri da eta uztailean ospatzen da, 24 eta 25ean.\nKirolak.\nOsakako futbol talde nagusia Gamba Osaka da, Suitan du egoitza. 2008an Asiako txapelduna izan zen eta FIFAren Kluben arteko Munduko Kopan hirugarren gelditu zen Mexikoko CF Pachuca taldea 1-0 emaitzaz gaindituta. Beste taldea Cerezo Osaka da, honek ere lau aldiz irabazi du Japoniako liga.\nBeisbola ere oso jarraitua da eta bi talde nagusi daude hirian, Orix Buffaloes (Osakan bertan) eta Hanshin Tigers (Nishinomiyan). Orix lautan izan da Japoniako txapelduna eta Hanshin behin.\nOsakako Sumo lehiaketa handiena \"Haru Basho\" (\u6625\u5834\u6240) da, \"udaberriko lehiaketa\".\nHerri eta hiri senidetuak.\nOsakak honako hiri senidetuak ditu:"}
{"id": "11325", "revid": "512", "url": "https://eu.wikipedia.org/wiki?curid=11325", "title": "Romulo Augustulo", "text": "Romulo Augustulo (; - 476 ondoren, 488 baino lehen), azken mendebaldeko erromatar enperadorea izan zen.\nGermaniar jatorrizko Flavio Orestes politikaria eta gerlaria zuen aita (Atilaren jenerala izan zen ere). Flavio Orestes \"Magister militum\" (Armadaren burua) izendatu zuen Julio Nepote mendebaldeko enperadoreak 475ean. Urte horretako abuztuaren 28an, Orestesek Ravenna hiriburua kontrolpean eduki ahal izan zuen estatu-kolpe baten bidez. Julio Nepotek Dalmaziara joan behar izan zuen, nondik gobernatzen segitu zuen hil zen arte, 480an.\nHala ere, Flavio Orestes benetako gobernatzailea bilakatu zen. Bere burua kargurako egokirik ez ikusita, semea izendatu zuen enperadore 475eko urriaren 31n. Ekialdeko enperadoreek, Zenonek zein Basiliskok, ez zuten enperadore berria onartu.\nRomulok ume edo nerabe bat izan behar izan zuen izendapenaren garaian. Aitak gobernatu ahal izateko panpina baino ez zen. Hala ere, handik gutxira germaniar batzuk matxinatu ziren Orestesek lursoroak emateari uko egin zionean. Haien buruzagiak, Odoakrok, Orestes atzeman eta hil egin zuen 476ko abuztuaren 28an.\nOdoakrok Ravenna hiriburua hartu zuen enperadore gaztearekin batera. Romulok abdikatu behar izan zuen 476ko irailaren 4an. Monasterio batean biziko zen bizitza osoa. Honela, Mendebaldeko Erromatar Inperioa desegin zen. Ekialdekoak 1453 arte iraun zuen. Mendebaldeko erorialdiak, halere, ez zuen hautsa handirik harrotu, benetako boterea galdurik baitzeukan Erromak. Odoakro bezalako germaniarrek zeukaten benetako agintea."}
{"id": "11326", "revid": "56334", "url": "https://eu.wikipedia.org/wiki?curid=11326", "title": "Mercalli eskala", "text": "Mercalli eskala lurrikarak 12 puntutan neurtzeko eskala kuantitatibo bat da, inguruan bizi diren pertsonek jasandako suntsipenetan oinarritua. Giuseppe Mercalli geologo italiarrak paratu zuen, baina geroago, aldaketa batzuk egin zaizkio, zuzenago egiteko:\nIkusten denez, lehen bostak gizakiak berak sumatzen duenaren arabera egiten dira: inkesta bidez egiten da. Hurrengoak eraikinen suntsiduraren arabera neurtzen dira.\nRichter eskalarekin ez dago guztiz lotuta: eraikin egokiak dauden leku batean Richter Eskalan 6 duen lurrikara batek Mercalli eskalan 5 izan lezake, eta eraikin desegokiak dauden leku batean, 7koa."}
{"id": "11327", "revid": "512", "url": "https://eu.wikipedia.org/wiki?curid=11327", "title": "Julio Nepote", "text": "Julio Nepote (; 430 inguru - 480), 474tik mendebaldeko erromatar enperadorea izan zen.\nLeon I.a ekialdeko enperadorearen iloba batekin ezkondu zen Julio. Hortik dator goitizena, \"Nepos\" iloba baita. 474an, enperadore izendatu zuen Leon I.ak Glizerio boteretik kentzearren. Izan ere, usurpatzailetzat jotzen zuten Glizerio Ekialdeko Inperioan, eta, hortaz, enperadore berria izendatzeko eskubidea zuten. 474ko ekainean, Nepotek Ravennan sartuta Glizerio atzeman zuen. Dalmaziako Salona hirira bidali zuen, horko artzapezpikua izatera.\nAgintean, Nepote Erromaren menpeko azken eremuak, Italia eta Galiako hegoaldea, gordetzen saiatu zen. Euriko bisigodoen erregearekin birnegoziatu zuen bake-hitzarmen bat, eta Proventza Erromaren menpera itzuli zen. Horren truke, garrantzi gutxiko zonaldeak eman zizkion, zein kontrolatzeko zailak ziren erromatarrentzat gainera. Nolanahi ere, Geiserikorekiko negoziazioak ez ziren hain arrakastatsurik izan. Vandaloek, haren aginpean, berriro ekin zioten Italiako kostaldea erasotzeari. Ekialdeko Inperioarekin bake-hitzarmena sinaturik, ez zuen Mendebaldekoarekin ere egiteko beharrik.\nEnperadore trebea bazen ere, Erromako Senatuak ez zuen gustuko, ekialdeekin zituen loturak zirela eta. Flavio Orestes armadaren buruan kokatu zuenean, ikusi zen Nepotek ez zuela ospe handirik mendebaldean. Izan ere, Flavio Orestesek 475eko abuztuaren 28an Ravenna hiriburua hartuta Nepotek ihes egitera behartu zuen. Orestek jatorri germaniarra izanda ez zuen enperadore bihurtzerik. Hori zela eta, Romulo Augustulo semeari eman zion titulua, 10 urte baino ez zituen arren.\nNepotek bidezko enperadoretzat jotzen zuen bere burua, Dalmazian bazegoen ere. Ekialdeko Enperadoreak zein Galiako erregeak ere honela onartu zuten. 476ko irailaren 4an, Odoakro germaniarrak Ravenna hartu zuen eta Romulo Augustulo abdikatzera behartu zuen. Honela, Italiako gobernatzailea izendatu zuen bere burua. Zenon ekialdeko enperadoreari egoera hau onestea eskatu zion. Honek, Nepote enperadoretzat hartzera bihurtu zuen Odoakro, zeinek, bat etorrita, Nepoteren izenean txanponak egin zituen Italia osorako. Hala ere, 480an, Nepote hil zuten. Odoakrok Dalmazia eraso zuen eta bere menpera igaro zuen."}
{"id": "11328", "revid": "336", "url": "https://eu.wikipedia.org/wiki?curid=11328", "title": "Giuseppe Mercalli", "text": "Giuseppe Mercalli (1850eko maiatzaren 21a - 1914ko martxoaren 19a) italiar bulkanologoa izan zen. Apaiza izendatu zuten eta irakasle izan zen Milango seminarioan, baina bere ideia liberalak zirela eta kanporatua izan zen. Ondoren Italiako gobernuak irakasle izendatu zuen.\n150 liburu idatzi zituen sismologiari buruz, euretariko batzuk 28 hizkuntzatara itzuli direnak, baina bere ekarpenik ezagunena Mercalli eskala asmatzea izan zen, lurrikarak neurtzeko gaur egun ere erabiltzen den sistema.\nParafinazko lanpara bat erortzean erreta hil zen, baina garaiko poliziaren arabera erailda izan zen."}
{"id": "11329", "revid": "58701", "url": "https://eu.wikipedia.org/wiki?curid=11329", "title": "Adolphe d'Archiac", "text": "Etienne Jules Adolphe Desmier de Saint-Simon, Vicomte d'Archiac (\"Archiaeko Bizkondea\") (Reims, 1802ko irailaren 24a- Paris, 1868ko abenduaren 24a) Frantziar geologo eta paleontologoa izan zen.\nReimsen jaio zen eta eskola militar batean ikasi zuen. 1830. urterarte militar aritu zen. Garai hau baino lehen liburu erromantiko bat idatzi zuen. 1830tik aurrera geologiari buruz interesatzen hasi zen. Lehen lanetan, 1835. urtean, Frantzia, Belgika eta Ingalaterrako Tertziario eta Kretazeoa ikertu zituen, eta bereziki bertan agertzen ziren fosilekin eta euren sekuentziekin. Ondoren Karboniferoa, Devoniarra eta Siluriarra ikertu zituen.\n\"Histoire des Progr\u00e8s de la G\u00e9ologie de 1834 \u00e0 1859\" lan handia (8 liburu) argitaratu zuen. 1853an Wollaston Domina eman zioten. Urte berean Indiako nummulitesen inguruko lan bat argitaratu zuen Jules Haimerekin batera. Mus\u00e9um National d'Histoire Naturelleko Paleontologia irakaslea izan zen. Beste lan batzuk \"Pal\u00e9ontologie Stratigraphique\", \"G\u00e9ologie et pal\u00e9ontologie\" (1866) eta \"Asie mineure\" (1866) izan ziren. 1868an bere buruaz beste egin zuen Senara botatzen."}
{"id": "11330", "revid": "512", "url": "https://eu.wikipedia.org/wiki?curid=11330", "title": "Glizerio", "text": "Glizerio (; - 480 eta gero), 473 eta 474 bitartean mendebaldeko erromatar enperadorea izan zen.\nGlizerio Ravennako gortean aritzen zen 473ko martxoaren 3an Gundobandok, \"Magister militum\" berriak, enperadore izendatu zuenean. Leon I.a ekialdeko enperadoreak ez zuen izendapen hori onartu.\n473an bai ostrogodoek ekialdetik bai bisigodoek mendebaldetik Italiako penintsula mehatxatzen zuten. Glizeriok arrakastaz tropak bidali zituen godoen bi adar horiek bat egin zezaten saihestearren.\nArrakastak arrakasta, Leon I.ak ez zuen usurpatzaile bat mendebaldeko tronuan ikusi nahi. Julio Nepote senidea enperadore izendatuta, tropak Italiara bidali zituen 474ko ekainean. Glizeriok ez zien aurre egin, eta borrokatu gabe errenditu zen. Agian joera hori eskertzearren Julio Nepotek artzapezpiku izendatu zuen Glizerio."}
{"id": "11331", "revid": "119347", "url": "https://eu.wikipedia.org/wiki?curid=11331", "title": "Meteorologia", "text": "Meteorologia (greziarretik - \u03bc\u03b5\u03c4\u03b5\u03c9\u03c1\u03bf\u03bb\u03bf\u03b3\u03af\u03b1) atmosferaren fisika aztertzen duten zientzietako bat da; eguraldiaren eta ingurune atmosferikoaren egoera, horretan gertatzen diren fenomenoak eta horiek betetzen dituzten legeak aztertzen ditu. Zientzia atmosferikoen adarra izaki, kimika atmosferikoa eta fisika atmosferikoa uztartzen ditu, eguraldia iragartzera berariaz bideratuta. Meteorologiaren azterketaren hastapenak duela mende askokoak diren arren, egungo meteorologia-zientziaren iturburua da eguraldia modelizatzeko ekuazio konplexu andana ebaztea ahalbidetu zuten metodo konputazionalen garatzea.\nFenomeno meteorologikoak eguraldiarekin loturiko gertaera behagarriak dira, eta meteorologia-zientziaren bidez azaltzen dira. Horiek deskribatu eta kuantifikatzen dira, tenperatura, airearen presioa, ur-lurrunaren kontzentrazioa, masa-fluxua eta enparauak nola aldatzen diren eta elkarri nola eragiten dioten aztertuz.\nMeteorologiak askotariko aplikazioak ditu, hamaika arlotan; nabarmenenak azpimarratze aldera, lau aipatuko ditugu: energia-ekoizpena, garraioa, segurtasuna eta nekazaritza.\nAtmosfera eta haren ezaugarriak.\nLurra hiru atal nagusik osatzen dute: litosfera deritzon egitura solidoa, litosferaren zatirik gehiena estaltzen duen geruza likidoa (hidrosfera) eta bi horiek inguratzen dituen gas geruza, atmosfera. Hiru zati horiek osatzen duten multzoa aztertzen duen zientzia geofisika da; beraz, zentzu horretan, meteorologia geofisikaren azpiatala da. Oro har, meteorologiak atmosfera du aztergai, baina hidrosferaren eta atmosferaren arteko elkarrekintzaren ondorioak ere aztertzen ditu.\nAtmosferaren atalak, Lurraren azaletik hasita, troposfera, estratosfera, mesosfera, ionosfera eta exosfera dira. Lurrazaletik gertuen dagoena izateaz gain, troposferak atmosfera osoaren masaren hiru laurden ditu. Fenomeno meteorologikoen jatorria bertan dagoenez, meteorologiaren ikuspuntutik, geruza hori da gehien interesatzen zaiguna. Hala ere, gainerako geruzekiko elkarrekintzek ere eragina izan dezakete eguraldian.\nTroposferaren presioa.\nAtmosfera oreka hidrostatikotik oso gertu dago, eta presioa altitudearekin nola aldatzen den ekuazio hidrostatikoak deskribatzen du:formula_1\nEkuazio horretan:\nEkuazio horren arabera, oreka hidrostatikoan, puntu jakin bateko presioa puntu horrek gainean daukan airearen pisuaren berdina da. Ondorioz, atmosferaren presioa maximoa da itsas mailan, eta txikituz doa altitudeak gora egin ahala. Nolanahi ere, ekuazioan ageri den tenperatura altitudearen mendekoa da; beraz, beste ekuazio bat behar da presioaren eta altitudearen arteko erlazioa zehazteko.\nTroposferaren tenperatura.\nTenperaturak ere, presioak bezala, behera egiten du altitudea handitu ahala. Airea, baina, ez da gas ideala, eta duen ur-lurrunaren kantitatea aldakorra da; hortaz, orokorrean, ezin da ekuazio bidez adierazi nola aldatzen den tenperatura altitudearekiko.\nTroposferaren osaera.\nBolumenean, aire lehorraren osaera honakoa da: %78,08, nitrogenoa; %20,95, oxigenoa; %0,93, argona eta %0,04, karbono dioxidoa. Horrez gain, aireak ur-lurrunaren kantitate aldakorra ere badu, eta horrek eragiten du troposferaren osaera guztiz uniformea ez izatea. Troposferan, altitudea handitu ahala tenperatura txikitzen da. Era berean, asetasunezko lurrun-presioa bortizki txikitzen da tenperatura jaitsi ahala. Hortaz, atmosferak izan dezakeen ur-lurrunaren kantitatea nabarmen gutxitzen da altitudea handitzearekin batera; eta, ondorioz, ur-lurrunaren proportzioa handiagoa da lurrazaletik gertu.\nFluxu atmosferikoa.\nOro har, atmosferaren fluxua mendebaldetik ekialderakoa da; hala ere, badira joera hori eten dezaketen fenomenoak, iparraldetik hegoaldera edo hegoaldetik iparralderako fluxuak eragiten dituztenak. Halako gertaerei, meteorologian, zonal edo meridional esaten zaie, eta atmosferako zonalde espezifikoei egiten diete erreferentzia.\nFenomeno meteorologikoen azalpen fisikoa.\nFenomeno meteorologikoak atmosferan jazotzen diren elkarrekintzen ondorioz sortzen diren gertaera naturalak dira. Ekosistemen funtzionamendu egokian duten eraginaren arabera bi taldetan sailka ditzakegu: ohikoak eta muturrekoak. Urtaroarekin eta leku geografikoarekin lotutako neurrizko intentsitatea duten gertakari meteorologikoei ohiko deritze. Ohiko fenomeno meteorologikoak asko diren arren, talde honen barruan arruntenak euria eta haizea dira. Bestalde, muturreko fenomeno meteorologikoak ingurumen-inpaktu handiko gertaerak dira, larritasun handiko egoerak eragin ditzaketenak. Zorionez, ez dira oso maiz gertatzen.\nPrezipitazioa.\nPrezipitazioa atmosferatik lurrazalera erortzen diren egitura akuosoen multzoa da eta duen egoeraren arabera hiru taldetan sailka ditzakegu: euria, elurra eta txingorra.\nEuria.\nAire masa beroak ditugunean, ekuazio hidrostatikoari erreparatuz, presioak behera egingo du, eta ondorioz, aire masak gorantz igotzeko joera izango du. Baina altitudea handitu ahala tenperaturaren beherakada dagoenez, ur lurruna kondentsatuko da ur tantak eratuz. Tanten tamaina nahikoa handia denean (5mm-tik gorako diametroa), aireak ezingo ditu egokiro garraiatu, eta grabitate indarraren eraginez, euria sortuko da.\nElurra.\nElur malutak hodeien barnean sortzen dira, altitude handietan, bertan tenperatura uraren izozte-puntua baino nabarmen baxuagoa baita. Ur-molekulak elkartu eta izotzezko egitura zurrun txikiak osatzen dituzte: elur maluten nukleoak. Egitura horiek handituz doaz, inguruko ur-molekulak batzearen poderioz, harik eta lurrazalera erortzeko adina pisu izan arte. Azpiko aire-geruzen tenperatura zein den, gerta daiteke lurrera bidean elurra urtu eta euri bihurtzea. Hori ez gertatzeko baldintza da lurrazaletik gertuko aire-geruzen tenperatura 5\u00a0\u00b0C baino baxuagoa izatea. Dena dela, hezetasuna ere faktore erabakigarria da; izan ere, aire-geruzak oso hotzak izan arren, airean behar adina ur-molekula ez badago, ezin da inolako prezipitaziorik gertatu.\nPentsa daiteke 0\u00a0\u00b0C-tik gorako tenperaturan prezipitazioak halabeharrez likidoa izan behar duela, eta hala da gehienetan; hala ere, 0\u00a0\u00b0C eta 5\u00a0\u00b0C bitarteko tenperaturetan elur guztia urtzea oztopatzen duen fenomeno bat gerta daiteke. Elur maluta batzuk urtu ahala, urtze horretatik sortzen den lurrunak airea hozten du, eta gainerako elur malutek urtu gabe irautea ahalbidetzen du.\nTxingorra.\nGoranzko haize bortitzek partikula solidoak garraiatzen dituztenean, partikulei ur-molekulak itsasten zaizkie. Bide horretan, partikulak uraren izozte-puntutik beherako tenperaturak jasaten baditu, inguruko ur-molekulak izoztu eta egitura solido bat eratzen da. Haize-bolada indartsuek kazkabar-aleak hodeiaren barruan mantendu ditzakete denbora luzez; ondorioz, ale horiek dimentsio handiak hartzen dituzte. Aleen masa behar bezain handia denean, grabitate-indarrak haizearen indarra gainditu eta txingorra erortzen da.\nElurrak ez bezala, txingorrak ez du beheko geruzetako tenperatura baxua izaterik behar gertatzeko. Aitzitik, geruza baxuetako tenperatura altua izateak txingorra egoteko probabilitatea areagotu dezake. Aire beroaren dentsitatea aire hotzarena baino txikiagoa denez, behe-geruzetako aire beroak gora egiten du. Horrela, goiko geruzetako tenperatura ohi baino baxuagoa bada, kazkabarra sortzeko baldintza egokiak izan daitezke.\nHaizea.\nMugitzen ari den aireari haizea deritzo. Mugimendu hori, baldintza atmosferikoen araberakoa da, eta, lehenengo hurbilketan, presio-gradientearen eta Coriolis indarraren arteko orekaren ondorio da. Oro har, aire-masak tropikoetatik ekuatorera mugitzen dira. Bertan, batetik airea berotzen delako; eta, bestetik, Lurraren errotazioaren ondoriozko indar zentrifugoaren eraginez, aire-masa horiek gorantz joan eta goi-geruzetan zehar tropikoetara bueltatzen dira. Nolanahi ere, bi indar haietaz gain, badira beste hainbat faktore airea batera edo bestera mugitzea egiten dutenak: flotagarritasun- eta marruskadura-indarrak, erliebearen ezaugarriak eta, bereziki, tenperatura-gradientea.\nLurrazaletik hurbil, bi puntuk tenperatura ezberdina izateak puntu horien artean presio-diferentzia egotea dakar. Aireak presio altuko guneetatik presio baxukoetara joateko joera duenez, presio-diferentzia horiek lurrazalean behatzen diren haize-boladak eragiten dituzte.\nTximistak.\nBaldintzak aproposak direnean, kumuloninbus izeneko hodeiek ekaitz elektrikoak gertatzea eragiten dute. Halako hodeietan dauden izotz-partikulen arteko talketan, karga positibo eta negatiboak bereizten dira. Lehenengoak hodeiaren goiko aldean kontzentratzen dira; eta bigarrenak, aldiz, beheko aldean. Berebat, Lurra neutroa denez, hodeiaren behe aldeko karga elektrikoaren eraginak hura polarizatzen du. Horren emaitza da karga positiboak hodeiaren azpi-azpiko Lur zatian kontzentratzen direla. Gauzak horrela, hodeiaren eta Lurraren artean eremu elektrikoa induzitzen da. Eremu horrek behar adinako indarra badu, hodeitik Lurrerako deskarga elektrostatikoak gertatzen dira, oreka berrezartzeko. Deskarga elektrostatiko horiei tximista deritze, eta bi fenomeno ikusgarriren iturburu dira. Batetik, karga elektrikoaren erradiazioz, tximistargi izeneko bristadak ikusten dira; eta, bestetik, tximistak airea berotzearen poderioz, haren bolumena handitzen da, baina inguruko aireak oraindik hotz dirauenez, bolumen aldaketaren ondoriozko talka-uhinek zarata bizia eragiten dute.\nMuturreko fenomenoak.\nLurrazaletik gertuko airea berotzeak, presio baxuko guneak sortzea dakar. Ondorioz, aire beroak gora egiten du, eta altitude handietan presio altuko gune bat sortzen du. Aldi berean, goiko aire hotz eta lehorrak aire bero horrek utzitako hutsunea betetzen du. Prozesua bereziki bizkorra edo bortitza denetan, kumuloninbusak, tornadoak, urakanak eta bestelako muturreko fenomeno meteorologikoak gertatzen dira.\nHalako fenomenoak ez dira ohikoak, eta baldintza bereziak dituzten inguruetan izaten dira gehien bat. Hala ere, azken urteotan gertatzen ari den klima aldaketa azkarrak muturreko fenomenoak gertatzeko probabilitatea areagotu du.\nAplikazioak.\nEguraldiaren iragarpena.\nLeku geografiko batean etorkizuneko atmosferaren egoeraren predikzioa egiteko erabiltzen den zientzia eta teknologiaren aplikazioa da eguraldiaren iragarpena. Hori egiteko, eskualde horretako atmosferaren egoerari buruzko aldiuneko datu kuantitatiboak jasotzen dira eta prozesu atmosferikoen azalpen zientifikoak kontuan hartuz atmosferaren eboluzioa balioztatzen da. Datu guzti horiek, iragarpen ereduak egiteko erabiltzen dira.\nAtmosferaren natura kaotikoaren eraginez, konputazio gaitasun handiko programak erabili behar dira atmosferaren interakzioak deskribatzen dituzten ekuazioak ebatzi ahal izateko. Gauzak horrela, gizakiaren esku hartzea premiazkoa da atmosferaren baldintzen araberako modelo klimatikoa aurkeratzeko; horrek prozesua azkarrago egitea ahalbidetuko du eta errore txikiagoarekin.\nBestalde, datuen bilketaren egunaren eta eguraldia aurreikusi nahi den egunaren arteko denbora tartea handitu ahala, eguraldiaren iragarpena ez da nahi bezain zehatza izango. Ekuazioetan erabili beharreko hasierako baldintzek errore bat izango dute beti. Baina prozesu meteorologikoen zehaztapenaren izaera probabilistikoaren eraginez, denbora igaro ahala jaso ditugun datuekiko ziurgabetasuna handituko da, errorea handituz.\nNekazaritza.\nEguraldiak eta klimak eragin bizia dute, besteak beste, landareen banaketan, uztaren eraginkortasunean, erabiltzen den uraren efizientzian, landare eta animalien garapenaren fenologian eta ekosistemen oreka energetikoan. Hori dela eta, badago meteorologiaren adar bat berariaz nekazaritzara bideratua. Adar horretako meteorologoek, lurzoruaren ezaugarriak aztertzeaz arduratzen diren zientzialariekin, hidrologoekin eta agronomoekin elkarlanean dihardute, uneko zein epe luzeko baldintza meteorologikoak aintzat hartuz, nekazaritza ahalik eta eraginkorrena izateko helburuan.\nAbiazioa.\nEguraldiaren aldaketek abioiek egiten dituzten bidaietan eragin dezakete. Horregatik garrantzitsua da aireko trafikoan atmosferaren egoera ezberdinek sortu dezaketen arazoen nondik norakoak kontu handiz aztertzea. Bestalde, hegazkinen piezak eraikitzeko eta diseinatzeko, lurrazalean hainbat proba egiten dira gerora atmosferako baldintza eskasek (haizeak, tenperatura baxuek, bisibilitate faltak, turbulentziek...) izan ditzaketen efektuak ikusi ahal izateko. Gauzak horrela, nahiz eta hegazkinak orotariko egoerak jasateko prestatuta egon, muturreko fenomeno meteorologikoak direla eta oso arriskutsua izaten da aireratzea eta beraz, aireportuen funtzionamendua eten daiteke denboralea arindu arte.\nEnergia-ekoizpena.\nGizakiaren denbora eskalan agortezinak diren iturrietatik datorren energiari berriztagarri deritzo. Gaur egun pil-pilean dagoen alorra da, izan ere, ingurumenaren degradazioa, garapen-bidean dauden herrialdeen eta herrialde garatuen arteko desoreka energetikoa eta erregaien aniztasuna, energia berriztagarrien garapena bultzatu duten faktoreak dira. Energia berriztagarriak asko dira, eta horien artean gizakiarentzat garrantzitsuenak hauek dira: eguzki-energia, haizea, euria, itsasaldiak eta bero geotermikoa. Horregatik, energia-sektoreak meteorologiaren beharra du etorkizun hurbileko eta epe luzerako erabakiak hartu ahal izateko.\nSegurtasuna.\nMeteorologiaren berariazko aplikazio bat gizartearen segurtasuna da. Ildo horretan kokatzen dira ez-ohiko gertakari meteorologikoek eragin ditzaketen kalteen prebentzioa, gizartea egoera meteorologiko arriskutsuez ohartarazteko alertak edota muturreko fenomeno meteorologikoei aurre egiteko protokoloak. Horren adibide, Euskal Meteorologia Agentziak kolore kode batez markatutako lau egoera bereizten ditu arriskuari dagokionez; samurrenetik arrisku handikoenera: berdea, horia, laranja eta gorria. Kolore kode hori egoera meteorologikoaren hainbat aldaerari esleitzen zaie, hala nola itsasoaren egoerari, prezipitazioei, hotzari edo haizeari. Aldaera bakoitzarentzat propio finkatzen dira egoerak sailkatzeko irizpideak, baina, oro har, arrisku-eskala berbera da guztientzat. Kolore berdea dutenak salbu, beste guztiak alerta egoerak dira, eta koloreak zehazten du zein diren alerta-maila eta hartu beharreko neurrien multzoa.\nEuskal Herrian.\nEuskal Herrian, meteorologiaz arduratzen diren erakunde nagusiak hauek dira:"}
{"id": "11334", "revid": "105290", "url": "https://eu.wikipedia.org/wiki?curid=11334", "title": "VI. mendea", "text": "VI. mendeak 501etik 600. urtera bitarteko iraupena du, biak barne."}
{"id": "11336", "revid": "15795", "url": "https://eu.wikipedia.org/wiki?curid=11336", "title": "Eusko-Legebiltzarkideak", "text": ""}
{"id": "11337", "revid": "6327", "url": "https://eu.wikipedia.org/wiki?curid=11337", "title": "J.R.R. Tolkien", "text": ""}
{"id": "11338", "revid": "56334", "url": "https://eu.wikipedia.org/wiki?curid=11338", "title": "Iparretarrak", "text": "Iparretarrak (IK) Ipar Euskal Herriko talde armatu abertzalea eta sozialista izan zen. 1973an sortu zen eta 2000. urtean egin zuen azken ekintza armatua, handik gutxira \"Ildo\" aldizkariaren azken alea ateraz. IKk ez du harrezkero bere egoeraren berri eman. Politikoki Ezkerreko Mugimendu Abertzalea (EMA) alderdia gertukoa zuen.\nTalde armatua.\nIparretarrak (IK) Ipar Euskal Herriko erakunde armatu abertzale eta sozialista izan zen 1973 eta 2000 bitartean. Bankan (Nafarroa Beherea) egin zuen lehen ekintza, 1973ko abenduan. Frantziako Estatuaren eraikinen eta turismoari lotutakoen kontrako atentatu materialak egiten zituen. 1982an CRSko bi polizia hil zituzten Baigorrin; IKk ekintza hori ukatu arren, hedabideek taldeari egotzi zioten ardura. Ipar Euskal Herriarentzako autonomia estatutua aldarrikatu zuen, \"lehen urrats\" modura. Halaber, turismoaren eta bigarren etxebizitzen aurkako kanpainak egin zituen.\nKronologia.\n1960-1970.\nIparretarrak (IK) Ipar Euskal Herriko erakunde armatu abertzale eta sozialista izan zen. Talde armatuak politikari garrantzi asko ematen zion. Horregatik, Ildo aldizkarian ekintza armatuak egitearen arrazoia azaltzen zuen. Aldizkarian Ipar Euskal Herriko politika ere aztertzen zuen. Taldearen iritziz, aurretik zegoen Enbata mugimendua ez zen muturrekoa eta ezkertiarra. IK sortu zuten gazteek 1973ko Aberri Eguna antolatu zuten Enbatarekin batera. Aberri honetan, bi belaunaldien arteko ezberdintasuna ikusi zen. Enbatak ez bezala, IKko gazteek Ipar Euskal Herriko ekonomiari buruz hitz egin zuten eta hau Enbatakoiei ez zitzaien gustatu. IKren beste eragin bat 1968ko maiatza izan zen. Eragin horregatik, Enbatakoak eskuinekotzat eta burgestzat hartzen zituzten. Euren burua, berriz, ezkertiar eta iraultzailetzat ikusten zuten.\nIKk munduko eta Europako beste mugimendu iraultzaileak begi onez ikusten zituen, kapitalismoaren aurka borrokatzen zutelako. Ipar Euskal Herriko eknomia eta politika kulturarekin ere lotzen zuten. Euren iritziz, Frantziako Gobernuak osatutako Lurralde Antolaketak Ipar Euskal Herri turismo-gune bilakatzen zuen. Horrek ondorioak zituen herritarrengan: lana udan bakarrik, baldintza txarrak, lehen sektoreak eta bigarren sektoreak indar gutxi, barnealdea gero eta hutsago, bertako jendea kanpora lanera...\n1970-1980.\n1973ko abenduaren 11ean, Bankako (Nafarroa Beherea) La Ros\u00e9e elbarrituentzako eraikinean, zuzendariak langileei tratu txarra ematen zien eta hauen aldarrikapenei ez zien jaramon egiten. Lan gatazka zegoen eta egoera honetan, IKk bere burua aurkeztu zuen. \"Lana herrian\" ekimena jarri zuten martxan eta Ipar Euskal Herri barnealdeko egoera ekonomikoaren arazoez jardun zuten. Hemendik, IKren lelo nagusia zen \"Herriak bizi behar du\" sortu zen. Hurrengo hilabetean, IKk Ildo aldizkariaren lehen alea argitaratu zuen. Lehen alean, taldea bera eta Bankako ekintz azaldu zituzten. Hurrengo alea 1978ko udan argitaratu zuten eta oso garrantzitsua izan zen, euren ildo politikoa azaltzen zutelako berrogeita hamar orriko dokumentu batean.\n1978 arte bost atentatu egin zituen eta sortu zenetik ETAko kideei laguntza ematen ibili zen. ETAk IKri borroka armatua ez egiteko eskatu zion, Frantziako errefuxatuek errepresioa ez jasateko. ETAren arabera, indar guztiek batera Hego Euskal Herriaren independentzia lortu behar zuten lehenik eta ondoren Ipar Euskal Herrikoa. ETAk sekulako indarra izan zuen frankismoa. 1970. hamarkadan, IKk borroka armatua erabiltzea onartu zuen. Euren ustez, Iparraldeko borroka armatuak ez zuen itxaron behar Hegoaldekoak amaitu arte. Ondorioz, ETA eta IKren arteko gatazkak sortu ziren.\n1977ko abendutik 1987ko udara bitartean Baionan atxilotutako Xan Marguirault preso egon zen. IKko lehen presoa izan zen eta hainbat jendek babestu zuen kartzelan egon zen bitartean. Momentu horretan, Ipar Euskal Herriko hainbat eskualdeetan talde abertzaleak sortu ziren eta Herri Taldeak mugimendua sortu zuten. Mugimendua IKtik gertu zegoen. Gainera, IKk indarra hartu zuen, eraikinei su ematetik lehergailuak erabiltzera igaro zen.\n1980-1990.\n1979ko ekainean, Baionako suprefeturaren (Frantziako estatuaren ordezkaritza) aurka egindako erasoa izan zen lehergailu bidez egiten lehena. 1980ko martxoan, IKko bi kide (Ramuntxo Arruiz eta Txomin Olhagarai) lehergailua egiten ari zirela hil ziren. 1982ko martxoan, Baigorrin, komando batek Jacques Bouyer eta Bernard Roussarie CRS poliziak hil zituen. Egun batzuk lehenago Filipe Bidart ezkutatu egin zen eta poliziak bizitza osorako kartzela zigorra jarri zion 1992an, atxilotu ostean. Polizioak esan zuenez, komandoak poliziak bahitu nahi zituen baina tiroketa gertatu eta hil egin zituen. IKk ukatu egin zuen erasoa egin izana. Hurrengo urteetan polizia eta IKren arteko tiroketak gertatu ziren Leonen (Landak) 1983an eta Biscarrossesen (Landak) 1987an. Lehen tiroketan Yves Giumarra jendarmea hil eta Jean-Louis Larre \"Popo\" ustezko IKko kidea desagertu ziren. Sei hilabetera, IKk poliziari egotzi zion \"Popo\" hil eta bahitu izana baina poliziak \"Popo\"k alde egin zuela esan zuen\nGertakari haren ondorioz, beste bi lagun sartu ziren klandestinitatean: Ttotte Etxebeste eta Gabi Mouesca. Azken hau, sei hilabete geroago atxilotu zuten Baionan, 1984ko martxoaren lehenean. Mouesca Didier Laffitte-k gidatzen zuen autoan zihoan, eta poliziak inguratu zituen eta tiro egin. Laffitte bertan hil zen, eta Mouesca atxilotu zuten.\nOndorioz, Ttotte Etxebeste eta Gabi Mouesca klandestinitatean sartu ziren eta 1984ko martxoan, sei hilabete geroago atxilotu zituzten. Gabi Mouesca Didier Laffitteren kotxean zihoan atxilotu zutenean. Atxiloketan Laffitte hil egin zuen poliziak. 1986ko abenduaren 13an, Gabi Mouesca eta Maddi Hegik lagunduta Pabeko espetxetik ihes egin zuten. IK oso ezagun egin zen ekintza honegatik. IKk prentsaurrekoa eman zuen ihesaren inguruan eta ihes egin zutenak ere azaldu ziren. 1987ko ekainaren 21an, Miarritzen poliziarengandik ihesi Maddi Hegi hil zen. Roger Latasa jendarmea ere hil zen. Hamabost egunera, lehergailua prestatzen ari zela Christophe Ist\u00e8que hil zen Angelun. 1987ko uztailaren 11ean, Gabi Mouesca eta beste kide bat atxilotu zituzten Pirineotan.\nHemendik aurrera, IKko kide asko atxilotu zituzten. 1987an 11 kide kartzelan sartu zituzten eta guztira 15 ziren presoak. 1998an, atxiloketek aurrera egin zuten eta otsailaren 20an Filipe Bidart, Ttotte Etxebeste eta beste hiru lagun atxilotu zituzten Bokaleko etxe batetik irteten ari zirela. Tiroketa gertatu zen eta Ttotte Etxebeste zauritu eta elbarri geratu zen. Poliziaren arabera, IKko buruzagitza atxilotu eta taldea desegin zuen. Hala ere, 1987ko irailaren 27an IKk atentatua egin zuen. Abenduaren 12an, klandestinitatean zegoen bakarra, Lucienne Fourcade, eta beste sei pertsona atxilotu eta kartzelan sartu zituzten. Garai horretan, IKko ia 30 preso zeuden.\n1990-1998.\n1990ko hamarkadako hasieran, Frantziako Barne Ministroa Kanakia, Korsika, Guadalupe eta Ipar Euskal Herriko erakunde armatu abertzaleekin elkarrizketan hasi zen eta atentaturik egin ez zuten presoei amnistia eman zien. Elkarrizketek Frantziaren deszentralizazioarekin lotura zuten. Gobernuak Ipar Euskal Herriko ikastolekin hitzarmenak egin zituen. Hala ere, ez zen euskal departamendu edo erakunde autonomorik egon, tokiko politikariak aurka zeudelako eta gobernuan aldaketa egon zelako, elkarrizketak bertan behera utziz. 1993an autonomia defendatu zuen Ipar Euskal Herriarentzat, nahiz eta bere azken helburua Euskal Herriaren batasuna eta independentzia izan. Orduantxe sortu zen Euskal Kultur Erakundea eta fase hartatik aurrera abiatu zen, baita ere, \"Euskal Herria 2010\" gogoeta prozesua, 1994ean Garapen Kontseilua eta Hautetsien Kontseilua abian jarri zituena.\nIKk ez zuen nahi Enbatak aldarrikatzen zuen euskal departamendua, autonomia nahi zuen. Euren ustez, autonomiarekin eskumen gehiago eskura zitezkeen. 1993ko Aberri Eguneko bezperan autonomia proiektua aurkeztu zuten, egituraketa eta eskumenak azalduz. Proposamen hura herritarren artean eztabaidatzeko eta osatzeko asmoz, Eraikitzen elkartea sortu zen, eta elkarte hark IKk hasieran aurkeztu proposamena osatu eta beste bat zabaldu zuen. EMAk (Ezkerreko Mugimendu Abertzalea) salbu inorrek ez zuen babestu. Patxa-Oldartzen mugimendua aurka azaldu zen independentzia nahi zutelako eta EAE kritikatzen zelako. Euskal Batasunak departamendua nahiago zuen autonomia baino. IKren ere eztabaida sortu zen eta Filipe Bidart, Ttotte Etxebeste eta haien inguruko hainbat kide historikok alde egin zuten, eurek proposatutako su-etena ez zelako aurrera atera.\nGarai hartatik aurrera, IKk eraso gutxiago egin zituen. 1995an lau atentatu egin ziren eta IKk egin gabeko euskal preso politikoen aldeko beste sei kale borroka eraso egon ziren. 1997an, zortzi gazte kartzelaratu zituzten kale borroka erasoekin lotura zutelakoan. Hala ere, gazte hauek ETAtik gertuago zeuden IKtik baino. IK indarra galtzen ari zen eta bere belaunaldiko jendea politikoa, gizarte-mugimenduetan eta eknomian sartu zen. 1990. hamarkadan, gainera, Ipar Euskal Herriko alderdi abertzaleen zatiketa hautsi eta Abertzaleen Batasuna eratu zuten. Aldaketa hauekin, borroka armatuak eraginkortasuna galdu zuen.\n1998-2000.\n1998an su-etena iragarri zuen, Lizarra-Garaziko Hitzarmenaren eta ETAren su-etenaren testuinguruan. 2000ko apirilean lehergai bat zartatu zuen hutsik zegoen Lekunberriko (Baxe Nafarroa) jendarme etxean, su-etenari amaiera emanez, egun batzuk geroago Arrangoitzeko turismo gune batean eztanda egin ez zuen beste lehergailu bat jarri zuelarik. Harrez geroztik ez du ekintzarik burutu. IKren sortzaile eta agintari nagusi bezala Filipe Bidart jo izan da, poliziak atxilotua 1988ko otsailaren 20an Bokalen. 2007ko otsailaren 14an irten zen espetxetik, Euskal Herrira itzultzeko behin-behineko debekuarekin. Gaur egun ez dago IK-ko preso gehiagorik.\nErasoen kronologia.\n1973-12-11: IKren lehen erasoa Bankan (Baxe Nafarroa).\n1977 amaiera: Xan \u200b\u200bMarguirault IKko kidea atxilotu zuten. IKren lehen kide atxilotua izan zen. Ondorioz, presoaren babeserako batzordeak eratu ziren. 1978 abuztuan aske utzi zuten. \"Xan Komiteak\" taldeen bidez, Ipar Euskal Herrian abertzaleak antolatu egin ziren.\n1978-03-20: IKko bi kide hil ziren zeramaten lehergailuak eztanda eginda. Hemendik aurrera, IKk ekintzak indartu egin zituen.\n1978-03-26: IKren sei lehergailuk eztanda egin zuten.\n1981 apirila: IKk beste bi eraso beregain hartu zituen: Baionako lan-agentzia baten aurkakoa eta Maule-Lextarren industria-gizon baten helikopteroaren aurkakoa.\n1981-05-01: IKk Hendaiako bi lan-agentzia erasotu zituen.\n1981 abendua: IKko kidea zen Xabier Manterola atxilotu zuten. Saint-Paul-l\u00e8s-Daxeko aurrezki kutxa batea arma bidez lapurreta egitea egotzi zitzaion."}
{"id": "11339", "revid": "349", "url": "https://eu.wikipedia.org/wiki?curid=11339", "title": "IK", "text": ""}
{"id": "11340", "revid": "56334", "url": "https://eu.wikipedia.org/wiki?curid=11340", "title": "Indotxina", "text": "Indotxina hego-ekialdeko Asiako penintsula da, Indiaren, Bengalako golkoaren eta Txinaren artean dagoena. Malakako itsasarteak bereizten du Insulindiatik. Gaur egun ondorengo estatuek osatzen dute: Kanbodia, Vietnam, Laos, Myanmar (Birmania ohia) eta Thailandia.\nIbai nagusiak Irawadi, Saluen eta Mekong dira. Montzoi klima nagusia da lurralde gehienean; iparraldean, berriz, ekuatoriala da. Erlijio nagusia budista da. Politikoki Indotxina-ren barruan Birmania, Thailandia, Laos, Kamputxea, Vietman eta Malaysia daude. Bost etnia talde nagusi daude Indotxinan: birmaniarrak, siameseak, khmerak, laosiarrak eta vietnamdarrak.\nHistoria.\nI. mendetik X. mendea arte Txinaren mende egon zen. Indotxinara iritsi ziren lehen europarrak portugaldarrak izan ziren (1508). 1858tik 1954ra Frantziaren parte izan zen, Frantziar Indotxina osatuz (1887-1954)."}
{"id": "11341", "revid": "90523", "url": "https://eu.wikipedia.org/wiki?curid=11341", "title": "Erradiografia", "text": "Erradiografia argi ikusgaia ez den beste erradiazio elektromagnetiko batzuk, batez ere X izpiak, erabilita gauzaki opakuen barneko egitura erakusten dituzten irudiak ekoizteko teknika bat da.\nGiza gorputzaren barneko elementuak ikusteko balia daiteke. Gorputzeko atal guztiak ager daitezke erradiografiei esker, baina bereziki hezurrak, aparatu kardiobaskularra, arnas aparatua eta organo batzuk (giltzurrunak, hesteak edo puxika). Burmuina edo pankrea erakusteko, adibidez, ez dira baliagarriak."}
{"id": "11342", "revid": "6327", "url": "https://eu.wikipedia.org/wiki?curid=11342", "title": "Roberto Santamaria Ciprian", "text": ""}
{"id": "11343", "revid": "1545", "url": "https://eu.wikipedia.org/wiki?curid=11343", "title": "Roberto Santamaria Cipriain", "text": ""}
{"id": "11344", "revid": "336", "url": "https://eu.wikipedia.org/wiki?curid=11344", "title": "Jos\u00e9 Izquierdo", "text": "Jos\u00e9 Izquierdo Mart\u00ednez (Arnedo, 1980ko abuztuaren 3) futbol atzelaria da. Estatistika ofizialen arabera 1.76 m. du luzera eta 70 kg. pisatzen du.\nOsasunako harrobian hezia, 7 denboraldi eman ditu talde gorritxoan, 2 zenbakia sorbaldan. Nolanahi ere, 2008ko udan, Nafarroako taldea utzi zuen, eta bigarren mailako Gimnastic de Tarragonak fitxatu zuen."}
{"id": "11345", "revid": "336", "url": "https://eu.wikipedia.org/wiki?curid=11345", "title": "Rafael Clavero", "text": "Rafa Clavero (Kordoba, 1977ko urtarrilaren 10) futbol atzelaria da. Estatistika ofizialen arabera 1.75 m. du luzera eta 67 kg. pisatzen du.\n3 zenbakia sorbaldan, Osasunan 2 denboraldi eman zituen, Real Murcia-tik erosi zutenean."}
{"id": "11346", "revid": "336", "url": "https://eu.wikipedia.org/wiki?curid=11346", "title": "Carlos Cu\u00e9llar", "text": "Carlos Cu\u00e9llar (Madril, 1981eko abuztuaren 23) futbol atzelaria da. Estatistika ofizialen arabera 1.90 m. du luzera eta 84\u00a0kg. pisatzen du. Bizkortasuna eta baloia ongi jokatuta ateratzeko trebetasuna dira atzelari honen ezaugarri nabarmenenak.\nCD Numancia-tik erosita, 5 zenbakia sorbaldan eman ditu Osasunan 4 denboralditan. Baina 2007ko uztailaren 5ean, \u00a32.37 milioi ordaindu ostean, Glasgow Rangersek fitxatu zuten."}
{"id": "11347", "revid": "336", "url": "https://eu.wikipedia.org/wiki?curid=11347", "title": "Enrique Corrales", "text": "Enrique Corrales Martin (Sevilla, 1982ko martxoaren 1a) futbol atzelaria da. Estatistika ofizialen arabera 1.75 m. du luzera eta 70\u00a0kg. pisatzen du.\nReal Madril B-tik erosita, Osasunarekin lehen mailan 2004ko abuztuaren 29an jokatu zuen Bilboko Athletic Klubaren kontra. Nafarroako taldean 4 urte eman ondoren, 2008ko udan Mallorcara joatea erabaki zuen Corralesek."}
{"id": "11348", "revid": "336", "url": "https://eu.wikipedia.org/wiki?curid=11348", "title": "Juan Manuel Ortiz", "text": "Juan Manuel Ortiz (Alacant, 1982ko martxoaren 1) futbol erdilaria da. Estatistika ofizialen arabera 1.79 m. du luzera eta 70\u00a0kg. pisatzen du.\n8 zenbakia sorbaldan, Osasunan 2 denboraldi daramatza, Atletico Madril-etik erosi zutenez geroztik."}
{"id": "11349", "revid": "336", "url": "https://eu.wikipedia.org/wiki?curid=11349", "title": "Valmiro Lopes", "text": "Valmiro Lopes Rocha edo bere ezizena den Valdo, (Leon, Espainia, 1981eko apirilaren 23) futbol erdilaria da.\n11 zenbakia sorbaldan, Osasunan 5 denboraldi eman ditu, Real Madriletik erosi zutenez geroztik. 2007ko udan, RCD Espaynolek fitxatu zuen."}
{"id": "11350", "revid": "336", "url": "https://eu.wikipedia.org/wiki?curid=11350", "title": "Mohamed El Yaagoubi", "text": "Mohammed \"Moha\" El Yaagoubi (; Taourirt, Maroko, 1977ko irailaren 12a) futbol erdilaria da. Estatistika ofizialen arabera 1.70 m. du luzera eta 70 kg. pisatzen du. 2006an, RCD Espanyolen jokalaria bilakatu zen, 6 denboraldi Osasunan ibili ondoren. Espanyolen bi denboraldi jokatu zituen, 2008an Real Sociedadera utzita joan arte. Errealean denboraldi bat jokatu ondoren Gironarekin sinatu zuen."}
{"id": "11351", "revid": "336", "url": "https://eu.wikipedia.org/wiki?curid=11351", "title": "Marcelo Sosa", "text": "Marcelo Sosa (Montevideo, Uruguai, 1978ko ekainaren 2) futbol erdilaria da. Estatistika ofizialen arabera 1.80 m. du luzera eta 76 kg. pisatzen du.\n18 zenbakia sorbaldan, Osasunan denboraldi bat darama, Atletico Madriletik erosi zutenez geroztik."}
{"id": "11352", "revid": "336", "url": "https://eu.wikipedia.org/wiki?curid=11352", "title": "Bernardo Romeo", "text": "Bernardo Daniel Romeo (Tandil, Buenos Aires, 1977ko irailaren 10a) futbol aurrelari argentinarra da. Estatistika ofizialen arabera 1.74 m. du luzera eta 72 kg. pisatzen du.\nRCD Mallorcan aritu ondoren, 20 zenbakia sorbaldan, Osasunan 2 denboraldi eman zituen. Nolanahi ere, 2007an bere bihotzeko taldera, Argentinako San Lorenzora hain zuzen ere, itzuli zen. Argentinako futbol selekzio nazionalarekin ere aritua da."}
{"id": "11353", "revid": "336", "url": "https://eu.wikipedia.org/wiki?curid=11353", "title": "Miguel Fla\u00f1o", "text": "Miguel Fla\u00f1o Bezunartea (Iru\u00f1ea, 1984ko abuztuaren 19) Euskal Herriko futbol atzelaria da. Estatistika ofizialen arabera 1.77 m. du luzera eta 72\u00a0kg. pisatzen du.\nOsasunako harrobian hezia, 15 denboraldi egin zituen talde gorritxoan, kapitain maitatu bat izanez, eta 4 zenbakia sorbaldan. Gaur egun, 2019ko negutik Cordoban dabil. Bere anai bikia Javier Fla\u00f1o ere futbol jokalaria da."}
{"id": "11354", "revid": "336", "url": "https://eu.wikipedia.org/wiki?curid=11354", "title": "Javier Fla\u00f1o", "text": "Javier Fla\u00f1o Bezunartea (Iru\u00f1ea, 1984ko abuztuaren 19) futbol atzelaria da. Estatistika ofizialen arabera 1.77 m. du luzera eta 68\u00a0kg. pisatzen du. Miguel Fla\u00f1o futbolariaren anai bikia da.\nIbilbidea.\nOsasunako harrobian hezia, lehen taldearekin 2005eko abuztuaren 28an estreinako partida jokatu zuen Villarreal CFren kontra, 17 dorsalarekin. Osasunan lau denboraldi egin ondoren, aukera bila Numanciara joan zen. Han jokatu zituen bi denboraldietan partidu asko jokatu zituen. Gero Elx-en beste bi denboraldi egin zituen, eta Mirandesen beste bat. 2014/2015 denboraldirako etxera itzuli zen, eta beste lau denboraldi eta gero, Logro\u00f1esera joan zen."}
{"id": "11355", "revid": "336", "url": "https://eu.wikipedia.org/wiki?curid=11355", "title": "Fran Moreno", "text": "Francisco Javier 'Fran' Moreno Jim\u00e9nez (Iru\u00f1ea, 1984ko maiatzaren 7) euskal herritar futbolaria da. Puntaerdi edo erdiko aurrelari moduan aritzen da. Estatistika ofizialen arabera 1.87 m. du luzera eta 76\u00a0kg. pisatzen du. Osasunako harrobian hezia, denboraldi bat eman zuen lehen taldean 2005-2006, 12 zenbakia sorbaldan. 2007-2008 denboraldian Albacete taldean aritu da Osasuna taldeak utzita."}
{"id": "11357", "revid": "201", "url": "https://eu.wikipedia.org/wiki?curid=11357", "title": "Santa Klara komentua (Zarautz)", "text": "Santa Klara komentua Zarauzko eraikin nabarmenenetakoa da, Azken Portu auzoan kokatua dago. 1610ean sortu zuten eta gaur egun hutsik dago. 2021tik Udalak du jabetza.\nZarauzko eraikin zaharrenetakoa da Santa Klara komentua. 1610ean sortu zuten, eta ordudanik bertan bizi diren klaratarrek hamaika otoitz egin dute. Martxoaren 23an Santa Klara eguna ospatzen dute. 2006an hamabi moja bizi ziren Santa Klara komentuan. Gazteena abadesa bera zen, eta 72 urte zituen.\nKomentuaren historia.\nKlaratarren komentua Narros jauregian bizi zen alargun aberats batek sortu zuen, alabekin batera, XVII. mendean\nNarros jauregian bizi zen Do\u00f1a Maria Ana de Zarauz, aberatsa, zumaiar baten alarguna. Alaba zaharrena Iraetako gizon batekin ezkondu zitzaion, baina alaba horren senarra ere hil egin zen. Ama, orduan, alaba alargunarekin eta beste bi alabekin geratu zen, eta mojak izatea erabaki zuten. Baina ez zekiten zein ordena aukeratu, eta txotx egin zuten. Santa Klara atera zitzaien, eta moja klaratarrak izatea erabaki zuten. Zer egin behar zuten ez zekitenez, Burgosko Lerma komentuan laguntza eskatu zuten, handik mojak etor zitezen, beraiei bizitza berria erakustera. Oso aberatsak ziren, eta zituzten baserri, lur eta gainerakoak eman egin zituzten, eta komentu hau eraikitzea erabaki zuten. Komentu hau eraiki bitartean, hogei bat urtez, Narros jauregian egon ziren bizitzen moja klaratarrak.\nFilipe III.ak eman zien lizentzia, Madrilen, 1610eko urtarrilaren 4an. 1611n hasi ziren eraikuntza lanetan, eta 1625ean amaitu zuten. Eliza, berriz, geroago eraiki zuten, 1656an, gurutze itxurako egiturarekin. Agiri zaharretan irakur daitekeenez, \u00absortzaileek komentuari 14.000 dukat eman zizkioten, eta urtero 700 errealeko errenta ordaintzen zuten\u00bb.\nEspainiako Gerra Zibilaren garaian, esaterako, komentuan bertan emakumeak preso egon ziren. Aurreko gerran, karlistaldian, larri ibili ziren mojak, eta komentutik atera eta Bilbora joan behar izan zuten."}
{"id": "11360", "revid": "336", "url": "https://eu.wikipedia.org/wiki?curid=11360", "title": "Santiago Abascal Conde", "text": "Santiago Abascal Conde (Bilbo, Bizkaia, 1976ko apirilaren 14a) euskal herritar politikari bat da, eskuin muturrekoa, Espainiako Vox alderdiko lehendakaria. Lehenago, Alderdi Popularreko (PP) kide zela, Eusko Legebiltzarreko kide izan zen (2004 eta 2009). DENAES (Espainiar Nazioaren Defentsarako Fundazioa) sortu zutenetako bat izan zen, eta hedabideetan presentzia nabaria du.\nSantiago Abascal Eskuza eskuin muturreko euskal herritarraren semea da.\nBizitza.\nBilbon jaio zen, Amurriokoa den familia batean. Familiak jantzi dendak ditu Aiaraldean.\nIdeologiaren aldetik, eskuin muturreko espainiar nazionalismokoa da, familiaren ildoari jarraituz: Santiagoren aitona Manuel Abascal Pardo Amurrioko alkatea izan zen frankismoan. Aita Santiago Abascal Eskuza ere herri bereko zinegotzi izan zen, Alianza Popular eta Euskadiko PP alderdiekin. Abascaldarrak joera politiko honek Aiaraldean duen erreferentzia nagusiak dira, Laudioko Urkijotarrekin batera. Oro har oso oldarkorrak izan dira eusko abertzaletasunarekin zerikusia duen guztiarekin, betiere espainiar nazionalismoaren alde. Eraso eta mehatxu ugariren jomuga izan dira.\nSoziologian lizentziatu zen Deustuko Unibertsitatetik 2003an, 27 urterekin.\nArdura politikoak.\nMuturreko nazionalismoan.\nSarritan hedabideetan agertzen da, gehienak eremu ideologiko berekoak: COPE, Intereconom\u00eda, esRadio, \"El Semanal Digital\" edota \"Libertad Digital\" hedabideetan, besteak beste.\n2006tik, muturreko espainiar nazionalismoan kokatutako DENAES (Espainiar Nazioaren Defentsarako Fundazioa) elkartearen presidentea da.\nEuskal Herriarekiko jarrera.\nAbascalek ez du Euskal Herriaren mugaz gaindiko nortasunik ikusten. Alta, euskal izaera Araba, Gipuzkoa eta Bizkaira mugatzen du, betiere hirurak elkartu gabe, izan ere, berak sortutako Vox alderdiak Eusko Jaurlaritza eta Legebiltzarra deuseztatzea proposatzen du, bai eta hiru probintzietako Batzar Nagusiak eta Nafarroako Parlamentua ere. Ekonomia itunak ezereztea ere defendatzen du, gainerako espainolekiko \u00abpribilegiozko\u00bb egoera sustatzen duela argudiatuta, bai eta Euskal Autonomia Erkidegoko probintzien artekoa ere, ezen uste baitu hirurek \u00abdena\u00bb Jaurlaritzari entregatu behar diotela.\nSegurtasun alorrean ere Ertzaintzaren eta Foruzaingoaren aurka agertzen da. EITB ere kendu dadila eskatzen du.\nEuskarari dagokionez, ez da haren ofizialtasunaren aurka espresuki agertzen, bai ordea Administrazio publikoan lan egiteko kontuan hartzearen aurka. Begi onez dakusa hezkuntzan euskara erabiltzea, baldin eta Hego Euskal Herrian dena gaztelaniaz ikasteko aukera ere badago. Espainiako Erresumaren eremu osoan hezkuntzaren konpetentzia estatuarena izan dadila eskatzen du, Frantzian den bezala."}
{"id": "11362", "revid": "8907999", "url": "https://eu.wikipedia.org/wiki?curid=11362", "title": "Xabier Agirre Lopez", "text": "Xabier Agirre Lopez (Gasteiz, 1951ko apirilaren 8a - Iru\u00f1ea, 2021eko otsailaren 13a) arabar politikaria izan zen. Teknikari administraria lanbidez, Gasteizko Aurrezki Kutxan lan egin zuen, Euzko Alderdi Jeltzalearekin (EAJ) bere ibilbide politikoari ekin zion arte.\nIbilbide politikoa.\nEAJko izan zen VII. eta VIII. legegintzaldietan lehenengo, eta X. legegintzaldian, ondoren.. EAJko Araba Buru Batzarreko lehendakari eta Euskadi Buru Batzarreko idazkari eta bozeramaile izan zen 1983tik 1987 arte.\nHerrizaingoko sailburuordea, Nekazaritza eta Arrantzako sailburuaren aholkularia eta Arabako Batzar Nagusietako prokuradorea ere izan zen.\n2007tik 2011 arte, Arabako Foru Aldundiko ahaldun nagusi izan zen."}
{"id": "11363", "revid": "896", "url": "https://eu.wikipedia.org/wiki?curid=11363", "title": "Justinianus II", "text": ""}
{"id": "11364", "revid": "6327", "url": "https://eu.wikipedia.org/wiki?curid=11364", "title": "Goardia zibila", "text": ""}
{"id": "11366", "revid": "512", "url": "https://eu.wikipedia.org/wiki?curid=11366", "title": "Leopold von Buch", "text": "Christian Leopold Freiherr von Buch (1774ko apirilaren 26a - 1853ko martxoaren 4a) Alemaniar geologo eta paleontologoa izan zen eta XIX. mendearen lehen erdiko geologo garrantzitsuenen artean dago.\nAlexander von Humboldtekin batera ikasi zuen Abraham Gottlob Werner maisu zutela eta asko bidaiatu zuen. Bulkanismoa, fosilak, estratigrafia... izan ziren besteak beste bere interesak. Berak definitu zuen lehen aldiz Jurasikoa.\nAlemaniako Elkarte Geologikoak bere izena darama eta 1842an Wollaston Domina eman zioten."}
{"id": "11368", "revid": "10891", "url": "https://eu.wikipedia.org/wiki?curid=11368", "title": "Heinrich Georg Bronn", "text": "Heinrich Georg Bronn (1800ko Martxoaren 3a - 1862ko Uztailaren 5a) alemaniako geologo eta paleontologoa izan zen.\n1821an doktoratu zen medikuntzan eta hurrengo urteetan historia naturaleko irakaslea izan zen. Garai horretan paleontologiaren inguruko ikerketak egiten hasi zen eta Italia, Frantzia eta Alemaniako hainbat eskualde ikertu zituen. \"Jahrbuch f\u00fcr Mineralogie\" eta \"Neues Jahrbuch\" idatzi zituen 1830 eta 1862 bitartean. Bere lanik garrantzitsuena \"Letkaea Geognostica\" izan zen.\n\"Handbuch einer Geschichte der Natur\" liburuan geofisikaren inguruan aritu zen eta liburuaren bigarren atalean fosilen eta bizitzaren historiaz aritzen zen; liburuan kreazionismoa defendatzen zuen (oraindik ere Darwinen teoriak ez ziren agertu). Hirugarren atalean, \"Index Palaeontologicus\", fosil sorta ederra deskribatu zuen\nAmorphozoa, Actinozoa, eta Malacozoak deskribatu zituen. 1861ean Bronnek Wollaston Domina eskuratu zuen."}
{"id": "11369", "revid": "1545", "url": "https://eu.wikipedia.org/wiki?curid=11369", "title": "Valdo", "text": ""}
{"id": "11370", "revid": "56334", "url": "https://eu.wikipedia.org/wiki?curid=11370", "title": "Klaratar", "text": "Santa Klararen ordena (Ordo Sanctae Clarae, O.S.C.) edo Klaratarrak frantziskotar familiaren adar bat da eta bigarren ordena frantziskotarra osatzen du.\nHistoria.\nKlara Asiskoak San Frantziskoren eredua jarraitu nahiean sortu zuen elkartea. Frantzisko berak onartu zituen lehenengo mojak (tartean Klararen ahizpa Ines) eta benediktarrekin bizitzera bidali zituen auraudi propio baten faltan. Laster, Cortonako Guido apezpikuak Asisko San Damian elizatxoa utzi zien han bizi zitezen eta hantxe sortu zuten lehenengo elkartea Frantziskoren gomendioekin.\nZenbait oztopo gainditu ondoren eta Frantziskoren bitartez, bizitza erregela propioa lortu zuten, modu honetan Klara da Elizaren historian Erlijio-ordena batetako erregela idatzi zuen lehenengo emakumea. \nTradizioak dioenez, Italiatik at fundatutako lehenengo komentua Nafarroan sortu zuten klaratarrek, Iru\u00f1eako harresietatik kanpo 1227-1228 urtean hemendik bertze komentu batzuk sortuz Tutera(1257) eta Lizarran (1262). Iru\u00f1eako fundazioa Erriberrira mugitu zen eta oraindik dirau.\nBizimodua.\nErlijio-ordena honetan sartzen denak pobrezia-botoa bere egiten du, eta ez dute norberaren inolako ondasunik edo dirurik. Dutena, klaratarrentzat izaten da beti ere. Euren esanetan: \"Ebanjelioan aita San Frantziskok eta ama Santa Klarak pobrezia betetzeko esan digute, eta horri eusten diogu\". Ez dute pentsiorik eta antzekorik kobratzen. Inork ez du kontu pertsonalik eta dena komunitatearentzat izaten da. Komentuaren gastuetarako erabiltzen dute diru hori, eta soberakinak misioetarako edota antzeko ekimenak laguntzeko bideratzen dute.\nHauxe da Klaratar baten eguneroko bizimodua:"}
{"id": "11373", "revid": "15795", "url": "https://eu.wikipedia.org/wiki?curid=11373", "title": "Nafar Legebiltzarkide", "text": ""}
{"id": "11374", "revid": "15795", "url": "https://eu.wikipedia.org/wiki?curid=11374", "title": "Eusko-Legebiltzarkide", "text": ""}
{"id": "11375", "revid": "6327", "url": "https://eu.wikipedia.org/wiki?curid=11375", "title": "Hizkuntza Kuxitikoak", "text": ""}
{"id": "11376", "revid": "6327", "url": "https://eu.wikipedia.org/wiki?curid=11376", "title": "Hizkuntza Afroasiatikoak", "text": ""}
{"id": "11377", "revid": "6327", "url": "https://eu.wikipedia.org/wiki?curid=11377", "title": "Hizkuntza Txadikoak", "text": ""}
{"id": "11378", "revid": "6327", "url": "https://eu.wikipedia.org/wiki?curid=11378", "title": "Herd\u00e9 hizkuntza", "text": ""}
{"id": "11380", "revid": "98220", "url": "https://eu.wikipedia.org/wiki?curid=11380", "title": "George Washington", "text": "George Washington (1732ko otsailaren 22a \u2013 1799ko abenduaren 14a) Ameriketako Estatu Batuetako armadako buruzagia izan zen Independentzia Gerran (1775-1783) eta, Britainia Handiari gailendu ostean, Estatu Batuetako (AEBetako) lehen presidentea izan zen zortzi urtez (1789-1797).\nArmada matxinoaren buruzagi izendatu zuten 1775ean. Hurrengo urtean, britainiarrak Bostonetik egotzi zituen, baina New Yorken porrot egin zuen urte haren hondarrean. Hala ere, Delaware ibaia gurutzatu zuen eta etsaia ustekabean harrapatu zuen. Estrategia haren ondorioz, matxinoek bi armada britainiar atzeman zituzten, Saratogan eta Yorktownen.\nZatikatze indarren eta porrotaren aurka borrokatuz eta kongresuarekin, estatu kolonialekin eta frantziar aliatuekin negoziatuz, armada eta aberri ahul bati eutsi zion. 1783an, guda amaitu ostean, Mount Vernongo etxaldera joan zen.\n1780ko hamarkadaren amaieran aberri jaioberriaren konfederazioaren artikuluen ahuleziaren beldur zela, Filadelfiako Bilkurako lehendakaria izan zen eta bertan 1787ko AEBetako konstituzioaren zirriborroa bultzatu zuen. 1789an, AEBetako presidente bilakatu zen eta gobernu berriaren usadio eta ohitura ugari finkatu zituen. Britainia Handiaren eta Frantziaren arteko gudek urratzen zuten mundu batean bizirik irauteko gai izango zen herrialde sendo bat sortu gura zuen. 1793ko bere neutraltasun aldarrikapenak kanpoko gudak saihestu zituen. Gobernu zentral indartsu bat ezartzeko, zerga sistema, banku nagusia eta barne-zorra sortu zituen. Bere ospea erabili zuen Jeffersondarren aurka egiteko eta 1795ean Britainia Handiarekin sinatutako Jay Itunaren karietara bake hamarkada bat hasi zen. Alderdi Federalistan inoiz sartu ez arren, haren programaren alde agertu zen eta sorkuntzaren bultzatzaileetako bat izan zen. Washingtonen agur-hitzaldia dohain errepublikazaleen eta kanpoko guden aurkako aldarrikapenaren eredutzat hartzen da.\nGaztaroa.\nGeorge Washington 1732ko otsailaren 22an jaio zen, Pope Creekeko familiaren etxaldean, gaur egungo Westmorelandeko Colonial Beach konterritik hurbil, Virginian. Augustine Washingtonen eta haren bigarren emaztea Mary Ball Washingtonen lehen semea izan zen. Aitak eta anaia nagusiak hezi zuten etxean.\nGaztetandik, Washington soro-neurtzaile izan zen eta, beraz, bere sorterria, Virginia, eta ingurumariak ondo ezagutzeko parada izan zuen. 1748an nekazari karrerari ekin zion eta Blue Ridgeko mendebaldeko Farifax Baroiaren lurrak neurtzeko kontratatu zuten. 1749an, lehen kargu publikorako izendatu zuten, Culpeper konderriko neurtzaile, eta Lawrence Washington haurriderdiaren bitartez, mendebaleko lurrak ustiatu gura zituen Ohio konpainian interesatu zen. 1751n, George eta haurrideerdia Barbadosera joan ziren, Bush Hill etxera, Lawrencen birikeriak hobera egingo zuelakoan. Hori izan bide zen atzerrira joan zen aldi bakarra. 1752ko Lawrenceren heriotzaren ostean, George Washingtonek familiaren etxaldearen zati bat jarauntsi zuen eta Lawrenceren koloniarekiko urgazlearen betebehar batzuk bere gain hartu zituen.\n1752an, Virginia miliziako barrutiko jeneral urgazle izendatu zuten, horrek hogei urterekin komandante bihurtu zuen. Haren beharra bere gudaletxean miliziaren trebatzeaz arduratzea zen. Hogeita bat urte zituenean, Fredericksburgen, hargin beltz sartu zen.\n1753ko abenduan Robert Dinwiddie Virginiako gobernadoreak Ohioko mugako frantziarrei ultimatum mezu bat helarazteko bidali zuen Washington. Hark frantziar militarren indarra eta asmoak ere baloratu behar zituen. Mezua Le Boeuf frantziar gotorlekuei luzatu zien, gaur egunean Pennnsylvaniako Waterford hirian, baina haiek ez zioten jaramonik egin Ohio lurraldetik at ateratzeko mezuari eta hori zela eta bi botere kolonialak munduko guda bidetik abiatu ziren. Washingtonen auzi horren txostena Atlantikoko bi aldeetan askok irakurri zuen.\nFrantsesen eta indiarren gerra (Zazpi urteko guda).\n1754an, Dinwiddiek George Washington teniente koronel izendatu zuen, eta frantsesak Fort Duquesnetik egozteko agindu zion. Tanacharisonek gidatutako indiar aliatuekin batera Washingtonek Joseph Coulon de Jumonvillek agintzen zuen 30 gizoneko frantziar esploratzaileen taldea harrapatu zuen, zelata batean. Hala ere, Fort Necessityn frantziar eta indiarren armada handiago eta hobeto gotorturiko batek Washington eta aliatuak zanpatu zituen. Kapitulazioaren zehaztapenetako batek George Washingtonek Jumonville Glen borrokan esploratzaileak eta haiekin batera gidaria hil zituela adierazi zuen. Frantziarrek askatu zutenean, Washington Virginiara itzuli zen, bertan, kargutik kendu baino lehen, dimisioa eman zuen.\n1755ean, Washington Edward Braddock britainiar jeneralaren laguntzailea izan zen zorigaiztoko Monongahelarako espedizioan. Hartan, Ohio lurraldea berreskuratzeko ahalegin handia egin zuten, baina Braddock hil zuten eta espedizioa porrot itzela izan zen. Hala ere, Washington Monongahelako heroia izan zen. Gudu-zelaian gora eta behera ibili omen zen britainiar eta virginiar borrokalariak biltzen ordenan atzera egiteko. Ekintza horren ondorioz, Washingtoni mugetako aginte zail bat eman zioten Virginiako mendietan eta koronel, eta Virginiar indar armatu guztien nagusi izendatu zuten.\n1758an, Washington Forbes espedizioaren partaide izan zen brigada-jeneral bezala. Espedizio hartan, frantziarrak Fort Duquesnetik bota zituzten eta britainiarrak Pittsburghen kokatu ziren. Urte haren hondarrean, Washingtonek armada bertan behera laga zuen eta hurrengo hamasei urteetan politikari eta nekazari ibili zen.\nGuden arteko garaiak.\nFrantsesen eta Indiarren Gerrako atsedenaldi batean, Martha Dandridge Custisen lagun batzuek aurkeztu zioten. Hura, alarguna zen eta Pamunkey ibaiko hegoaldeko ertzean bizi zen. George bitan baino ez zen bere etxera joan ezkontzeko eskatu aurretik; elkar ezagutu eta hiru astetara besterik ez. Georgek eta Marthak 27 urte zituzten, 1759ko urtarrilaren seian, ezkondu zirenean. Ezkontza Martharen etxean egin zen, Etxe Zurian zeritzonean; geroago, AEBetako lehendakariaren etxeak izen bera izango zuen. Ezkonberriak Mount Vernonera bizitzera joan ziren eta Georgek politiko eta nekazari tuckahoe baten bizimodua hartu zuen. Bikotea ondo konpondu zen elkarrekin eta Marthak aurretik izandako bi seme-alaba hezi zituzten. Seme-alaba haiek Martharen eta Daniel Parke Custisenak ziren: John Parke custis eta Martha Parke Custis edo \u201cJackie\u201d eta \u201cPatsy\u201d. George eta Marthak ez zuten inoiz seme-alabarik izan. Ziurrenik, nafarreriak eta birikeriak antzu utziko zuten. Gerora, biloba bi hezi zituzten: Eleanor Parke Custis (\u201dNelly\u201d) eta George Washington Parke Custis (\u201cWashy\u201d), haien aita 1781ean zendu zenean.\nAlargun aberatsa batekin ezkondu zenez Washingtonen ospea eta ondarea nabarmen handitu ziren. 18.000 akreko (73 km2) Custis etxaldearen herena bereganatu zuen eta gainontzekoa Martharen umeen izenean ustiatu zuen. Berak, askotan, lur-sailak erosi zituen eta Mendebaldeko Virginian lurrak eman zizkioten frantziar eta indioen aurkako gudan emandako zerbitzuen truke. 1775erako, Washingtonek Mount Vernonen tamaina bikoiztu zuen, 6.500 akre eta 100 esklaborekin. Heroi militarra eta landa-jabe ospetsua zenez funtzionario lokal egin zuten eta Virginako probintziako legebiltzarrerako, Burgeseen etxea, hautatu zuten. Fairfaxeko epailea ere izan zen eta Alexandrian, Virginian, izan zuen epaitegia 1760tik 1774ra.\nGeorge Washingtonek 1769ko erresistentzia mugimenduan paper nagusia jokatu zuen. Beraren lagunak, George Masonek, zirriborratu zuen proposamenaren alde egin zuen. Hartan, Townshend legeak atzera bota arte, ingeles salgaiei boikota egiteko aldarrikapena egiten zuten. Parlamentuak 1770ean Townshend legeak kendu zituen.\nWashingtonek haien herrikideak defendatzeko interes bizia ere agertu zuen. 1771ko otsailaren 21ean, adibidez, Neil Jamesoni gutun bat idatzi zion Jonathan Plowman Jr. Baltimoreko merkatariaren izenean. Boston fragatak Plowmanen itsasontzia bahitu zuen debekaturiko salgaiak esportatzeagatik. Eskutitzean, Washingtonek Jamesoni laguntza eskatu zion itsasontzia berreskuratzeko.\n1774ko lege jasanezinei \u201cgure eskubide eta pribilegioen\u201d aurkako eraso iritzi zien. 1774ko uztailean Fairfax Ebazpenak egin zituen bilkura-burua izan zen. Haietan, beste gauzen artean, Kongresu Kontinentala egiteko eskatu zuten. Abuztuan, Virginiako lehenengo batzarrera joan zen eta lehen Biltzar Kontinentalarako ordezkari izendatu zuten.\nAmerikar iraultza.\n1775ko apirilean borroka piztu ondoren, Washington bigarren Kongresu Kontinentalean uniforme jantzita agertu zen. Horrela, gudarako prest zegoela adierazi nahi izan zuen. Washingtonek bazeukan ospea, eskarmentu militarra, karisma, militar itxura, abertzale sutsua izateko sona, eta gainera hegoaldea bere aldekoa zen, batez ere, Virginia. Komandanteburua ez zuela izan nahi esan bazuen ere, ez zegoen besterik. Kongresuak 1775ko ekainaren 14an armada kontinentala sortu zuen. Hurrengo egunean, Masachusetseko John Adamsen izendapenean, Washington maior-jenerala aukeratu zuten eta Kongresuak komandanteburu izendatu zuen.\n1775ko uztailean, Washingtonek bere gain hartu zuen Kontinental armadaren aginpidea Cambridgen, Masachusets, Bostongo setioan. Haren armadaren bolbora falta larriaz jabetu zenean, Washingtonek iturri berriak lortzeko eskatu zuen. Britainiar bolborategiak arpilatu zituzten (baita Karibeko batzuk ere) eta haiek egiteko zenbait ahalegin ere egin zuten. 1776. urtearen hondarrean, hornidura nahikoa (2,5 milioi libra gutxi gorabehera) lortu zuten, batez ere, Frantziatik. Geldialdi luzean, Washingtonek armada berrantolatu zuen eta artilleria Dorchester Gainetan hirira begira ipini zuenean, britainiarrek erretiratu behar izan zuten. Bostonetik atera zirenean, Washingtonek New York hirira mugitu zuen armada.\nKongresu kontinentaleko gainerako abertzaleen zeharo aurkakoak izan arren, britainiar egunkariek goresten zituzten Washingtonen gaitasun militarrak eta nortasuna. Are gehiago, Parlamentuko bi alderdiek miresten zituzten amerikar jeneralaren adorea, jasapena eta armadakideen ongizatearen gaineko ardura eta edozein britainiar xumek haien armadaburuengan espero izango zituen ahalmenen eredutzat hartu zituzten. Washingtonen politikari uko egiteak misio militarrari lotutako eta alderdien borroka guztien gainetik zegoen armadaburuaren ospea ezarri zuen.\n1776ko abuztuan, William Howe jeneral britainiarrak itzelezko erasoari ekin zion, bai lehorrean, bai itsasoan. Xedea, New Yorkez jabetzea eta hitzarmen negoziatua eskaintzea zen. Armada kontinentalak, momentu hartan Estatu Batu independente sortu berrien armada dagoeneko, britainiarrei buru egin zien Long Islandeko batailan; guda osoko borrokarik handiena. Washingtonen armada nekez irten zen borroka hartatik eta atzera egin behar izan zuen New Jerseyn zehar. Porrot horrek armada kontinentalaren geroa kolokan utzi zuen, baina 1776ko abenduaren 25ko gauean, Washingtonek kontraeraso jo zuen eta armadaren abangoardian Delaware ibaia zeharkatu zuen. Ekintza hartan, 1000 hessear atzeman zituzten Trentonen, New Jerseyn.\n1777ko irailaren 11n, Brandywine borrokan Washington garaitu zuten. Irailaren 26an Howe Washingtoni gailendu zitzaion eta Philadelphiara sartu zen inolako oztoporik gabe. Washingtonen armadak alferrik eraso zion Germantowngo garnizioari urrian. Bitartean, New Yorkeko Saratogan Burgoyne harrapatu zuten. Howek ezin izan zion lagundu eta azkenean errenditu behar izan zen. Bataila haren ondorioz, Frantzia gudan sartu zen amerikarren aldean eta iraultza mundu-guda bilakatu zen. Washingtonek Philadelphia galdu zuenean, biltzarkide batzuek Washington agintetik kendu nahi izan zuten, baina Washingtonen aldekoek haren alde egin zuten eta arerioek atzera egin behar izan zuten.\nWashingtonen armadak 1777ko abenduan Valley Forgen ezarri zuen kanpalekua. Neguan, armadako 10000 gizonetatik 2500 hil egin ziren, gaixotasun edo hotzak jota. Hurrengo udaberrian, berriz, armada Valley Forgetik atera zen ordena zorrotzean. Von Steuben baroiak ikuskatutako trebatze programari esker gertatu zen aldaketa hori. Baroi hori prusiar estatu nagusiko beteranoa izan zen eta Alemaniatik ekarri zuten armada amerikarra antolatzeko. 1778an britainiarrek Philadelphiatik atera ziren eta New York hirira gorde ziren. Bitartean, Washington New Yorken inguruetan geratu zen, eta 1779an, John Sullivan jeneralak (Washingtonen gidaritzapean) lur-kiskaliko kanpaina egin zuen New York estatuko iparraldean Tory eta irokesen erasoen mendekua hartzeko. Kanpaina hartan, berrogei bat herrixka irokes txikitu zituen. 1781ean frantziarrek itsasoan lortutako garaipen baten ondoren amerikar eta frantziarrek Virginian britainiar armada bat atzeman zuten. 1781eko urriaren 17an, britainiarrak Yorktownen errenditu zirenean, borroka amaitu zen. Gudako eta gudaren osteko arrakastek ospetsua egin bazuten ere, Washingtonek borrokatu zen bederatzi batailetatik hiru besterik ez zituen irabazi.\n1783ko martxoan, Washingtonek haren eraginaz baliatu zen armadako ofizialen talde bat sakabanatzeko. Talde horrek haien atzeratutako ordainketak zirela eta, kongresuaren aurka egiteko mehatxua egin zuen.\nParisko itunean (1783ko irailean sinatu zen), Ameriketako Estatu Batuetako independentzia onartu zen. Washingtonek armada sakabanatu zuen eta azaroaren 2an soldaduei hitzaldi hunkigarria bota zien. Azaroaren 25ean, Britainiarrak New Yorketik atera ziren eta Washington eta gobernadorea hiriaz jabetu ziren. Fraunces tabernan, abenduaren 4an, Washingtonek ofizialei agur esan zien eta abenduaren 23an komandanteburu kargua utzi zuen. Zintzinato erromatar jeneralak egin zuen moduan hark ere boterea errefusatu zuen eta haren etxaldera bildu zen. Denbora tarte hartan Konfederazioaren artikuluen pean AEBek ez zuten lehendakaririk izan eta gobernuaren antolaketa ezberdina zen.\nWashingtonen Mount Vernonerako erretiroa ez zen luzea izan, izan ere, mendebaldeko mugarako esplorazio bidaia egin zuen 1784an eta 1787ko udan Filadelfiako konbentzio konstituzionalera joan zen. Konbentzio hartan, aho batez, lehendakari hautatu zuten, baina gutxitan hartu zuen parte eztabaidetan (artikulu batzuen aurka edo alde bozkatu zuen arren). Haren ospeak batasuna eta ordezkarien lana bultzatu zituen eta ordezkari haiek lehendakariaren kargua Washington gogoan zutela arautu zuten. Hori zela-eta, lehendakaria haren kabinetea osoa aukeratzeko gai izango zen konstituzio berrian.\nKonbentzioaren ostean haren ospea eta eraginaren karietara askok konstituzioa onartu zuten, Virginiako biltzarrak ere, eta azkenean 13 estatuek sinatu zuten.\nAgintaldia 1789-1797.\nHautatzaileen batzarrak Washington aho batez aukeratu zuen 1789ko, eta berriro 1792ko hauteskundeetarako. Bera izan da bozen %100a jaso zuen bakarra. John Adams izan zen bere presidenteordea. Washingtonek AEBetako lehendakari kargua zin egin zuen 1789ko apirilaren 30ean New Yorkeko Federal Hall-en, berak hasiera batean nahi ez bazuen ere.\nAEBetako lehenengo kongresuak Washingtoni 25.000 dolar ordaintzeko bozkatu zuen, 1789an soldata handia zena. Washingtonek, jadanik aberatsa, uko egin zion, izan ere, oso estimatzen baitzuen funtzionario publikoaren haren ospea. Hala ere, Kongresuak berriro eskatu zionean, onartu behar izan zuen. Kongresuak etorkizuneko lehendakarigaiak ahalik eta elkargorik handienetik ateratzea nahi zuen eta soldataren beharra ez zuen batek hartzea aurrekari arriskutsua zitekeen.\nWashington karguaren hotsaz eta zeremoniaz arduratu zen; haren ezaugarriak eta tituluak errepublikazale samarrak izan zitezen eta ez europar erregeen gortekoak bezain hanpatuak. Horretarako, \u201cMr. President\u201d titulua gurago zuen eta ez iradokitzen zizkioten beste izen handientsuak.\nWashington gaitasun handiko administraria eta nortasunen eta trebetasunen epaile dohatsua izan zen. Normalean, azken erabakia hartu baino lehen kabinetearen bilkurak egiten zituzten. Eguneroko lanetarako: sistematikoa, kementsua eta txukuna zen eta erabakitzailea bazen ere, beti eskatzen zizkien besteen aburuak.\nWashingtonek bigarren agintaldi batean izan zen lehendakaria, gogoz kontra baina. Hala eta guztiz ere, hirugarren bati uko egin zion, eta horrela, gehienez bi agintaldien ohitura ezarri zuen. Ohitura hori lege bilakatu zen konstituziorako 22. zuzenketan.\nBarneko auziak.\nWashington ez zen alderdi politiko bateko kidea eta ez zuen haiek sortzea nahi, beldur baitzen gobernuari arazoak eta moteltasuna sor ziezazkioketela. Aholkulari hurbilenek, hala ere, lehenengo alderdi-sistema ezarri zuten, bi fakzio sortu baitziren 1790etik aurrera. Alexander Hamiltonek, Washingtonen gobernuko Diruzaintza Idazkariak, plan handiak zituen kredituan oinarritutako eta, gainera, finantzen aldean indartsu izango zen herrialde bat finkatzeko. Hartara, Hamiltonek Alderdi Federalistaren funtsak ezarri zituen. Thomas Jefferson, berriz, ideologia errepublikazale baten alde agertu eta mugimendu horren buru jarri zen. Gogor egin zien Hamiltonen ekimenei, nazio barneko kontuetan banku zentralaren gaian batez ere. Washington bat zetorren Hamiltonekin eta bere \"big government\" kontzeptuarekin (gobernu zentral, edo federal, indartsua).\n1791n, Kongresuak destilatutako alkoholen gaineko zerga batek kexuak sortu zituen mugetako barrutietan, batez ere, Pennsylvanian. 1794an, Washingtonek kexatiak epaitegietara deitu zituenean, kexua matxinada handia bilakatu zen, Whiski iraultza delakoa, hain zuzen ere. Armada federala oso txikia zenez, Washingtonek 1792ko milizia legea erabili zuen Pennsylvania, Virginia eta beste estatu batzuen miliziak biltzeko. Gobernadoreek tropak bidali zituzten eta Washingtonek aginpidea hartu zuen.\nBarruti matxinoetara joan zenean, ez zen borrokarik gertatu, baina horrek agerian utzi zuen gobernu berriak bazuela gaitasuna bere burua defendatzeko. Bitan besterik ez zuten AEBetako lehendakariek eurek aginpidea hartu, eta hau izan zen horietako bat. Hori ere izan zen gobernu federalak konstituzio berriaren pean estatu eta herritarren gainean autoritatea ezartzeko indar militarra erabili zuen lehenengo aldia.\nKanpoko auziak.\n1793an Frantziako gobernu iraultzaileak Edmond-Charles Gen\u00eat, \u201cGen\u00eat hiritarra\u201c deitutakoa, bidali zuen AEBetara. G\u00eanetek amerikar ontziei itsaslapurretak egiteko baimen gutunak banatu zizkien britainiar ontziak harrapa zitzaten. Aldi berean, britainiar eta frantziarren arteko gudan amerikarrak euren alde jarri zitezen hiri nagusietan sozietate demokrata-errepublikar sare bat antolatu zuen. Washingtonek barne interferentzia hau arbuiatu zuen, sozietate horiek baliorik gabe utzi eta Gen\u00eat Frantziara itzularazi zuen.\nHamiltonek eta Washingtonek Jay hitzarmena negoziatu zuten britainiarrekin, komertzio harremanak normalizatzeko, mendebaldeko gotorlekuetatik botatzeko eta Iraultzak lagatako zorrak kitatzeko. John Jayk negoziatu zuen eta 1794ko azaroaren 19an sinatu zuten. Jeffersondarrak Frantziarren alde zeuden eta gogor egin zioten hitzarmenaren kontra. Hala ere, Washingtonek eta Hamiltonek iritzi publikoari eragin zioten eta Senatuaren berrespena lortu zuten. Britainiarrek Aintzira Handien inguruko gotorlekuak hustu, Kanadar muga ezarri, Iraultza aurreko zor asko kitatu eta Mendebaldeko Indietako koloniak irekin zizkioten amerikar komertzioari. Are gehiago, hitzarmenak britainiarrekiko guda saihestu zuen eta bake hamarkada oparo bat ekarri zuen. Beste alde batetik, hitzarmenak frantsesak iraindu zituen eta eztabaida politikoetako gai nagusia izan zen.\nAgur-hitzaldia.\nWashingtonen agur-hitzaldia (1796an jendaurreko gutun gisa argitaratu zen) amerikar balio politikoen adierazpenik esanguratsuena izan zen. Washingtonek berak zirriborratu zuen, Hamiltonen laguntzarekin eta, besteak beste, honetaz hitz egin zuen: konstituzioaren garrantziaz, legearen indarraz, alderdiak izatearen kalteaz eta herritar errepublikazaleen benetako dohainez. Hitzaldian, beste alde batetik, hauxe esan zuen: \u201cmoralitateak gobernu popularraren iturria izan behar du\u201d eta \u201carrazoiak eta eskarmentuak erlijioa printzipiorik gabe ezin dela gailendu dioskute\u201d \u2014horrela, gizartearekiko erlijioaren garrantzia azpimarratu nahi izan zuen\u2014.\nWashingtonek ohartarazi zuen herri-aferetan kanpoko eraginen kontra eta Amerika Europako aferetan sartzearen aurka. Era berean, alderdikerien aurka gaztigatu zuen eta politikariei on komunaren alde egiteko esan zien. Amerikak, esan zuen, arreta jarri behar die soilik amerikar interesei. Herrialde guztiekin salerosketan jarduteko aholkatu zuen, baina, Europako gudetan eta epe luzerako aliantzetan sartzearen aurka hitz egin zuen.\nWashington eta esklabotza.\nGeorge Washington hamaika urte bete zituen unetik izan zen pertsona esklaboen jabe, hil arte. Lehen sorta heredentzia bidez jaso zuen, eta hil baino lehenago, bere etxalde Mount Vernonen asignatutako 317 pertsonen propietatea kontrolatzen zuen. Bere testamentuan ezarri zuenez, bere esklaboak askatzeko agindu zuen, baina 317 haietarik 123 ziren bakarrik pertsonalki Washingtonenak. Gehienak emazteak jasotako heredentzia batekoak izan ziren, eta horiek ezin ziren askatu orduko Virginiako legeen arabera. 123 esklabo pertsonalak, ordea, 1800. urtean libre bilakatu ziren, Washington hil ondoren.\nMount Vernonen baldintzak ez ziren bereziki krudelak, beste plantazio virginiar batzuekin alderatuta, non tabakoaren landaketaren ekonomia koloniala eta gizarte antolakuntza esklabotzaren instituzioan oinarritzen zen. Washingtonen esklaboek elkarren arteko ezkontzak baimenduak zituzten, eta erlijio desberdinak edukitzeko askatasun erlatiboa (erlijio afrikarrak barne). Hala ere, esklaboak pozik inon bizi zirenik esatea okerra litzateke, eta izatez, ihes saiakerak egon ziren Mount Vernonetik, batzuk arrakastatsuak. Eta izatez, indarkeria ere gertatzen zen, eta horren inguruko iritzia aldekoa izan zuen Washingtonek. Gutunetan gordea dago etxaldeko arduradun bati agindu ziola honako: \"Egon beti zure jendearekin han. Ez dago beltzek lana ondo eta lasai egiteko beste modurik; izan ere, begirale batek bizkarra ematen dienean, gehienek lana arinduko dute, edo erabat alfer geratuko dira. \" Zigor gogorrak onartzen ziten (batzuetan \"zuzenketa\" eufemismoak deskribatua, \"correction\") \"lotsagabea\" izatearen laido itxuraz arinengatik ere bai. 1793an, Washingtonek aurreko urte batzuetako kontu batzuk idatziz jarri zituelarik, emakumezko jostun esklabo bati emandako zigorra egokia izan zela gogoratu zuen, nola plantazio kudeatzaileak gogo bereokia zuela salatu zuen, baina hala ere, emakumea zigortzeko gogo berezirik izan gabe, baimena eskatu zion Washingtonek. Ugazabak erantzun zuen baietz, \"emakumezko hau edo beste zerbitzariren batek ez badu bere eginbeharra bidezko bidez egiten, edo lotsagabeak badira, \"zuzendu\" egin behar dira.\"\nWashingtonen ekintzek eta adierazpen pribatuek esklabotzari buruz zuen jarreran eboluzio luzea iradokitzen dute, esperientzian eta kontzientziaren iratzartze posiblean oinarrituta. Hala ere, Washingtonek ez zuen adierazpen publikorik egin esklabotza edo askapenari buruz Virginiako legegile gisa, ezta buruzagi militar edo Estatu Batuetako presidente gisa ere. Gaztetan, esklabo gehienek egiten zuten bezala jokatzen zuen: esklabo-lanez erabat baliatzen zen, jende esklaboa erosi eta saltzen zuen, eta baita zorren ordainketa gisa langile esklaboak onartu ere beste jabe batzuengandik, haurrak barne, mailegu bat kobratzeko era gisa. \nAmerikako Iraultzaren ondoren (1775 \u2013 1783), bere adierazpen pribatuak, bere Virginiako pareen jarrera ekonomiko eta politikoekin baino gehiago abolizionistekin lerrokatu ziren, 1789 inguruan, esklabotzaren gaineko bere \"damua\" hain indartsu bihurtu zen arte, non azkenean testamentua idatzi zuen bere langile esklaboak askatzeko. George Washington izan zen bere esklabo guztiak askatzen zituen AEBetako errepublikao \"aita fundatzaileen\" esklabo-jabeen artean, bere esklabo guztiak askatu zituen bakarra. Benjamin Franklin, James Madison edo Thomas Jeffersonek egin ez zuena egin zuen, beraz, hil ondoren izan bazen ere.\nErretiroa eta heriotza.\n1797an lehendakari kargua utzi eta gero, Mount Vernonera itzuli zen sentsazio lasaigarri batekin. Abeltzaintzari lotu zitzaion eta urte hartantxe, destilategi bat eraiki zuen, errepublika berriko handienetakoa. Bi urte geroago, destilategi hark 11.000 galoi whiski ekoitzi zuen.\n1799ko uztailaren 17an, John Adams lehendakariak Washington armada guztien teniente jeneral izendatu zuen eta baita Frantziaren aurkako balizko guda baterako era zitezkeen armaden buru ere. 1798ko uztailaren 13tik, 1799ko abenduaren 14ra, AEBetako armadaren ofizialik zaharrena izan zen. Larrialdien aurkako behin-behineko armada baten planetan ere parte hartu zuen.\n1799ko abenduaren 12an Washingtonek ordu batzuk eman zituen zaldi gainean etxaldeak ikuskatzen elur, kazkabar eta elur busti pean. Gau hartan afaltzera arropak aldatu barik jesarri zen eta hurrengo goizean hotzeri, sukar eta eztarriko infekzio larri batek hartuta altxatu zen. Abenduaren 14ko gauean hil egin zen haren etxean, 67 urte zituelarik. Artatu zuen James Craik medikuak (lagun min-mina izan zena) eta Washingtonen idazkari pertsonalak, Tobias Lear, inguratu zuten momentu hartan."}
{"id": "11382", "revid": "329", "url": "https://eu.wikipedia.org/wiki?curid=11382", "title": "Vatikano Hiri", "text": ""}
{"id": "11383", "revid": "10891", "url": "https://eu.wikipedia.org/wiki?curid=11383", "title": "Mertxe Ag\u00fandez", "text": "Mercedes Ag\u00fandez Basterra (Bilbo, ?) bizkaitar abokatu eta politikaria da. VIII. eta IX. legegintzaldietako PSE-EEko eusko legebiltzarkidea da. 1995etik 2004ra arte jarduneko arartekoa izan zen Xabier Markiegi ordezkatuz. Zuzenbidean lizentziatua eta Eusko Ikaskuntzako Gizarte Ospe Batzordeko kidea da."}
{"id": "11384", "revid": "512", "url": "https://eu.wikipedia.org/wiki?curid=11384", "title": "Nekane Altzelai", "text": "Nekane Altzelai Uliondo (Telleriarte, Legazpi, Gipuzkoa, 1966ko abuztuaren 30a) politikari gipuzkoarra da.\nIbilbide politikoa.\n18 urterekin afiliatu zen Eusko Alkartasuna alderdira.\nEusko Alkartasunako Gipuzkoako Batzorde Eragileko kidea izan zen 1996 eta 2000 bitartean. Halaber, 2000 eta 2004 bitartean Eusko Alkartasunako Batzorde Eragileko kidea izan zen.\nEAko eusko legebiltzarkidea izan zen V., VI. eta VII. legegintzaldietan.\n2006 urtean, Ahotsak taldeko sortzaileetako bat izan zen Euskal Herriko beste alderdi politiko batuzetako emakumeekin batera.\n2008an Espainiako Kongresurako, EAren Gipuzkoako zerrendan lehen postuan aurkeztu zen. Ez zuen behar adinako babesik lortu eta alderdiak ordurarte Espainian zuen parlamentuko ordezkaritza galdu zuen.\n2009ko maiatzean, arrazoi politiko eta pertsonalak argudiatuta, Eusko Alkartasunako kide izateari utzi zion 23 urteko militantziaren ondoren.\n2013an Bake Prozesua Indartzeko Foro Sozialean parte hartzen hasi zen, Ahotsakeko kide modura.\nEkonomi eta Enpresa Zientzietan lizentziaturik, garapen lankidetzan aritzen diren hainbat erakundetako zein Greenpeace-ko kidea da. ELA sindikatuan eta Ekonomilarien Euskal Kolegioan afiliatua dago."}
{"id": "11385", "revid": "512", "url": "https://eu.wikipedia.org/wiki?curid=11385", "title": "Jose Luis Anda", "text": "Jose Luis Anda Fern\u00e1ndez (Maroko, 1948ko uztaila) VII., VIII. eta IX. legegintzaldietako PSE-EEko eusko legebiltzarkidea da. PSE-EEn barnan Arabako Batzorde Eragileko, Arabako Probintzia Batzordeko eta Euskadiko Nazio Batzordeko kidea da.\nZuzenbidean lizentziaturik, Gizarte Ongizaterako zuzendari nagusia da Arabako Foru Aldundian."}
{"id": "11386", "revid": "512", "url": "https://eu.wikipedia.org/wiki?curid=11386", "title": "Nerea Antia", "text": "Nerea Antia Vin\u00f3s VII., VIII. eta IX. legegintzaldietako EAJko eusko legebiltzarkidea da. EAJ-n barnan, Araba Buru Batzarreko kidea da. Euskal Filologian lizentziaturik, Amnesty Internationaleko eta ATEA (Asociaci\u00f3n para un Trato \u00c9tico con los Animales) Elkarteko aktibista da."}
{"id": "11388", "revid": "56334", "url": "https://eu.wikipedia.org/wiki?curid=11388", "title": "Karmele Antxustegi", "text": "Karmele Antxustegi Urkiaga (Ondarroa, Bizkaia, 1953) VI., VII. eta VIII. legegintzaldietako EAko eusko legebiltzarkidea izan da. EA-n barnan Batzorde Eragileko kidea da. Ondarroako udaleko zinegotzia ere bada. Horretaz gain, Bizkaiko Elbarrituen Koordinazio Batzordearen kidea da."}
{"id": "11391", "revid": "512", "url": "https://eu.wikipedia.org/wiki?curid=11391", "title": "Maite Aranburu", "text": "Maite Aranburu Olabarrieta VIII. legegintzaldiko EHAKko eusko legebiltzarkidea izan da. Ogibidez Web-kudeatzailea da, Ikus-entzunezko komunikazioa ikasi baitu."}
{"id": "11392", "revid": "59723", "url": "https://eu.wikipedia.org/wiki?curid=11392", "title": "Rodolfo Ares", "text": "Rodolfo Ares Taboada (Pena de Souto, Ri\u00f3s, Ourenseko probintzia, Galizia, 1954ko ekainaren 25a - Bilbo, 2023ko urtarrilaren 26) euskal politikaria izan zen. Eusko Jaurlaritzaren Herrizaingo sailburua izan zen eta V., VI., VII., eta VIII. legegintzaldietako PSE-EEko eusko legebiltzarkidea. Ourensen (Galizia) jaio zen, eta Bilbon bizi izan zen txikitatik, hara joan baitzen bizitzera familiarekin batera.\nGazte-gazte hasi zen Bilboko gizarte-mugimenduetan parte hartzen. Alderdi Sozialistako eta UGTko kide egin zen 1977an. Otxarkoagako Elkarte Sozialistaren sorreran hartu zuen parte. Zenbait ardura izan zituen UGTn: Bizkaiko Lurralde Batzordeko kide izan zen esaterako.\nBilboko Elkarte Sozialistako antolaketa-idazkaria izan zen 1978an. Gero, 1980tik 1989ra arte, Bizkaiko Batzorde Exekutiboko hauteskunde-arduraduna, baita idazkariorde nagusia ere, 1989tik 1995era arte. 1995etik hona PSE-EEko Euskadiko Batzorde Exekutiboko arloen eta hauteskunde-ekintzen koordinakuntzan aritu da. Izan ere, postu horretarako hautatu zuten berriro 2002ko Aparteko Biltzarrean.\n1983tik 1990era arte Bilboko Udaleko zinegotzia izan zen, hasieran oposizioan eta gero Hirigintza, Zirkulazio eta Garraio Saileko ordezkari eta alkateorde gisan. Haren ardurapean Plan Orokorra eta \"Bilbobus\" garraio-erreforma sustatu ziren, eta aparkalekuen politika eta Otxarkoaga eta Bilbo Zaharra auzoak birgaitzeko planak abian jarri ziren.\n1991eko udal hauteskundeetan Bilboko Alkatetzarako hautagai sozialista izan zen. 1994ra arte, Hirigintza, Zirkulazio eta Garraio Saileko ordezkaria eta alkateordea izan zen. Bilbao R\u00eda 2000 elkartea sortzea bultzatu zuen, Bilbo eta bere metropoli-area berreskuratzeko plan zabal bat aurrera ateratzeko.\n1990etik 1991ra bitartean, Bizkaiko Foru Aldundiko lehen diputatu nagusiordea izan zen, baita Hirigintza eta Ingurugiro Saileko foru diputatua ere.\n1994ko autonomia-hauteskundeetan Eusko Legebiltzarreko kide hautatu zuten. Euskal Sozialistak legebiltzar-taldeko idazkari nagusia izan zen, baita bozeramaile-ordea ere. 2000ko martxotik 2005eko maiatzera arte, bere taldearen bozeramaile aritu zen.\n2009an Patxi Lopez lehendakari bihurtu ostean, Herrizaingo sailburu izendatu zuen.\nCabacas auzia.\nHerrizaingo sailburu zela izandako gertaerarik larrienean, 2012ko apirilaren 9an I\u00f1igo Cabacas basauriar gaztea hil zuen Ertzaintzak Bilboko Athletic Club futbol taldearen partida baten ondoren.\nRodolfo Ares sailburuak hartu zuen auzia kudeatzearen ardura nagusia. Ertzaintzaren esku hartzea justifikatu zuen eta lekukoen testigantzak gezurrak zirela adierazi. 2012ko apirilaren 12an, gertakariak izan eta astebetera, autopsiak I\u00f1igo pilotakada batez hil zela frogatu eta gero. Aresek adierazi zuen I\u00f1igoren heriotza arduragabekeria edo istripua izan zitekeela eta, edonola ere, nabarmendu zuen gehiegikeria edo akats bakar batek ezin zuela kolokan jarri \"Ertzaintzaren hutsik gabeko jarduna\"."}
{"id": "11393", "revid": "512", "url": "https://eu.wikipedia.org/wiki?curid=11393", "title": "Juan Antonio Arieta-Araunabe\u00f1a", "text": "Juan Antonio Arieta-Araunabe\u00f1a Ibarzabal VII., VIII., IX. eta X. legegintzaldietako EAJko eusko legebiltzarkidea da. EAJn barnan Ondarretako uriburu-batzarreko lehendakari ohia eta Bizkaiko herrialde batzarreko ahaldun ohia da. Toki administrazioko idazkari ikuskatzailea hau Unesco Etxea eta Ama-Lur erakundeetako kidea da."}
{"id": "11394", "revid": "138927", "url": "https://eu.wikipedia.org/wiki?curid=11394", "title": "Japoniera", "text": "Japoniera (japonieraz: , \"nihongo\" edo \"nippongo\") Asia ekialdeko hizkuntza bat da. 127 milioi hiztun ditu, gehienak Japonian, baina baita mundu guztian zehar ere, japoniar jatorrikoen artean. \nHizkuntza eranskaria da eta ohorezko sistema konplexua du, igorlearen eta hartzailearen arteko harremanaren eta japoniar gizarteko mailaren araberako hiztegia darabilena. Hizkuntza isolatu gisa sailkatzen bada ere, zenbait teoriak beste batzuekiko balizko harremanak proposatzen dituzte, koreerarekin, hizkuntza austronesiarrekin, drabidikoekin edo altaikoekin.\nJaponiera eta euskara.\nJaponierak eta euskarak badituzte zenbait antzekotasun fonetikan eta gramatikan. Antzekotasun horiek, hala ere, ez dira genetikoak, bi hizkuntzek ez dutelako sorburuari dagokion ahaidetasun harremanik. \nIdazkera.\nAntzina, japoniarrek ez zuten berezko alfabetorik. Erdi Aroan, jakintsuek txinera erabiltzen zuten idazki budistak eta kronikak idazteko zein irakurtzeko. Europan latina legez, Japonian txinera zen eskolatuen hizkuntza. Halaxe, literatura bi zatitan banatu zen: alde batetik, gizonezkoek txineraz idatziriko testuak; bestetik, emakumeek \"hiragana\" izeneko silaba-sortaz idatzitako japonierazko testuak. Txinatar ideogramak desegokiak ziren, ordea, eta transkripzio fonetikoa egiteko, monje budistek \"katakana\"k (hiraganaren gisako silabak) asmatu zituzten, \"kanji\"etatik abiatuta.\n\u6771\u4eac\u90fd (\"T\u014dky\u014d-to\") izenak hitzez hitz hau esan nahi du: \"ekialde\" (\u6771) + \"hiriburu\" (\u4eac) + \"metropoli\" (\u90fd), hots, \"ekialdeko hiriburu handia\". Kanak (\"hiragana\" eta \"katakana\" deitzen dira) kanjien zati sinpleetatik eratorriak dira eta soinuak adierazteko darabiltzate: \u3059\u308b (\"suru\", \"egin\") = \u3059 (\"su\") + \u308b (\"ru\"). Jatorria japonieran edo txineran duten hitzetan \"hiragana\" erabiltzen da; eta maileguzko hitzetan, berriz, \"katakana\": \u30ab\u30ec\u30fc (\"kar\u0113\", \"kurria\"), \u30a6\u30a3\u30ad\u30da\u30c7\u30a3\u30a2 (\"Uikipedeia\" \"Wikipedia\").\nFonetika.\nJaponierazko ahoskera letra erromatarrekin adierazteko, Hepburn erromanizazioaren berrikusitako bertsioa erabiltzen da Wikipedian. Hepburnen oinarrizko arau batzuk zehatz-mehatz jarraituz, japonierazko hitzak erraz ahoska daitezke."}
{"id": "11396", "revid": "237", "url": "https://eu.wikipedia.org/wiki?curid=11396", "title": "Pirah\u00e3 hizkuntza", "text": ""}
{"id": "11398", "revid": "56334", "url": "https://eu.wikipedia.org/wiki?curid=11398", "title": "Arantza Aurrekoetxea", "text": "Miren Arantza Aurrekoetxea Bilbao (Zamudio, 1961 - ) VIII., IX. eta X. legegintzaldietako EAJko eusko legebiltzarkidea da. EAJn barnan Zamudioko Uri-Buru Batzarreko Idazkaria eta lehendakaria da. 1996tik 2002ra arte Eusko Jaurlaritzako Euskara Planen zuzendaria izan zen. Egun, Zamudioko Udaleko zinegotzia da.\nEuskal filologian lizentziaturik, itzulpen ikasketak ere egin ditu.Zamudioko Lagatzu euskara elkarteko eta Arroeta taldeko bazkidea da."}
{"id": "11399", "revid": "56334", "url": "https://eu.wikipedia.org/wiki?curid=11399", "title": "Ane Auzmendi", "text": "Ane Auzmendi Munduate VIII. legegintzaldiko EHAKko eusko legebiltzarkidea izan da. Ogibidez, irakaslea da, haur hezkuntzan eta lehen hezkuntzan diplomatua baita."}
{"id": "11400", "revid": "512", "url": "https://eu.wikipedia.org/wiki?curid=11400", "title": "Leopoldo Barreda", "text": "Leopoldo Barreda de los R\u00edos (Bilbo, 1960ko maiatzaren 15a - ) III., IV., V., VI., VII., VIII. eta IX. legegintzaldietako PPko eusko legebiltzarkidea da. 1996tik taldeko bozeramailea da legebiltzarrean, Jaime Mayor Oreja ordezkatu zuenean. PPn barnan, gainera, Bizkaiko lehendakaria izan zen 1987 eta 1995 bitartean. Egun, Zuzendaritza Batzorde Nazionaleko kidea da. 1987 eta 1995 bitartean ere Bizkaiko Batzar Nagusietako ahalordeduna izan zen.\nADENA-WWF eta Greenpeace erakundeetako bazkidea da. Zuzenbidean lizenziaturi, abokatua da. Tiermesko Museoaren Lagunen Elkarteko kidea ere bada."}
{"id": "11401", "revid": "58701", "url": "https://eu.wikipedia.org/wiki?curid=11401", "title": "Arhantsusi", "text": "Arhantsusi Nafarroa Behereko ekialdeko udalerri bat da, Oztibarre eskualdekoa.\nGeografia.\nBiduze ibaia udalerritik igarotzen da eta baita RD-933 errepidea ere.\nToponimia.\nAntzinako toponimoak.\nArhantsusi toponimoa honako formak izan ditu: \"sanctus stephanus de aranchiis\" eta \"aranchus\" (1160), \"Arhanssus\" (1291), \"eransus\" eta \"aransus\" (1305), \"Eranssus\" (1350), \"Arhansus\" (1365 eta 1413), \"Aransus\" (1513, Iru\u00f1eko eskutitzak) eta \"Aransusi\" (1621, Martin Biscay).\nEtimologia.\nOrpustanen esanetan, toponimoak \"Arhan-\" edo \"Arran-\" euskal erroa du. Besteek berriz 'elorri beltz asko duen lekua' dela diote.\nEgungo toponimoa.\nEuskaltzaindiak Arhantsusi hobesten du, bertoko herritarrak arhantsusiar edo arhantsusitar izanda. Hala ere, Pierre Lhandek bere hiztegian \"Arhantsuse\" forma erabili zuen..\nDemografia.\nKarlos III.a Nafarroakoak agindutako 1412-1413ko zerga-erroldaren arabera, herriak 5 su zituen. 1551eko erroldan, \"des hommes et des armes qui sont dans le pr\u00e9sent royaume de Navarre d'en de\u00e7\u00e0 les ports\" izenekoa, berriz 13 su zituen, hau da, bilakaera demografiko handia izan zuen XV. eta XVI. mendeetan.\nKultura.\nEuskara.\nArhantsusin Garaziko hizkeran mintzatzen da, nafar-lapurtarraren aldaera."}
{"id": "11402", "revid": "512", "url": "https://eu.wikipedia.org/wiki?curid=11402", "title": "Armendaritze", "text": "Armendaritze ([a\u0281\u031emen\u00f0a\u0281\u031eits\u033be] Nafar-lapurteraz; Armendaritz [a\u027emen\u00f0a\u027eits\u033b] Goi-nafarreraz) Nafarroa Behereko erdialdeko udalerri bat da, Arberoa eskualdekoa.\nGeografia.\nHidrografia.\nUdalerria zeharkatzen dute Biduze ibaiaren hainbat ibaiadarrek; besteak beste, Lihurri ibaiak."}
{"id": "11403", "revid": "103793", "url": "https://eu.wikipedia.org/wiki?curid=11403", "title": "Arnegi", "text": "Arnegi Euskal Herriko udalerri bat da, Nafarroa Beherea lurraldean kokatuta. Garazi eskualdean dago, Donibane Garazi hiriburutik 8,1 kilometrora. Altuera 218 eta 1 410 metro artekoa da, eta 21,21 km\u00b2-ko azalera hartzen du. 2018. urtean 237 biztanle zituen.\nBertako biztanleak \"arnegitarrak\" dira.\nIzena.\nArnegi beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\n\"Arnegi\" izena \"Arranhegi\" izenaren uzkurduratik dator, eta, aldi berean, \"arran\" (\"arantzastu\") eta \"hegi\" hitzen elkarketak osatzen du.\nGeografia.\nAintzila Luzaideko ibarran dago.\nHistoria.\nXVIII. mendera arte, Arnegi Luzaide udalerriko auzo bat zen. Hala ere, Frantziar eta Espainiar Estatuek muga bat ezarri zuten Luzaideko ibarran, muga tradizionalak errespetatu gabe, eta 1659ko azaroaren 7an Arnegi eta Luzaide banandu zituen, bi estatu ezberdinetan jarriz. Hori dela eta, Arnegiri udalerria eman zioten, udalerri independente bihurtuz. Arnegiri Ondarrola edo Ondarla auzo luzaidarra ere gehitu zitzaion, luzaidarra zen Elizaldeko auzoarekin jarraitasun geografiko bera izan arren, administratiboki Frantziaren mende zegoena. Prozesu bera, baina alderantziz gertatu zen Pekotxetako tokiarekin. Aurretik, Arnegi auzoaren zati bat (izatez, jarraikortasun geografiko bat ere osatzen dute), honetatik nahitaez banandua izan zen, Luzaideko auzo bat bihurtuz, Espainiar Estatuan.\nArnegin 1614an sinatu zen Erroko eta Baigorriko ibarren artean Sorogainibar eta Kintoa larreen inguruan bakeak egiten saiatzen zen akordioa.\nFrantziar Estatuaren lurraldea bi eremutan banatu zenez, bata Wehrmachten mendekoa eta bestea Vichyko gobernuak administratua 1940ko ekainaren 22an, Arnegi Hirugarren Reichako administrazioari esleitu zitzaion. Demarkazio-linea ibarran egon zen, Arnegi eta Luzaide artean.\nEkonomia.\nUdalerriko ekonomiaren oinarria laborantza da. Luzaiden egon arren, Arnegiko bizilagun asko Pekotxetako bentetean ari dira lanean, eta horiek dira udalerriko hornidura-gune nagusia.\nPolitika.\nErakunde publikoak.\n2017ko urtarrilaren 1era arte, Arnegi Garazi-Baigorri herri elkargoaren kide zen. Une horretatik aurrera, sortu berria zen Euskal Hirigune Elkargoaren parte izatera pasa zen.\nKultura.\nDonejakue Bidea udalerritik igarotzen da, Donibane Garazitik datorrena. Hurrengo udalerria Luzaide da.\nEuskara.\nLuis Luziano Bonapartek, 1869an, Arnegi sailkatu zituen, mendebaldeko behe-nafarrera euskalkian, Baigorri, Arberoa eta Ortzaize ibarretan hitz egiten zena, Garaziko gainerako herriak ez bezala.\nKoldo Zuazok, 2010ean, Arnegik nafar-lapurtera euskalkian sailkatu zituen."}
{"id": "11404", "revid": "154926", "url": "https://eu.wikipedia.org/wiki?curid=11404", "title": "Arrosa", "text": "Arrosa Euskal Herriko udalerri bat da, Nafarroa Beherea lurraldean kokatuta. Baigorri-Ortzaize eskualdean dago, Donibane Garazi hiriburutik 12,7 kilometrora. Altuera 100 eta 810 metro artekoa da, eta 18,43 km\u00b2-ko azalera hartzen du. 2018. urtean 538 biztanle zituen.\nBertako biztanleak \"arrosatarrak\" dira.\nIzena.\nArrosa beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\n\"Arrosa\" euskaraz kolore edo lore bati erreferentzia egin diezaiokeen hitza da. Udalerri honen kasuan, ez dago argi bi kontzeptuetatik zein dagoen bere izenaren jatorrian, nahiz eta hasiera batean herria \"Sainct-Martin de Osses\" (\"Ortzaizeko Done Martin\") deitzen zenez, XIX. mendean sartu zela esan daitekeen. Hori dela eta, herriko etxeak eraikitzeko erabiltzen den harriaren koloretik datorrela pentsa daiteke, bertako lurraren kolorearen eraginez, tonu arrosazeokoa.\nFrantses eta okzitanierazko izenak, Baigorri edo Donamartiri bezalako beste kasu batzuetan, tokiko santuaren (kasu honetan, \"Done Martin\") eta euskal izen tradizionalaren (kasu honetan, \"Arrosa\") elkartzetik datozela.\nGeografia.\nArrosa Ortzaizeko ibarran dago.\nHistoria.\nArrosa Ortzaize udalerriko kide izan zen 1923ko uztailaren 2ra arte.\nPolitika.\nIngurumen-politika.\n2020ko Herriko Etxeko hauteskundeetan, gehiengoa lortu zuen zerrendak Biziren metamorfosi ekologikoaren aldeko Ituna sinatu zuen, azken honekin sinatzaileek mugikortasunaren, elikaduraren, etxebizitzaren, energiaren eta tokiko eta zirkularra den ekonomiaren arloko trantsizioaren alde jarduteko engaiamendua hartzen dute. 2021eko jarraipen-txostenaren ondotik, Herriko Etxeari 4tik 0ko metamorfosi puntuazioa eman zitzaion eta 2023ko kargualdi-erdiko txostenean, puntuazioa 4tik 0,5ekoa\u00a0 izan zen.\nErakunde publikoak.\n2017ko urtarrilaren 1era arte, Arrosa Garazi-Baigorri herri elkargoaren kide zen. Une horretatik aurrera, sortu berria zen Euskal Hirigune Elkargoaren parte izatera pasa zen.\nGarraioa.\nEuskal Hirigune Elkargoaren esku dago Car Express hiriarteko autobus sareak zerbitzatzen du herria. Guztira, linea batek eskaintzen du zerbitzua.\nGainera, Baiona-Donibane Garazi burdinbideak zerbitzua ematen du Arrosa udalerriri, Txik Txaken 54. linearen bidez.\nEuskara.\nLuis Luziano Bonapartek, 1869an, Ortzaizeko ibarreko herri guztiak sailkatu zituen, mendebaldeko behe-nafarrera euskalkian, Arberoa eta Aldude ibarretan hitz egiten zena.\nKoldo Zuazok, 2010ean, Arrosak nafar-lapurtera euskalkian sailkatu zituen."}
{"id": "11405", "revid": "103793", "url": "https://eu.wikipedia.org/wiki?curid=11405", "title": "Arrueta-Sarrikota", "text": "Arrueta-Sarrikota ([a\u0281ueta s\u033aa\u0281ikota]) edo tokiko ahoskeran Arruta-Sarrikota ([a\u0281uta s\u033aa\u0281ikota]) Nafarroa Behereko udalerria da eta Amikuze eskualdean dago kokaturik.\nHistoria.\nArrueta eta Sarrikota herriak 1842ko ekainaren 27an batu ziren udalerri bakar bat osatzeko.\nEkonomia.\nUdalerriko ekonomia nekazaritza eta abeltzantzan dago oinarriturik:\nSilbikultura eta Helizikulturak (marraskiloen hazkuntza) ere badute garrantzia.\nEraikin historikoak.\nArruetako Done Petri eliza XIX. mendekoa da. Bertan, XVIII. mendeko erretaula eta Samakoitz hileta-kapera ikus daitezke."}
{"id": "11406", "revid": "6950", "url": "https://eu.wikipedia.org/wiki?curid=11406", "title": "Azkarate (udalerria)", "text": "Azkarate Euskal Herriko udalerri bat da, Nafarroa Beherea lurraldean kokatuta. Baigorri-Ortzaize eskualdean dago, Donibane Garazi hiriburutik 2,2 kilometrora. Altuera 120 eta 446 metro artekoa da, eta 5,82 km\u00b2-ko azalera hartzen du. 2018. urtean 316 biztanle zituen.\nBertako biztanleak \"azkaratearrak\" dira.\nIzena.\nAzkarate beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\nJean-Baptiste Orpustanek dio \"Azkarate\" toponimoa \"aitz\" (\"haitz\") eta \"garate\" (\"toki garaia\"), hau da, \"haitzezko toki garaia\", hitzek osatzen dutela.\nBeste toponimoak.\n\"Xubitoa\" Azkarate eta Anhauzeko bazter herrixka da, 1863an \"dictionnaire topographique B\u00e9arn-Pays basque\" hiztegi topografikoak aipatzen duena.\n\"Jauregia\" Nafarroako Erresumaren manupeko etxe bat zen, 1863eko hiztegi horrek dioenez.\nGeografia.\nAzkarate Beherobiko ibarran dago.\nIngurune naturala.\nErrobi ibaiaren ertzean dago kokaturik udalerria. Udalerriko lurretatik igarotzen da, halaber, Errobira isurtzen den Arnegiko Errobi.\nHistoria.\nAzkarateko herria Aldudeko ibarra osatzen zuen hamaika herrixketarik bat zen. Erdi Aroan, hamaika herri horiek ondoko hauek ziren: Anhauze, Sorhoeta, Donostei, Lasa, Irulegi, Urdoze, Leizparze, Okoze, Otikorene, Gernieta eta Azkarate, denak ibarraren iparraldean daudenak. Hegoaldea, berriz, geroxeago jendeztatu zen.\n1023 inguruan Antso III.a Gartzeitzek Lupo Antso lehengusuarentzat Baigorriko Bizkonderria sortu zuen. Herrixkaren sortzea garai hortakoa da.\n1792an udalerri independente gisa eratu zen.\nEkonomia.\nUdalerriko ekonomiaren oinarria laborantza da, eta Irulegiko Arnoa jatorri-izendapena duen ardoa ekoizteko sor-markaren barruan dago.\nPolitika.\nErakunde publikoak.\n2017ko urtarrilaren 1era arte, Azkarate Garazi-Baigorri herri elkargoaren kide zen. Une horretatik aurrera, sortu berria zen Euskal Hirigune Elkargoaren parte izatera pasa zen.\nGarraioa.\nEuskal Hirigune Elkargoaren esku dagoko Car Express hiriarteko autobus sareak zerbitzatzen du herria. Guztira, line batek eskaintzen du zerbitzua.\nEuskara.\nLuis Luziano Bonapartek, 1869an, Baigorriko ibarreko herri guztiak sailkatu zituen, mendebaldeko behe-nafarrera euskalkian, Arberoa eta Ortzaize ibarretan hitz egiten zena.\nKoldo Zuazok, 2010ean, Azkaratek nafar-lapurtera euskalkian sailkatu zituen."}
{"id": "11407", "revid": "103793", "url": "https://eu.wikipedia.org/wiki?curid=11407", "title": "Banka", "text": "Banka Euskal Herriko udalerri bat da, Nafarroa Beherea lurraldean kokatuta. Baigorri-Ortzaize eskualdean dago, Donibane Garazi hiriburutik 18,9 kilometrora. Altuera 231 eta 1 275 metro artekoa da, eta 49,60 km\u00b2-ko azalera hartzen du. 2018. urtean 347 biztanle zituen.\nBertako biztanleak \"bankarrak\" dira.\nIzena.\nBanka beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\nJean-Baptiste Orpustanek dio \"Banka\" toponimoak bi jatorri izan ditzake. Lehenengo proposamenak gaztelaniazko \"banco\" (\"banku\") maileguari buruz hitz egiten du, hau da, mugan dirua aldatzen zen bankuari buruz (liberatik pezetara eta alderantziz). Bigarrenean, ordea, \"harrizko bankuak\" esamoldeko \"bankua\" hitza aipatuko genituzke, udalerrian nagusi den paisaiari erreferentzia eginez, mendi malkartsu eta arrokatsuekin. \"Bankua\" izenaren -u- hizkia desagertu egingo zen gero, ahoskera sinpleago baten mesedetan.\nGeografia.\nBanka Aldudeko ibarran dago.\nIngurune naturala.\nAldude ibaiak (\"Ur Haundi\" deitua) udalerria gurutzatzen du.\nHistoria.\nBankaren jatorria, inguruko kobrezko meategiak XVIII. mendean berrindartzearekin lotuta dago, honen jatorria, Antzinaroan dagoelarik. Garai batean Baigorri udalerrikoa zen, \"Lafonderie\" izeneko auzoa.\n1793an udalerri independente bihurtu zen, izen afrantsesatua berarekin. Hala ere, 1874an, izen aldaketa baten ondorioz, \"Banka\" izena hartu zuen.\nXIX. mendearen amaiera eta XX. mendearen hasiera arteko gainbehera baten ondoren, meatzeak itxi egin ziren, eta hala egin zuten udalerrian zeuden gainerako azpiegiturek ere. Horrela, ustiategiko eraikinak abandonatuta geratu ziren. Horietako asko gaur egun hondakinetan daude eta Baigorrirako irteeran aurki daitezke, Urepeleko Errobi inguruan.\n1973ko abenduaren 11n Iparretarrak taldearen lehen ekintza armatua izan zen Bankan. Atentatu bat izan zen, eta \"la Ros\u00e9e\" zentro mediko-pedagogikotik informazio kontablea lapurtu zuten langileei sindikatu bat eratzen utzi ez zietelako. Administrazio kontseiluko lehendakaria hil egin zen.\nEkonomia.\nKobrezko meategiak eta hari lotutako galdaketak XVIII. mendearen erdialdean izan zuten goia; forjak eta labe garaiak, berriz, 1828tik 1861era egon ziren jardunean.\nGaur egun, jarduera nagusiki nekazaritzakoa da. Udalerria Ossau-Irati gaztaren apelazio-eremuan dago.\nPolitika.\nErakunde publikoak.\n2017ko urtarrilaren 1era arte, Banka Garazi-Baigorri herri elkargoaren kide zen. Une horretatik aurrera, sortu berria zen Euskal Hirigune Elkargoaren parte izatera pasa zen.\nGarraioa.\nEuskal Hirigune Elkargoaren esku dagoko Car Express hiriarteko autobus sareak zerbitzatzen du herria. Guztira, line batek eskaintzen du zerbitzua.\nEuskara.\nLuis Luziano Bonapartek, 1869an, Aldudeko ibarreko herri guztiak sailkatu zituen, mendebaldeko behe-nafarrera euskalkian, Arberoa eta Ortzaize ibarretan hitz egiten zena.\nKoldo Zuazok, 2010ean, Bankak nafar-lapurtera euskalkian sailkatu zituen.\nLiteratura.\nPantzo Hirigaraik Bankari eskainitako kantu bat konposatu zuen:\nOndasun nabarmenak.\nUdalerriaren iparraldean, monumentu izendaturik dagoen metalurgia-lantegi baten aztarnak topa daitezke, bere labe garaiarekin. Ura zekarren kanalak, errekatik hartzen zuena ura, ziurrenik antzina labe garaiak elikatzeko erabiltzen ziren hauspoei eragiteko errota batez egongo ziren osatuak.\nHerriaren erdian kokatu Olhaberri interpretazio zentroak Bankako kobre eta burdin meategien historia erakusten du. Bertan, panelak, argazkiak, mapak, eta eskemak ikus daitezke. Bisita dohainik da."}
{"id": "11408", "revid": "688", "url": "https://eu.wikipedia.org/wiki?curid=11408", "title": "\u00cele-de-France", "text": "\u00cele-de-France Frantzia erdi-iparraldeko eskualdea da eta zortzi departamendu hartzen ditu.\nPrefetura Parisen dago eta berau da Frantziako Erresumaren sorlekua.\nMugakideak.\nIparraldean Frantzia Garaia, hegoaldean Erdialdea-Loira Harana, ekialdean Ekialde Handia eta Borgoina-Franche-Comt\u00e9 eta mendebaldean Normandia mugakide ditu.\nDepartamenduak.\nEssonne (91), Senako Gainak (92), Paris (75), Sena Saint-Denis (93), Sena eta Marne (77), Marne Harana (94), Oise Harana (95) eta Yvelines (78)."}
{"id": "11410", "revid": "58701", "url": "https://eu.wikipedia.org/wiki?curid=11410", "title": "Bastida (Nafarroa)", "text": "Bastida ([bas\u033ati\u00f0a]) edo Bastida-Arberoa ([bas\u033ati\u00f0a a\u0281\u031e\u03b2e\u0281\u031eo.a]) Nafarroa Behereko ipar-mendebaldeko udalerri bat da, izen bereko kantonamenduan kokatua, Arberoa eskualdean. Nafarroako Erresumak 1288an sortutako Erdi Aroko bastida bat da.\nBastida gaskoi kolonia gisa jaio zela uste da, hori dela eta, hizkuntza mapa batzuetan euskal lurraldeko gaskoi hiztunen enklabetzat ageri da. Hortaz, Bastida euskal eta gaskoi lurralde elebiduna izan da. Dirudienez, oraindik ere gaskoi hiztunak badira nafar udalerrian.\nGeografia.\nHidrografia.\nUdalerria, Harana eta Arberoa ibaiek gurutzatzen dute, baita azken honen ibaiadar batek ere."}
{"id": "11411", "revid": "103793", "url": "https://eu.wikipedia.org/wiki?curid=11411", "title": "Behaskane-Laphizketa", "text": "Behaskane-Laphizketa ([behas\u033akane lap\u00f0is\u033bketa]) Nafarroa Behereko udalerria da eta Amikuze eskualdean dago kokaturik.\nGeografia.\nBiduze ibaiak udalerria gurutzatzen du.\nHistoria.\n1842an Behaskane eta Laphizketa herriak batu egin ziren udalerri bakarra sortzeko."}
{"id": "11412", "revid": "103793", "url": "https://eu.wikipedia.org/wiki?curid=11412", "title": "Behauze", "text": "Behauze ([behaus\u033be]) Nafarroa Behereko udalerria da, Amikuze eskualdean kokaturikoa.\nOndasun nabarmenak.\nZenbait aztarna protohistoriko aurkitu dira udalerrian."}
{"id": "11413", "revid": "646", "url": "https://eu.wikipedia.org/wiki?curid=11413", "title": "Behorlegi", "text": "Behorlegi Euskal Herriko udalerri bat da, Nafarroa Beherea lurraldean kokatuta. Garazi eskualdean dago, Donibane Garazi hiriburutik 13,1 kilometrora. Altuera 299 eta 1 267 metro artekoa da, eta 20,58 km\u00b2-ko azalera hartzen du. 2018. urtean 73 biztanle zituen.\nBertako biztanleak \"behorlegitarrak\" dira.\nHergarai ibarreko hiriburua da.\nIzena.\nBehorlegi beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\nJean-Baptiste Orpustanek dio \"Behorlegi\" toponimoa \"behor\" eta \"egi\" (kokapena adierazten duen atzizkia), hau da, \"behorretako tokia\", hitzek osatzen dutela.\nGeografia.\nBehorlegi Hergarai ibarran dago.\nIngurune naturala.\nHerritik gertu, Zuberoako bidean, Behorlegi mendia (1 265 m) dago, euskal mendizaletasunaren ikonoetako bat. Hegoaldeko mendizaleek \"Iparraldeko Txindokia\" deitzen diote. Erraldoi eder honek Hergarai ibarrak menperatzen ditu, eta Arbailako mendikatearen tontorretako bat da.\nHistoria.\nHergarai ibarra, Behorlegi buru zuela, 1391n Karlos III.a Nobleak, , baronia bihurtu zuen, Lurdako gazteluko gobernaria zen Joanes Biarnokoaren alde, erregearen arreba batekin ezkondu zena.\nEkonomia.\nUdalerriko ekonomiaren oinarria laborantza da.\nPolitika.\nErakunde publikoak.\n2017ko urtarrilaren 1era arte, Arnegi Garazi-Baigorri herri elkargoaren kide zen. Une horretatik aurrera, sortu berria zen Euskal Hirigune Elkargoaren parte izatera pasa zen.\nGarraioa.\nHergarai Bizik eskatutako Garraio Solidarioa zerbitzu presta dio udalerrian.\nEuskara.\nLuis Luziano Bonapartek, 1869an, Garazi eskualdeko herri guztiak sailkatu zituen, Arnegi izan ezik, ekialdeko behe-nafarrera euskalkian, Amik\u00fcze eta Oztibarre eskualdetan hitz egiten zena.\nKoldo Zuazok, 2010ean, Behorlegik nafar-lapurtera euskalkian sailkatu zituen."}
{"id": "11414", "revid": "58701", "url": "https://eu.wikipedia.org/wiki?curid=11414", "title": "Bidarrai", "text": "Bidarrai Euskal Herriko udalerri bat da, Nafarroa Beherea lurraldean kokatuta. Baigorri-Ortzaize eskualdean dago, Donibane Garazi hiriburutik 19,6 kilometrora. Altuera 61 eta 935 metro artekoa da, eta 38,20 km\u00b2-ko azalera hartzen du. 2018. urtean 667 biztanle zituen.\nBertako biztanleak \"bidarraitar\" dira.\nIzena.\nBidarrai beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\nJean-Baptiste Orpustanek dio \"Bidarrai\" toponimoa \"bide\" (\"haitz\") eta \"arrhan\" (\"elorri beltz\"), hau da, \"elorri beltzen bidea\", hitzek osatzen dutela.\nGeografia.\nBidarrai Ortzaizeko ibarran dago.\nIngurune naturala.\nIparla mendia (1 044 m) Bidarrai eta Baigorri artean dugu kokatua.\nAturriren adarra den Errobi ibaiak herria zeharkatzen du.\nHistoria.\nPaul Raymonden esanetan, XVII. mendean Bidarrai Baionako gotzainarena zen. Herria ez zen parrokia independente bihurtu 1723ra arte, eta, ondoren, udalerri bihurtu zen 1790ean.\nEkonomia.\nUdalerriko ekonomiaren oinarria laborantza da, eta Irulegiko Arnoa jatorri-izendapena duen ardoa ekoizteko sor-markaren barruan dago. Gainera, Bidarrai Ossau-Irati gaztaren apelazio-eremuan dago.\nErrobi inguruko uren garbitasunak arrain-jarduerak garatzea ahalbidetu du. Era berean, kayak edo rafting bezalako uretako kirolak egin daitezke 1991n ezarritako base bati esker. Nabigazioa, ordea, zailtasun ertainekoa da, ibilbidea ur-jauzi eta arroken segida azkarra baita.\nPolitika.\nErakunde publikoak.\n2017ko urtarrilaren 1era arte, Bidarrai Garazi-Baigorri herri elkargoaren kide zen. Une horretatik aurrera, sortu berria zen Euskal Hirigune Elkargoaren parte izatera pasa zen.\nGarraioa.\nBaiona-Donibane Garazi burdinbideak zerbitzua ematen du Bidarrai udalerriri, Txik Txaken 54. linearen bidez.\nEuskara.\nLuis Luziano Bonapartek, 1869an, Ortzaizeko ibarreko herri guztiak sailkatu zituen, mendebaldeko behe-nafarrera euskalkian, Arberoa eta Aldude ibarretan hitz egiten zena.\nKoldo Zuazok, 2010ean, Bidarraik nafar-lapurtera euskalkian sailkatu zituen."}
{"id": "11415", "revid": "119347", "url": "https://eu.wikipedia.org/wiki?curid=11415", "title": "Bidaxune", "text": "Bidaxune ([bi\u00f0a\u0283une]) Nafarroa Behereko udalerria da eta Bidaxuneko kantonamenduko burua da. Nafarroa Behereko Agramont eskualdean dago kokaturik. Bere frantsesezko eta gaskoierazko izenak \"Bidache\" eta \"Bidaishe\" dira hurrenez hurren. . urtean biztanle zituen.\nBertan dago kokatuta Agramondarren gaztelua. Bidaxune kantonamendua eta beste lau herri Agramondarren dukerriko parte izan ziren, eta Bidaxune bera printzerri subiranoa 1570etik (Antonio I.a jauna zenean) XVIII. mendeko amaiera arte.\nEtimologia.\n\"Bidaxune\" euskarazko toponimoa \"bide\" eta \"haitz\" hitzen lotunea izan daiteke. Frantsesezko \"Bidache\" itxura hauek izan ditu:\n\"Vidaxen\" eta \"Vidayxon\" (1312 eta 1329 hurrenez hurren, Comptos Ganberaren paperak),\n\"Bidaxen\" (1489, Paueko notarioak) eta\n\"Bidasche\" (1650, \"Gouvernement G\u00e9n\u00e9ral de Guienne et Guascogne et Pays circonvoisins\" eskutitza).\nGaskoieraz \"Bid\u00e0ishen\" da eta bertakoak \"Bidaishot\". Aragoieraz, berriz, \"Bidaxon\" du izena.\nGeografia.\nIngurune naturala.\nUdalerria Aturriren ibaiadarra den Biduze eta bere ibaiadarrek zeharkatua da, hau da Lihurri (eta bere ibaiadarrak diren Patarena, Gelous, Oihantxuri eta M\u00e9nine) eta Lagrabe. Biduze ibaiean, historikoki oso garrantzitsua izan den ibai-portua du.\nAzpiegiturak.\nBidaxune RD-936 (antzinako RN-636) errepideak zeharkatua da.\nHistoria.\nXVI. mendeko bukaeratik Frantziako Iraultzara arte, Bidaxune Agramondarrek zuzendutako printzerri txiki bihurtu zen. Bere burujabetza adierazteko bertako epaitegien epaiak ezin ziren Frantzia edo Nafarroako Parlamentuetara apelatu. Bestetik Bidaxune iheslarientzako badia bihurtu zen, batez ere juduentzat baina baita gaizkileentzat ere.\nXVII. mendeko hasieran Agramondar jaunak aurreko mendearen bukaeran Baionan errefuxiatutako judu sefardiak hartu zituen.\n1790eko martxoaren 4eko Legeak Frantziako departamenduak eta barrutiak sortu zuen. Era horretan, Ipar Euskal Herria eta Bearnok Behe Pirinioak izeneko departamendua sortu zuten. Era horretan, Donapaleuko barrutian zegoen Bidaxuneko Kantonamendua sortu zuten, hasieran Bidaxunek baino ez osatua.\nEkonomia.\nUdalerriko ekonomia laborantzan dago oinarrituta. Hala ere, herrian harrobi famatua dago, bere harriak Aturriren bitartez eramanak, Angeluko \"Notre-Dame du Refuge\" komenturako erabiliak izan zirenak.\nHirigintza.\nHerria, kale nagusia den Donejakue karrikaren inguruan dago antolaturik. Kale honek aldetik aldera gurutzatzen du herria, gaur egun Haramboure etxea dagoen lekuan zeuden ateetatik elizaraino. Bertan daude kokaturik herriko eraikin garrantzitsu gehienak, Tanneur eta Haramboure etxeak, sinagoga zaharra...\nKultura.\nHizkuntza.\nHerrian, Gaskonia gertu duelako, gaskoieraz aritu ez ezik herriko eskolan ere ikasten da. Euskaraz ere aritzen da, baina euskaldunek gutxiengo bat besterik ez dute osatzen.\nGaskoierazko esaera zahar batek honela esaten du:\nEuskaraz, literalki:\nMusika.\n\"Bidache metal\" metal eta hard rock festibala da, 2003tik aurrera herrian antolatuta.\nHezkuntza.\nUdalerriak eskola publikoa eta haur-eskola ditu."}
{"id": "11417", "revid": "6327", "url": "https://eu.wikipedia.org/wiki?curid=11417", "title": "Frantziako Irla", "text": ""}
{"id": "11418", "revid": "2048", "url": "https://eu.wikipedia.org/wiki?curid=11418", "title": "Bithiri\u00f1a", "text": "Bithiri\u00f1a ([bid\u031f\u00f0i\u0281\u031ei\u0272a]) Nafarroa Behereko erdi-ekialdeko udalerria da. Amikuze eskualdean dago, Donapaleuko kantonamenduan. Udalerria \"Beyrie-sur-Joyeuse\" du izen ofiziala.\nGeografia.\nArhan ibaia igarotzen da bertatik.\nAuzoak.\nAuzo nagusiak hauek dira: Aintzia, Anteiburu, Apateberri, Apatenborda, Azkaraibarre, Batsabarne, Beltxe, Bordibarre, Elizatea, Iriarte, Pekoetxeberri, Obiloazarre, Salaberri eta Uhalde.\nHistoria.\nXI. mendeko dokumentu batean aipatzen da lehen aldiz Bithiri\u00f1ako herria \"Beiria\" izenaz.\nEkonomia.\nEkonomia jarduera nagusiak laborantza (garia, artoa, bazkarako landareak, lekadunak) eta abere hazkuntza (behi eta ardi azienda) dira.\nKultura.\nHizkuntza.\nEuskara hitz egiten da, behe-nafarrera; euskaldunak % 88 dira."}
{"id": "11420", "revid": "448", "url": "https://eu.wikipedia.org/wiki?curid=11420", "title": "Bunuze", "text": "Bunuze Nafarroa Behereko udalerria da eta Oztibarre eskualdean dago kokaturik.\nGeografia.\nHidrografia.\nBiduze ibaiak udalerria gurutzatzen du, baita bere hiru ibaiadarrek ere: Othalapeko erreka, Babatzeko erreka eta Hosta ur-handiak.\nEgitura.\nHerria errepide departamentalak erdibitua dago: Alde batean, eskola (herriko etxea ere badena), frontoia, eliza eta zenbait etxe aurkitu daitezke. Beste aldean, aldiz, etxe batzuk eta zenbait artisau denda daude.\nKultura.\nKirolak.\nNoizean behin, herriko frontoian pilota txapelketak antolatzen dira.\nEuskara.\nBunuzen Garaziko euskara mintzatzen da, nafar-lapurtarraren aldaera.\nOndasun nabarmenak.\nDonibane bataiatzailearen eliza XVIII. mendearen hasierakoa da."}
{"id": "11421", "revid": "336", "url": "https://eu.wikipedia.org/wiki?curid=11421", "title": "Sena Saint-Denis", "text": "Sena Saint-Denis (frantsesez \"Seine-Saint-Denis\") Frantziako \u00cele-de-France eskualdearen ipar-ekialdeko departamendua da. Frantziako 93. departamendua da.\nParisekin muga egiten du.\nHistoria.\nDepartamendua 1968ko urtarrilaren 1ean sortu zen, 1964-07-10eko legea jarraituz. Antzinako \"Sena\" departamenduaren ipar-ekialdeko 24 udalerrik eta \"Sena eta Oise\" departamenduko 16 udalerrik osatzen dute.\nBertan kokatzen da Saint-Denis herria eta Saint-Denisko katedral gotikoa, Frantzia eta Nafarroako erregeen hilobi lekua."}
{"id": "11425", "revid": "5793526", "url": "https://eu.wikipedia.org/wiki?curid=11425", "title": "David Lopez", "text": "David Lopez pertsona bat baino gehiago izan daiteke:"}
{"id": "11426", "revid": "69297", "url": "https://eu.wikipedia.org/wiki?curid=11426", "title": "Euskaltel-Euskadi (1994-2013)", "text": "Euskaltel-Euskadi Euskal Herriko txirrindularitza talde profesional bat izan zen. 1994an sortua, 2013an desegin zen. Azken urteetan, UCI ProTourreko partaide zen. Euskadiko Txirrindularitza Iraskundea \u2014Euskadi Fundazioa izenez ezagunagoa\u2014 zen taldearen jabea. Babesle nagusiak Euskaltel telekomunikazio enpresa eta Eusko Jaurlaritza zituen.\nHistoria.\nEratzeko prozezua.\n1992ko Frantziako Tourreko etapa batean, Miguel Madariaga (Beyena taldearen managerra) eta Jose Alberto Pradera (Bizkaiko Foru Aldundiko Lehendakaria) euskal txirrindulari talde profesionala sortzeko ideia izan zuten. Hurrengo urtean, 1993ko ekainaren 17an, Euskadi Fundazioa eratu zen. Urte horretako Tourrean, txirrindulari profesional batzuekin hitz egin zuten Madariaga eta Praderak, taldera erakartzeko asmoz. Peio Ruiz Cabestany izan zen hauetako bat. Proiektua gauzatzeko 25.000 eskutitz bidali ziren guztira, enpresak eta pertsonak barne.\nTxomin Perurenaren Euskadi.\n1994. urtean sortu zen taldea, Euskadi izenarekin. Lehenengo urte hartan, 100 milioi pesetako proiektua zen, Euskadi Fundazioaren 7.000 bazkidek 30 milioi jarri zituztelarik. Zuzendaria Txomin Perurena izan zen. Lehenengo garaipena, Euskal Herriko Itzulian lortu zuen taldeak; Agustin Sagastak 80 km egin zituen ihesi Loyolako Santutegiraino, bostgarren etapa irabaziz.\nLaster, taldeak 10 milioi pesetako zorra izan zuen. Pradera Foru Aldunditik irten zenean, taldea desagertzeko arriskuan izan zen. 1995. urtean, Madariaga kartzelarako bidean zela taldeko zorrak zirela eta, Bizkaiko Foru Aldundiak kreditu bat eskeini zuen. Arazo guzti hauek izan arren, lehen momentutik izan ziren patrozinatzaileak proiektuarekin egon ziren beti; Etxeondo, Astore, Orbea, Insalus, ...\nEuskaltel.\n1997. urteko erdialdera, taldeak arazo ekonomikoak izan zituen berriz. Orduan, 1997ko ekainaren 17an (Euskadi Fundazioa eratu zen data berean) Euskaltel taldean sartzeko konpromisua hartu zuen eta 26,5 milioi peseta ekarri zituen. Urte hartako Espainiako Vueltan maillot berriarekin estreinatu ziren. Horrela, Euskaltel-Euskadi (Euskaltel-Pays Basque atzerrian) izena hartu zuen txirrindulari taldeak. 1998. urtean, 225 milioi peseta izan zituen taldeak. Zuzendari berriak izan zituen, gainera; Txomin Perurena eta Jose Luis Laka taldetik atera ziren, eta Julian Gorospe eta Miguel Madariaga zuzendari berriak izendatu zituzten. 2001. urtean, Frantziako Tourra lehiatzeko gonbidapena lortu zuen lehenengo aldiz. Gainera, Luz Ardiden-go etapa irabazi zuen Roberto Laisekak mendate laranja batean. Urte horretik aurrera pirinioetako mendateak laranjas jantzi ziren Euskal Herriko lagunekin.\n2005. urtean, taldea UCI Pro Tour-aren parte izan zen."}
{"id": "11435", "revid": "336", "url": "https://eu.wikipedia.org/wiki?curid=11435", "title": "Jose Maria Bakero", "text": "Jose Maria Bakero Eskudero (Goizueta, Nafarroa Garaia, 1963ko otsailaren 11) euskal herritar futbolari profesional ohia eta futbol entrenatzailea da. Errealean eta FC Barcelonan jokatutakoa. 1992az geroztik Sitgesen (Katalunia) bizi da, Flor emaztearekin. Anai-arrebak ditu Xanti eta Ixiar futbolari ohiak; izan ere, Bakero Eskudero 11 anai-arrebetatik, 6 iritsi dira futbolean goi mailara.\nBizitza.\nTxikitan esku huskako pilotaria izan nahi zuen arren, Real Sociedad taldeko harrobitik ateratako erdilaria izan zen. Gaztetatik aritu zen Errealaren taldean. Hamazazpi urte baino ez zituela Lehen Mailan debutatu zuen, zortzi urtez bere taldea izan zen Errealean. 1988an, hogeita bost urte zituela, FC Barcelonak fitxatu zuen, han beste zortzi urtez aritu zelarik.\nErrealarekin bi Liga, Superkopa bat eta Errege Kopa bat irabazi zituen. 1988-1989 denboraldia izan zen talde zuri-urdinarekin jokatu zuen azkena. 1990. urtean Bartzelonara joan zen, Bartzelona Futbol Klubean jokatzeko. Erdietsi dituen emaitzen artean, lau Liga txapelketa (1991-1994 artekoak), bi Errege Kopa (1989 eta 1990ekoak), 1989ko Europako Errekopa eta 1992an Europako Kopa aipa daitezke, baita 1992, 1993 eta 1995ko Superkopak ere. Johan Cruyffen \"Dream Team\" taldeko kapitaina izan zen goizuetarra.\n1997an utzi zuen Kataluniako futbol kluba Bakerok, eta Mexikora joan zen Veracruz taldean jokatzera. 1998an, Mexikon bertan, La Puebla taldearen entrenatzaile-lanetan aritu zen. 2000. urtean itzuli zen Mexikotik Bartzelonara, klubaren talde teknikoko lanak egiterako. Espainiako Lehen Mailako Liga txapelketan 483 partida jokatu ditu, eta 139 gol sartu ditu.\nEspainiako futbol selekzio nazionalarekin ere aritu zen, 29 partidatan, eta 7 gol sartu zituen.\nBere semea Jon futbolaria da ere.\nKirol lorpenak.\nJokalaritzat, titulu hauek irabazi ditu bere taldeekin:"}
{"id": "11436", "revid": "431", "url": "https://eu.wikipedia.org/wiki?curid=11436", "title": "Harry Truman", "text": ""}
{"id": "11437", "revid": "336", "url": "https://eu.wikipedia.org/wiki?curid=11437", "title": "Harry S. Truman", "text": "Harry S. Truman (Lamar, Missouri, 1884ko maiatzaren 8a - Kansas City, Missouri, 1972ko abenduaren 26a) estatubatuar politikaria izan zen. izan zen 1945-1953 bitartean.\nBizitza.\nLehen Mundu Gerran kapitaina izan zen Estatu Batuek Europara bidalitako gudarostean. 1920ko hamarkada hasieran, Alderdi Demokratan sartu zen. 1934an, eta 1940an berriro, senatari hautatu zuten. 1944an Roosevelten lehendakariorde hautatu zuten eta, lehendakaria hil zenean, 1945eko apirilean, lehendakaritza eskuratu zuen.\nBigarren Mundu Gerra amaitu zuen, bonba atomikoak Japonian jaurtitzeko agindua eman zuenean (Hiroshima, 1945eko abuztuaren 6a; Nagasaki, 1945eko abuztuaren 9a). Barne-politikan, funtsean, Roosvelten New Deal politikari jarraitu nahi izan zion, baina Kongresuan nagusi ziren errepublikazaleak aurka izan zituen horretan. Kanpoaldean Sobietar Batasunarekiko tentsio gero eta handiagoak Gerra Hotza ekarri zuen. 1947an, Europako mendebaldeko herrialdeentzako laguntza ekonomikoa abiarazi zuen (Marshall plana).\n1948an, lehendakari hautatu zuten berriro. 1949an, Trumanen ekimenez, Europa komunismoaren erasoetatik babestea helburu zuen NATO erakundea sortu zen. 1950ean, Ipar Korearen eta Hego Korearen arteko gatazka zela eta, gudarostea bidali zuen hara MacArthur jeneralaren agintaritzapean; hark, ordea, Txinan bonba atomikak jaurtitzea proposatu ziolarik, buruzagitzatik kendu zuen. Eisenhower izan zen hurrengo lehendakaria."}
{"id": "11438", "revid": "336", "url": "https://eu.wikipedia.org/wiki?curid=11438", "title": "Giza Eskubideen Adierazpena", "text": ""}
{"id": "11439", "revid": "679", "url": "https://eu.wikipedia.org/wiki?curid=11439", "title": "Giza Eskubideen Deklarazioa", "text": ""}
{"id": "11441", "revid": "201", "url": "https://eu.wikipedia.org/wiki?curid=11441", "title": "Nilo ibaia", "text": ""}
{"id": "11442", "revid": "336", "url": "https://eu.wikipedia.org/wiki?curid=11442", "title": "Nilo", "text": "Nilo (arabieraz: \u0627\u0644\u0646\u064a\u0644) ipar-ekialdeko Afrikako ibai handia, munduko luzeena Amazonasekin batera. 6.650 kilometro luze da, eta 3.400.000 kilometro koadroko arroa drainatzen du. Hegoaldetik iparraldera doan munduko ibai handi bakarra da.\nNilok bi adar ditu: Nilo Zuria (\"Nahr-el-Abiad\") eta Nilo Urdina (\"Nahr-el-Azrak\"). Lehenbizikoak Victoria aintziran (Uganda, Kenya, Tanzania) du sorburua, eta bigarrenak Tana aintziran (Etiopia). Bi adarrak Khartumen (Sudan) elkartzen dira. Ibaia Mediterraneora isurtzen da Egipton, eta delta handia eratzen du bokalean. Bi adarrak kontuan harturik, Ruanda, Uganda, Tanzania, Etiopia, Hego Sudan, Sudan eta Egipto zeharkatzen ditu, eta arroak Kongoko Errepublika Demokratikoa, Kenya eta Eritreako lurrak ere hartzen ditu.\nEtimologia.\n\"Nilo\" izena arabierazko 'n\u012bl hitzetik dator, eta hau grezierazko \"Neilos\" (\u039d\u03b5\u03b9\u03bb\u03bf\u03c2) hitzetik, euskaraz \u00abIbaiko harana\u00bb esan nahi duena. Antzinako Egipton \"Hapy\" (\u1e24\u02c1p\u012b) edo \"Iteru\" (\"itrw\") esaten zioten ibaiari, hau da \u00abIbai handia\u00bb. Koptoeraz, \"piaro\" (sahidikoaz) edo \"phiaro\" (bohairikoaz) hitzek \u00abIbaia\u00bb esan nahi dute (hitzez hitz \u00abUbide handia\u00bb).\nGeografia.\nNiloren arroak 3.254.555 kilometro koadro ditu, Afrikako azaleraren %10 inguru. Bi adar nagusi dauzka, Khartumen elkartzen direnak: Ekialdeko Afrikatik datorren Nilo Zuria eta Etiopiatik datorren Nilo Urdina. Elkargune horretatik behera, Atbara da ibaiadar aipagarri bakarra; Etiopiatik datorren ibai horrek eurite garaian (ekainetik urrira arte) baino ez du urik ekartzen. Atbara Khartumetik 300 kilometro iparraldera isurtzen da Nilora.\nNiloren iturriak.\nBatzuetan Victoria aintzira Niloren hasieratzat hartzen bada ere, kontuan hartu behar da ibai asko (batzuk luzeak eta emari handikoak) isurtzen direla aintzira horretara. Niloren iturri nagusia, Mediterraneotik urrutien sortzen den adarra, Kagera da. Ibai horrek aintziraren mendebaldeko bazterrean du ahoa, Tanzaniako Bukoba hiritik hurbil. Kagera ibaiak bi iturburu ditu: Rukarara (Ruanda) eta Luvyironza (Burundi), eta lehenbizikoa luzeagoa da bigarrena baino. Nilo-Nilo Zuria-Victoria aintzira-Kagera-Alkagera-Nyabarongo-Mwogo-Rukarara sistema 6.756 kilometro luze da.\nNilo Zuria.\nNilo ibaia Ripon ur-jauzietatik behera ateratzen da Victoria aintziratik, Ugandako Jinjatik gertu. Kyoga aintzira 500 kilometroz zeharkatu ondoren Albert aintzirara iristen da. Gero, Hego Sudan zeharkatzen du. Hortik aurrera, Sudanen sarturik, \"Bahr Jabal Al\" (\"Mendiko ibaia\" edo \"Nilo garaia\") izena hartzen du. No aintziran \"Bahr al-Ghazal\" \"Bahr Jabal Al\" ibaiarekin elkartzen da. Handik aitzina \"Bahr al Abyad\" (\"Nilo Zuria\") esaten zaio, urak suspentsioan daraman buztin zuriarengatik. No aintziratik Khartumera doa ibaia.\nNilo Urdina.\nNilo Urdina (ge'ezez \u1325\u1241\u122d \u12d3\u1263\u12ed, \"\u1e6ciq\u016br \u02bf\u0100bb\u0101y\", \u201cAbai Beltza\u201d Etiopian; \"Bahr al Azraq\" Sudanen) Tana aintziran jaiotzen da, Etiopiako mendialdean. 1.400 kilometro inguruko luzera du Khartumeraino. Han Nilo Zuriarekin elkartzen da. Nilok garraiatzen duen uraren %90 eta sedimentuen %96 Etiopiatik datoz, uraren %59 Nilo Urdinetik eta gainerakoa Tekez\u00e9, Atbara, Sobat eta beste ibai txikiago batzuetatik.\nErdialdeko Nilo.\nErdialdeko Nilo Khartumetik Aswaneraino doa, basamortua zeharkatuz, eta Atbara du ibaiadar bakarra. 1.800 kilometroko tarte horretan, sei ur-jauzitan amiltzen da. Behetik gora lehenbizikoa Aswanen dago, bigarrena Wadi Halfan, hirugarrena Kerman, laugarrena Abu Hamed eta Dongola artean, bosgarrena Berberetik 45 kilometrora eta seigarrena Khartumetik 80 kilometrora.\nNilo beherea.\nAswanen hasi eta Mediterraneoan itsasoratzean eratzen duen deltarainoko tartea da. Munduko delta handienetako bat da: Alexandriatik (mendebaldean) Port Saideraino (ekialdean) 230 kilometro itsasbazter hartzen ditu. Hegoalderantz Kairoraino zabaltzen da. Eskualde emankorra da, arras egokia nekazaritzarako eta oso jendeztatua. Antzinako Egipton lurralde honi Egipto Beherea esaten zitzaion.\nHistoria.\nNilo ibaia (orduan \"Iteru\") Antzinako Egiptoko gizartearen ardatz nagusia zen. Hiri gehienak bai bere bazterretan bai bere deltan zeuden, Asuandik iparraldera. Egiptoko kulturan Nilo ibaia funtsezkoa izan zen Harri Arotik aurrera. K.a. 8000 urte inguruan, klima aldaketaren eraginez, Saharako basamortua sortu zelarik eskualdeko biztanleek migratu behar izan zuten eta Niloren bazterrean kokatu ziren. Han nekazal ekonomia sedentarioa eta gizarte zentralizatua garatu zuten.\nNiloren iturrien bilatzea.\nAntzinako Grezia eta Erromaren garaietatik, esploratzaile ugari saiatu dira Niloren iturriak aurkitzen. Nilo Urdinaren iturrietara iritsi zen lehenbiziko europarra Pedro P\u00e1ez espainiar jesuslaguna izan zen, 1618an. XVIII. mendean James Brucek berraurkitu zituen.\nVictoria aintzira 1858an ikusi zuten europarrek aurreneko aldiz, John Hanning Speke britainiar esploratzailea hegoaldeko ertzera iritsi zenean. Niloren iturria zelakoan, orduko britainiar erreginaren izena eman zion aintzirari. Hegoalderago, Tanganyika aintziraren bazterrean), eritasun batetik suspertzen gelditua zen Richard Francis Burton espedizioburuak ez zuen frogatutzat eman aintzira Niloren iturria zela. Izan ere Spekek ezin izan zion argitu aintzirako ura nondik isurtzen zen.\nHori zela eta, eztabaida handia sortu zen garaiko komunitate zientifikoan eta esploratzaile asko saiatu ziren Spekeren aurkikuntza baieztatzen edo gezurtatzen. David Livingstone eskoziar esploratzaile eta misiolariak huts egin zuen, mendebalderantz desbideratu eta Kongo ibaiaren arroan sartu zelako. \"New York Herald\" egunkariak bidalirik, Henry Morton Stanley galestarra Livingstonen bila joan zen eta, Ujiji herrian kausitu zuelarik, arras ezaguna egin den esaldi batekin agurtu omen zuen: \"Livingstone doktorea, ezta?\". 1875ean, Stanleyk berak Victoria aintziraren inguruan nabigatu eta iparraldean uraren irteera handia aurkitu zuen, Spekeren aurkikuntza baieztatuz.\nHidrometria.\nNiloren emaria 72 urtez (1912-1984) neurtua izan da Dongolan (Sudan), itsasoratu baino 1.688 km lehenago. Ibaiak 2.694.000 kilometroko koadroko eremua drainatua du puntu horretan, arro osoaren %80. Urteko batez besteko emaria 2.622 m\u00b3 segundokoa da. Emari handiena irailean du (7.866,5 m\u00b3/s) eta txikiena maiatzean (828,7 m\u00b3/s)\n \nNilo ibaiaren batez besteko emariak (m\u00b3/s) Dongolan (Sudan) neurtuakDatuak: 1912 eta 1984 artean\nEkonomia.\nUrtero, udan (Etiopiar mendiguneko eurite garaian) Nilo ibaiak gainezka egiten zuen eta ekarritako sedimentuei esker bazterretako zelaiak emankortzen zituen. Asuango presa eraiki zenetik uholde zikloa amaitu zen eta orain uraren maila urte osoan zehar egonkorra da.\nGarraioan ere garrantzi handia du ibaiak: iparraldeko haizeak baliatuz belaontziak ibaian gora joan daitezke eta urak ekartzen ditu ibaian behera. Baino, ur-jauziak direla eta, tarte batzuk ez dira nabigagarriak. Sudango Sudd padura ere nabigaziorako oztopo itzela da eta kanalizatzeko saiakerak izan dira (Jonglei ubidea).\nNiloren ertzean daude Khartum (Sudango hiriburua), Aswan, Luxor (antzinako Tebas) eta Giza-Kairo konurbazioa. Lehenbiziko ur-jauzia, behetik gora joanez, Asuanen dago, Asuango urtegiaren iparraldean. Ibaiaren zati hau ohiko ibilbide turistikoa da, gurtzeruz edo felukaz (egurrezko belaontzi tradizionalak) egiten dena. Gurtzeru batzuek Luxor eta Asuanen arteko ibilbidea egiten dute, Edfun eta Kom Ombon geldialdiak eginez.\n1970an amaitu zen Aswango presaren eraikuntza. Onurak ekarri zituen (lehorte eta uholdeetatik babestea, nekazal produkzioa eta enplegua handitzea, argindarra ekoiztea eta nabigazioa hobetzea), baina ingurumenaren eta gizartearen gaineko eragin handia izan du."}
{"id": "11443", "revid": "1712", "url": "https://eu.wikipedia.org/wiki?curid=11443", "title": "Eguzki", "text": ""}
{"id": "11444", "revid": "336", "url": "https://eu.wikipedia.org/wiki?curid=11444", "title": "Espektro elektromagnetiko", "text": "Espektro elektromagnetikoa\u00a0ezagutzen ditugun\u00a0uhin elektromagnetiko\u00a0guztien multzoa da. Hauek beren\u00a0uhin-luzeraren\u00a0(formula_1) edo\u00a0maiztasunaren\u00a0(\"f\") arabera ordenaturik agertzen dira. Uhin elektromagnetiko guztiak izaera berekoak badira ere, uhin-luzera eta maiztasun jakin bateko uhin talde bakoitzak bere eraketa eta aplikazio praktiko espezifikoak ditu.\nArgiak, aztertzen dugun moduaren arabera, partikula (fotoia) edo uhin izaera izan dezake. Propietate berezi honi uhin-partikula dualtasuna deritzo. Dualtasunaren teoria Isaac Newton eta Christiaan Huygensek proposatu zuten XVII.mendean. Einsteinek efektu fotoelektrikoa azaldu zuen eta horrela argiak partikula multzo moduan ere jokatzen duela frogatu zuen. 1921. urtean nobel saria jaso zuen aurkikuntza honen ondorioz. Uhinaren teoriaren kasuan, argia uhin elektromagnetikoa bezala definitzen da, non elkarrekiko perpendikularrak diren eremu magnetiko eta eremo elektrikoz osatuta dagoen. Hauek dira uhin baten ezaugarriak:\nUhinaren periodoa, frekuentzia, uhin luzera eta hedapen abiadura elkarrekin erlazionatuta daude. Adierazpen honek erlazio guztiak biltzen ditu:formula_2\nEspektro elektromagnetikoa.\nEspektro elektromagnetikoa hainbat zatitan bereizten da uhinaren energiaren arabera. Energia txikienetik handienera honela sailkatzen dira: gamma izpiak, X-izpiak, Ultramorea, ikuskorra, infragorria, mikrouhinak eta irrati frekuentziak. Zenbat eta energia handiagoko uhina izan, orduan eta frekuentzia handiagoa edukiko du eta, ondorioz, uhin-luzera txikiagoa. Uhin mota bakoitzak materiarekiko interakzio ezberdinak ditu. Hori dela eta, aplikazio praktiko ezberdinak dituzte.\nGamma izpiak.\nGamma izpiak energia handieneko uhinak dira eta nukleoiaren deseszitazio edo erlaxazioaren (energia handiko egoera batetik energia txikiagoko egoera batera) ondorioz edota isotopo erradioaktiboen desintegrazioen ondorioz sortzen dira. Espazioan ere sortu daitezke gamma izpiak, erreakzio nuklear, supernoba edo beste zeruko gorputz baten eztandaren ondorioz. Azken kasu honetan, gamma izpiak ez dira Lurrera iristen, atmosferak absorbatzen baititu.\nGamma izpiek uhin-luzera oso laburra dutenez (&lt; 10 pm) energia handia daramate eta ondorioz fotoi intzidente bakar batek kalte nabarmena eragin diezaioke zelula bizidun bateko nukleoari. Honen ondorioz, aplikazio praktiko nagusia esterilizazioa da. Medikuntzan erabiltzen den tresneria edota elikagaiak esterilizatzeko erabiltzen dira mota honetako uhinak. Gainera, hainbat gaixotasun diagnostikatzeko eta tratatzeko ere erabiltzen dira.Kasu hauetan, erabilera oso kontrolatua egon beharko da, zelulen estruktura edo hezurdura aldatu baitezakete eta minbizia eragin. Minbiziaren aurkako tratamentuetan ere erabiltzen dira, zelula kantzerigenoak hiltzeko garaian. Tumoreari gamma izpien sorta kontzentratuak zuzentzen zaizkio zelula kantzerigenoak hiltzeko.\nX-izpiak.\nX-izpien uhin luzera 10-0,01 nm artekoa da eta gamma izpien eta ultramorearen artean kokatzen da. Gamma izpietatik bereizten duen ezaugarri nagusia, aurrekoak ez bezala, X-izpiak fenomeno estranuklearretatik sortzen direla da, orbital elektronikoetan gertatzen den elektroien dezelerazioa dela eta. Honi Compton efektua deritzo. Compton efektua, uhin batek elektroi aske batekin talka egindakoan jasaten duen energia galeraren ondorioz, uhin luzeraren handitzean datza. X-izpiek materiarekin interakzionatzen dutenean, ionizazioa ematen da partikula kargatuak sortuz (ioiak).\nIzpi hauen energia handiari esker materia zeharkatzeko gai dira ia absortziorik jasan gabe. Hala ere, izpiaren zati txiki bat materiak xurgatzen du, eta beste zatia transmititu egiten da, xurgatutako energia zeharkatutako materiaren araberakoa izango delarik. Horregatik oso erabiliak dira medikuntzan (erradiografiak) ehun ezberdinak eta hezurrak bereizteko eta nolabaiteko gorputzaren barne irudi bat lortzeko. Horrez gain, kristalografian ere erabiltzen dira, solidoen egitura kristalinoak determinatzeko.\nUltramorea.\nUltramorea (UM) argi ikuskorraren eta X-izpien artean kokatzen da eta bere uhin luzera 10-400 nm artekoa da. Eguzkiak ematen duen argiaren %10 inguru erradiazio ultramoreak osatzen du. Nahiz eta uhin luzera handieneko ultramoreak beren energia faltagatik materia ionizatzeko gai ez izan, erreakzio kimikoak sortzeko gai da eta sustantzien distira edo fluoreszentzia eragin dezake.\nUM-k efektu onuragarri eta kaltegarriak ditu. Azaleko erredurak UM izpien aurrean gehiegizko denbora egotearen efektu bat dira, azaleko minbizia edukitzeko arriskua handituz. Horrez gain DNA-n aldaketak gauzatzeko gai da eta ondorioz mutazioak sortu. Hala ere, izaki bizidunentzako ezinbestekoak dira. Landareek fotosintesia eguzkitik iritsitako izpi ultramorei esker egiten dute eta gizakiok hezurrak sendotzen dituen D bitaminaren sintesia burutzeko beharrezkoak dira.\nIkuskorra.\nEspektro ikuskorra, izenak dioen bezala, gizakiok begiz detekta dezakegun espektroaren zatia da; hau da argia bezala ezagutzen duguna. Argi ikuskorra infeagorriaren eta ultramorearen artean dago; 380nm eta 780nm tartea hartzen du. Espektro elektromagnetikoaren zati honi esker ikus ditzakegu koloreak. Izan ere, koloreak, uhin luzera ezberdineko unhinak dira. Argi zuria deritzoguna, oinarrian, beste kolore guztien arteko batura da; hau da, uhin luzera ezberdin askoren multzoa. Argi zuria prisma batetik pasaraziz, hau bere uhin luzeratan deskonposatzen da gorri koloretik morera doan ostadarra osatuz.\nArgi ikuskorra uhin luzera tarte horretan absorbatzen duten konposatuak determinatzeko espektroskopietan erabiltzen da; hau da, konposatu koloredunetan. Izan ere, objektu batek kolore bat duela esaten dugunean, argi ikuskorraren uhin luzera guztiak xurgatu dituelako da kolore horrenak izan ezik, ondorioz, uhin luzera hauek objektuarekin talka egiten dute hau zeharkatu eta gure begietara iritsiz; ikusiko dugun kolorea, absorbatutakoaren osagarria izango delarik.\nHau horrela dela jakinik, espektroskopia egiteko analizatu nahi den konposatuaren kontra argia igortzen da eta absorbatu gabe geratu diren uhin luzerak detektagailu batean jasotzen dira. Horrela, konposatuaren kontzentrazioa eta absortzioa erlazionatuta egonik, kontzentrazioak kalkula daitezke.\nInfragorria.\nInfragorria espektro elektromagnetikoan 1 mm eta 750 nm bitarte aurkitzen den eremuario deritzo eta energ\u00eda molekulen bibrazioa eragiteko gai da. Uhin mota honen frekuentzia 300 GHZ eta 40 THZ ingurukoa da eta hiru talde ezberdinetan bana daiateke:\nInfragorriek gorputz baten tenperatura zein den adierazten dute, izan ere, 0 absolutua baino tenperatura altuagoan dagoen gorputz batek, hau da, -275,13\u00a0\u00b0C baino altuagoko edozein gorputzek emititzen du. Gauen ikusteko kamarek, uhin hauek interpretatuz funtzionatzen dute, gorputz batek askatzen duen energia infragorria jasoaz, tenperatura altueneko gorputzek kolore ikuskorrena dutelarik. Medikuntza munduan ere erabiltzen dira uhin hauek, gure gorputzean sartu eta kaltetua dagoen gunea berotzeko gai baitira.\nMikrouhinak.\nMikrohuinak frekuentzia altuko uhin elektromagnetikoak dira, hau da, bibrazio asko egiten dituzte segunduko, 300 MHZ- 30 GHZ inguru. Hauen uhin- luzera 1mm eta 1m ingurukoa da. Batzuetan mikrouhinak irrati frekuentziekin talde berean agertzen dira, hala ere, mikrouhinek uhin- luzera baxuagoa izan ohi dute. Uhin mota hauek uhin- luzera altuetan ateratzearen arrazoia duten energia baxua da, uhin elektromagnetikoen artean irrati frekuentziek soilik dute energia baxuagoa. Mikrouhinek askatzen duten energia ez- ionizagarria da, ez baitu molekula bati elektroi bat kentzeko haina energia, hauek soilik molekula polarrak bibrarazten dituzte.\nMikrouhinak oso erabiliak izaten dira gure egunerokotasunean, mikrouhin labean edota gailu inalanbrikoetan besteren artean. Mikrouhin labeko uhinek elikagaietako ur molekulak bibrarazten dituzte hauen polartasun altuaren ondorioz energia sortuz eta hala jakiak berotuz. Mikrouhinak atmosferan zehar erraztasun handiz garraiatzen dira interferentzia gutxi jasanez, horregatik, WIFI-ak adibidez mikrouhin bidez zabaltzen du interneta ordenagailu edota mugikorretara. Hemen erabiltzen diren uhinak, ez dira gai ur molekulak bibrarazteko, beraien energia baxuagoa baita.\nIrrati frekuentziak.\nIrrati frekuentzien uhin luzera 10-10000 m artekoa da eta 104-107 Hz-tako frekuentzia izaten dute. Tximisten ondorioz sortu daitezke baina baita era artifizialean ere.\nIrrati uhinak distantzia handiak egiten dituzte. Hori ionosferari zor diogu hein handi batean. Ionosfera atmosferan dagoen kapa edo geruza kargatu bat da eta honek irrati uhinak Lurrera islatzen ditu. Horren ondorioz, jatorrizko iturritik distantzia handietara detektatu daitezke. Hala ere, batzuetan ez da hain erreza uhin hauen propagazioa. Batzuetan, hainbat oztopo aurkitzen dituzte bidean. Oztopoa txikia bada (zuhaitzak, eraikinak...), difrakzioaren bitartez uhinak aurrera jarraituko du inongo arazorik gabe. Oztopoa handia bada berriz (mendilerroak, arroka handiak...), seinalea ez da toki horietara ailegatuko eta \"itzalgune\" izeneko zonak eratuko dira. Hau sahiesteko errepikagailuak erabiltzen dira.\nIrrati uhinak, gehienbat, informazioa distantzia handietara trasmititzeko erabiltzen ditugu irrati komunikazio sistemetan (telefonia, telebista, irratia...)."}
{"id": "11445", "revid": "371", "url": "https://eu.wikipedia.org/wiki?curid=11445", "title": "Jose Mari Bakero", "text": ""}
{"id": "11447", "revid": "71145", "url": "https://eu.wikipedia.org/wiki?curid=11447", "title": "Carmelo Barrio", "text": "Carmelo Barrio Baroja (Gasteiz, Araba, 1960ko uztailaren 16a) IV., V., VI., VII., VIII. eta IX. legegintzaldietako Euskadiko Alderdi Popularreko (PP) eusko legebiltzarkidea da. 1996tik alderdi bereko idazkari nagusia da. Arabako Zanbranako udaleko zinegotzia ere bada.\nZuzenbidean lizentziaturik, abokatua da ogibidez. Eusko Ikaskuntzako, CIREC Espa\u00f1a-ko eta Gizarte Ekonomiako Fundazio Iberoamerikarreko patronatuko kidea da. Borja Semperren dimisioaren ondoren, txanda hartu zion Euskal Legebiltzarreko PPren eledun lanetan."}
{"id": "11448", "revid": "56334", "url": "https://eu.wikipedia.org/wiki?curid=11448", "title": "Itziar Basterrika", "text": "Itziar Basterrika Unanue VIII. legegintzaldiko EHAKko eusko legebiltzarkidea izan zen. Irakasle ikasketak eginda, pedagogia-orientatzailea eta irakaslea da."}
{"id": "11449", "revid": "90204", "url": "https://eu.wikipedia.org/wiki?curid=11449", "title": "Estefania Beltran de Heredia", "text": "Estefania Beltr\u00e1n de Heredia Arroniz (Uribarri Harana, Araba, 1960ko martxoaren 28a - ) VI. eta VIII. legegintzaldietako EAJko da. EAJn barnan, Araba Buru Batzarreko burukidea da. 1995etik 1998 arte Arabako Batzar Nagusietako prokuradorea ere bazen.\nOgibidez, nekazaritzako ingeniari teknikoa da, eta haren jarduera profesionalak baso-kudeaketarekin zerikusia izan du. 2011n PP Arabako Foru Aldundira heldu baino lehen, Beltran de Heredia Nekazaritzako diputatu izan zen lurralde horretako Gobernuan, 2007. urtetik.\nEuskal Legebiltzarreko legebiltzarkide ere izan da hainbat aldiz: 1998tik 2001era; 2005etik 2007ra; eta 2012az geroztik, 2012ko Eusko Legebiltzarrerako Hauteskundeetan berriz ere hautatu baitzuten legebiltzarkide, EAJren Arabako zerrendaren laugarren tokian.\nAraba Buru Batzarreko kide ere izan zen 2004tik 2007ra.\n2012ko abenduaren 17an, Eusko Jaurlaritzako Segurtasuneko sailburua izendatu zuten. Bere lehen agintaldian sindikatuen kritikak izan zituen, eta Espainiako Gobernuaren helegiteen oztopoak. 2016an kargua mantendu zuen. 2020an Josu Erkorekak ordezkatu zuen Segurtasun sailburu karguan."}
{"id": "11450", "revid": "512", "url": "https://eu.wikipedia.org/wiki?curid=11450", "title": "Karmele Berasategi", "text": "Karmele Berasategi Juguera (Gasteiz, 1946) VIII. legegintzaldiko EHAKko eusko legebiltzarkidea izan zen 2005etik 2009ra bitartean. Ogibidez, administrari prejubilatua da."}
{"id": "11451", "revid": "9240371", "url": "https://eu.wikipedia.org/wiki?curid=11451", "title": "Izaskun Bilbao", "text": "Izaskun Bilbao Barandika (Bermeo, Bizkaia, 1961eko martxoaren 27a) Euskal Politikaria, Eusko Legebiltzarreko lehen emakume Lehendakaria (2005-2009), EAJko Eurodiputatua.\nKarrera Politikoa.\nBere ibilbide politikoan zehar honako kargu politikoak izan ditu."}
{"id": "11452", "revid": "9198970", "url": "https://eu.wikipedia.org/wiki?curid=11452", "title": "Kontxi Bilbao", "text": "Kontxi Bilbao Cuevas (Bilbo, 1958ko otsailaren 7a - ) VII. eta VIII. legegintzaldietako Ezker Batuko izan zen. Bi legegintzaldi horietan Eusko Legebiltzarreko Mahaiko Bigarren Idazkaria zen. Ezker Batuan barnan, Gasteizko Batzorde Iraunkorreko, Arabako Batzorde Iraunkorreko eta Euskadiko Kontseilu Politikoko kidea da.\nFilosofia eta Hezkuntza Zientzietan lizentziaturik, (tesina ere irakurria eta gainditua du), ogibidez Gizartegintza saileko psikologoa da. Bikote eta Famili Terapia Euskal-Nafar Elkarteko kidea da."}
{"id": "11453", "revid": "56334", "url": "https://eu.wikipedia.org/wiki?curid=11453", "title": "Roberto Blanco Pascual", "text": "Roberto Blanco Pascual (Logro\u00f1o, 1965eko maiatzaren 12a) VII. eta VIII. legegintzaldietako PPko da. Arabako Ma\u00f1uetako alkatea ere bada. Ogibidez, mahastizaina da."}
{"id": "11454", "revid": "56334", "url": "https://eu.wikipedia.org/wiki?curid=11454", "title": "Miguel \u00c1ngel Buen", "text": "Miguel \u00c1ngel Buen Lacambra (Ardisa, Zaragoza, Espainia, 1947ko urriaren 14a) Eusko Jaurlaritzako Herrizaingo Saileko Segurtasuneko Sailburuordea da. VI. eta VIII. legealdietan PSE-EEko izan zen. Halaber, Gipuzkoako Batzar Nagusietan talde sozialistaren buru ere izan da. Lanbide Heziketako ikasketak ditu, metalezko eraikuntzen adarrean.\nPSE-EEko Gipuzkoako idazkari nagusia ere bada. Errenteriako alkatea izan da hainbat urtez. Pasaiako Portuko Agintaritzako lehendakari da 2009ko ekainaren 16az geroztik (1998an ere izan zuen kargu hori, hiru hilabetez). Kargu horretatik, Pasaiako portuko kanpo ditxoaren proiektua bultzatzen du."}
{"id": "11455", "revid": "8944776", "url": "https://eu.wikipedia.org/wiki?curid=11455", "title": "Isabel Cela\u00e1", "text": "Mar\u00eda Isabel Cela\u00e1 Di\u00e9guez (Bilbo, 1949ko maiatzaren 23a) Eusko Jaurlaritzaren Hezkuntza, Unibertsitate eta Ikerketa Sailburua izan da IX. legegintzaldian. VI., VII. eta VIII. legegintzaldietako PSE-EEko ere izan da. PSE-EEn barnean Hezkuntza eta Kultura idazkaria da. 1991tik 1995 arte, Hezkuntza sailburuordea izan zen. Filosofian eta ingeles filologian zein zuzenbidean lizentziaturik dago. Honetaz gain, EGA agiria ere badu. \n2018ko ekainaren 6ean, Espainiako Gobernuko Hezkuntza ministro izendatua izan zen. 2021eko uztailean utzi zuen kargu hori."}
{"id": "11456", "revid": "336", "url": "https://eu.wikipedia.org/wiki?curid=11456", "title": "Leire Corrales", "text": "Leire Corrales Goti (Sestao, 1975eko urriaren 6a -) VII. eta VIII. legegintzaldietako EAJko eusko legebiltzarkidea da. EAJn barnan, 2000 eta 2002 bitartean Bizkaiko EGIko Herrialde Batzarreko kide eta 2002tik 2004 arte Bizkaiko EGIko Herrialde Batzarreko kide liberatua da. 1998tik 2000 arte, Sestaoko Uriburu Batzarreko kidea ere bazen. Ekonomi Zientzietan lizentziatu zen."}
{"id": "11457", "revid": "512", "url": "https://eu.wikipedia.org/wiki?curid=11457", "title": "Idoia Cuadra Iba\u00f1ez de Elejalde", "text": "Idoia Cuadra Ib\u00e1\u00f1ez de Elejalde (Amurrio, 1969) VIII. legegintzaldiko EAko eusko legebiltzarkidea da. Zuia-ko udaleko zinegotzia eta Amurrio-ko udaleko zinegotzi ohia da. Enpresa-ikasketetan lizentziaturik, enpresa pribatu baten kudeatzailea da ogibidez."}
{"id": "11458", "revid": "56334", "url": "https://eu.wikipedia.org/wiki?curid=11458", "title": "Antonio Damborenea", "text": "Antonio Danborenea Basterretxea (Bilbo, 1960) V., VI., VII. eta VIII. legegintzaldietako PPko eusko legebiltzarkidea da. Abokatua ogibidez, egun Bizkaiko PPko idazkari nagusia da."}
{"id": "11459", "revid": "512", "url": "https://eu.wikipedia.org/wiki?curid=11459", "title": "Katalin de Madariaga", "text": "Katalin de Madariaga Markoartu VIII. legegintzaldiko EHAKko eusko legebiltzarkidea izan zen 2005etik 2009ra bitartean. Artelan zaharberritzean diplomaturik, ogibidez artelanen zaharberritzailea da."}
{"id": "11460", "revid": "1491", "url": "https://eu.wikipedia.org/wiki?curid=11460", "title": "Carlos Urkijo", "text": "Carlos Mar\u00eda de Urquijo Valdivielso, euskaraz Carlos Urkijo izen-deiturez ezaguna (Laudio, Araba, ) izan da IV., V., VI., VII. eta VIII. legegintzaldietan, PPren ordezkari gisa. Euskadiko Alderdi Popularreko Batzorde Exekutiboko zein Alderdi Popularreko Espainiako Zuzendaritza Batzorde Nazionaleko kidea da. Lan-harremanetan graduduna da.\n2012tik 2016ra, Espainiako Gobernuak Euskal Autonomia Erkidegoan duen ordezkaria izan zen. Kargu horretatik, aktak euskaraz bidaltzen dizkioten udal guztien aurka jo du auzitegietara, euskaraz ez ezik gaztelaniaz ere bidali behar dizkiotela iritzita. Udal horiek Urkijoren jarrerak euskararen ofizialtasuna zalantzan jartzen duela diote. Donostiako auzitegian, udalei arrazoi eman zieten; Bilbokoan, berriz, Urkijori. Euskal Autonomia Erkidegoko Auzitegi Nagusiak, azkenik, aktak euskara hutsean bidali ahal izatearen aldeko epai irmoa eman zuen 2015eko urriaren bukaeran, eta Espainiako Gobernu Ordezkaritza auziaren gastuak ordaintzera zigortu."}
{"id": "11461", "revid": "6327", "url": "https://eu.wikipedia.org/wiki?curid=11461", "title": "Carlos Urquijo", "text": ""}
{"id": "11462", "revid": "56334", "url": "https://eu.wikipedia.org/wiki?curid=11462", "title": "Joseba Egibar", "text": "Joseba Egibar Artola (Andoain, Gipuzkoa, 1959ko azaroaren 23a) EAJko eta Gipuzko Buru Batzarreko presidentea da. 1998tik EAJko bozeramailea da Eusko Legebiltzarrean. Andoaingo udal funtzionarioa da ogibidez. Ezkonduta dago (Isabel) eta bi seme alaba ditu (Ixiar eta Xabier).\nIbilbide politikoa.\n1974an EAJko gazte erakundean (EGI) militatzeari ekin zion, artean talde hori legez kanpokoa zela. 1985. eta 1989. urte bitartean Eusko Jaurlaritzaren Gipuzkoako Lurralde Antolakuntza eta Etxebizitza eta Kultura ordezkari izan zen.\n1987an EAJren Gipuzko Buru Batzarreko lehendakari aukeratu zuten. Segidako aukeretan kargu bererako izendatu zuten eta horretan jarraitu du 2000ko urtarrila arte. 2004ko maiatzetik hona zeregin horretan dihardu berriro. 1987tik Euzkadi Buru Batzarreko kide da, eta EAJren Aberri Kontseiluko kide, eta, 1987 eta 2004 urte bitartean, organo horren bozeramaile izan zen. Gainera, 1990tik eusko legebiltzarkide da, eta Gasteizko Ganberan EAJren bozeramaile 1998tik.\nGipuzko Buru Batzarrean (GBB, EAJren Gipuzkoako zuzendaritza) hainbat kargu izan ditu. 2000. urtean, Euzkadi Buru Batzarreko Euskara, Hezkuntza, Kirolak eta Kultura arloetako arduradun bilakatu zen.\n2003tik 2004ra bitartean, EBBren presidentetzarako lehiatu zen Josu Jon Imazekin. Hedabideen aburuz, Joseba Egibar ordura arte Xabier Arzalluzek gidatutako \"sektore soberanista\"-ren ordezkaria zen. EBBko buru, ordea, Josu Jon Imaz bilakatu zen Nafarroako bozketan boto bakarraren aldeaz irabazi ostean.\n2007ko irailean, Josu Jon Imazek politikagintza utziko zuela iragarri eta gero, Egibarrek adierazi zuen ez zela EBBko presidentetzarako lehiara aurkeztuko.\nLizartzako (Gipuzkoa) alkate ere izan zen 2004tik 2007ko maiatzera arte, herri horretako ezker abertzaleko hautes plataforma legez kanporatua izan eta gero.\n2009ko Euskadiko Hauteskundeetarako Eusko Alderdi Jeltzaleko zerrendaburua izan zen Gipuzkoatik. Haren zerrenda bozkatuena izan zen Gipuzkoan."}
{"id": "11463", "revid": "119347", "url": "https://eu.wikipedia.org/wiki?curid=11463", "title": "Jesus Egiguren", "text": "Jesus Maria Egiguren Imatz (Aizarna, Zestoa, 1954ko ekainaren 2a) 2012 bitarteko legegintzaldi guztietako PSE-EEko eusko legebiltzarkidea izan da. Gaur egun, PSE-EEko Lehendakaria da. III. legegintzaldiko Legebiltzarreko lehendakaria izan zen, eta 1990tik 1992 arte, Legebiltzarreko lehen lehendakariordea. V. legegintzaldian, PSE-EEko bozeramailea izan zen. Zuzenbidean doktoraturik, Euskalerriaren Adiskideen Elkarteko kidea da.\nEpaitegi batek 1992. urtean bere emaztea jipoitzeagatik kondenatu zuen. 1994an, bere emaztea jipoitzeagatik epaitu zuten. PSOEk delituengatik kondenaturiko bere kideak alderditik kaleratuko zituela esan arren, Jesus Egigurenek Euskadiko Alderdi Sozialistako kide izaten segitzen zuen.\nJesus Egigurenek funtsezko papera izan zuen PSE-EEk eta Batasunako zenbait kidek 2002an izan zituzten bileretan. Garai hartan, Jos\u00e9 Mar\u00eda Aznar (PP) zen Espainiako Gobernuko presidente. Bilera horien ondotik, artean Jos\u00e9 Luis Rodriguez Zapatero (PSOE) gobernu presidente zela, ETAren su-eten iraunkorra etorri zen eta delako \"bake prozesuari\" ekin zitzaion. Prozesu hori trabatu egin zen eta erabat zapuztuta geratu zen ETAk T4ko atentatuaren ondoren. \nHainbat elkarrizketa egin arren, ez zen arrakastarik lortu eta ETAk, 2007ko ekainean atera zuen komunikatu baten bidez, bere jarduerari berrekin zion. 2013ko apirilean, Egiguren eta Batasunako bozeramaile ohiak, Arnaldo Otegik, Bakearen eta Berraskidetzearen Aldeko Gernika Saria jaso zuten, \"Euskal Herriko bakegintzaren alde egindako ekarpenagatik\"."}
{"id": "11464", "revid": "512", "url": "https://eu.wikipedia.org/wiki?curid=11464", "title": "Nekane Erauskin", "text": "Miren Nekane Erauskin Otegi (Arama, 1962), politikari gipuzkoarra da, VIII. legegintzaldiko EHAKko eusko legebiltzarkidea eta bozeramailea izan zena. Erizaintzan diplomaturik, erizaina da ogibidez."}
{"id": "11465", "revid": "8888355", "url": "https://eu.wikipedia.org/wiki?curid=11465", "title": "Aintzane Ezenarro", "text": "Miren Aintzane Ezenarro Egurbide (Getaria, Gipuzkoa, 1971ko martxoaren 18a -) VIII. eta IX. legegintzaldietako Aralarreko izandakoa da. 2012ko apirilaren 4an alderdiak kanpoan geratu zela adierazi zuen eta uztailaren 31n legebiltzarkide kargua utzi zuen.\nHorretaz gain, Elkarri gizarte mugimenduko Lantegi Nazionaleko kidea izan da 6 urtez eta taldeko aldizkariaren arduraduna lau urtez. 1999an hartu zuen politikan ibiltzeko erabakia, Lizarrako Akordioaren garai hartan ETAk orduko su-etena apurtu ondoren. Gaur egun \"Gogora\" Institutuko zuzendaria da.\nKazetaritzan (1989-1994) eta Soziologian (1991-1996) lizentziatua da EHUn, eta Giza Eskubideak eta Botere Publikoak Masterra gauzatu zuen (2013ko iraila) unibertsitate berean.\nLegebiltzarkidea.\n2005eko Euskadiko hauteskundeetan eserleku bakarra lortu zuen Aralarrek, Gipuzkoan lortua, eta berak bete izan zuen VIII. legealdi horretan. Juan Jose Ibarretxeren azken agintaldian, Eusko Jaurlaritza osatzen zuten hiru alderdien ekimenen alde agertu ohi zen.\n2009koetan, aldiz, Aralarreko zerrendaburua izan zen Gipuzkoatik berriro, eta alderdiak 4 eserleku lortu zituen guztira IX. legealdirako.\nPPk eta PSEk sustatutako Alderdien Legearen aurkako jarrera behin eta berriz agertu da, hots, Batasunaren parte hartze librearen alde. Halaber, Ezker Abertzalearen mugimendua berriztatzeko deitu izan du.\nLegebiltzarkide lanetan Terrorismoaren Biktimen batzorde txostengileko kide izan zen, eta terrorismoaren biktimak aitortzeko legearen idazketan parte hartu zuen. Halaber, motibazio politikoko egoera batean izandako giza eskubideen urraketak eta beste sufrimendu bidegabe batzuk jasandako biktimen batzorde txostengilean hartu zuen parte, eta Bake eta Bizikidetzako Batzordearen bultzatzailea izan zen 2012an, non \"zoru etikoa\" adostu zen.\n2011tik aurrera Aralarrek Ezker Abertzalea, Eusko Alkartasuna eta Alternatibarekin egindako bidearekiko kritiko azaldu zen eta 2012ko apirilaren 4an Mikel Basabe eta Oxel Erostarberekin batera alderditik kanpo geratzen zirela adierazi zion alderdiak. Geroago, uztailaren 31n, hirurek legebiltzarkide karguak utzi zituzten.\nKazetaria.\nElkarri gizarte-mugimenduaren aldizkariko zuzendaria izan zen 1998 eta 2001 bitartean. 2001eko abenduan Joan B. Cendr\u00f3s-en omenezko saria jaso zuen, Kataluniari buruz Herrialde Katalanetatik at idatzitako artikulu onenak aintzat hartzen dituena, Elkarriren aldizkarian argitaratutako \"Catalunya por el di\u00e1logo\" lanagatik.\nETBko \"Pol\u00edticamente incorrecto\" programako erredaktorea izan zen.\nGogora.\n2013ko ekainetik Lehendakaritzan aholkulari gisa lanean hasi arte, 2014ko apirilean, Adi-Adian biktimei buruzko ikasgeletako programari jarraipena emateko eta hura sendotzeko arduraduna izan zen.\nMemoria, Elkarbizitza eta Giza Eskubideen Institutua \"Gogora\" abian ipini zuen Eusko Jaurlaritzak 2015eko uztailean, Bakegintza eta Bizikidetza ataletik sortutako ekimena, bertako zuzendari Aintzane Ezenarro izendatuta."}
{"id": "11466", "revid": "105290", "url": "https://eu.wikipedia.org/wiki?curid=11466", "title": "NTFS", "text": "NTFS edo New Technology File System Windows NTrako bereziki diseinatutako fitxategi sistema bat da.\nNTFSk hobekuntza tekniko batzuk ditu File Allocation Table (FAT) sistemarekiko zein HPFS sistemarekiko. Metadatuak izateko edo datu egituratuak izateko hobekuntzak ditu, eta espazio gutxiago behar du."}
{"id": "11467", "revid": "105290", "url": "https://eu.wikipedia.org/wiki?curid=11467", "title": "FAT", "text": "FAT edo Fitxategi Asignazio Taula (ingelesez File Allocation Table) MS-DOSerako garatutako fitxategi sistema bat da.\nFitxategien esleipena taula (FAT) fitxategi informatiko sistemaren arkitektura eta industria fitxategi sistema estandarra erabiltzen familia baten izena da.\n1980aren hasierako hamarkadan MS-DOS-ek garatutako fitxategi sistema da.\nFAT fitxategi-sistema bat ondarea fitxategi-sistema erraz eta sendoa da. Nahiz eta argi-pisua inplementazio portaera ona eskaintzen du, ez du fitxategi sistema modernoen fidagarritasuna eta eskalagarritasuna bermatzen.\nHala ere, gaur egungo ia PC guztietan fitxategi-sistema hau onartzen eta barne-hartzen da. Honen ondorioz, ordenagailu batetik bestera datuak eta informazioa trukatzeko oso erosoa da.\nHasiera batean, disketetan erabiltzeko diseinatu zen. Baina, berehala egokitu zen eta disko gogorretan erabiltzera pasa zen WINDOWSen. Ordenagailu eta sistema eragile boteretsuagoak sortzen joan ziren, eta hauentzakko fitxategi sistema konplexuagoak garatu ziren. Eta ondorioz, FAT ez da aur eguneko PC-tako sistema eragileak erabiltzen duten lehenetsitako fitxategi sistema izaten.\nGaur egun, FAT fitxategi-sistema oraindik normalean disketeak, memoria solido-egoera txartelak, flash memoria txartelak, eta gailu eramangarrietan aurkitzen da. EFI-bateragarriak diren ordenagailuak abioko etapa ere erabiltzen da.\nKokapen Moduak.\nFitxategi sistemak hainbat kokapen mota izan ditzake:\nFAT fitxategi sistemak kokapen estekatua erabiltzen du bere baitan.\nEgitura.\nKokapena blokeen maparen bidez kudeatzen da, eta mapa hori duen egiturari FAT (Fitxategien Asignazio Taula) deitzen zaio. Katalogoak eta FAT egitura diskoaren lehen sektoretan gordetzen dira, baina segurtasuna dela eta bikoiztuta dago informazio hori. Katalogoan gordetzen da besteak beste fitxategiaren luzera eta lehen blokea zein diren.\nFAT taulan sarrera bat dago unitatearen bloke bakoitzeko, eta bertan islatzen da datu bloke horri dagokion hurrengo blokearekiko estekatzea. Horrela fitxategi baten i. bloke erlatiboari dagokion sarreran i+1. bloke erlatiborako erakuslea gordetzen da, fitxategi baten kokapena FATaren lista estekatu bat balitz bezala adieraziaz. Blokea libre edo hondatuta baldin badago, hori markatzen da dagokion FATeko sarreran. Irudiko adibidean ikus daiteke kokapen mota hau. A fitxategiaren lehen blokea 7a da, horrela adierazten baita katalogoan; bigarrena 3a da, FATeko 7. sarrera hori adierazten du eta; hirugarrena 14a, 3. sarrerak hala dio eta; eta laugarrena 8a 8 baita 14. sarreraren edukia. Beste blokerik ez dago fitxategi horretan, zeren hala baitio katalogoak eta FATeko 8. sarrera (EOF fitxategi bukaera).\nHasiera batean, FATa disketeetarako zegoen pentsatuta (360 Kbko disketeetarako) eta sarrera bakoitzak 12 bit baino ez zuen hartzen, hau da gehienez 212 bloke egon litezke unitate bakoitzeko. Denborarekin disko gogorrak agertu ziren eta beren edukia disketeena baino askoz ere handiagoa izanik, bloke gehiago helbideratu ahal izateko FATeko sarreren zabalera handitu zen; FAT osoa memorian osorik eduki behar denez gero, FATeko sarrerak zabaltzean memoria gehiagoren beharra agertzen da. FATaren sarreren zabalera handitzearen ordez, edo horrekin batera, sarrera kopurua eta zabalera laburtzearren, blokearen tamaina handitu daiteke, baina honek barne fragmentazio handiagoa dakar. Hori dela eta, kokapen modu hau ez da egokia edukiera handiko dispositiboetarako. MSDOSen erabili den beste irtenbide bat diskoak partiziotan banatzea izan zen, partizio bakoitzean FAT txikiago\nbat jarriaz.\nFitxategi-sistema motak.\n8 biteko FAT originala.\nThe FAT egitura (jatorriz hala deitzen zen), Marc McDonald eta Bill Gatesen arteko eztabaida baten ondorioz jaio zen, eta McDonald-ek diseinatu eta kodetu zuen.\n8 biteko elementu taula zuen hasiera batean. Microsoft-en Stand-alone Disko BASIC-80 8080-oinarritutako oinordekoa zen. 1978an, Stand-alone Disko BASIC izan zen, 8086 liburutegira eraman DEC PDP-10 emulatzaile bat erabiliz. Garai hartan ez zen 8086 sistema eskuragarririk.\nFAT fitxategi-sistema baita ere, Microsoft-en MDOS / MIDAS sistema eragilean erabilia izan zen, McDonald-ek idatzitako 1979tik 8080/Z80 plataforma.\nStand-alone Disko OINARRIZKO bertsioa onartzen hiru gantzak, hau da, berriz, MIDAS parametroa. Informatzen, MIDAS ere prestatu zen 10-bit, 1979 FAT 12-bit eta 16-bit aldaera onartzen. Stand-alone Disko BASIC 16 byte direktorioko sarrerak tamaina bitartean, MIDAS ordez okupatu sarrera bakoitzeko 32 byte.\nFAT12.\nTim Patterson-ek elementu taula 12 bitera luzatu zuen, FAT kopurua bira murriztu eta cluster balio erreserbatuen semantika birdefinitu zituen. Diskoaren diseinua modifikatu zuen, beraz, erro direktorioa ez zen FAT eta datuen eremuaren artean kokatuko. Eta direktorioko sarrerak 16 byte-tatik 32 byte-ra aldatu zuen bere FAT12 inplementatzeko.\nHASIERAKO FAT16.\n1984ko abuztuaren 14an, IBMk AT PC-a kaleratu zuen, zeinak 20 MB diska gogorra zuen eta PC DOS 3.0 barneratzen zuen. Microsoft-ek MS-DOS 3.0 paraleloan garatu zuen. Clusterren helbideak 16 bitetan handitu ziren, bolumen bakoitzeko 65.524 cluster onartzen zituenak. Eta ondorioz, askoz ere handiagoa izango da fitxategi-sistemaren tamaina.\nHala eta guztiz ere, gehienezko sektore kopurua eta tamaina (32 MB) ez zen aldatu. Horregatik, nahiz eta cluster helbideak 16 bitekoak izan arren, formatu hau ez zen oraindik FAT16 bezala onartu.\nBUKAERAKO FAT16.\nAzkenik, 1987ko azaroan, Compaq MS-DOS 3.31 baino ez da ezagutzen gaur egun FAT16 formatuan. 16 biteko disko sektorea eta 32 biteko BPB hedapena duena.\n1995 baino lehen DOS bertsioek CHS disko atzipena zuten soilik. MS-DOS 7.0/ Windows 95 LBA motako disko atzipena barneratu zutenean, partizioak fisikoki kanpoan kokatzen hasi ziren. FAT16 motako partizio hauek FAT16X ere deitzen zaie.\nFAT32.\nFAT16 bolumen tamaina gainditzeko, DOS formatua modu errealean kudeatzeko aukera ematen du, aldi berean, Microsoft-ek fitxategi sistema berri bat diseinatu zuen, FAT32. Zeinak culster posibleen kopuru handiagoa onartzen baiitzuen. Baina lehenik zegoen kodea gehiegi berrerabili zitekeen. Beraz, ohiko memoria aztarna eskuragarria DOS baino 5 KB gutxiagora murriztu zen.\nCluster balioak 32 bit-eo zenbakiz errepresentatzen dira, 32 bit horietatik 28 cluster-aren zenbakia gordetzeko erabiltzen dira.\nAbioko sektoreak 32 bit-eko eremua erabiltzen du sektoreen kontaketarako. FAT32-ren bolumen tamaina 2TB-ra mugatuz 512 byte-ko sektore tamainarako, eta 16Tb-ra 4096 bytekosektore tamianarako.\nFAT32 MS-DOS7.1/Windows95 OSR2 sartu zen 1996an, birformateoa beharrezko zen erabili ahal izateko, eta DriveSpace3 (Windows 95 OSR2 eta Windows 98 bertsiotarako) inoiz ez zuen onartu. Windows 98 erabilpen bat gehitu zion disko gogorra FAT16-tik FAT32-ra bihurtzeko, informazioa galdu gabe.\nAzkenik, Windows 2000-k FAT32 ekartzen zuen.\nEratorriak.\nFATX.\nFATX fitxategia Microsoft-en Xbox bideo-joko kontsola disko disko gogorrak eta memoria-txartelak, 2001ean sartu diseinatutako sistema familia bat da.\nFAT16 eta FAT32en antzeko diseinu bera oinarrizko ideiak, FATX16 eta FATX32 disko egitura sinplifikatuak, baina, batez ere, FAT16 normal eta FAT32 fitxategi-sistema bateraezina, FAT fitxategi sistema gidariek ezinezkoa dute bolumena muntatzea.\nexFAT.\nexFAT Microsoft-ek flash diskoetarako fitxategi-sistema optimizatua da.\nWindows XP eta Windows Server 2003 onartzen da, KB955704 eguneraketaren bitartez. Eta Windows Embedded CE 6.0, Windows Vista Service Pack 1-rekin, Windows Server 2008, Windows 7, Windows 8, Windows Server 2008 R2 (Windows Server 2008 Server Core izan ezik), Mac OS X Snow Leopard 10.6.5 hasita, Mac OS X Lion eta OS X Lion mountain.\nexFat NTFS fitxategi sistema irtenbide bideragarria ez denean erabili daiteke. non FAT32 fitxategi-sistema estandarra fitxategi tamaina muga (FAT gabe + hedapena), onartezina da.\nLuzera ezaguna duen exFAT fitxategi bat sortzea, fitxategi tamaina berdina idazten kopurua egiteko."}
{"id": "11468", "revid": "512", "url": "https://eu.wikipedia.org/wiki?curid=11468", "title": "Aintzane Garate", "text": "Miren Aintzane Garate Pagaldai VIII. legegintzaldiko EHAKeko eusko legebiltzarkidea izan zen 2005etik 2009ra bitartean. Ogibidez, irakaslea da."}
{"id": "11469", "revid": "56334", "url": "https://eu.wikipedia.org/wiki?curid=11469", "title": "Ricardo Gatzagaetxebarria", "text": "Ricardo Gatzagaetxebarria Bastida (Ondarroa, 1960ko uztailaren 25a) euskal politikari jeltzalea da. Zuzenbidean lizentziatua. VIII., IX. eta X. legegintzaldietako EAJko eusko legebiltzarkidea da. 1987tik 1991 arte Ondarruko udaleko zinegotzia izan zen; 1991 eta 1992an Eusko Jaurlaritzako Toki Administrazioko zuzendaria; 1992 eta 1996 bitartean Gorte nagusietako diputatua; eta 1996tik 2004 arte Gorte nagusietako senataria. Caritas-eko kidea ere bada.\n2012ko abenduaren 17tik 2016ko azaroaren 28ra arte Eusko Jaurlaritzako Eusko Jaurlaritzako Ogasun eta Finantza Sailburua izan zen."}
{"id": "11471", "revid": "448", "url": "https://eu.wikipedia.org/wiki?curid=11471", "title": "I\u00f1aki Gerenabarrena", "text": "I\u00f1aki Gerenabarrena Mart\u00ednez de Lahidalga (Gasteiz, 1962) V., VI., VII. eta VIII. legegintzaldietako EAJko eusko legebiltzarkidea da. Nekazaritza eta Arrantza sailburua izan da. Egun EAJko Araba Buru Batzarreko lehendakaria da. Basogintzako ingeniari teknikoa da ogibidez."}
{"id": "11472", "revid": "448", "url": "https://eu.wikipedia.org/wiki?curid=11472", "title": "Gema Gonzalez de Txabarri", "text": "Gema Gonzalez de Txabarri Miranda (Zarautz, Gipuzkoa, 1966ko apirilaren 21a) politikaria da. Zuzenbidean lizentziaturik, Euskal Ikaskuntzetan eta Europar Ikaskuntzetan graduondokoa eskuratu du. Eusko Legebiltzarraren VI., VII. eta VIII. legegintzaldietan, legebiltzarkide izan zen EAJren ordezkaritzat. 2013ko otsailean, Eusko Jaurlaritzako Hezkuntza Sailaren Gipuzkoako lurralde ordezkari izendatu zuten.\nEAJren barnean, Zarauzko Batzarreko eta Gipuzkoa Buru Batzarreko kide ohia, eta orain, Euskadi Buru Batzarreko burukidea da. Era berean, Eusko Ikaskuntza, Greenpeace eta Sabino Arana Fundazioko kidea da."}
{"id": "11473", "revid": "58701", "url": "https://eu.wikipedia.org/wiki?curid=11473", "title": "Eloy de la Iglesia", "text": "Eloy de la Iglesia Di\u00e9guez (Zarautz, 1944ko urtarrilaren 1 - Madril, 2006ko martxoaren 23) gipuzkoar zinema zuzendaria izan zen.\nBiografia.\nEloy de la Iglesia, 1980ko hamarkadan Europako hainbat hiritan bizi zen; drogen inguruko giroa eta bazterkeria islatzeagatik nabarmendu zen batik bat. Zehazki, Espainian \"kinki zinema\" bezala ezagutu zenarekin estuki lotuta dago bere zinemagintza.\nOso gaztetatik izan zuen Eloy de la Iglesiak zinemarekiko zaletasuna. Filosofia eta Letrak ikasten hasi zen, baina berehala saiatu zen \"Espainiako Zinema Eskola Ofizial\"ean sartzen. Ez zuten onartu, ordea, bertako ikasle izateko gutxieneko adina betetzen ez zuelako oraindik. Horrela, Parisera jo zuen, eta bertan egin zituen zinema ikasketak. Telebistan egin zuen lan gidoilari bezala, eta 8 milimetroko zenbait lan egin ondoren, 1966an aurkeztu zuen lehen film luzea: \"Fantasia 3\".\nGeroago iritsi zen \"Algo amargo en la boca\" (1969) filma, baina arazoak izan zituen zentsore frankistekin, ordurako Espainiako Alderdi Komunistako kidea zelako zuzendaria. Aurrerago ere hainbat arazo izan zuen zentsurarekin, etenik gabe gordinkeria eta probokazioa erabiltzen zituelako bere filmetan, beti ere baztertuenen isla izango ziren lanak egiteko ahaleginean.\n\"Techo de cristal\" (1971) filmak ekarri zion arrakasta, eta geroago beldurrezko filmekin ere ausartu zen: \"La semana del asesino\" (1972), \"Nadie oy\u00f3 gritar\" (1973), \"Una gota de sangre para morir amando\" (1973) eta \"Juego de amor prohibido\" (1975) filmekin.\nGeroago, sexualitatea, homosexualitatea eta ohiko familia ereduek sortutako frustrazioa ere landu zituen \"La otra alcoba\" (1976), \"La criatura\" (1977) eta \"Los placeres ocultos\" (1977) filmetan.\n1980ko hamarkadan, gai hauei beste batzuk gehitu zizkien, droga eta bazterkeriaren mundua bereziki islatuz. Garai hartakoak dira \"Navajeros\" (1980), \"Colegas\" (1982), \"El pico\" (1983) eta \"El pico 2\" (1984) filmak, garai hartan arrakasta handia izan zutenak.\n1985ean aldendu zen gai horietatik, Henry James-en eleberrian oinarritutako \"Otra vuelta de tuerca\" filma zuzentzeko. Handik bi urtera, ordea, berriro ere bazterkeria islatu zuen \"La estanquera de Vallecas\" (1987) filmean.\nHurrengo urteotan ez zuen filmerik zuzendu, droga mendekotasunak sortu zizkion arazoak tarteko. 1983an erori zen heroinaren atzaparretan, eta nekeza izan zitzaion mendekotasun haren zama eramatea. Hala ere, lortu zuen drogak bazterrera uztea, eta 1992an eman zuen horren berri. Halaber, komunismoarekiko eta dogmatismo ideologikoekiko desengainua adierazi zuen hamarkada hartan.\nDonostiako Zinemaldian egin zioten omenaldian, berriro lanari ekiteko gogoa agertu zuen, eta hamasei urte filmerik zuzendu gabe egon ondoren, 2003an \"Los novios b\u00falgaros\" filma aurkeztu zuen, Eduardo Mendicuttiren eleberrian oinarrituta, eta etorkinen artean girotutako maitasun homosexual baten gaiari helduz."}
{"id": "11474", "revid": "512", "url": "https://eu.wikipedia.org/wiki?curid=11474", "title": "Jos\u00e9 Mar\u00eda Gonz\u00e1lez", "text": "Jos\u00e9 Mar\u00eda Gonz\u00e1lez Zorrilla VI., VII. eta VIII. legegintzaldietako EAJko eusko legebiltzarkidea da. EAJren barrruan Bizkai Buru Batzarreko kide da. Legebiltzarreko Industria Batzordeko lehendakari (2001-2005), Muskizko alkatea (1983-1999) eta EUDELeko lehendakaria (1989-1999) izan da. Gaur egun, Europako Mugimenduaren Euskal Kontseiluko lehendakaria da."}
{"id": "11475", "revid": "512", "url": "https://eu.wikipedia.org/wiki?curid=11475", "title": "Eneko Goia", "text": "Eneko Goia Laso (Donostia, Gipuzkoa, 1971ko urriaren 30a) politikaria da, jelkidea, Zuzenbidean lizentziaduna. 2015. urteaz geroztik, . VIII. legegintzaldian, EAJko izan zen. EAJ alderdiaren baitan, Gipuzkoako burukidea da.\nBizitza.\nEneko Goia Donostiako Amara auzoan jaio zen 1971ko urriaren 30ean. Ikasketak Ikasbide Ikastolan eta Barandiaran Lizeoan egin zituen. Zuzenbide lizentziatura Euskal Herriko Unibertsitatean burutu zuen eta ondoren Europar Batasuneko Zuzenbidean diplomatu zen Deustuko Unibertsitatean.\nIbilbide politikoa.\nEneko Goia 1989an hasi zen politikan, 18 urte zituela, EAJren Euzko Gaztedi gazte erakundeko kide egin zenean. 2005eko apirileko hauteskundeetan Eusko Legebiltzarreko Gipuzkoako parlamentari hautatu zuten. Bitartean, EAJko Gipuzko Buru Batzarrako burukide ere izendatu zuten. 2007-2011 bitartean, Gipuzkoako Foru Aldundiko Bide Azpiegituretako Diputatu eta Donostiako Udaleko zinegotzi 2011tik 2015era. Lau urte horretan, Donostiako orduko alkate Juan Karlos Izagirreren (Bildu) aurka oposizio gogorra egin zuen, PSEren laguntzarekin. 2015eko Hego Euskal Herriko udal eta foru hauteskundeetan, 29.029 boto eta 9 zinegotzirekin, berak zuzendutako EAJko zerrendak eskuratu zuen boto gehien Donostian, eta, 2015eko ekainaren 13an, Donostiako alkate aukeratu eta izendatu zuten."}
{"id": "11476", "revid": "336", "url": "https://eu.wikipedia.org/wiki?curid=11476", "title": "Estibaliz Hernaez", "text": "Estibaliz Hernaez Lavi\u00f1a (Bilbo, 1969) VIII. legegintzaldiko EAJko eusko legebiltzarkidea da. Kimikan doktorea, EHU-an irakaslea da."}
{"id": "11477", "revid": "15251", "url": "https://eu.wikipedia.org/wiki?curid=11477", "title": "Juana Iturmendi", "text": "Juana Iturmendi Maguregui VII. eta VIII. legegintzaldietako PPko eusko legebiltzarkidea da. PPn barnan, Getxoko PPko idazkari nagusi ohia; Bilboko PPko presidentea; Bizkaiko PPko bozeramalea; Bilboko Udalaren zinegotzi ohia; eta Euskadiko Alderdi Popularreko Eskualdeko Batzorde Eragileko kidea da.\nHorretaz gain, Deustoko Unibertsitatean Zuzenbidean lizentziaturik dago, \"El Sitio\" elkarteko kidea da, eta Bilboko Arriaga antzokiaren kontseilaria zen."}
{"id": "11478", "revid": "237", "url": "https://eu.wikipedia.org/wiki?curid=11478", "title": "Deustoko Unibertsitate", "text": ""}
{"id": "11479", "revid": "58701", "url": "https://eu.wikipedia.org/wiki?curid=11479", "title": "Antton Karrera", "text": "Antton Karrera Agirrebarrena (Amezketa, 1943-) politikari gipuzkoarra da.\nVII. eta VIII. legegintzaldiko Ezker Batuko eusko legebiltzarkidea izan da. Bi legegintzaldietan alderdiko bozeramailearena eginez, 2002an Javier Madrazo ordezkatu zuenez geroztik.\nEzker Batuaren barnean, Gipuzkoako koordinatzaile eta Euskadiko burukidea da.\nETAkide izandakoa.\nFrankismopean, ETAkidea izan zen, Burgosko prozesuan epaituen artean egonik."}
{"id": "11480", "revid": "336", "url": "https://eu.wikipedia.org/wiki?curid=11480", "title": "ReiserFS", "text": "ReiserFS fitxategi sistema bat da, Namesys enpresako talde batek diseinatua eta ondoren Hans Reiserek askatua. Egun Linuxek erabiltzen du eta etorkizunean beste sistema eragile batzuekin ere erabiltzeko asmoak daude."}
{"id": "11481", "revid": "56334", "url": "https://eu.wikipedia.org/wiki?curid=11481", "title": "Mar\u00eda Jos\u00e9 Lafuente", "text": "Mar\u00eda Jos\u00e9 Lafuente Orive (Espejo, ) arabar politikari ohia da, II., IV., V., VI., VII. eta VIII. legegintzaldiko PPko izandakoa. Araban Zentro Demokratikoaren Batasunaren sortzaileetako bat izan zen."}
{"id": "11482", "revid": "105290", "url": "https://eu.wikipedia.org/wiki?curid=11482", "title": "Fitxategi sistema", "text": "Fitxategi sistema bat ordenagailu bateko fitxategi eta datu guztiak gorde eta antolatzeko metodo bat da, bilaketa eta kudeaketa errazten dituena.\nSarrera.\nSistema informatiko bateko garrantzi handiko datuak edo informazioa, memoria lagungarrietan biltegiratzen dira. Honela programak, datuak eta konputagailu-sareen egitura konplexua ere sistema eragileak disko gogorretan gordetzen ditu. (Active Directory zein DNS, banatutako datu-base hierarkikoak dira eta beraz disko gogorretan gordeta daude).\nSistema eragile gehienek beraien fitxategi sistema propioa daukate. Fitxategi sistemak testu moduan edo grafikoki adieraziak dira fitxategi kudeatzaile baten bitartez. Fitxategi sistema arruntenak datuen atzipena tamaina berdineko bloke kate bat (batzuetan sektore deitutakoa eta 512 byte-ko luzerakoa normalean) bezala baimentzen duten datu biltegiratze dispositiboak erabiltzen dituzte. Fitxategi sistemaren softwarea sektore hauek fitxategi eta direktorioetan antolatzeko arduraduna da eta erregistro bat mantentzen du sektore bakoitza ze fitxategiarena den jakiteko eta erabili ez direnak bereizteko. Errealitatean, artxibo sistemak batek ez du espresuki datu biltegiratze dispositibo baten beharra, baizik eta dinamikoki sortutako datuen atzipenerako ere erabil daiteke, sare konexio batean jasotakoak bezala.\nOrokorrean fitxategi sistema batek fitxategi izenak fitxategiekin erlazionatzen dituzten direktorioak dauzkate, normalean fitxategi izenak indize bati lotuz mota bateko fitxategi esleipen taula batean, FAT bezala MS-DOS fitxategi sistemetan edo Unix sistemetako inodoak bezala. Direktorioen egitura laua edo hierarkikoa izan daiteke. Fitxategi sistema batzuetan fitxategien izenak fitxategien luzapenetarako sintaxi bereziarekin eta bertsio zenbakiarekin egituratuak dira. Beste batzuetan, fitxategi izenak testu kateak dira eta fitxategi bakoitzaren metadatuak bananduak gordetzen dira.\nFitxategi sistema hierarkikoetan, fitxategi baten kokapena, normalean, \"bide-izen\" izeneko testu kate baten bitartez adierazten da. Bide-izenentzako nomenklatura sistemaz sistema aldatzen da, baina orokorrean egitura bera mantentzen dute. Bide-izen bat, ezkerretik eskuinera hierarkikoki ordenatua eta barra ('/') edo barra alderantzikatua ('\\') izan ohi den karaktere berezi baten bitartez banatutako direktorio eta azpi-direktorio izen segi batez adierazten da eta espezifikatutako azken direktorioko fitxategi baten izenarekin bukatu daiteke.\nHonela, adibidez, Unix sitema batean, \"mikel\" erabiltzailearen kanta gogokoaren bide-izena honelako zerbait izando zen:\n /home/mikel/musika/Magic Mushrooms - Open Source.ogg\nAntzeko adibide bat Windows fitxategi sistema batean honela ikusiko zen:\n C:\\Mis documentos\\Nere Musika\\Magic Mushrooms - Open Source.ogg\nOhizko fitxategi sistemak bai fitxategiak bai direktorioak sortu, mugitu eta ezabatzeko metodoak dauzkate, baina fitxategi edo direktorio baterako lotura gehigarriak (lotura \"gogorrak\" Unix-en) sortzeko edo guraso loturak (\"..\" Unix-en) berrizendatzeko metodorik ez daukate.\nOinarrizko fitxategi sistemetarako atzipen segurua atzipen kontrol lista edo kapazitate eskemetan oinarritua egon daiteke. Hamarkadak dira atzipen kontrol listak ez seguruak zirela frogatu zela. Honela izanik, sistema eragile esperimentalak kapazitate bitarteko atzipena erabiltzen dute. Sistema eragile komertzialek atzipen kontrol listekin funtzionatzen dute oraindik.\nFitxategi sistemak hiru adarretan bereiz daitezke: diskoko fitxategi sistemak, sare fitxategi sistemak eta asmo bereziko fitxategi sistemak.\nFitxategi sistemaren aukeraketa.\nGaur egungo (2007) sareko sistema eragileek fitxategi-sistema aukeratzea ahalbidetzen dute.\nEsate baterako Windows NT-ek hiru motako partizioak onartzen ditu:\nUNIX-ek ere fitxategi-sistema desberdinak onartzen ditu: ext2, ext3, S5, UFS (UNIX-en datu-basena sistema), BFS, AFS, DOS...\nNetware-k behar bada ezaugarri honetan sistema eragilerik malguena da. DOS fitxategiak onartzen ditu baina Microsoft-en sistema baino ahaltsuagoa ahalbidetzen du (segurtasun, konpresio, disko-kuota ezaugarriak onartzen ditu). Baita Mac, Windows 9x, OS/2, UNIX (NFS) eta NT fitxategi sistemak jasaten ditu ere.\nEdozein arrozi dela medio, fitxategi sistemak hondatze bat pairatuko balu, erabiltzaileen datuak arrisku handian leudeke. Arazo hau dela eta, instalazio handietan fitxategi-sistemaren fidagarritasuna bermatzeko segurtasun prozedurak beharrezkoa dira. Ondoren fidagarritasuna hobetzen dituzten prozedurak:\nDiskoko fitxategi sistemak.\nDiskoko fitxategi sistema bat datuak konputagailu batekiko zuzenean edo zeharka konektatua dagoen disko unitate batean gordetzeko diseinatua dago.\nDiskoko fitxategi sistema baten adibideak:\nSare fitxategi sistemak.\nSare fitxategi sistema bat sare baten bitartez bere fitxategiak atzitzen dituen fitxategi sistema da.\nSare fitxategi sistemen adibideak:\nAsmo bereziko fitxategi sistemak.\nOinarrian, asmo bereziko fitxategi sistemak, aurreko bi sailkapenetako batean ere ez daudenak dira.\nEta abar."}
{"id": "11483", "revid": "8941335", "url": "https://eu.wikipedia.org/wiki?curid=11483", "title": "Rafa Larreina", "text": "Rafael Larreina Valderrama (Gasteiz, Araba, 1956ko maiatzaren 19a -) euskal herritar politikaria da. Ekonomia Zientziak ikasi zituen Euskal Herriko Unibertsitatean eta Nafarroako Unibertsitatearen Enpresen Goi-mailako Ikasketen Ikastetxean graduondoa egin zuen. III., IV., V., VI., VII. eta VIII. legegintzaldiko EAko izan da.\nVII. legegintzaldian alderdiko bozeramailea izan zen, eta VIII.ean, Eusko Legebiltzarreko Mahaiako Bigarren mahaiburuorde izan zen. EAko Euskadiko Batzorde Eragilean, antolakuntzako idazkaria da.\nHorretaz gain, Hegoalde Kultura Elkarteko, Euskalerriaren Adiskideen Elkarteko, Gasteiz Mendi Elkarteko, Internet-Euskadi Elkarteko eta Greenpeace-ko erakundeetako kidea da. Halaber, Opus Deiko kidea da.\n2009ko Euskadiko Hauteskundeetarako zerrendaburua izan ze Arabatik, baina ez zen aukeratua izan."}
{"id": "11484", "revid": "8742039", "url": "https://eu.wikipedia.org/wiki?curid=11484", "title": "Onintza Lasa", "text": "Miren Onintza Lasa Arteaga (Tolosa, Gipuzkoa, 1972ko urriaren 18a -) politikari gipuzkoarra da.\nIbilbidea.\nSoziologia eta Zientzia Politikoetan lizentziatua da, eta Administrazio Publiko-ko graduondokoa du.\nEusko Alkartasuneko militantea da, eta alderdi barnean Euskadiko Batzorde Eragileko kidea da.\nEusko legebiltzarreko legebiltzarkide izan zen VII. eta VIII. legegintzaldietan Eusko Alkartasuna alderditik.\n2003tik 2011ra Tolosako zinegotzia izan zen, lehengo EA alderditik eta ondoren Bildu koaliziotik.\n2011tik 2015era Gipuzkoako Batzar Nagusietako batzarkide izan zen."}
{"id": "11485", "revid": "105290", "url": "https://eu.wikipedia.org/wiki?curid=11485", "title": "Ext2", "text": "ext2 (\"second extended filesystem\" edo hedatutako bigarren fitxategi sistema) GNU/Linux sistema eragilearentzako fitxategi sistema estandarra izan zen zenbait urtez, eta gaur egun ere askok eta askok erabiltzen jarraitzen dute. Erabiltzaile askok bere ondorengoa den ext3 fitxategi sistemara egin dute migrazioa, \"ext2\"k ez bezala, eguneroko erregistroa gordetzen baitu. Remy Cardek diseinatu zuen."}
{"id": "11490", "revid": "58701", "url": "https://eu.wikipedia.org/wiki?curid=11490", "title": "Esozi Leturiondo", "text": "Esozi Leturiondo Aranzamendi (Soraluze, 1951) VIII. legegintzaldiko PSE-EEko eusko legebiltzarkidea da.\nBiografia.\nSoraluzen jaioa, Gipuzkoan, 1951ko uztailean. Filologia Hispanikoan lizentziatua, irakasle aritu zen hainbat ikastolatan eta gaztelania Mendebaldeko Institutuan eman zuen. Erregimen frankistaren azken garaian sortu zitzaion Espainiako eta Euskal Herriko politikarekiko interesa. Euskadiko Ezkerra alderdiko militantea 2005eko ekainean aurkeztu zen, independente gisa, PSE-EEren (PSOE) hauteskunde-zerrendetan, Eusko Legebiltzarrerako. Kargu publiko hori zortzigarren legealdian bete zuen.\nMario Onaindiarekin ezkonduta, gaur egun bere izena daraman fundazioa zuzentzen du."}
{"id": "11492", "revid": "336", "url": "https://eu.wikipedia.org/wiki?curid=11492", "title": "Patxi L\u00f3pez", "text": "Francisco Javier L\u00f3pez \u00c1lvarez \u2014Patxi L\u00f3pez izenaz ezaguna\u2014 (Portugalete, Bizkaia, 1959ko urriaren 4a) euskal politikaria da. Espainiako Diputatuen Kongresuko lehendakaria izan da, Euskal Autonomia Erkidegoko lehendakari ohia eta PSE-EEko idazkari nagusi ohia ere bada. IV., V., VI., VII. eta VIII. legegintzaldietan Eusko Legebiltzarreko kide izan da. Gaur egun, PSOEko zuzendaritza exekutiboko kide da.\n2016ko urtarrilaren 13an aukeratu zuten Espainiako Diputatuen Kongresuko lehendakari. 2016ko Espainiako hauteskunde orokorren ondorioz aukeratu zuten Ciudadanos alderdiaren babesarekin. Gobernua ez zen eratu eta hurrengo hauteskunde orokorrak eta gero, Ana Pastorrek hartu zuen bere lekua.\nBizitza.\nBilbon bizi bada ere, portugaletetartzat du bere burua. Gurasoak ezkerraldekoak zituen: ama Portugaletekoa, eta aita, Sestaokoa. Amaren aldetik, arbasoak Gue\u00f1esko La Quadra auzokoak dira; aitaren aldetik, Deustukoak. Aita Eduardo L\u00f3pez Albizu, \"Lalo\", Euskal Herriko sozialismoaren agintari historikoa zuen. Horrek Patxi Lopezen ideologia finkatu zuen. Gurasoak erbestean izan zituen frankismoaren garaian: ama, C\u00e1ceresen, eta aita, Almer\u00edan. Erbestetik itzulita, aitak klandestinitatean lagundu zuen Espainiako Alderdi Sozialista berreraikitzen. Hori zela eta, orduko buruzagi historikoak (Felipe Gonz\u00e1lez, Alfonso Guerra, Manuel Chaves eta abar) maiz joaten ziren haren etxera, Ram\u00f3n Rubial, Nicol\u00e1s Redondo eta Eduardo L\u00f3pezekin bilerak egitera.\nEz dauka goi mailako ikasketarik, izan ere, Ingeniaritza ikasketak lehenengo urtean bertan behera laga zituen, graduatu gabe. Ez daki euskaraz, baina ikasten aritu zen. Beti politikari lotuta, orain arte ez du politikaz kanpoko enplegurik izan, ez inongo administraziotan, ez sektore pribatuan.\nEmaztea Otxarkoaga auzoko Bego\u00f1a Gil du, 1995. urtetik Bilboko udaleko zinegotzia dena.\nEuskadiko Alderdi Sozialista.\nEuskadiko Gazteri Sozialistako kidea da 1975etik eta, 1985tik 1988ra bertako idazkari nagusia izan zen. 1977an PSEko kide bihurtu zen. 1986ko Espainiar Hauteskunde Orokorrak izan zirela eta, UGT PSOEtik urrundu eta sindikatuko ordezkari gorenak ziren Nicol\u00e1s Redondo eta Anton Sarazibar alderdiko Bizkaiko zerrendatatik atera eta Lopez, alderdiko batzar exekutiboan sartu zena, 1987an diputatu bihurtu zen Madrilgo Kongresuan. Urte bi eman zituen Madrilen; hantxe ezagutu zuen Jos\u00e9 Luis Rodr\u00edguez Zapatero. 1986tik 1990ra arte Espainiako Diputatuen Kongresuan aritu zen. Eusko Legebiltzarrean, 1991tik dihardu etenik gabe.\nUrte hartan Antolakuntza Idazkaritza hartu zuen eta 1995ean, Bizkaiko Instituzio Idazkaritza. 1997an Bizkaiko idazkari nagusi izendatu zuten eta 2000an, berretsi. 2002ko martxoaren 23an, PSE-EEko idazkari nagusi hautatu zuten Nicol\u00e1s Redondo Terrerosek dimititu eta gero.\nSeigarren lehendakaria.\n2005ean lehendabizikoz izan zen lehendakarigaia. Haren alderdiak aurreko hauteskundeetan baino bost eserleku gehiago lortu bazituen ere, EAJko Juan Jos\u00e9 Ibarretxek irabazi zituen.\n2006ko uztailaren 6an, ETAk su-etena aldarrikatu eta gero, Batasunako zenbait kiderekin bildu ondoren, PPk eta Ermuko Foroak auzitara jo eta Euskal Autonomia Erkidegoko Auzitegi Nagusiak epaiketa hasi zuen haren kontra. Epaiketa 2009ko urtarrilaren 11n artxibatu zen.\n2009ko Eusko Legebiltzarrerako Hauteskundeetan lehendakarigai izan zen. Sozialistek Barack Obamak AEBetako azken kanpainan erabilitako ideia asko erabili zituzten beren hautagaiak bultzatzeko (mitinetan, esloganetan...). Azken emaitzetan Ezker Abertzalearen hautagaiak legez kanpo utzi izanak eragina izan zuen gehiengoen eraketan, eta Patxi L\u00f3pezek horregatik lortu zuen gehiengoa osatzea PPren babesarekin.\nPatxi L\u00f3pez kritikatua izan zen, kanpainan PPrekin itunik ez zuela egingo esan ostean, legegintzaldi osorako itun estrategikoa sinatu zuelako.\n2009ko maiatzaren 5ean izendatu zuten Eusko Legebiltzarrean Eusko Jaurlaritzako lehendakari, 39 bozekin. Ibarretxeren 35 botoak ez ziren nahikoak izan lehendakaritza berriz lortzeko.\nEusko Jaurlaritzako lehendakarien artean, Patxi L\u00f3pez izan zen PSOEko lehena (1978 arte Eusko Kontseilu Nagusiko lehendakari izan zen Ram\u00f3n Rubial kontuan hartu gabe). Lehendakari kargua hartzean ohitura ere aldatu zuen, zin egin beharrean, promes egin baitzuen, bere izaera laikoa aldarrikatuz. Horrez gain, Gernikako arbolaren aurrean egindako ekitaldian, lehen aldiz demokrazia ezarri zenetik, guardia zibilak gonbidatu zituen. Herritar askok irain gisa hartu zuten hori eta handik denbora gutxira, Bizkaiko aldundiak Guardia Zibilei sarrera legez debekatu zien Gernikako Arbolaren eremura."}
{"id": "11493", "revid": "9291194", "url": "https://eu.wikipedia.org/wiki?curid=11493", "title": "Mari Carmen L\u00f3pez de Okariz", "text": "Maria del Carmen L\u00f3pez de Okariz L\u00f3pez de Munain (Gasteiz, 1957ko maiatzaren 12a) VI., VII. eta VIII. legegintzaldiko PPko da. Arabako Alderdi Popularreko idazkari exekutiboko kidea da. Arabako Donemiliagako udaleko zinegotzia ere bada."}
{"id": "11494", "revid": "71145", "url": "https://eu.wikipedia.org/wiki?curid=11494", "title": "Jes\u00fas Loza", "text": "Jes\u00fas Loza Aguirre (Gasteiz, ) arabar mediku eta politikaria da. VII. eta VIII. legegintzaldiko PSE-EEko eusko legebiltzarkidea da. Arabako PSEko Batzorde Eragileko kidea ere bada. 1987tik 1997 arte Arabako Ongizateko Foru diputatua izan zen, eta 1997tik 1998 arte Eusko Jaurlaritzako Gizarte Gaietarako sailburuordea. Medikuntzan lizentziaturik, sendagilea da ogibidez.\nHainbat urtez Fernando Buesa Fundazioko presidenteorde izan da. Txagorritxuko erietxeko zuzendaritzan aritu zen lanean. Patxi Lopez lehendakaritzara heldu zenean, berriz, Elkarbizitzarako ordezkari izendatu zuen. 2018ko ekainean, Gobernuaren ordezkari Euskal Autonomia Erkidegoan izendatu zuten."}
{"id": "11495", "revid": "512", "url": "https://eu.wikipedia.org/wiki?curid=11495", "title": "Joana Madrigal", "text": "Joana Madrigal Jim\u00e9nez VII. eta VIII. legegintzaldiko PSE-EEko eusko legebiltzarkidea da. PSE-EEn barnan, Euskadiko batzorde Eragileko kidea eta Arabako Batzorde Exekutiboko Etxebizitza eta Hirigintzako idazkaria da. Zientzia Politikoetan lizentziaturik, Herri Administrazioan espezialdua, Eusko Jaurlaritzako Merkataritza Saileko zerbitzu-zuzendaria da."}
{"id": "11496", "revid": "512", "url": "https://eu.wikipedia.org/wiki?curid=11496", "title": "Mar\u00eda San Gil", "text": "Mar\u00eda San Gil Noain (Donostia, Gipuzkoa, 1965eko urtarrilaren 15a -) euskal herritar politikari ohia da.\nBiografia.\nFilologia Bibliko Hirueledunean lizentziaduna da. Gregorio Ord\u00f3\u00f1ez Partido Popularreko Donostiako zinegotziaren laguntzaile bezala hasi zen politikan, Donostiako Udalean. ETAk 1995ean Gregorio Ordo\u00f1ez hil zuenean, Alderdi Popularreko kide egin zen, eta urte horretan bertan zinegotzi hautatu zuten Donostiako Udalean. Euskadiko Alderdi Popularraren buruzagia izan zen 2008rarte. 2005eko Eusko Legebiltzarrerako hauteskundeetan, lehendakari-hautagai bezala aurkeztu zen, 3. postuan geratuz. Eusko legebiltzarkide ere izan da.\n1999an, Alderdi Popularreko Zuzendaritza Batzorde Nazionalean sartu zen, eta hilabete geroago bere burua aurkeztu zuen alkategai bezala Donostiako udal hauteskundeetan. 2000. urtean, Gipuzkoako Alderdi Popularraren X. Kongresuan, lehendakari hautatu zuten, Ricardo Huesoren ordez. 2003ko udal hauteskundeetan, Alderdiaren zerrendaburua izan zen Donostiako alkatetzerako hauteskundeetan. 2004ko uztailean, hurrengo urteko lehendakaritzarako hauteskundeetarako hautagai izendatu zutelarik, uko egin zion zinegotzi karguari. Lau hilabete geroago, Euskadiko Alderdi Popularreko lehendakari hautatu zuten.\n2007ko apirilean, bular-minbizia zela-eta, politikan behin-behineko geldiunea ekin zuen. 2008ko maiatzean, Alderdiaren barruan egiten ari zen Kongresuko ponentzian parte ez-hartzea erabaki zuen \"desadostasunak\" zirela eta. 2008ko maiatzaren 21ean, Mariano Rajoyrekin bildu ondoren Euskadiko Alderdi Popularraren buruzagitza eta Eusko Legebiltzarra utziko zituela iragarri zuen. Azkeneko hau 2008ko irailaren 22an egin zuen. Bere ordez Manuel Mitxelena sartu zen."}
{"id": "11497", "revid": "9470682", "url": "https://eu.wikipedia.org/wiki?curid=11497", "title": "Euskadiko Alderdi Popularra", "text": "Euskadiko Alderdi Popularra Espainiako Alderdi Popularraren (PP) Euskal Autonomia Erkidegoko atala da. 2020ko otsailaren 24an Alfonso Alonso haren presidenteak dimisioa eman zuen, Espainiako PPren buruzagitzak Carlos Iturgaitz lehendakarigai hautatu ondoren. 2016-2020ko Legegintzaldian, 9 eserleku zituen Eusko Legebiltzarrean, bosgarren eta azken alderdia izanik eserlekuen kopuruan, EAJ, EH Bildu, Elkarrekin Podemos eta PSE-EEren atzetik.\nHistoria.\nSorrera.\nEspainiako PP 1989an sortu zen, ordu arte Alianza Popular izandakoak bere IX. Kongresuan izen berria hartzea erabaki zuenean. Euskal Autonomia Erkidegoan ere hasieratik dihardu PPk, eta 1990ko legebiltzarrerako hauteskundeetan hartu zuen lehenengoz parte izen horren pean.\nLehen hauteskunde haietan botoen % 8,23 baino ez zituen lortu Partido Popularrek, eta haiei esker 6 parlamentari eskuratu zituen. Nolanahi ere, asko hobetu zituen aurreko legebiltzarreko hauteskundeetan bere aurrekari Coalici\u00f3n Popularrek lortutako emaitzak, CPk bi legebiltzarkide baino ez zituen eta. Orduz geroztik, etengabe egin du gora bototan, EAEko eskuin ez abertzalea bere inguruan bildu baitu PPk.\n1993ko hauteskunde orokorretan, esaterako, botoen % 15 lortu zituen, % 18,6 1996koetan eta % 28,8 2000. urtekoetan \u2013orain arte inoiz izan dituen emaitzarik onenak\u2013: Araban hiru senatari eta bi diputatu, Bizkaian senatari bat eta hiru diputatu, eta Gipuzkoan senatari bat eta bi diputatu. 2000. urteko hauteskunde orokorretan EAEko bigarren alderdia izan zen PP boto kopuruan, EAJren atzetik bi punturen aldez bakarrik.\nETAren jo-puntuan, mezua gogortu.\nETAk ere gogor eraso izan dio azken urteotan PPri. 1995ean Gregorio Ordo\u00f1ez Donostiako zinegotzia eta 1997ean Miguel Angel Blanco Ermukoa hil zituenez geroztik, beste zortzi PPko zinegotzi hil ditu Euskal Herrian zein Euskal Herritik kanpo, baita, 2001. urteko apirilean, Aragoiko PPren presidentea ere.\nEusko Legebiltzarrean izan duen ordezkaritzari dagokionez \u2013nahiz eta hauteskunde horietan orokorretan baino emaitza pobreagoak izan\u2013, etengabe igo zen botoetan zein eserkeluetan: 1994koetan botoen % 14,4 eta 11 legebiltzarkide lortu zituen, eta 1998koetan botoen % 20 eta 16 legebiltzarkide. 1998ko Legebiltzarrerako hauteskundeetan ere EAEko bigarren alderdi bilakatu zen PP botoen arabera, postu hori PSE-EE/PSOEri kenduz.\n1999. urtean egindako udal, batzar nagusi eta Europako parlamenturako hauteskundeetan ere emaitza aipagarriak lortu zituen PPk, goranzko joerari eutsiz. Bigarren postua berretsi zuen EAJ-EA alderdiek osatutako koalizioaren ondotik Europarako parlamenturako hauteskundeetan, eta udal eta batzar nagusietarakoei dagokienez, nabarmen egin zuen gora EAEko hiru lurraldeetan.\nGorakadarik nabarmenena, ordea, Araban izan zuen, eta emaitza horiei esker \u2013eta sozialisten laguntzaz\u2013 hainbat urtez EAJren esku egondako bi erakunde garrantzitsu \u2013Arabako Foru Aldundia eta Gasteizko udala\u2013 eskuratu zituen, horien buruan Ram\u00f3n Rabanera eta Alfonso Alonso jarriz. EAE mailako politikagintzari dagokionez, 1998ko hauteskundeen ondoren hasi zen legegintzaldian oposizio gogorra egin zion PPk, Juan Jose Ibarretxe lehendakaria buru zela, hasieran EHren babes parlamentarioarekin EAJk eta EAk osatu zuten Jaurlaritzari. 2000. urteko urrian lehendakariaren aurkako zentsura mozioa ere aurkeztu zuen PPk \u2013baita PSE-EE/PSOEk ere\u2013Eusko Legebiltzarraren historian lehendakari baten aurka aurkeztutako lehena, Lehendakariak legegintzaldia bertan behera utzi eta hauteskundeak dei zitzala behin eta berriro eskatuz.\nEAJ eta EA Lizarrako Akordioa sinatu ondoren EH-rekin lerratuta egoteaz salatuz, PPk eta PSE-EE/PSOEk euren arteko elkarlana indartu zuten, eta horren lekuko izan zen, besteak beste, alderdi biek 2000. urteko abenduan \u2013hilabeteko negoziazioaren ondoren\u2013 estatu mailan sinatutako \"Acuerdo por las libertades y contra el terrorismo\" deituriko akordioa. Su-etenaren aurreko urtean, 1998an, lau zinegotzi eta haietako baten emaztea hil zituen, eta su-etena bertan behera utzi ondoren, beste lau 2000. urtean zehar. 1996az geroztik, Carlos Iturgaitz da EAEko PPren presidente \u2013ohorezko presidentetza Jaime Mayor Orejak zuen\u2013, eta Carmelo Barrio idazkari nagusi. Iturgaitz zein Barrio karguetan berretsi zituen PPk 1999an egin zuen IX. Kongresuan.\nDialektika bihurri batean.\n2011z geroztik, ETAren ekintza armatuen amaierako eta behin betiko su-eten osteko EAEko eszena politiko berrian, PP EAEn bere toki politikoa aurkitzeko lehiatu zen. Bi talde nabarmentzen joan ziren: zentro-eskuina eta jarrera sutsua. Tentsio horiek Rajoyren eta Aznarren zaleen arteko lehiaren agerpentzat jo izan dira; izan ere, PPren Espainiako buruzagitzak erabakitzen du alderdiaren EAEko atalaren politika eta karguak. 2015eko urrian, Arantza Quiroga PPren EAEko presidenteak dimisioa eman zuen, elkarrizketaren aldeko haren egitasmoa aurrera atera ezinik, kontra baitzuen Arabako taldea, Alfontso Alonso ere tartean. Alfontso Alonsok Espainiako ministro izateari utzi eta Euskal Herrira itzuli zen alderdia berrantolatzeko.\n2019ko urtarrilaren 15ean, berriz, Borja Semper Eusko Legebiltzarreko eta Donostiako PPren bozeramaileak utzi zuen kargua, Madrilgo exekutibarekin iritzi desberdinak adierazi ondoren eta beste bizi ibilbide bati heldu nahi ziola argudiatuta. 2020ko otsailaren 24an, Alfontso Alonso EAEko presidenteak dimisioa eman zuen, PPren Espainiako exekutibak Carlos Iturgaitz lehendakarigai hautatu ondoren, Pablo Casadok eta Cayetana \u00c1lvarez de Toledok babestuta. Iturgaitzek konfrontazio hitzak erabili zituen izendatu berritan, Espainiako gobernukideak \"Fronte Popularra\" zirela esanez, \"\"batasunoek\", komunistek, sozialistek eta separatistek osatua\"; Voxekin ulertzearen alde mintzatu zen. 2020ko uztailaren 12an, alderdiak 6 eserleku eskuratu zituen Carlos Iturgaitzen lidergopean. ETAren su-eten mugagabetik 2010ean EAEko PPk botoen erdia galdu zuen, Casado alderdiko kideak \"Espainiako gizartea zerbait gaizki egiten aritzeari\" egotzi ziona, ETA eta Ezker Abertzalearen kontrako mezu gogorren artean; EAEko alderdiko presidenteak, dena den, Galiziako PPren ereduari begiratzeko eskatu zuen.\nIdeologia.\nEuskadiko PP Espainiako PPren atal bat da eta, beraz, haren ideologiaren isla. PP, berriz, AP frankistatik eratorri zen, 1979an Gernikako Estatutuaren kontra bozkatutakoa. Euskadiko PPk Espainiaren batasunaren eta sinboloen babesa du identitate markatzat, baita euskal abertzaletasunaren eta ETAren kontrako borroka ere. Ideia horiek laburbiltzeko \"konstituzionalista\" hitza aipatu dute sarritan, 1978ko Konstituzioa espainiarren berdintasun eta askatasunaren oinarria delakoan.\nIdeologia hori Miguel Angel Blanco erail eta Lizarra-Garaziko Hitzarmena sinatu ondoren heldu zen bere gorenera, Jaime Mayor Orejak 2001eko ekaineko EAEko hauteskundeetarako Redondo Terrerosen PSErekin elkar hartu zuenean. Maria San Gilek PPren EAEko presidentetza utzi ondoren (2008), PPk zertxobait baretu zuen bere diskurtsoa. EAEko PP Mariano Rajoy estatuko presidentearekin lerrokatu zen, zentro-eskuinera lerratu, funtsezko ideiak aldatu gabe. Ondorioz, zenbait kidek alderdia utzi zuten, diskurtsoa gogortzearen aldekoak baitziren, adibidez, Santiago Abascal.\nEuskadiko PPk Ekonomia Itunaren aldeko jarrera agertu du askotan. Horrek tirabirak sortu izan dizkio batzuetan Espainiako alderdiaren jarrera ofizialarekin. Alde horretatik, Alfontso Alonsok foruzaletzat jo du alderdia EAEn. Espainiako PPn Pablo Casado eta Cayetana Alvarez de Toledo gailentzean, 2020ko otsaileko 24tik aurrera, espainiar nazionalismo sutsura lerratutako adierazpenak gailendu ziren berriz ere Carlos Iturgaitzen ahotan, gogor kritikatuz Vox eta Ciudadanos ez beste alderdiak. Alderdiak, oro har, EAEn euskararen aldeko jarrera agertu badu ere, udaletan eta aldundietan era normalizatuan erabiltzearen kontrako helegiteak jarri ditu epaitegietan. Alderdikide ezagunak gazteleradun elebakarrak ditu ia denak, salbu eta Laura Garrido eta, ezagutza apalagoaz, Carlos Iturgaitz.\nPresidenteak.\n1989an sortu zenetik, ondorengo presidenteak izan ditu:\nAlderdi Popularra erakundeetan.\nEusko Legebiltzarra.\nIX. legealdian Eusko Legebiltzarrean, 13 eserleku zituen %14,10 botorekin. Botoen kopuruarekiko hirugarren alderdia izan arren, Legebiltzarreko mahaiaren presidentzia lortu zuen PPk (Arantza Quiroga) PSE-EErekin lortutako akordioari esker.\nOrdezkapena erakundeetan.\nGuztira Alderdi Popularrak 55 zinegotzi ditu EAEko udaletan. Zinegotzien kopuruarekiko, ordezkapen gutxiena duen alderdi politikoa da. Alkatetza guztiak Araban ditu, ondorengo udalerrietan: Ma\u00f1ueta eta Navaridas.\n(*) PP+Cs koalizioan aurkeztu zen. Koalizioak 6 eserleku lortu zituen, horietatik 4 Alderdi Popularrarentzat eta 2 Ciudadanosentzat."}
{"id": "11498", "revid": "1545", "url": "https://eu.wikipedia.org/wiki?curid=11498", "title": "Esther Mart\u00ednez Fern\u00e1ndez", "text": "Esther Mart\u00ednez Fern\u00e1ndez (Barakaldo, 1971 edo 1972) VIII. legegintzaldiko PPko eusko legebiltzarkidea da. PPn barnan, Bizkaiko antolaketako idazkariorde nagusia eta Hauteskunde Idazkaritza Exekutiboko kidea da. Zuzenbidean lizentziaturik, Barakaldoko udaleko zinegotzia eta Bizkaiko Batzar Nagusietako ahalduna da."}
{"id": "11499", "revid": "512", "url": "https://eu.wikipedia.org/wiki?curid=11499", "title": "Julian Martinez Ona", "text": "Julian Mart\u00ednez Ona VIII. legegintzaldiko EHAKko eusko legebiltzarkidea izan zen. Filologia erromanikoan eta psikologian lizentziaturik, irakaslea da ogibidez."}
{"id": "11501", "revid": "336", "url": "https://eu.wikipedia.org/wiki?curid=11501", "title": "Oskar Matute", "text": "Oskar Matute Garc\u00eda de Jal\u00f3n (Barakaldo, 1972ko urriaren 5a) Euskal Herriko politikaria da, egun Alternatiba alderdiaren bozeramailea, Espainiako Barne Ministerioan Alternatiba Eraikitzen (ALER) izenez 2009ko otsailaren 2an erregistratutakoa. Aurretik, Matutek Ezker Batua (EB) utzi zuen 2009 hasieran, alderdi horretako talde kritiko nagusiko beste kide batzuekin batera.\nEuskal Herriko Unibertsitatean Enpresa Zientzietan diplomaduna, EBko presidentziako eta Izquierda Unidako Federazio presidentziako koordinatzaile lanetan aritu zen Matute. Horrez gain, Eusko Legebiltzarreko kide izan da VII. eta VIII. Legegintzaldietan. Bietan Lurralde Plangintza eta Garraio eta Ingurumen batzordeetako lehendakariorde kargua izan zuen. VIII.ean, gainera, EITBko Kontrolerako Batzordeko lehendakaria izan zen.\n2008an Ezker Batuaren VII. Asanbladarako hautagaitza alternatibo bakarraren buru izan zen Matute, sektore kritiko gehienak biltzen zituena (Batzen eta EPA); baina Euskadiko Partidu Komunistak, ordura arte zuzendaritzaren aurkakoa zena, hautagaitza nagusiaren alde egin zuen. Hala, Javier Madrazo koordinatzaile nagusi karguan berretsi zuten, harik eta 2009ko Eusko Legebiltzarrerako hauteskundeetan izandako emaitza txarren ostean dimisioa eman zuen arte.\nBitartean, Matutek Alternatiba Eraikitzen taldea sortzeko lanetan parte hartu zuen, hasiera batean erakunde soziopolitikoa zena eta, gerora, alderdi gisa Alternatiba izenarekin aurrera egin zuena, 2009ko apiriletik Ezker Batuatik kanpo. Alternatibak alderdi ezkertiar eta subiranistatzat aurkeztu zuen bere burua.\n2016ko uztailetik EH Bilduren diputatua da Bizkaitik Espainiako Kongresuan.\nMatute, bestalde, Lokarri, Viento Sur Fundazioa, Gogoa Fundazioa eta CCOO sindikatuko kidea ere bada. Bere iritzi artikuluak bere blogean eta Astekari Digitala agerkarian irakur daitezke."}
{"id": "11504", "revid": "237", "url": "https://eu.wikipedia.org/wiki?curid=11504", "title": "Independentzi", "text": ""}
{"id": "11505", "revid": "336", "url": "https://eu.wikipedia.org/wiki?curid=11505", "title": "Independentzia", "text": "Independentzia herrialde bat beste baten menpean ez egoteari deritzo. Herrialde batek, independentzia osoa ez duenean, neokolonialismo deritzo; egoera hau Afrikako herrialde batzuetan ematen da bereziki. Bi herrialdeen artean harremanak daudenean, autonomia egoera hartzen du."}
{"id": "11506", "revid": "90799", "url": "https://eu.wikipedia.org/wiki?curid=11506", "title": "Taoismo", "text": "Taoismoa Lao Tzu-ren idazki batzuetatik sortutako mugimendu erlijiosoa da.\nTaoismoak hiru indar daudela zehazten du: baikorra, ezkorra eta baketzailea. Indar baikorra eta indar ezkorra elkarren aurka daude; hau da, bakoitzak bere aldetik independenteki jokatzen du. \"Yin eta Yang\" izena dute, hurrenez hurren. Hirugarren indarra Tao da, eta batera ditu Yin eta Yang-a. Esaera zahar batek dio\u02d0 \u00abalde Yin bat eta alde Yang bat, hori da Tao\u00bb. Bi kontrako aldeek, Yin eta Yang-ek, indar berbera dute; horregatik, heriotza eta bizitza, ez dago bata bestearen gainetik. Tao-a, berriz, pentsamendu gizatiarra heldu ezin daitekeen zerbait da.\nIntuizio, sentsibilitate, naturaltasuna eta bizitza bezala ere ezagutzen da.\nLao Tzu txinatar kulturako filosofo aipagarriena izan zela esaten da. \"Dao De Jing\" liburua idatzi zuen, pentsamendu taoistaren liburu nagusia. Dao-k indar bat, edo hobeki esanda, munduaren ordena deskribatzen du. Kontraesan indar bat da, eta unibertsoko gauza guztiak azaltzen ditu.\nTaoismoa funtsean Te King Tao-an oinarritutako tradizio filosofiko txinatarrari Ts\u00e9 lao eransten duen bizitza-filosofia sistema da. Bere irakaskuntzek zatitzen dute batasun absolutuko kontzeptuko eta eguraldi aldagarri berean izena emandako Tao, errealitate gorena eta gauza guztien jatorri kosmologiko eta ontologikoa osatzen dituena.\nHitz txinatarra \u9053 tao-a (edo dao-a, erromantzez eman zaion forman) 'bidea' dela esan ohi da, nahiz eta filosofian eta herriko erlijio txinatarretan ezin konta ahala \u00f1abardura izan.\nTaoismo filosofikoa garatu zen Lao Tseren idazkietatik eta Zhuangzi testutik aurrera. Elezahar txinatarraren arabera, Lao Tse K.a. VI. mendean bizi izan zen eta, beraz, tradizionalki mende horretako data eman ohi zaio Daodejing-en erredakzioari, nahiz eta gaurko ikerketa batzuen arabera nahiko beranduagokoa izan zen.\nTaoisten funtsezko helburua hilezkortasunera heltzea izan arren, batzuetan hau ez da hitzez hitz ulertzen, baizik eta osotasuneko bizitza luzea bezala. Era berean, esaten zen naturarekiko harmonian bizi ziren pertsonak hilezkorrak zirela. Lao-Tse jainko taoista bihurtu zuten \u2015hilezkorra\u2015, folkloreko heroi, jeneral ospetsu eta jakintsuz osatutako panteoi itzel bati hasiera emanik, denak ere hilezkortasunera heldu zirenak. Hala ere, taoismoaren forma zaharra korronte filosofikoa zen, eta ez erlijiosoa\u02d0 pentsalari zaharrek \u00abhilezkortasuna\u00bb inguruarekin bat norberak bere burua gainditzea bezala interpretatzen zuten, eta honek esan nahi du norberaren eta inguruaren aurrerabidea bilatu behar direla.\nGeroago, taoismoa konfuzianismotik, budismotik eta herri-erlijiotik hartutako elementuekin nahasi zen. Taiwanera duela 300 bat urte eraman zen erlijio taoistaren era zehatza tradizio honen erakusgarri tipikoa da. Gaurko praktikaren ezaugarririk bereizgarriena arbasoen benerazioa da."}
{"id": "11507", "revid": "48990", "url": "https://eu.wikipedia.org/wiki?curid=11507", "title": "Donostialdea", "text": "Donostialdea Gipuzkoako ipar-ekialdean dagoen eskualdea da. Donostia da hirigune nagusia, eta haren inguruko herriek osatzen dute eskualdea. Donostialdea barruan sartu ohi dira Buruntzaldea eta Oiartzualdea eskualdeak ere, erabilera ofizialean bereziki. Guztira 305,2 km\u00b2 ditu.\nEskualde mailako erakunde publikoak dira San Markoko Mankomunitatea eta A\u00f1arbeko mankomunitatea.\nGeografia.\nGeomorfologia.\nMorfoegituraren aldetik ikusita, Bidasoa Beherean bezalako formazioa dago; iparraldean hirugarren aroko mendi saila dago, Pasaiako itsasarteak, era Zurriolako eta Kontxako badiak etenik. Itsasaldeko mendikatetan lehen sektorea Jaizkibelgo (547 m) mendebalak osatzen du eskualde honetan. Bigarren sektorea, garaiera apalagokoa, Ulia mendiak (231 m) osatzen du; Oiartzun ibaiak itsasoratzean sortzen duen Pasaiako itsasarteak bereizten ditu bi mendiok. Hirugarren sektorea Urgull mendiak (128 m) osatzen du, ekialdean Zurriolako itsasartea eta mendebalean Kontxako badia dituela. Hareharrizko adar batek lotzen du kontinentearekin; hain zuzen ete Donostiako hiriaren zati handi bat adar horren gainean dago jasoa. Hirugarren aroko mendi sail horren jarraipena da, baita ere, Santa Klarako uhartetxoa (60 m), badiaren erdi-erdian. Azken sektorea Igeldo-Mendizorrotz (419 m) lerroak osatzen du, Oria ibaia itsasoratzen denean amaitzen dena, eskualde honetatik kanpo. Itsasaldeko mendikatea hareharri multzoek osatzen dute, kuartzoz txertaturik; urdin kolorekoak dira, edo horixkak batzuetan.\nBaita ere, kareharrizko zementu multzoak daude, buztinezko geruza meheekin. Estratuen makurtzea Bidasoaldean baino handiagoa da, askotan 75\u00b0 edo 80\u00b0 ere hartzen baitu. Beraz, mendia goitik behera sartzen da itsasoan, amildegi handietan; Kantauri itsasoaren oldarrak higadura handia eragiten dio hare harriari, eta horrela itsasaldeko lerroa gero eta atzerantzago doala esan daiteke.\nBestalde, itsasertzeko hareharrizko haitzetan \"Gruyerreko gazta\" itxura ikus daiteke, higaduraren indarrez zulo eta taffoni gisakoak maiz ageri baitira. Eskualde honen hegoaldean, Nafarroako mugan, Bortzirietako mendi sail paleozoikoa dago. Ez da oso garaia (600 m inguru); litologiaren aldetik, ekialdean Aiako Harria (832 m) dago, granitozkoa, eta mendebalean arbelak, hareharriak eta konglomeratuak daude; aipatzekoak dira Bianditz (711 m), Aldudekogaina (526 m) eta Adarra mendia (817 m).\nItsasaldeko mendikatearen eta Bortzirietako mendi sailaren artean, Irundik Donostiaraino doan igarobidea dago. Igarobide horretan Bortzirietako mendi sailari lotutako gain apal batzuk nabarmentzen dira: Oiartzungo diapiroa, San Markosko mendigunea, Santiagomendiko segmentua (Jurasikoa eta interes paleontologiko handia duena) eta Martuteneko domoa. Eskualde honetako erdialdea Bortzirietako mendi sailari atxikitako eremu batek osatzen du (Errekaldeko antiklinorioa, Buruntzako ezkata, eta abar), hego-ekialdean Hernanitik Urnietara bitarteko igarobidea gelditzen delarik.\nKlima.\nKlima ozeanikoa da. Batez beste, urteko euri kopurua Donostiako 1.500 mm eta Oiartzungo 2.200 mm bitartean dago; udazkena da euritsuena, uda berriz idorrena.\nHalako eremu txikiko eskualdean gorabehera handiak daude urteko eurialdietan, bistan denez Oiartzualdean euri gehiago egiten euri urtean egiten baitu; bertan mendi hegalak NE aldera begira daude; itsasaldeko haizeari eragozpena jarriko dion oztoporik ez dagoenez, maiz itsasoko lainoa mendi hegal horietara bildu eta euria ekartzen du bertara. Tenperaturak leunak dira urtaro guztietan.\nIgeldoko meteorologia zentroan, batez besteko tenperaturarik hotzena otsailean izaten da (8\u00a0\u00b0C) eta epelena berriz abuztuan (19,5\u00a0\u00b0C). Urre osoa harrura, tenperatura 13,2\u00a0\u00b0C da batez beste.\nHidrografia.\nOiartzun, Urumea eta Ona ibaiek jasotzen dituzte eskualdeko urak; lur gaina zeharka zatikatzen dutelarik, airetik ikusita kuadrikula itxura ematen diote. Oiartzun ibaia Aiako Harrian sortzen da; 15 km-ko bide laburra egin ondoren, eta Arditurri nahiz Sarobe erreken urak jasota, itsasoratzean Pasaiako itsasadarra osatzen du. Urumea Nafarroan sortzen da; Hernani eta Donostia zeharkatu ondoren, Zurriolan itsasoratzen da 40 km-ko bidea egin eta gero; bidean Landarbaso eta A\u00f1arbe erreken urak biltzen ditu.Oria ibaia Gipuzkoako ibairik luzeena (66 km), ugariena (26,3 m' segundoko) eta arro zabalenekoa (871 km') da. Eskualde honetan, Andoain, Urnieta, Donostia eta Usurbil zeharkatzen ditu, eta Leizaran eta Abaloz erreken ura jasotzen du, irudi luke Oria ibaiak hartzen duen joera ikusita Donostian itsasoratu beharko lukeela, baina Zubietan 90\u00b0ko jira egin, eta bihurgune zabaletan barna, eskualde honetatik irten eta Orion itsasoratzen da.\nLandaredia.\nGaur egungo landaredian, belardia da nagusi eskualdeko iparraldean, baina tartekaturik badira oraindik hariztiak edota haritzez nahiz bestelako zuhait2ez osatutako baso atlantikoak. Gero eta hegoalderago, pinu arbolak gailentzen zaizkie belardiei.\nPagadi mardul bakarra eskualdearen hego-ekialdean dago, A\u00f1arbeko urtegiaren (Gipuzkoako urtegirik handiena da) inguruetan; hor, haritzez nahiz bestelako zuhaitzez osatutako baso atlantikoko sail nabarmenak daude.Ibai nagusien ibilbidean, badira oraindik ere Kantauriko haltza ale sendo batzuk (\"Alnus glutinosa\"), baina gehienetan edo oso hondatuak daude edo erabat desagertu dira, lekua platanondo, izai edo haritz gorriari uzteko.Donostialdea da Gipuzkoako eskualdeetan biztanleriarik handienekoa.\nMugakideak.\nIparraldean Kantauri Itsasoa du muga, eta ekialdean Bidaso Beherea eta Nafarroa Garaia. Hegoaldean Tolosaldea eta Nafarroa Garaia ditu mugakide; mendebaldean Urola Kosta eta Tolosaldea.\nUdalerriak.\nHamaika udal dira; Donostia, Pasaia, Lezo, Errenteria, Oiartzun, Astigarraga, Hernani, Urnieta, Andoain, Lasarte-Oria eta Usurbil. Udal barrutirik handienak Donostia (61,5 km') eta Oiartzun (60 km') dira. XX. mendearen hasieran 64.000 biztanle ziren eskualde honetan, horietatik 41.000 Donostian, mendearen erdian, 164.000 biztanle baziren, eta 1975ean 312.000 biztanle erroldatu ziren. Gaztela, Errioxa eta Extremaduratik 1960 eta 1970 urteetan iritsitako etorkin andanari zor zaio, batez ere, biztanle hazkunde hori. 1991n eskualdeko biztanleria 315.758 lagunek osatzen zuten (Euskal Autonomia Erkidegoko biztanleria osoaren %14,8, eta Gipuzkoakoaren %46,2). Bilbo Handia eskualdearen atzetik, Donostialdea da Euskal Autonomia Erkidegoan biztanleria dentsitate handieneko eskualdea (1.061 biztanle kilometro koadroko).\nUdalerri hauek dauzka eskualdeak: Andoain, Astigarraga, Donostia, Hernani, Lasarte-Oria, Urnieta, Usurbil, eta Oiartzualdeko udalerriak kontuan hartuz gero, Errenteria, Lezo, Oiartzun eta Pasaia ere bai.\n2014 urtean, Donostialdeak 323.567 biztanle zituen eta dentsitatea 1.061,21 biztanle/km\u00b2-koa zen.\nEuskara.\nErdialdeko euskararen aldaera bat eskualdeko hizkera da, eta Donostiak bost ikastola (\"Aita Barandiaran\", \"Axular Lizeoa\", \"Herri Ametsa\", \"Santo Tomas Lizeoa\" eta \"Zurriola\") eta hiru bertso-eskola (erdialdean, Egia eta Martutenen) ditu.\nBestela, Andoainen (\"Aita Larramendi\") eta Usurbilen (\"Udarregi\") ikastola bana eta Lasarte-Orian bertso-eskola bat badituzte ere bai.\nAzpiegiturak eta ekonomia.\nBidasoa Behereko eskualdearekin harremanak estuak direnez, esan daiteke bi eskualdeok area funtzional bakarra osatzen dutela, Donostiaren eraginpean; Irun da eskualdeko bigarren burua. Dena dela, Donostiaren eragina eskualdeaz harago doala esan behar da. Orio oso lotua dago Donostiarekin, nahiz hurbilago duen Zarautzek lotzen duen oraingoz. Beste muturrean, Billabonak eta Zizurkilek badute loturarik Donostiarekin, nahiz Tolosaren eragin eremuan bizi. Errepideko komunikabideetan, A-8 autobidea (Bilbotik Behobiarainokoa) aipatu behar da lehen-lehenik; ekialdera, Bidasoa Behereko eskualdearekin lotzen du, eta mendebalera, berriz, Zarautz, Eibar eta Bizkaiarekin.\nN-l errepideak (Madrildik Irunainokoa) Beasaindik Donostiara bitartean autobide itxura dauka; bertatik abiatzen da A-15 Nafarroako autobidea, Iru\u00f1earekin eta Ebroko arroarekin lotzeko. Itsasaldeko N-634 errepide bihurriak kostako herriak lotzen ditu, Eibar era Bilbo aldera jotzeko. Trenbideetan Madrildik Irunerainoko burdinbide zabala nabarmendu behar da alde batetik, eta Donostiatik Hendaiarainoko (Topoa) nahiz Bilborainoko bide estukoak bestetik. Bilbora doan azken trenbide horrek nekez egin diezaioke lehia errepide gaineko garraioari, joan-etorri laburretan ez bada. Abiadura Handiko Trenaren proiektuak eskualdea zeharkatzeko asmoa dauka, baina erabaki gabe dago Donostiarekin nola lotuko ote den.\nItsas garraioa Pasaiako portuaren bitartez egiten da. Oiartzun ibaiak itsasoratzean sortzen duen itsasadarra hartzen du portuak, Donostia, Pasaia eta Lezoko udal barrutietan. Merkataritzaz gainera, arrantzako itsasontzi asko du portuak, eta azterkizun dago kirol jardueretarako nasa edo eremu berri bat egokitzeko proiektua.\nMerkataritzaren aldetik, Pasaiako portuak 4.200.000 t salgai higiarazten ditu urtean, batez ere burdina, autoak eta petroliotik eratorritako gai birfinduak. Zernahi gisaz, baditu bere eragozpenak: sarrera zaila dauka, hondoak (10 edo 12 m) muga jartzen die itsasontzi handiei, eta, batez ere, lehia handia egiten dio Bilboko portuak, egoera fisiko eta tekniko hobea baitauka. Ekonomiaren aldetik ikusita, Donostialdea Euskal Autonomia Erkidegoko bigarren gunea da, Bilbokoaren atzetik.\nLanean ari den biztanleria 106.793 lagunek osatzen dute; gehienak hirugarren sektorean ari dira (%60), batez ere hiriburuan (%70). Donostian administrazio jardun handia dago: bertan dira Estatuko administrazioaren ordezkaritzak eta Eusko Jaurlaritzako sailen ordezkaritzak. Horiez gainera, Lurralde Historikoko Foru Aldundiaren administrazioa era Udalarena ere Donostian daude. Justizia administrazioak Donostian dauka Probintziako Auzitegia eta gainerako epaitegiak (sei lehen instantziakoak, bost instrukzioko eta penalekoak, eta lau sozialekoak). Andoain ez dago Donostiako epai barrutiaren barnean, Tolosakoan baizik.\nOsasun etxe eta ospitaleak, Osakidetzarenak gehienak, Zorroagako inguruan daude bildurik: Arantzazuko Ama Ospitalea da nagusia, Gipuzkoa osoko ospitalea) burua; Gipuzkoako Ospitaleak eskualdeko zerbitzu gisa dihardu; Ama-haurren Ospitalea ere badago, Arantzazuko Ama Ospitaleari erantsia; Amarako Ospitalea, berriz, ospitaleratze luzeetan dago espezializatua.\nOsasun etxeen sarea Ospitale Onkologikoak, Gurutze Gorriko Ospitaleak, Gipuzkoako Poliklinikoak, Mada Fundazioko Ospitale Geriatrikoak eta bestelako klinika txikiagoek osatzen dute.\nBestalde, anitz dira anbulatorio, erietxe eta gisakoak. Euskal Herriko Unibertsitateko fakultate eta goi mailako eskola tekniko asko dago Donostiako campusean (zientzia kimikoak, informatika, zuzenbidea, filosofia eta hezkuntza zientziak, enpresa zientziak, eta arkitektura).\nHoriez gainera, Deustuko Unibertsitateko fakultate batzuk (enpresa zientziak, filosofia eta letrak) eta Nafarroako Unibertsitateko bai (ingeniaritza) daude.\nHalaber, unibertsitate eskolak (irakasletza, ingeniaritza teknikoa, erizaintza, eta turismoa) eta Musika Kontserbatorio Nagusia daude Donostian. Euskal telebistak programak ekoizteko zentroa dauka Miramonen, Euskadiko Orkestraren egoitzaren aldamenean. Irrati publiko nahiz pribatu askok dituzte estudiorik eskualde honetan, batez ere Donostian. Egunkarietan, \"Diario Vasco\" egunkariak bere erredakzioa eta makineria Donostiako Ibaeta auzoan ditu, eta \"Gara\" egunkariak ere han du erredakzioa.\nEuskaraz oraingoz argitaratzen den egunkari bakarrak, \"Berria\"k alegia, Andoainen du egoitza.\nTurismoari lotutako jarduerek tradizio handia dute eskualde honetan XIX. mendearen amaieraz geroztik; hiriburuan batez ere, sektore garrantzitsua da gaur egun turismoa. Hoteletan 1.500 bat gela daude (3.000 pertsona ingururentzako lekua), eta hotetarik erdia lau edo bost izarretako hoteletan dira. Ez dira, noski, kopuru handiak, baina oro har hotelen eskaintza ondo orekatua dagoela esan daiteke, turismoa urtaro jakinetan etortzen baita.\nOporretarako bigarren etxebizitzak 5.000 inguru dira eskualde honetan; Donostian daukate batez ere garrantzia. Donostialdean sei bat mila saltoki txiki daude, gutxi gorabehera erdiak Donostian bertan. Alde horretatik ikusita, Donostiaren eragina probintzia osoko herrietara hedatzen da; bakar-bakarrik esan daiteke ipar-mendebaleko bazterra dagoela eragin horretatik aparte, Bilboko eraginpean bairago, eta hego-mendebalekoa, Gasteizko eraginpean. Nabarmendu beharra dago, baita ere, bi hipermerkatu edo saltoki handi direla Oiartzunen, beste bat Intxaurrondo auzoan, eta azkenengo bat Usurbilen.\nBigarren sektorean eskualdeko biztanleria langilearen %30 ari da gutxi gorabehera; Lasarten, Usurbilen eta Lezon %40ra ere iristen da. Bederatzi langilez goitiko industriak laurehun bat dira, eta guztira 20.000 langile hartzen dituzte. Sektore horretan diren langile kopuruen arabera, nabarmentzekoak dira Donostia, Usurbil eta Hernani. Lehen sektoreak ez du eragin nabarmenik eskualdearen ekonomian, baina hala ere Euskal Autonomia Erkidegoan lehen sektorean jenderik gehiena ari den eskualdea da (2.500 bat pertsona), nahiz proportzioan langile guztien %2 besterik ez izan. Bi mila inguru nekazaritza ustiategi edo baserri daude erroldatuak, guztira 24.000 hektarea hartzen dituztenak; lur horietan gehiena basogintza (%38) eta belardiak (%4l) dira. Belardi honen bitartez baserrietan diren abelburuen mantenua egiten da; guztira, 12.000 behi eta 15.000 ardi inguru dira. Donostian eta Pasaian itsas arrantzako portuak dira. Baxurako arrantzan 30na ontzi dira, 145 eta 171 arrantzalerekin guztira.\nDonostiako itsasontzi gehienak arrantza teknika zaharretan daude espezializaturik; ez da harritzekoa, beraz, donostiarrek urtean 1.600 t arrai harrapatzen duten bitartean, pasaiatarrek 5.500 t harrapatzea. Pasaiako altutako itsasontziak asko izan ziren 1960ko hamarkadan: 280 ontzi izatera ere heldu ziren. Gaur egun ordea 58 besterik ez dira, horietatik 20 bakailaoketariak, 9 izozkailuak eta 29 arrastekoak; guztira 1.000 arrantzale dituzte."}
{"id": "11509", "revid": "237", "url": "https://eu.wikipedia.org/wiki?curid=11509", "title": "Nicolaus Copernicus", "text": ""}
{"id": "11510", "revid": "8951913", "url": "https://eu.wikipedia.org/wiki?curid=11510", "title": "Automobil", "text": "Automobila, halaber autoa edo beribila, lehen batzuetan tarranta, gurpildun motorrezko ibilgailua da, bidaiariak garraiatzeko erabiltzen dena eta bere motor propioa duena. Definizio gehienetan esan ohi da automobilak nagusiki errepideetan higitzeko direla, batetik zortzi pertsona artera garraia ditzaketela, normalean lau gurpil dituztela eta batez ere pertsonak (ez ondasunak) garraiatzeko sortuak direla. Hala ere, terminoa ez da oso zehatza, zeregin berak egiteko erabiltzen diren ibilgailu-mota asko baitaude.\nGaur egun 600 milioi automobil inguru daude munduan (gutxi gora-behera auto bat hamaika pertsonako). 2007an 806 milioi auto eta kamioi arin zeuden, eta mila milioi m\u00b3 gasolina eta diesel erre zituzten urte horretan. Kantitate horiek handitzen ari dira, batez ere Txinan eta Indian.\nEtimologia.\nAutomobil hitza frantsesetik etorri zaigu (\"automobile\"), eta jatorria grezierako \"\u03b1\u1f50\u03c4\u03cc\u03c2\" (\"aut\u00f3s\", \"norbera\") eta latineko \"mobilis\" (\"mugikor\") dira, alegia, berez mugitzen den ibilgailua adierazten du.\nHistoria.\nMartxan zegoen lehen lurrun-ibilgailua -ek diseinatu zuen, 1672 inguruan bateko kide flandiar-rak. Kangxi enperadorearentzako 65 zentimetroko luzera zuen jostailu bat zen, eta ezin zuen gidaririk edo bidaiaririk eraman. Ez dakigu ziur Verbiest-en eredua egoki eraiki ote zen edo funtzionatzera iritsi ote zen.\nNicolas-Joseph Cugnot-i egozten zaio eskala handiko lehen ibilgailu edo auto mekaniko autopropultsatua eraikitzea, 1769an gutxi gorabehera; lurrunezko triziklo bat sortu zuen. Frantziako armadarako bi lurrun-traktore ere eraiki zituen, eta horietako bat Frantziako Arte eta Ofizioen Kontserbatorio Nazionalean dago. Hala ere, ur-hornidurako eta lurrunaren presioaren mantentze-lanetako arazoek kalte egin zieten haren asmakuntzei. 1801ean, -ek bere tren-makina eraiki eta erakutsi zuen, askoren ustez lurrunezko errepideko ibilgailu baten lehen erakustaldia izan zena. Ez zen gai izan lurrun-presio nahikoa edukitzeko denbora luzez, eta ez zuen erabilgarritasun praktiko handirik izan.\nKanpoko errekuntza-motorren garapena ren zati gisa zehazten da, baina, askotan, bereiz tratatzen da benetako autoen garapenetik. XIX. mendearen lehen zatian lurrunez propultsatutako errepideko hainbat ibilgailu erabili ziren, hala nola k, ak, k eta k. Erresuma Batuan, haien kontrako sentimenduak 1865eko \"Locomotive Acts\" deitutakoak sortu zituen.\n1807an, Joseph-Nic\u00e9phore Niepcek eta bere anaia Claudek munduko lehen barne-errekuntzako motorra izan zena sortu zuten ( deitu zioten), baina Frantziako Saona ibaian itsasontzi batean instalatzea erabaki zuten. Kasualitatez, 1807an asmatzaile suitzarrak bere \"\" diseinatu zuen eta mota horretako motor batek bultzatutako munduko lehen ibilgailua garatzeko erabili zuen. Ni\u00e9pcesen Pyr\u00e9olophore batez elikatzen zen ( landarearen espora lehorrak), xehe birrindutako ikatz-hautsaz eta olioarekin nahasten zen erretxinaz. Rivazek, berriz, hidrogenoa eta oxigenoa nahasten zituen. Bi diseinu horiek ez zuten arrakasta handirik izan, beste batzuen kasuan bezala, , eta Etienne Lenoir-ek, esaterako, beren rarekin. Horietako bakoitzak barne-errekuntzako motorrek bultzatutako ibilgailuak sortu zituen (normalean zalgurdiak edo gurdiak).\n1881eko azaroan, asmatzaile frantziarrak n elektrizitatearen bidez bultzatutako lehen automobilaren (hiru gurpilekoa) erakustaldia egin zuen, nahiz eta beste ingeniari alemaniar batzuk (Gottlieb Daimler, eta kasu) arazoa ia aldi berean lantzen ari ziren. 1886. urtea autoaren jaiotza-urtetzat jotzen da, Karl Benz alemaniarrak patentatu zuenean; normalean automobilaren asmatzailetzat hartzen da.\n1879an, Benzek, lehen motorraren patentea lortu zuen, 1878an diseinatua. Bere beste asmakizun askok barne-errekuntzako motorra ibilgailu bat bultzatzeko erabiltzea ahalbidetu zuten. Bere lehen Motorwagen 1885ean eraiki zen Mannheim-en (Alemania). Bere asmakuntzaren patentea eman zitzaion 1886ko urtarrilaren 29an egindako eskaeratik aurrera (bere enpresa nagusiaren babespean, ., 1883an sortua). Benz 1886ko uztailaren 3an hasi zen ibilgailua sustatzen, eta 25 Benz ibilgailu saldu ziren 1888 eta 1893 artean, lau gurpileko bere lehen ibilgailua modelo merkeago batekin aurkeztu zenean. Beren diseinuko lau aldiko motorrak ere bazituzten. Emile Roger frantziarrak Benz motorrak egiten zituen lizentziapean, eta orduan Benz autoa gehitu zuen bere produktu-linean. Frantzia irekiago zegoenez lehen autoetara, hasieran Frantzian gehiago ekoiztu eta saldu ziren Rogerren bidez, Benzek Alemanian saltzen zituenak baino. 1888ko abuztuan, Bertha Benzek, Karl Benzen emazteak, autoz egin zuen lehen bidaia errepidean, senarraren asmakizunaren egokitasuna frogatzeko.\n1896an, Benzek barne-errekuntzako lehen diseinatu eta patentatu zuen, boxermotor izenekoa. XIX. mendeko azken urteetan, Benz munduko automobil-enpresarik handiena izan zen, 1899an 572 unitate ekoiztu baitzituen, eta, bere tamainagatik, Benz &amp; Cie sozietate anonimo bihurtu zen. Nesselsdorfer Wagenbau (gerora Tatra izena hartu zuena) enpresa txekiarrak Erdialdeko Europako lehen automobila eta fabrikan egindako lehen autoetako bat ekoitzi zuen 1897an, automobila.\nDaimlerrek eta Maybachek (DMG) sortu zuten -en 1890ean, eta 1892an saldu zuten lehen autoa, Daimler markarekin. Zaldiz tiratutako diligentzia bat zen, beste fabrikatzaile batek egina, eta haiek diseinatutako motor bat egokitu zioten. 1895ean, Daimlerrek eta Maybachek hogeita hamar bat ibilgailu egin zituzten, bai Daimlerren lantegian, bai Hermann hotelean, eta han jarri ziren haien babesleekin izandako liskarren ondoren. Badirudi Benzek, Maybachek eta Daimlerren taldeak ez zituztela bestearen lehen lanak ezagutzen. Ez zuten inoiz elkarrekin lan egin; bi enpresek bat egin zutenean, Daimler eta Maybach jada ez ziren DMGko kide. Daimler 1900. urtean hil zen, eta urte horretan bertan, Maybachek Daimler-Mercedes izeneko motor bat diseinatu zuen, ek ezarritako zehaztapenen arabera bereziki enkargatutako eta eraikitako modelo batean jarri zena. Ibilgailu kopuru txiki baten ekoizpena zen, Jellinekek bere herrialdean merkaturatu zitzan. Bi urte geroago, 1902an, DMG auto modelo berri bat egin zen, Maybach motorragatik Mercedes izena jaso zuena, 35 CV sortzen zituena. Maybachek handik gutxira DMG utzi eta bere negozioa ireki zuen. Daimler markako eskubideak beste fabrikatzaile batzuei saldu zitzaizkien.\nKarl Benzek DMGren eta Benz &amp; Cieren arteko lankidetza proposatu zuen, Lehen Mundu Gerraren ondoren Alemanian baldintza ekonomikoak okertzen hasi zirenean, baina DMGko zuzendariek hasieran ez zuten aintzat hartu nahi izan. Bi enpresen arteko negoziazioak urte batzuk geroago hasi ziren berriro, baldintza horiek okerrera egin zutenean, eta 1924an Elkarrekiko Intereseko Akordio bat sinatu zuten, 2000. urtera arte balio zuena. Bi enpresek diseinua, ekoizpena, erosketak eta salmentak bateratu zituzten, eta automobil-modeloak batera iragarri edo merkaturatu zituzten, nahiz eta bakoitzak bere markari eutsi. 1926ko ekainaren 28an, Benz &amp; Ciek eta DMGk bat egin zuten Daimler-Benz enpresa gisa, auto guztiak Mercedes Benz izenez bataiatuz. DMG autoen modelo garrantzitsuenaren omenez egindako marka gisa, Maybach diseinua, beranduago 1902ko Mercedes-35 CV deitua, Benz izenarekin. Karl Benzek Daimler-Benzeko administrazio-kontseiluko kide izaten jarraitu zuen 1929an hil zen arte, eta, batzuetan, bere bi semeek ere parte hartu zuten enpresaren zuzendaritzan.\n1890ean eta frantsesak Daimler motorrak zituzten ibilgailuak fabrikatzen hasi ziren, Frantzian automobilgintzaren oinarriak ezarriz. 1891n, ek eta Peugeoteko bere lankide Louis Rigoulotek gasolinazko ibilgailu batek egindako bidaiarik luzeena osatu zuten, Daimler motorrarekin beraiek diseinatu eta egindako rekin 2.100 km (1.300 milia) egin zituztenean Valentigneytik Paris eta Brestera eta buelta. lehen txirrindularitza lasterketari atxiki ziren, baina txirrindulari irabazleak baino 6 egun geroago amaitu zuten.\nGasolinazko barne-errekuntzako motorra zuen auto estatubatuar baten lehen diseinua 1877an egin zuen Rochesterreko (New York) ek. Seldenek patente bat eskatu zuen auto batentzat 1879an, baina patentearen eskaera iraungi egin zen, ibilgailua ez zelako inoiz egin. Hamasei urteko atzerapenaren eta patente-eskaeraren prozesua luzatu ondoren, 1895eko azaroaren 5ean Seldeni patente estatubatuar bat eman zitzaion bi aldizko eztanda-motorra baterako, eta , Estatu Batuetan automobilen garapena. Bere patentea Henry Fordek eta beste batzuek inpugnatu zuten, eta 1911n baliogabetu zuten.1893an, Springfieldeko (Massachusetts) lehenengo gasolina- eraiki eta probatu zuten errepidean. eko lehen lasterketa publikoa 1893ko irailaren 21ean izan zen, Springfieldeko reko Taylor kalean. , tradizio luzeko gurdi eta autokar fabrikatzaile baten filiala, 1897an autoak eraikitzen hasi zen eta 1902an ibilgailu elektrikoak eta 1904an gasolinazko ibilgailuak saltzen hasi zen.\nBritainia Handian lurrunezko autoak fabrikatzeko hainbat saiakera izan ziren, arrakasta handiagoarekin edo txikiagoarekin, eta ere serieko ekoizpen bat egiten saiatu zen 1860an. Britaina Handiko Veteran Car Club-ek Malverneko -en lana aitortu zuen, 1894an, herrialdeko lehen gasolina-autoa egin zuelako. rek jarraitu zion 1895ean, biak salbuespen bat izanik. Britainia Handiko lehen ekoizpen-ibilgailuak -k sortu zituen, Harry John Lawsonek 1896an sortutako enpresaren bidez, motorren izena erabiltzeko eskubidea eskuratu ondoren. Lawsonen enpresak 1897an egin zuen bere lehen autoa, \"Daimler\" izena zuena.\n1892an, Rudolf Diesel ingeniari alemaniarrak \"errekuntza arrazionaleko motor berri\" baten patentea lortu zuen. 1897an, lehenengo diesel motorra eraiki zuen. Ibilgailu elektrikoak, lurrunezkoak, gasolinazkoak hainbat hamarkadatan lehiatu ziren, eta gasolinaren barne-errekuntzako motorrak nagusitu ziren 1910eko hamarkadan. en hainbat diseinu pistoi eta birabarkien ohiko diseinuarekin lehiatzen saiatu diren arren, Wankel motorraren Mazda bertsioak soilik izan du arrakasta mugatua.\nAzken batean, 100.000 patente baino gehiagok sortu dituzte automobil eta motozikleta modernoak.\nLurrunezko etapak.\nNicolas-Joseph Cugnot (1725-1804), idazle eta asmatzaile frantziarrak eman zuen lehen pausoa, bi zilindroko motor bertikalarekin eta 50 litroko desplazamenduarekin lurrunezko ibilgailua erakitzerakoan. 1770. urtean bigarrengo bat eraiki zuen, lehenengoa baino handiagoa eta 4,5 toneladako pisua mugitu zezakeena 4km/h-ko abiaduran. Ibilgailua modu egokian manipulatzea ezinezkoa zelako, pareta bat jo eta erortzea eragin zuen istripu bat gertatu zen; historiako lehen auto-istripua, hain zuzen. Cugnotek hirugarrengo bertsio bat eraikitzeko denbora ere izan zuen 1771an, gaur egun Parisko Teknologia Museo Nazionalean aurkitzen dena.\n1784an William Murdoch-ek lurrunezko bagoi bat eraiki zuen. Lehen ibilgailu hauetan, esku balazta, engranajeak eta bolantea bezalako berrikuntzak garatu ziren.\n1838an, Walter Hancock-ek lurrunarekin elikaturiko lau eserlekuko faeton izeneko ibilgailua eraiki zuen. Bere eraikuntza hau historiako lehen taxietako bat izan zen. \u201cEra\u201d, \u201cEnterprise\u201d,\u201dSun\u201d eta \u201cAutomaton\u201d ekin batera animaliarik gabeko garraio publikoaren aroa hasi zen Londresen. Frantzian, Le Mansen, lurrun-propultsiozko automobilgintza industria garatu zuten Boll\u00e9e anaiek. Bidaiarien garraiorako ibilgailuak seriean egiten hasi ziren. Ibilgailu horiei \"L'Ob\u00e9issante\", \"La Mancelle\", \"La Marie-Anne\" eta \"La Rapide\" izenak eman zizkieten. Azken honen kasuan, gidari bakarrak mugi zezakeen eta orduko 62 kilometroko abiadura har zezakeen.\nLurrunezko ibilgailuen arazoetariko bat galdara berotzea zen, eta horregatik eraikitzaileak ordezko likido bat topatzen ahalegindu ziren; Joseph Wilkinson eta Joseph Ravel besteak beste.\nPetrolio-erregaiak.\n1815ean Josef Bozekek olioz hornituriko motorra zuen ibilgailua eraiki zuen.\nEtienne Lenoir belgikarrak 1860 inguruan ikatz-gasarekin elikaturiko auto bat martxan jartzea lortu zuen. Bere patentean ordurarte ezagutzen ez ziren berritasunak aipatzen ziren, adibidez, aire- erregaiaren nahasketaren pizte elektrikoa.\n1876an Alemanian Nicolaus Otto-k lau aldiko lehen motor praktikoa eraiki eta patentatu zuen Lenoir-ren bi aldiko motor sistema oinarri ibiliz, eta horren printzipioa 1886an Beau de Rochas frantziarrak adierazi zuen.\n1870. urte inguruan, Vienan, Siegfried Marcus asmatzaileak gasolinan oinarritutako barne-errekuntzako motorra erabiltzen zuen ibilgailua asmatu zuen, \u201cMarcusen lehen autoa\u201d izenarekin ezagutzen dena. 1883an, Marcus-ek behe tentsioko pizte sistema patentatu zuen, ondorengo ereduetan ezarriko zena.\n1879an Georg Baldwin Seldenek, Estatu Batuetan, 549.160. patentea aurkeztu zuen, eta horrek bi aldiko motorra duten gasolina automobilen eraikuntza deskribatzen du xehetasun guztiekin. 1895. urtera arte baieztatu ez bazen ere, eta 1899. urtera arte ibilgailu bat egin ez bazen ere, hainbat onodorio eragin zituen horietariko bat, horrelako ibilgailuak eraiki nahi zituzten ekintzaile guztiak baimendutako elkarte batean sartzea hori guztia aldarrikatzeko.\nGasolinadun lehen autoak modu independentean lan egiten zuten ingeniari alemaniarrek garatu zituztela onartu ohi da: 1885ean Mannheimenen, Karl Benz-ek bere lehen modeloa (Benz Patent-Motorwagen) eraiki zuen.\nBertha Benz-ek bere senarraren asmakuntzaren potentziala erakusteko 106 km egin zituen.\nFuntzionamendua.\nOsagai edo atal bat baino gehiago ditu autoak; besteak beste: motorra, mugiarazten duen indarra ematen diona; indar eragile hori gurpiletara eramango duten atal mekanikoak; zoruko gorabeherek eta eragindako astinaldiak moteldu eta egonkor eta eroso bihurtzen duen suspentsioa; galgak, abiadura gutxitzeko edo autoa erabat gelditzeko erabiliak; gida sistema, gurpilak nora nahi den hara zuzentzen dituena; karrozeria, autoa estaltzen duena eta jendea nahiz gauzak barruan eramaten dituena; horiei denei gurpilen gainean doan txasis edo armazoiak eusten die. Autoa ibil dadin, hiru gauza dira beharrezkoak:"}
{"id": "11511", "revid": "56334", "url": "https://eu.wikipedia.org/wiki?curid=11511", "title": "Belaontzi", "text": "Belaontzia haizeak belan egiten duen indarraren eraginez higitzen den itsasontzia da.\nHainbat belaontzi mota daude, aparailuaren arabera, baina zenbait elementu komun dituzte belaontzi denek. Kroskoa daukate, aparailua eta gutxienez masta bat haizearen indarra baliatuta ontzia mugiarazten dituzten belak eusteko. Eskifaiaren kideei marinel edo itsasgizon deritze.\nBelaontziko itsas bidaiek hainbat hilabete iraun dezakete. Itsasontzi mota honen arazoetako bat haizearen irregulartasuna da, eta haren eskasiak zein gehiegizko indarrak nabigazioan eragin handia izan dezake.\nBelaontzien gehienezko tamainak muga bat du, eskalako ekonomiagatik. Haizearen indarra propultsio indar nagusitzat izan duten inoizko belaontzirik handienek ez dute 14.000 tona baino desplazamendu handiagoa izan. Hortaz, ondasunen garraiorako ibilgailu oso mugatuak dira eta bidaia luzeak arreta handiz planifikatu behar dira, hornigaiak eskuratzeko hainbat geldialdi aurreikusiz.\nBelaontziaren aurrekari historikoak.\nEgiptoarrak izan ziren ezagunak ziren lehen belaontzien eraikitzaileak. Duela bost mila urte gutxienez eraikin zituzten Nilo ibaia zeharkatzeko, eta zenbait urte eta gero Mediterraneoan erabiltzeko.\nBelaontziak izan ziren ibaiak, aintzirak, itsasoak zehar\u00a0 garraiatzeko lehen baliabideak. Gaur egun jolas, kirol edo hezkuntz-erabilera dute. Hala ere, Indiako Ozeanoko eremu batzuetan oraindik erabiltzen dute ekonomi-arloan.\nErabilera militarra ere izan zuten belaontziek, batez ere garapen kolonial handia zuten nazioetan (Ingalaterra, Espainia, Herbehereak, Frantzia), XIX. mendean.\nBelaontzi mota asko daude baina guztiek dituzte oinarrizko zenbait gauza komunean.\nDenboraren poderioz belaontziak gero eta gutxiago erabiltzen ziren eta lurrunontziak gero eta gehiago.\nPropultsioa.\nBelaontziak haizearen poderioz \u00a0mugitzen dira, haren mugimendua honelako indarren eraginez osatzen du: airea azkarrago mugitzen da kanpoaldean belaren\u00a0 barruan baino. Horrela, indar handiagoa sortzen da barruko alde horretan, eta horrek eragiten du, hain zuzen ere, \u00a0ontzia mugitzea.\nBelaontziek ez dute haizearen ondoriozko propultsioa bakarrik; hala balitz, ontzi horiek ez lukete ia maniobra-gaitasunik izango, eta haizea doan norabidean mugitu beharko lukete beti.\nHaizea kontrako norabidetik datorrenean, arraunak erabiltzea erabat ohikoa da maniobratu ahal izateko; izan ere, haizea dela eta, bela erabiltzeak ez du eraginik izango.\nIndar hori ontziarekiko perpendikularra da. Beraz, erabat eramango bagenu, itsasontzia albo batera mugituko litzateke. Horretarako balio dute belaontziaren hainbat elementuk; haien artean, gila, aurtza, eta lema.\nGaur egun, belaontziek mota desberdinetako motorrak dituzte. Hain ohikoa da belaontzietan motorrak erabiltzea, non APNAn (Abordatzeak Prebenitzeko Nazioarteko Araudian) hainbat artikulu baitaude belaontziek motor-propultsioa izaten duenean zein argia erabili behar duten adierazteko, argitaratu dira hainbat artikulu non adierazten den zein nolako portaera izan behar duten itsasontziek belaontzien propultsioa motorrezkoa izanez gero.\nEgonkortasuna.\nBelaontzi baten egonkortasuna \u00a0bermatzeko, erreparatu behar da haren erruna haren luzera baino askoz txikiagoa dela eta hori kontuan hartuta haren zeharkako egonkortasuna luzetarako egonkortasuna baino askoz txikiagoa izango dela; izan ere, hondoratzeko aukera askoz ere handiagoa dago zeharka, luzetara baino, eta hori oso agerikoa da.\nHainbat estabilitate mota daude, orduan, itsasontziaren pisuaren banaketa oso garrantzitzua da. Popan edo brankan pisu gehiago edo gutxiago jarriz gero itsasontziaren egonkortasuna ez da asko aldatuko, baina motorraren propultsioa hobea edo eskasagoa izango da turbinaren eraginkortasuna dela eta. Baina pisua txarto banatuz ababorren edo istriborren egonkortasun falta sor daiteke.\nPisu gehiegi edo gutxiegi eramateak oso larria izan daiteke, Plimsoll marka sortu egin zen, hortaz.\nGila.\nOntzi guztiek gila dute, itsasontziaren bizkarrezurra da. Duela urte askotatik, ontziak gilatik eraikitzen dira, hau da, gila oinarri hartuta. Belaontzi batean, gila hitzak itsasontziari erantsitako zati bat ere deritzo, haizearen aurka itsasontziaren maniobra errazteko balio duena. Lehen ikusi denez, baliteke ontziak egonkortasunik ez izatea, behar baino pisu gutxiago badu; horregatik, belaontzietako gilan lasta-ura kargatu behar da."}
{"id": "11513", "revid": "1028", "url": "https://eu.wikipedia.org/wiki?curid=11513", "title": "Paper", "text": "Papera (latinezko \"papyrus\" hitzetik eratorria) xafla bat da hiru dimentsioko zelulosa zuntzez eta bestelako substantziaz (mineralak, lekeda, koloratzaileak eta abar) osatutakoa, haren propietateak hobetzeko aukera ematen dutenak, behar den erabilerarako egokia izan dadin.\nPapera fabrikatzeko zelulosa nagusiki zuretik (%\u00a055), beste landare zuntz batzuetatik (%\u00a09) eta berreskuratutako paperetik (%\u00a016) lortzen da.\nMaterial fin bat izan ohi da, gehienbat bertan idazteko, inprimatzeko edo zerbait biltzeko erabiltzen dena. Elkar gurutzaturik dauden landare zuntzek eratzen dute, zelulosak batez ere, bai fisikoki eta bai kimikoki, hidrogeno zubiak direla eta. Material malgu bat da, erabilera askorekin: papera idazteko, paketeak egiteko, garbitzeko eta eraikuntzan zein prozesu industrialetan erabiltzen da.\nTs'ai Lunek asmatu zuela esan ohi da, K.a. 105. urte inguruan. Hala ere K.a. II. mendeko aztarnategi arkeologikoetan paper zuntzak aurkitu dira. Gaur egungo papergintza industria globala da, Txina delarik gehien produzitzen duen herrialdea, Ameriketako Estatu Batuek jarraituta.\nIzena, euskaraz, papirotik datorkio, horrela deitzen baitzen paperaren Egiptoko aitzindari bat, bere izen berbera daramaten landaren batzuen zuntzekin sortua.\nPaperaren historia.\nMezu bati eusteko erabilitako lehen paper ezaguna Txinan aurkitu zen eta K.a. 8. urtean, mendebaldeko Han dinastiaren garaian (K.a. 206-25). 10 cm\u00b2 inguruko pieza bat da; papera lihozko zuntzetan oinarrituta egin zen eta hogei txinatar karaktere zahar ditu. Gutun baten zati bat da, 2006an Dunhuangen aurkitu zutena, Gansu probintzian (Txinako Herri Errepublikaren ipar-mendebaldean). Papera asmatu aurretik, idatziak pergaminoen gainean, papiroen gainean edo beste azalen gainean (oskolak, landare orriak eta abar) egin behar ziren. Egiptoarren papiroak duela 5.000 urte baino gehiago egiten ziren, papiro landareaz egindako xaflekin.\nTradizio txinatar batek azaltzen duenez, papera Ts'ai Lun nekazaritza ministroak sortu zuen II. mendean, eta 105ean lehen aldiz kodetu zen fabrikazioaren teknika, hobetuta, ekoizpen masiboa ahalbidetzeko. Papera egiteko, jantzi ehunak egosita eta landare batzuen zuntzak erabiltzen ziren, hala nola lihoa, kalamua, banbua eta masustondoa.\nPaper arloko eskulangile txinatar eta japoniarrek sei mendez gorde zuten papergintzaren sekretua, VIII. mendera arte. Talaseko guduaren ondoren (751), arabiarrek eta kirgizek osatutako indar batek txinatarrak garaitu zituelarik, mendebalderanzko hedapena geldiaraziz, garaileek txinatar ugari preso hartu zituzten, eta haietatik ikasi zituzten papera fabrikatzeko teknikak. Hala ere, baliteke egun hori baino lehen paperak ezagutzea. Samarcanda mundu musulmaneko papera ekoizten duen lehen zentroa izango litzateke, eta fabrikazio-prozedura hobetuko luke. Papera pergaminoa baino errazago egiten zen, papiroak baino aukera gutxiago zituen apurtzeko, eta tinta xurga zezakeen, ezabatzea zailtzen zuen eta, beraz, erregistroak eramateko euskarri ezin hobea zen. Islamiar paper fabrikatzaileek eskuizkribuen eskuzko kopia muntatzeko metodo linealak asmatu zituzten, mendeetan Europan eskuragarri zeuden edizioak baino askoz handiagoak ekoizteko.\nArabiar konkistek eraman zuten papera Europara: papera aurkitzen da Bagdaden, 793. urtean; Kairon, 900ean; X\u00e0tivan, 1056an; eta Sizilian, 1102an. Europan, ezagutzen den paper idatzi zaharrena gutun arabiar bat da, 806. urtekoa, eta Herbehereetan gordetzen da, Leidengo Unibertsitateko liburutegian.\nX\u00e0tiva konkistatu ondoren (1248), dokumentazio diplomatiko guztia paperean egin zen, pergaminoa ordezkatuz eta artxibo ofizialen hasiera osatuz. Handik gutxira, Ramon Muntaner historialariak bere \"Cr\u00f2nica\" liburuan aipatzen du, esanez ez litzatekeela nahikoa X\u00e0tivako paper guztia genovarren gaiztakeriak idazteko.\nZuntzaren hasierako jatorriak.\nIndustria Iraultzaren aurretik papera bestelako zuntzen birziklapenetik etorri ohi zen. Askotan kalamu, liho edo kotoizkoak ziren material hauek. Justus Claprothek 1774an paperetik tinta kendu eta birziklatzeko prozesu bat asmatu zuen. 1843an egur-orea sartu zen papera egiteko, eta orduan ehunak biltzen zituztenen materialen birziklapena garrantzitsua izateari utzi zion.\nPaperaren fabrikazioa (XX. eta XXI. mendeak).\nJarraian, papera egiteko gaur egun erabiltzen diren prozesuak deskribatzen dira:\nPaper motak.\nPaper motak sailkatzeko ezaugarri bereizgarriak erabili ohi dira:\nHona hemen paper mota arruntenetako batzuen zerrenda:\nProzesuaren etapak.\nPapera egiteko fabrikazio prozesuak, era industrial eta modernoan egiten den gisan, urrats mugarri batzuk ditu. \nBirziklatzea.\nAurrekariak.\nAntzina, beste landare batzuetatik lortzen zen papera (kalamua barne, kalitate handiko zelulosa ateratzen baita handik), baina egun paper gehiena zuhaitzetatik abiatuta egiten da. Ohiko paperaren kilogramo bat egiteko, ehun litro ur erabiltzen dira.\nPaperarekin eta kartoiarekin egiten dira:\nMunduan, paper industriak urtean lau mila milioi zuhaitz inguru kontsumitzen ditu, batez ere pinua eta eukaliptoa. Papergintzako teknika modernoek zuhaitz horietako espezie oso espezifikoak erabiltzen dituzte.\nEstatu Batuetan 300 kg paper eta kartoi erabiltzen dira pertsonako urtean, Argentinan, urtean 42 kg; eta Txinan eta Indian 3 kg pertsonako urtean. Txilen, urtean laurehun eta bostehun mila tona paper ekoizten dira, eta %\u00a047 inguru berreskuratzen da. Zelulosaren eta paperaren industriak zuraren ekoizpenaren herena erabiltzen du.\nBirziklatzeari esker, %\u00a025 aurrezten da energia fabrikazio prozesuan.\nPapera eta kartoia birziklatzea.\nHondakin papera zenbait aldiz txikitu eta birziklatu daiteke. Hala ere, ziklo bakoitzean zuntzen %\u00a015-20 txikiegiak bihurtzen dira erabiltzeko. Paper industriak bere hondakinak birziklatzen ditu, baita beste enpresa batzuetatik biltzen dituenak ere, hala nola, ontzi eta bilgarrien fabrikatzaileak eta inprimategiak.\nPapera eta kartoia bildu, bereizi eta ondoren urarekin nahasten dira, mami bihurtzeko. Kalitate apaleneko mamia kartoizko kaxak egiteko erabiltzen da. Ezpurutasunak eta tinta batzuk kalitate oneneko pulpatik kentzen dira inprimatzeko eta idazteko paper birziklatua egiteko. Beste kasu batzuetan, zuntz birziklatua mami berriarekin nahasten da, material birziklatuaren ehunekoa duten paperezko produktuak egiteko.\nKontsumitzaileentzako ekintzak.\nBilgarri gutxien dituzten produktuak erostea da garrantzitsuena.\nKutxak eta bestelako ontzi eta enbalajeak berrerabiltzea, murriztea eta birziklatzea sustatu daiteke, bai eta komunitateetako erakundeak, saltokiek, eskolak eta dendak ere, papera eta kartoia birziklatzeko programak ezar ditzaten."}
{"id": "11514", "revid": "512", "url": "https://eu.wikipedia.org/wiki?curid=11514", "title": "Ts'ai Lun", "text": "Ts'ai Lun (Wade-Giles: Ts'ai Lun, \u8521\u502b) Hai (Hedi) enperadorearen eunuko eta kontseilari inperial txinatarra. Han dinastiaren korteetan bizi izan zen (77-110 \"eta beste batzuen arabera\" 50-121). Gaur egungoarekin antz handia duen papera asmatzearren ezaguna."}
{"id": "11515", "revid": "58701", "url": "https://eu.wikipedia.org/wiki?curid=11515", "title": "Han dinastia", "text": "Han dinastia ( k.a. 206 - k.o. 220) () Qin dinastiaren ondorengoa izan zen eta txinako Hiru Erresumen garaiaren aurrekaria. Dinastia, Liu izenaz ezagutzen den ospe handiko familia batek sortu zuen.\nQin dinastia amaierako borrokaldian Liu Bang-ek, hasieran funtzionarioa, boterea lortu zuen eta Gaozu (hau da arbaso gorena) izena hartu zuen, lehen Han enperadore bezala. Lau mendeko Han dinastiaren erregealdia bi ataletan bereizten da: Lehenengoak (Han aurreko edo mendebalekoak K.a. 206 - K.o. 9) bere kortea mendebaldean zuen (gaurko Xi'an); eta bigarrenak (Han osteko edo ekialdekoak K.o. 25 - 220) presioak zirela eta gortea ekialdera mugitu zuen, Luoyang hirira. Bi epeen artean Xin dinastiako Wang Mangek bere burua enperadore izendatu zuen eta konfuzianismoan oinarritutako estatu bat sortzen saiatu zuen, baina ez zuen lortu.\nEnperadore handiena Han Wudi zen (K.a. 140 - 87); honek armada eta estatua indartu zuen. K.a. 127 eta 117 Tarim arroa kendu zien Xiongnuei; hegoalderantz ere zabaldu zuen han inperioa.\nOnura ekonomiko eta kultural handiko epea izan zen. Zetaren bidea sortu zen, Indiatik enbaxadak heldu ziren 90 eta 105 urtetan; eta Sima Qianek Txinako historia idatzi zuen. Azkeneko Han dinastiako enperadorea, Xian enperadorea zeuden erresistentzia militarren eskuetan erori eta ezin izan zuen lortu militarrek boterea igotzea. Bere heriotzaren ondoren 192ean estatu kolpe bat burutu zuen Cao Caok, baina honek Txina batu bat izatea ez zuen lortu eta hiru estatutan banatu zen Txina (Hiru Erresumen garaia)."}
{"id": "11516", "revid": "28625", "url": "https://eu.wikipedia.org/wiki?curid=11516", "title": "Mandarinera", "text": "Mandarinera edo mandarin txinera (, eusk: \"iparraldeko hizkera\") Txina ipar, erdi eta hego-mendebaldean hitz egiten diren txineraren dialekto (hizkuntza) taldea da. Orokorrean, txinera erabiltzean mandarin txinerari buruz ari gara. 836 milioi hiztun baino gehiago ditu.\nMandarin estandarra, Txinako Herri Errepublika, Taiwan, Singapur eta Nazio Batuetan ofiziala dena, Pekingo dialektoan oinarritzen da: hiri hartan hitz egiten den mandarineraren aldaera da. Txinerazko aldaera guztien hiztunek komunikaziorako mintzaira komun gisan erabil dezaten ari da saiatzen gobernua; beraz, herri erakundeetan, hedabideetan eta eskoletan erabiltzen da.\nMandarinera estandarraren izenak.\nHizkuntza estandarrak hiru izen ofizial ditu:\nHiru izenak erabiltzen dituzte mundu osoko txinatar diasporako kideek.\nDiglosia.\nTxinan eta Taiwanen, diglosia ezaugarri arrunta da: ohikoa da txinatar batentzat bi edo hiru dialektotan hitz egiteko gai izatea, mandarinera estandarrarekin batera. Adibidez, \"p\u01d4tonghu\u00e0\"-z gain, Shanghai hiriko biztanle batek shanghaieraz ere bide daki eta, jaiotzez hangoa ez baldin bada, bere jaioterriko aldaera ere bai. Guangzhou-ko natibo batek kantonera estandarra eta \"p\u01d4tonghu\u00e0\" bide dakizki, eta Taiwango biztanle batek ziur aski taiwanera eta \"gu\u00f3y\u01d4\" mintzaira. Taiwanen bizi denak normalean mandarinera estandarreko eta taiwanerako ahoskera, esaldiak eta hitzak nahasten ditu: askotan, nahasketa hori sozialki zuzena da. Hong Kongen, mandarinera estandarra toki hartzen ari zaie kantonera estandar eta ingeles ofizialei."}
{"id": "11517", "revid": "59723", "url": "https://eu.wikipedia.org/wiki?curid=11517", "title": "Hanyu pinyin", "text": "Hanyu pinyin (txinera sinplifikatuaz: \u6c49\u8bed\u62fc\u97f3; txinera tradizionalaz: \u6f22\u8a9e\u62fc\u97f3; \"Hanyu pinyin\": \"H\u00e0ny\u01d4 p\u012bny\u012bn\", berez \"Han hizkuntzaren notazio fonetikoa\", askotan pinyin soilik) erromatartze sistema bat da, mandarin txinera latin letretara (erromatar alfabetora) aldatzeko modu bat.\nHanyu pinyin sistema 1958an baietsi zen eta 1979an ofizialtzat hartu Txinako Herri Errepublikan. Aurreko erromatartze sistemak ordeztu zituen, hala nola, Wade-Giles (1859) eta Posta Sistemako pinyina. Harrezkeroztik, Singapurreko gobernuak eta nazioarteko erakundeek mandarin txineraren transkripzio sistematzat hartu dute.\nAdibidez, beste barne aldaketa batzuez gain, sistema berriak Txinako Herri Errepublikako hiriburuaren izena idazteko modu ofiziala aldatu du: Pekin (\"Peking\") &gt; \"Beijing\" nahiz \"B\u011bij\u012bng\" (\u5317\u4eac). Sistemaren aldaketak hasierako terminoa bakarrik aldatu du: \"pe\" &gt; \"b\u011bi\" (\u5317 = iparraldea); bigarren zatiaren aldaketa eboluzio fonetikoa da soilik, antzinako mandarinetik gaurkora (\u4eac = \"king\" ala \"j\u012bng\" = hiriburua).\nDoinuak bokalen gainean jarritako zeinu batzuen bidez irudikatzen dira:"}
{"id": "11518", "revid": "1982", "url": "https://eu.wikipedia.org/wiki?curid=11518", "title": "Txinera Mandarinoa", "text": ""}
{"id": "11520", "revid": "1519", "url": "https://eu.wikipedia.org/wiki?curid=11520", "title": "Pinyin", "text": ""}
{"id": "11521", "revid": "6327", "url": "https://eu.wikipedia.org/wiki?curid=11521", "title": "Sacabem", "text": ""}
{"id": "11523", "revid": "448", "url": "https://eu.wikipedia.org/wiki?curid=11523", "title": "Sojourner Truth", "text": "Sojourner Truth (Swartekill, New York, - Battle Creek, Michigan, 1883ko azaroaren 26a) esklabotzan jaio zen arraza beltzeko estatu batuetako abolizionista batek izen hau hartu zuen 1843tik aurrera. Bere benetako izena Isabella Bomefree (gerora Baumfree abizenera aldatuko zuena) zen. Esklabutzaren kontrako aktibista eta feminismo beltzeko erreferente historikoa da. Esklabu beltz bezala jaio zen eta emakume aske bezala bizi izan zituen azken urteak. Hil eta mende bat geroago,1997an, NASAko Mars Pathfinder misioko ibilgailu robotikoak Sojourner izena jaso zuen bere omenez. \nBiografia.\nBere jaiotza data ez da ezaguna eta 1797 urtekoa dela uste da. Bera jaio zen etxaldeko lurjabeak herbeheretarrak ziren. Hamabi anaia-arreba izan zituen, denak esklabo jaioak eta sal-erosiak. Isabella izenez jaio zena ere saldu egin zuten, eta bere bigarren jabeak bortxatu egin zuen, beste hainbat tratu txar pairarazteaz gainera, nederlanderaz baizik ez zelako mintzatzen gaztetan. 1815 inguruan, beste etxalde bateko esklabu batekin ezkondu nahi izan zuen, baina orduko jabeak ez zuen hori onartu eta gizon hura hil egin zuen. Ondoren, behartutako ezkontza prestatu zion Isabellari.\nAskatasunaren bila.\nZenbait salmenta sufritu eta jabe ezberdinak ezagutu ondoren, Dumont delako jabeak askatasuna agindu zion 1826an, baina unea iritsi eta promesa ez zen bete. Orduan, ihes egin zuen Truth-ek alaba txikia berarekin hartuta. Van Wegenen izeneko familia batek hartu zuen, eta bere askatasuna erosi egin zioten Dumonti. Hala ere, seme bat zuen oraindik Dumonten etxaldean, eta mutil hori legez kanpo saldu zutela jakitean, Van Wegenendarren laguntzarekin, auzitara eraman zuen Dumont, eta baita auzia epaitegietan irabazi ere. Bera izan zen gizon zuri bati AEBetako epaitegietan irabazi zion lehen emakumezko beltza.\nAktibista.\nSemearen askatasuna lorturik, New York-era joan zen bizitzen, eta eliza metodistarekin hitzaldiak ematen hasi zen, oratoria bikaineko pertsona zela nabarmendu zen orduan. Isabella izena utzi eta Sojourner Truth izena erabiltze erabaki zuen orduan (Sojourner = \"bidaiaria\", Truth = \"egia\"). 1843an hitzaldi abolizionistak ematen hasi zen, eta emakumeen sufragio eta eskubidearen aldeko mezuak ere sartu zituen bere oratorian. Heriotza-zigorraren aurkako aktibista ere izan zen.\n1851ean Akron hirian (Ohio), emakumeen eskubideei buruzko biltzar batean eman zuen hitzaldia (\"Ez naiz emakumea, ala?\") bereziki entzutetsua bilakatu zen, eta euskaratuta dago (Ana Isabel Moralesek) Xerezaderen Artxiboa podcasterako. "}
{"id": "11524", "revid": "120670", "url": "https://eu.wikipedia.org/wiki?curid=11524", "title": "Germaine Greer", "text": "Germaine Greer (Melbourne, 1939ko urtarrilaren 29) idazle australiarra, akademiakide, kazetari eta idazlea. XX. mendeko ordezkari feminista garrantzitsuenetakoa izateagatik ezaguna.\nBizitza.\nFilosofia eta letretako ikasketak egin zituen. Gaztetandik kezkatu du emakumeak gizartean betetzen duen paperak. Doktoregoa lortu ondoren (1967), Warwickeko Unibertsitatean eskolak ematen hasi zen. Garai hartan, Ingalaterrako kontrakulturak eta rock musikak erakarri zuen. 1970ean \"Emakume eunukoa\" argitaratu zuenean emakumearen askapenari buruzko eztabaidetako abangoardian jarri zen. Liburuan familia tradizionalaren mekanismoak kritikatzen ditu, eta boterea emakumeen eskuetan uztea proposatzen du; izugarrizko arrakasta izan zuen, eta hizkuntza askotara itzuli zen. 1970eko hamarraldian, liburuaren irabaziekin, Asian eta Afrikan zehar bidaiatu zuen. Bidaian bildutako materiala baliatuz, emakume margolariei buruzko liburu bat idatzi zuen: \"Arrazazko eragozpena: emakume pintoreen fortuna eta haien obra \"(1979). 1979an, Tulsako Unibertsitatean (Oklahoma), poesia-irakasle gisa hasi zen lanean. Emakumeek idatzitako literatura aztertzeko zentro bateko zuzendari ere izan zen, baina iritzi-gorabeherak zirela-eta, lan hura utzi eta idazteari ekin zion berriro. \"Sexua eta patua: emankortasunari buruzko politika\" liburuan, mendebaldeak erosotasunaren eta indibidualismoaren ikuspegitik begiratuta eta mundua jendez gainez dagoela aitzakiatzat hartuta, garatze bidean diren herrialdeetako jaiotzak kontrolatzeko ezarritako metodoak kritikatu zituen. Feminista asko sutan jarri zituen liburuak, feminismoaren aurkako mezua zabaltzen ari zelakoan, baina idazleak gaizki ulertu zutela adierazi zuen. Beste lan batzuk: \"Aita, ia ezagutu ere ez zaitugu egiten \"(1989), \"Aldaketa garaia: emakumeak, zahartzaroa eta menopausia \"(1992)."}
{"id": "11525", "revid": "119347", "url": "https://eu.wikipedia.org/wiki?curid=11525", "title": "Gro Harlem Brundtland", "text": "Gro Harlem Brundtland (Norvegiako ahoskeran [\u02c8\u0261ru\u02d0 \u02c8h\u0251\u0300\u02d0l\u025bm \u02c8br\u0289\u0300ntl\u0251n\u02d0]), B\u00e6rum, Oslotik gertu, 1939ko apirilaren 20a - ) norvegiar politikaria da. Norvegiako lehen ministroa izan zen hiru aldiz (1981, 1986-1989 eta 1990-1996) Alderdi Laboristaren izenean eta 1998tik 2003ra Osasunerako Mundu Erakundeko buru izan zen. 1983. urtean Ingurumenaren eta Garapenaren Munduko Batzordea sortu zen Javier Perez de Cuellar-en eskutik, zeina Nazio Batuen Erakundearen azpi-erakunde bat zen, eta helburua garapen iraunkorraren alde herrialdeak batzea zen. Nazioarte mailan ezagun bihurtu zen 1986an berak gidatutako Ingurumenaren eta Garapenaren Munduko Batzordeak edo \"Brundtland Commission\", Garapen Iraunkorra kontzeptua sortu eta zabaldu zuelako lehen aldiz \"Brundtland txostena\u201d edo \u201cOur Common Future\u201d txostenean. Ondoren, 1987an Nazio Batuen Erakundeak argitaratuko zuen txosten hori . 1996an Lehen Ministro gisa dimisioa eman ondoren, garapen jasangarriaren eta osasun publikoaren arloko nazioarteko lider bihurtu zen, eta Osasunaren Mundu Erakundeko zuzendari nagusia eta NBEren Klima Aldaketaren kidea izan zen 2007tik 2010era. The Elders-eko presidenteordea eta Internazional Sozialistako presidenteorde ohia ere bada.\nBrundtland bere alderdiaren alde moderatua zen eta Norvegia Europar Batasunarekin bat egitea babestu zuen 1994ko erreferendumean. Lehen Ministro bezala, Brundtland \"nazioaren ama\" bezala oso ezaguna izan zen. Brundtlandek Karlomagno Saria jaso zuen 1994an, eta beste hainbat sari eta aitorpen jaso ditu. Horrez gain, nazioarteko hainbat foro eta ekimenetan parte hartu du, besteak beste, Nazio Batuen Merkataritza eta Garapenerako Konferentzian, Emakumezko Agintarien Munduko Kontseiluan, Madrileko Klubean, Bilderberg taldeko bileretan eta Nagusiak izeneko elkartean (\"The Elders\").\n2011ko urriaren 17an Euskal Herrian izan zen, Donostian egindako Bake Konferentzian parte hartzen. Koffi Annan eta Europako beste 4 lider politikorekin presiditu zuen mahaia (Jonathan Powell, [null Bertie Ahern], Pierre Joxe eta Gerry Adams), eta bertan ETAri borroka armatuari bukatzeko eskatu zioten alde bakarreko eta Espainiako zein Frantziako gobernuekin negoziatu gabeko prozesu baten baitan. Handik hiru egunetara ETAk borroka armatuari amaiera ematea erabaki zuen.\nLehen etapak.\nBrundtland Oslon jaio zen 1939an, Gudmund Harlem mediku eta politikariaren eta Inga Margareta Elisabet Brynolfen alaba (1918-2005). Anaia gazteago bat du, Lars, eta ahizpa gazteago bat, Hanne.\n1963an, Brundtland Medikuntzan lizentziatu zen Osloko Unibertsitatean. 1965ean Osasun Publikoko masterra egin zuen Harvardeko Unibertsitatean.\n1966tik 1969ra Osasun Zuzendaritzan (Helsedirektoratet) mediku gisa lan egin zuen, eta 1969tik aurrera Osloko eskolako osasun-zerbitzu publikoan mediku gisa lan egin zuen.\nKarrera politikoa.\nNorvegiako Ingurumen ministroa izan zen 1974tik 1979ra.\nBrundtland Norvegiako lehen ministroa izan zen 1981ean. Lehen ministroa izan zen otsailetik urrira.\nBrundtland Norvegiako lehen ministroa izan zen beste bi agintalditan, eta iraunkorragoetan. Bigarren ministerioa 1986ko maiatzaren 9tik 1989ko urriaren 16ra izan zen, eta kabinete hori ministro-proportzio handiagatik egin zen ezagun mundu osoan: ministroen ia erdiak, hau da, hemezortzi ministro guztietatik zortzi, emakumeak ziren. Hirugarren ministerioa 1990eko azaroaren 3tik 1996ko urriaren 25era izan zen.\nBrundtland Alderdi Laboristako lider bihurtu zen 1981ean, eta kargua hartu zuen 1992an dimisioa eman zuen arte, Lehen Ministro izan zen hirugarren agintaldian. 1996an lehen ministro kargua utzi zuen eta Norvegiako politikatik erabat erretiratu zen. Lehen ministro bezala bere ondorengoa Alderdi Laboristako lider bezala 1992an eta 1996a bitartean Thorbj\u00f8rn Jagland izan zen.\nNazioarteko karrera.\n1983an, Brundtland gonbidatu zuen garai hartan Nazio Batuen idazkari nagusi zen Javier P\u00e9rez de Cuellarrek Ingurumenari eta Garapenari buruzko Munduko Batzordea (GMB) sortzera eta haren buru izatera, Brundtland Batzordea izenez ezaguna. Garapen jasangarriaren kontzeptu politiko zabala garatu zuen entzuleria publiko zabaletan, izaera integratzailea izateagatik bereizi zirenak. Batzordeak 1987ko apirilean argitaratu zuen \"Nuestro futuro com\u00fan\" txostena, eta 1992ko Lurraren Gailurra bultzatu zuen. Maurice Strong izan zen Batzordeko kide nagusia. Brundtland Batzordeak ere Agenda 21 bultzatu zuen.\nBere hirugarren ministerioan zehar, Norvegiako gobernuak 1993an Yitzchak Rabinek zuzendutako Israelgo gobernuaren eta Yasser Arafatek zuzendutako PAEren arteko bake elkarrizketa sekretuak babesteko ekimena hartu zuen. Osloko Akordioen sinadurarekin amaitu ziren. Urte batzuk geroago, Norvegiak parte-hartze nabarmena izaten jarraitu zuen Israelen eta Palestinaren arteko bakea sustatzen, nahiz eta Estatu Batuek gero eta gehiago baztertu zuten bitartekari lana.\nBere agintaldia Lehen Ministro bezala amaitu ondoren, Brundtland Osasunaren Mundu Erakundeko Zuzendari Nagusi izendatu zuten 1998ko maiatzean. Kargu horretan, Brundtlandek osasun publikorako irismen handiko ikuspegia hartu zuen, Makroekonomiari eta Osasunari buruzko Batzorde bat ezarriz, Jeffrey Sachs buru zuela, eta indarkeriari osasun publikoko arazo garrantzitsu gisa helduz. Brundtland izan zen mugimenduaren buru, orain mundu mailakoa, hezkuntzaren, konbentzitzearen eta zergen igoeraren bidez zigarreten kontsumoa indargabetzeko . Haren gidaritzapean, Osasunaren Mundu Erakundea izan zen tabakoa uztea enplegurako baldintza bihurtu zuen lehen enplegatzaileetako bat. Brundtlanden gidaritzapean, Osasunaren Mundu Erakundea kritikatua izan zen . enpresa farmazeutikoek organismoan zuten eragina handitzeagatik.\n2003an, Scientific American enpresak Brundtland \"urteko lider politiko\" gisa onartu zuen, SRASen agerraldiak geldiarazteko mundu-mailako erantzun azkar bat koordinatzeagatik. Brundtland 2003ko uztailaren 21ean ordezkatu zuen Jong-Wook Leek. 1994an, Brundtlandek Akisgraneko Karlomagno Saria jaso zuen.\n2006an, Brundtland Merkataritza eta Garapenari buruzko Nazio Batuen Biltzarraren (BMGNBB) lana berrikusi zuen Pertsona Gailenen Taldeko kidea izan zen. 2007ko maiatzean, NBEko Idazkari Nagusiak, Ban Ki-moonek, Brundtland izendatu zuen, baita Ricardo Lagos (Txileko Presidente ohia) eta Han Seung-soo (Hego Koreako Kanpo Arazoetako Ministro ohia) ere, NBEko Klima Aldaketarako Ordezkari Bereziak .\nBrundtlanden jarduera politiko nabarmenenak Arne Olav Brundtland senarrak kontatu ditu bere bi bestsellerretan, Married to Gro (ISBN 82-516-1647-6) eta Still married to Gro (ISBN 82-05-30726-1).\n2007an, Brundtlandek Pepsirentzat lan egiten zuen aholkulari gisa.\nBrundtland Munduko Emakume Liderren Kontseiluko kidea da. Egungo eta aurreko lehen ministroen nazioarteko sarea da, eta ekintza kolektiboa mobilizatzea du helburu, emakumearentzat eta bidezko garapenarentzat garrantzi kritikoa duten gaietan .\nBrundtland Madrilgo Klubeko kidea ere bada. Estatu demokratikoetako buruzagi ohien erakunde independentea da, eta gobernantza eta lidergo demokratikoak indartzeko lan egiten du.\nBrundtland The Elders-eko kide fundatzailea da. Munduko lider talde bat da, Nelson Mandelak, Gra\u00e7a Machelek eta Desmond Tutuk deitua, munduko arazo zailenetako batzuei aurre egiteko. Mandelak 2007ko uztailaren 18an taldearen sorrera iragarri zuen Johannesburgon (Hegoafrika). Brundtlandek aktiboki parte hartu du The Eldersen lanean eta taldearen ekimen ugaritan. The Elders-eko ordezkaritzekin bidaiatu du Ziprera, Koreako penintsulara, Etiopiara, Indiara eta Ekialde Ertainera. Brundtlandek The Elders-ek haurren ezkontzari buruz egindako ekimenean ere parte hartu du, Girls Not Bridesen sorrera barne: Haurren Ezkontzarekin Amaitzeko Munduko Aliantza. Taldeko presidenteorde izendatu zuten 2013an, eta Ban Ki-moonek eta Gra\u00e7a Machelek ordezkatu zuten kargu horretan 2018an.\nBrundtland Bilderbergeko bileretara joan zen 1982an eta 1983an. Senarra 1991n joan zen.\n2019an, Brundtlandek OMEren Munduko Prestaketa Zaintzeko uko Batzarrarekin batera hartu zuen presidentetza.\nHilketa saiakera.\n2011ko uztailaren 22an, Anders Behring Breivikek hil eta gutxira, Brundtlandek ihes egin zuen. Ut\u00f8ya uhartean izan zen sarraskia gertatu baino ordu batzuk lehenago, AUFren kanpamentuan hitzaldi bat emateko. Breivikek adierazi zuen hasiera batean Brundtland atentatuaren helburu nagusia izatea nahi zuela (Eskil Pedersenekin eta Jonas Gahr St\u00f8rerekin batera), baina atzeratu egin zela Oslotik zihoanean. Brundtlandek alde egin eta bi ordura iritsi zen Breivik Ut\u00f8yara .\n2012an, Breivikek Brundtland hiltzeko plan zehatzak azaldu zituen. Epaimahaiari esan zion eskuburdinak jarri zizkiola eta, ondoren, prestatutako testu bat irakurtzen grabatzeko asmoa zuela, \"krimenak\" zehazten zituena, kameraren aurrean baioneta batekin burua moztu eta irudiak Internetera igo aurretik. Breivikek adierazi zuen Brundtland izan zela bere helburu nagusia, baina uharteko beste biztanle guztiak ere sarraskitzeko asmoa zuela .\nBizitza pertsonala.\nArne Olav Brundtlandekin ezkondu zen 1960ko abenduaren 9an. Lau seme-alaba izan zituzten; bat hil egin da. Etxe bat dute Frantziako hegoaldean .\nOsasun-arazoak\nBrundtland 2002an operatu zuten umetokiko minbiziagatik Osloko Unibertsitate Ospitalean, Ullevulen . 2008an jakin zen 2007an bi tratamendu jaso zituela Ullev\u00e4len, Norvegiako funts publikoekin ordainduak. Norvegiako agintariei aldez aurretik jakinarazi zienez bizilekua Frantziara aldatu zuela, Norvegiako gizarte-segurantzaren prestazioak jasotzeko eskubidea izateari utzi zion. Auziak eragin zuen arreta mediatikoaren ondorioz, Brundtlandek berriro bizilekua aldatzea erabaki zuen, berriro Norvegiara, eta tratamenduak berak ordainduko zituela ere iragarri zuen. Brundtlandek adierazi du sentsibilitate elektrikoa duela, eta buruko minak eragiten dizkiola norbaitek telefono mugikor bat erabiltzen duenean .\nLorpenak.\nBrundtlandek sari eta ohore ugari jaso ditu, besteak beste:"}
{"id": "11526", "revid": "448", "url": "https://eu.wikipedia.org/wiki?curid=11526", "title": "Harriet Tubman", "text": "Harriet Tubman (Maryland, \u2013 1913ko martxoaren 10a), jaiotzean Araminta Ross gisa erregistratua, \"Moises Beltza\", \"Amama Moises\" edo \"Bere jendearen Moises\" bezala ere ezaguna, Estatu Batuetan afroamerikarren askatasunerako borrokalari bat izan zen. Esklabotza jaio zenetik ezagutu zuen, baina egoera horretatik ihes egitea lortu zuen. Esklabotasunetik ihes egin ondoren, hamahiru erreskate-misio egin zituen, eta 700 esklabo inguru libratu zituen. Horietarako, esklabotzaren aurkako sarea erabili zuen, Lurpeko burdinbidea. Ondoren, Harpers Ferryren armategia okupatu ondoren, John Browni lagundu zion, esklabotzaren aurkako ikono bat bihurtu zen. Gerraren ondoren emakumeen sufragioa lortzeko borrokatu zen. \nDorchester konderriko esklabotzan jaio zen, Maryland. Haurtzaroan, hainbat jabek jipoitu zuten. Nerabea zela, zauri handia jasan zuen buruan, \"jabeetako\" batek, nahi gabe, beste esklabo baten aurka jaurtitako objektu astun batekin harrapatu zuenean. Zauriaren ondorioz, garun-hodietako arazoak, buruko minak, irudipenak eta hipersomnia izan zituen bizitza osoan. \n1849an Filadelfiara ihes egin zuen Tubmanek. Ondoren, Marylandera itzuli zen berehala, familia erreskatatzera. Pixkanaka, hainbat senitarteko atera zituen estatutik, eta, batzuetan, dozenaka esklabo berak gidatu zituen askatasunera. Gauez eta ezkutuan bidaiatuz, Tubman (edo \u00abMoises\u00bb, deitzen zioten moduan) \u00abinoiz ez zuen bidaiari bat galdu\u00bb. Urteetan zehar hainbat sari eskaini ziren ihes egindako esklaboak harrapatzeagatik, baina inoiz ez zen jakin Harriet bera ari zela laguntzen. Esklabo iheskorren aurkako Legea 1850ean onartu zenean, esklabo askori lagundu zion Kanada aldera ailegatzen. \nRit, Harrieten ama, familia elkartuta mantentzeko borrokatu zen, baina esklabotzak eragotzi egin zion hori lortzea. Edgard Brodess-ek hiru ahizpak (Linah, Mariah Ritty y Soph) saldu zituen, eta, azkenean, betiko banandu ziren. Georgiako merkatari batek Edgard Brodess-i Riten seme txikia (Moises) erostea proposatu zionean, neskak beste esklabo batzuen laguntzaz ezkutatu zion."}
{"id": "11527", "revid": "201", "url": "https://eu.wikipedia.org/wiki?curid=11527", "title": "Belarus", "text": ""}
{"id": "11528", "revid": "6950", "url": "https://eu.wikipedia.org/wiki?curid=11528", "title": "Rachel Carson", "text": "Rachel Louise Carson (Pittsburgh (Pennsylvania), 1907ko maiatzaren 27a - 1964ko apirilaren 14a) zoologo eta itsas biologo estatubatuarra izan zen.\nAmak piztu zion naturarekiko maitasuna eta laster hasi zen animaliei buruzko ipuinak idazten. Zailtasun ekonomiko handiak izan arren, ikasketak burutzea lortu zuen.\nPestiziden industriaren desinformazioa salatu zuen, kutsadura saltzen zuelako aurrerapenaren izenean. Ondorioz, presio handiak jaso zituen. Hala ere, aurre egin zien eta aldi berean bularreko minbiziari aurre egiten zion. \"Udaberri isila\" (1962) argitaratu zuen, eragin handia izan zuena, batez ere Amerikako Estatu Batuetako pestizida politikan. Gaur egungo ingurumenari buruzko pentsamoldea martxan jartzen lagundu zuen.\nRachel Carson biologoari zor zaio, neurri batean TDTaren eta beste intsektizida, fungizida eta antzeko produktuen kontrolari buruzko legeak sortzea. Haren ikerketek martxan jarri zuten mugimendu filosofiko-politiko garrantzitsu bat, ekologismoa. Ingurumenaren aldeko kontzientzia modernoaren ama dugu."}
{"id": "11529", "revid": "336", "url": "https://eu.wikipedia.org/wiki?curid=11529", "title": "Emma Goldman", "text": "Emma Goldman (Kaunas, Lituania, Errusiar Inperioa, 1869ko ekainaren 27a \u2013 Toronto, Kanada, 1940ko maiatzaren 14a) anarko-komunista izan zen, \"Emma Gorria\" bezala ere ezagutzen zuten. Oso ezagun bihurtu zen hainbat idazki eta manifestu feminista, libertario eta erradikal egin zituelako. Emakumeen emantzipazioaren aldeko borrokan aritu ziren aitzindarietako bat izan zen. \nBiografia.\nEmma Goldman Kaunasen jaio zen, Lituanian, hoteltxo bat zuzentzen zuen judutar familia batean. Alexandro II.aren erailketaren ondoren izan zen errepresio politikoaren garaian eta 13 urte besterik ez zituenean, San Petersburgora joan zen bere familiarekin.\nAmeriketan.\n16 urte zituela, ahizpaorde batekin Ameriketako Estatu Batuetara emigratu zuen aitarekin izan zuen eztabaida baten ondorioz. Izan ere, aitak alabak ezkondu nahi zituen hauek 15 urte besterik ez zituztenean.\nEhun fabrika batean hasi zen lanean. Garai hartan, Haymarketeko erreboltak lau anarkistaren urkatzea ekarri zuen. Bidegabekeria horrek bultzatu zuen Goldman mugimendu libertarioari lotzera, eta 20 urteko gaztea iraultzaile sutsu bihurtu zen.\nErrusiar emigrante batekin ezkondu zen, baina bikoteak ez zituen 10 hilabete ere iraun. Emma banandu eta New Yorkera joan zen bizitzera. Ez zuten ezkontza deuseztatu, amerikar hiritartasuna galtzeko zorian izango baitziren.\nNew Yorken Alexander Berkman ezagutu zuen eta berarekin bizi ere bai. Jada, AEBetako mugimendu anarkistaren lider nagusia zen. Berkmanek Henry Clay Frick hiltzeko egin zuen saiakera sostengatu izanak amerikar autoritateek bereganako sentitzen zuten mespretxua areagotzea baino ez zuen ekarri. Laguna urtetan izan zuten atxilo eta Emma bera ere kartzelan egon zen Blackwell uharteetan 1893an.\nLangileak gidatu zituen:\nGerora, aipu hau goraipatua izan zen Piotr Kropotkin bezalako anarko-komunistek egiten zuten desjabetzearen justifikazioan. Atzematearen ondoren Voltairine de Cleyre bere defentsan atera zen, konferentzia batean (\"In defense of Emma Goldman\"); kartzelan egon zen bitartean, itzalean, Goldmani haurren hezkuntzarekiko interesa piztu zitzaion eta gerora urteak jardungo zituen arlo horretan.\nKartzelatik irten eta gutxira, atxilotua izan zen beste 9 lagunekin, 1901eko irailaren 10ean, eta William McKinley presidentearen erailketaren konplotean parte hartu izana egotzi zioten.\nEz zen kartzelaratua izan, bere hitzen gaizki ulertzeen errudun ez zela esan zuen eta. Leon Czolgosz zen atxilotuetako bat eta Emmak aste batzuk lehenago ezagutu zuen hau. Egun batzuk lehenago, bera izan zen tiro egin zuena. Emma atxilo hartu zutenean hau esan omen zuen: \"Nire errua ote da ero batek nire hitzak gaizki interpretatu baditu?\" \n1916ko otsailaren 11n berriro ere atxilotua eta espetxeratua izan zen kontrazepzioaren aldeko manifestu bat banatu izanagatik. Konferentzia bat ematen zuen bakoitzean atxilotua izango zen beldur izaten zen eta beti zeraman liburu on bat gainean.\n1917an, hirugarrenez eraman zuten itzalera Alexander Berkmanekin zerbitzu militarra behartzen zuen legearen aurkako konspirazioa egin izanagatik. Bere konbikzio bakezaleak publiko egin zituen I. Mundu Gerran, gatazka inperialista bat baino ez zela salatuz.\nErrusian.\n1919an, Errusiara deportatu zuten, J. Edgar Hooverrek Ameriketako emakume arriskutsuenetarikoa zela ebatzi zuelako.\nBerkmanekin SESBen bizi izan zen 1920tik 1922ra eta Kronstadteko matxinada anarkistan parte hartu zuen. Boltxebikeen alde egin zuen eta anarkista eta komunisten arteko banaketaren aurka egin zuen. Errusiar iraultzaren ondoren jarraitu zuten errepresio politikoak, burokraziak eta lan behartuek indarkeria erabiltzeko zentzua aldatu zioten Goldmani, autodefentsarako soilik utziz.\nGarai honetakoak dira \"My Disillusionment in Russia\" eta \"My Further Disillusionment in Russia\".\nAzken urteak.\nSobietar autoritarismoarekin ezados, Kanadan kokatu zuen bere bizilekua. 1936an, Emmak espainiar gobernu errepublikarrarekin lan egin zuen Londres eta Madrilen Espainiako Gerra Zibilaren garaian.\nArtikulu ezaguna idatzi zuen Buenaventura Durruti anarkistari buruz: \"Durruti is Dead, Yet Living\".\nToronton hil zen 1940ko maiatzaren 14an eta Chicagon dago ehortzita.\nPentsaera feminista.\nGoldmanek, anarkista izanik, jendarte ez autoritario batetan sinesten zuen eta iraultza garaian, aldi berean, emakumeen ahalduntzea defendatzen zuen. Bere ustez emakumeek gizonekin parekidetasunean aritu behar zuten. Anarkismoa eta feminismoa batera bildu zituen, 1915ean New Yorken 600 lagunen aurrean preserbatiboa nola jartzen zen azaldu zuen. Horren ondorioz atxilotu zuten. Bere ustetan boto-eskubidea bezalako erreformek ez liekete emakumeei erabateko aldaketa suposatuko, aurreiritzi, ohiturak eta tradizioak alde batera uzteak bai, ordea. \nBizipoza eta bizitzaren aldekoa, Goldmanek dantzatzea gustuko zuen. Behin batean dantzan zegoela kide batek doktrina iraultzailearekin bat ez zetorrela leporatu zionean, mugimendu feministan oso ezaguna bihurtu zen esaldi honekin erantzun zion:Dantzatu ezin banaiz, hau ez da nire iraultza."}
{"id": "11531", "revid": "512", "url": "https://eu.wikipedia.org/wiki?curid=11531", "title": "Ludwig Wittgenstein", "text": "Ludwig Josef Johann Wittgenstein (Viena, 1889ko apirilaren 26a - Cambridge, Ingalaterra, 1951ko apirilaren 29a) filosofo austriarra izan zen, hizkuntza, batez ere epistemologiarekin loturik, bereziki aztertu zuena. Vienako Zirkulua mugimendua eta bidenabar enpirismo logiko izeneko eskola filosofikoa eragin zituen pentsalarietako bat izan zen. Bizitzan zehar, bi lan soilik prestatu zituen argitaratzeko, \"Tractatus logicus-philosophicus\" eta \"Ikerketa filosofikoak\"; eta biak bere bizitzako pentsamendu filosofikoaren bi ikuspuntu bereizien mugarri dira. Nortasun enigmatiko eta bizimodu liluragarria izan zituen, eta bere hautu etikoak bere filosofiarekin estu loturik izan ziren. Itzal handieneko filosofoetakoa izan zen XX. mendean.\nBizitza.\nLudwig Wittgenstein 1889an jaio zen Vienan, jatorri juduko familia aberats eta ikasi batean. Aita Austro-Hungariar Inperioko altzairu enpresaburu nabaria zen eta ama Vienako merkatari eta lurjabe handien familia bateko alaba. Vienako goi burgesiaren familia nagusi bat izatera heldu ziren. Aitaren nahiz amaren aldetik jatorriz judua izan arren, katolizismoan hezia izan zen, amaren fedeari jarraiki. Gurasoek kultur zaletasun handia zuten, eta beren seme-alabengan sentsibilitate artistikoa eta jakinmina pizten eta handiustea baztertzen saiatu ziren. Wittgensteinen gurasoen Vienako jauregian Brahms eta Mahler konpositoreek musika ekitaldiak maiz egiten zituzten; Ludwig Wittgensteinek musikarekiko lilura erakutsi zuen bere bizitzan osoan. Haren aita arte bildumagile eta mezenas esanguratsua ere izan zen; hain zuzen, Klimtek bere arrebaren ezkon-erretratua margotu zuen, egun haren lan famatuenetakoa dena. Austria-Hungariako Inperioaren amaierako Vienan garapen kultural handia izan zen, zientzia, arte eta pentsamenduaren hainbat esparrutan, berrikuntza aldarrikatzen zuena, politikan nahiz kulturan. Ludwig Wittgensteinengan eragin handia izan zuen giro horrek eta bere bizitza intelektualean zehar planteamendu berriak eta erradikalak garatzen saiatu zen beti.\nGurasoek zortzi seme-alaba izan zituzten eta Ludwig gazteena izan zen. Semeak aitaren negozioen ardura hartzeko heziak izan ziren txikitatik. Hala, etxean hezi zituzten, eskolako ohitura ustez txarrak har ez ditzaten. Presio horrek eta familiaren beste gorabehera eta joera depresiboek ondorio tragikoak ekarri zituzten: Ludwigen hiru anaiak bere buruaz beste egin zuten. Ludwig Wittgensteinek berak ere joera eta pentsamendu suizida argiak izan zituen bere bizitzan zehar. Gurasoen etxean ikasi zuen 14 urte bete arte. Ondoren, institutu tekniko batera joan zen ikastera, itxuraz trebetasun teknikoa erakutsi baitzuen etxean eta bide batez aitaren nahiari men egin aldera. Ingeniaritza mekanikoko ikasketak bukatu eta Manchesterko eskola tekniko batera joan zen ikasketak sakondu eta ikerketan aritzeko. 1910 urtean propultsio-motor aeronautikoa asmatu eta patentatu zuen. Beste ingeniari baten eskutik, haren asmaluntza 1940ko hamarkadan arrakastaz probatu zen.\nBaina Gottlob Frege eta Russellen obrak irakurri zituenean, logika eta matematikaren oinarri filosofikoez kezkatu zen eta Cambridgera joan zen Russellekin logika eta filosofia ikastera. Horrekin eztabaida sakonak izan zituen matematikaren oinarriaren inguruan eta hizkuntza logikoari buruz. 1913ko hasieran bere aita hil eta oinordekotza oparoa jaso zuen. Berehala, dirutza baten dohaintza egin zien artista zenbaiti; Lehen Mundu Gerra bukatutakoan, bere herentzia osoa anai-arreben artean banatu zuen. Bitartean, Cambridgeko giro akademikoaz gogaiturik, 1913ko bukaeran Norvegiara joan zen hausnarketarako giro lasaiago baten bila. Pentsio batean bizi zen aurrena, baina 1914ko hasieran etxola baten eraikitzen hasi zen toki bakarti batean, 1921 arte.\n1950ean minbizia diagnostikatu zioten eta Vienara joan zen bere idazlanak ordenatu eta argitaratzeko aginduak emateko. 1951n hil zen.\nLanak.\n\"Tractatus\".\nMundua, pentsamendua eta lengoaia.\nWittgenstein, bere pentsamenduaren lehen fasean, Russellen jarraitzaile izan zen, bere \"Tractatus\" liburuan antzeman daitekeen bezala. Liburu horretan, filosofiaren arazoak aztertu eta horiek gure hizkuntzaren logika ez ulertzean oinarritzen dela esaten du. Horrela, Wittgensteinek filosofiaren arazoak konpondu nahi ditu, hizkuntza gaizki erabiltzeak sortzen dituen arazoak, hain zuzen. Izan ere, hizkuntzaren erabilera desegokiak proposizio faltsuak sortzen ditu. Beraz, hizkuntza arruntean askatasun handiegia onartzen denez, konfiantza osoa jartzen da sortutako hizkuntza artifizialean (zientziarena) eta logikaren bitartez lan egiten da.\n\"Tractatus\"-en helburua egia logikoen izaera argitzea da, eta hizkuntzak mundua osatzen duten gertakariak marrazteko eta deskribatzeko proposizioak ditu. Horrela, hizkuntzaren, pentsamenduaren eta errealitatearen erlazioa aztertzen du, haien elementu komuna egitura edo forma logikoa dela baieztatuz. Izan ere, mundua pentsamenduen bidez ezagutzen da. Bi horien arteko harremanak isomorfikoak (forma berdinekoak) dira: objektu bati hura izendatzen duen izena dagokio, eta gertakari bati hura irudikatzen duen proposizioa dagokio.\nProposizioak.\n\"Tractatus\" idazlanaren doktrina nagusia esanguraren teoria piktorikoa da. Horren arabera, mintzaira proposizioek eratzen dute eta proposizioen pentsamenduen adierazpide hautemangarriak dira.\nProposizio guztiek zentzua edo forma logikoa eduki behar dute, eta teknika logiko batzuk erabiliz, horiek analiza daitezke. Baina horrelako analisirik egin ezin zaien proposizoak pseudo-proposiziotzat hartzen dira (horien artean, filosofia-proposizioak), horiek ez direlako gertakariak. Metafisikariak munduaren logikaren forma deskribatzen ahalegintzen dira, hori ezinezkoa bada ere. Beraz, proposizio egiazkoak edo enpirikoak munduari buruzko egoera gertagarriak deskribatzen dituzte. Wittgensteinen ustez, proposizio batzuk egiazkoak dira nahitaez, zentzudunak edo tautologikoak, eta haien ukapenak kontraesan bat adierazten dute. Horiek munduaren eta hizkuntzaren egitura logikoa erakusten dute, esanahia dute. Bestalde, zentzurik gabeko proposizioak edo pseudo-proposozioak esanezina adierazi nahi dute, hizkuntzaren eta munduaren mugetatik haratago dauden errealitateak. Horrenbestez, bi ezagutza mota daude, logikan erabiltzen diren proposizio tautologikoak eta zientzian erabili eta egiazta daitezkeen proposizio egiazkoak edo enpirikoak.\nLaburbilduz:\n\"Ikerketa filosofikoak\".\n\"Ikerketa filosofikoak\" idazlanak hizkuntzak pentsamendu- eta buru-egoerekin duen erlazioa aztertzen du. \"Tractatus\"-en proposizioen eta \"margolanen\" arteko konparazioak dira nagusi. Hori idatzi ondoren, Wittgensteinek \"Tractatus\" deuseztatu egin zuen, horri kritika eginez. Kritika hori honetan datza:\nLehenengo, Wittgensteine, hizkuntza arruntak proposizio zalantzagarriak dituela dio; bigarrenez, hizkuntza elkar komunikatzeko balio duela.\nWittgensteinek hainbat abantaila ikusten dizkio hizkuntza arruntari: bere gramatika hizkuntza logikoarena baino zabalagoa da, etorkizunari begiratzen dio eta zentzua pertsonen bizitzan funtzio bat bete eta berezko logika izatetik datorkio.\nWittgensteinen ustez, hitzak ezin dira ulertu giza jardueran testuinguru ezlinguistikotik kanpo. Hitz baten esanahiaz galdetzea hitzaren erabilerei buruz galdetzea da. Bestalde, erabilera horiek asko direnez, hitz baten (edo proposizio baten) erabilera ea zuzena ote den zehazterakoan erabileraren testuingurua ezagutuko beharko da, eta hori beti egongo da oso erlazionatuta hiztun horien bizimoduarekin.\nerabilerak erabakiko du hitzaren edo perpausaren esanahia.\nHizkuntzaren adierazpenek anitz erabilera eta helburu dute eta anitz jarduerari lotuta daude: erregutzea, eskertzea, madarikatzea, agintzea, gertaera bat kontatzea, eta abar. Perpaus mota bakoitza hizkuntza-joko (\"Sprachspiel\") jakin baten adierazpena da. Hainbat arlotan erabiltzen dugu hizkuntza, eta erabilera horietako bakoitza hizkuntza-joko bati dagokio. Beraz, perpaus baten esanahia ezagutzeko, dagozkion hizkuntza-jokoa eta jarduera ezagutu beharko ditugu.\nWittgensteinen \"Ikerketak\" hizkuntza arrunta aldarrikatzen du, eta horren zeregina joko linguistiko filosofikoek ulertzea da. Hizkuntzaren irakaskuntzan, hitzen erabilera landu behar da. Horrenbestez, hitz baten esangura ulertzeko, esanahi horri dagozkion hizkuntza-jokoak ikertu behar ditugu. Hizkuntza jokoak bizipenak direla esan daiteke eta horien aplikazioak aldatu egiten dira ingurune psikologiko, sozial eta kulturalen arabera. Beraz, hizkuntza bihurkorra, aldagaia eta bilakatzailea da."}
{"id": "11532", "revid": "336", "url": "https://eu.wikipedia.org/wiki?curid=11532", "title": "Joan Austriakoa", "text": "Joan Austriakoa (; Ratisbona, Germaniako Erromatar Inperio Santua, gaur egun Alemania, 1545 edo 1547ko otsailaren 24a - Namur, Espainiar Herbehereak, gaur egun Belgika, 1578ko urriaren 1a), Espainiako Karlos I.aren eta Barbara Blombergen ezkontzaz kanpoko semea, Habsburgo etxeko printzea izan zen. Bere anaiorde Espainiako Felipe II.aren agintaldian militar eta diplomatiko jardun zuen eta 1576-1578 bitartean Espainiar Herbehereetako gobernadorea izan zen. Lepantoko guduan otomandarrei nagusitu zitzaien itsas armadaren buruzagia izan zen.\nBiografia.\nKarlos V.a enperadorearen sasiko semea eta Espainiako Felipe II.aren anaiordea zen. Espainiara eraman zuten haurra zela, eta Karlos enperadorea hil ondoren, Filipe II.ak anaiordetzat hartu eta handiki ohoreak eman zizkion, Don Juan de Austria izenez (1559). 1568an hasi zen borrokan Mediterraneoko kortsario berbereen aurka eta Granadako mairuen aurkako osteen buruzagi nagusi izendatu zuten 1569an.\nMediterraneoko itsas armadako nagusia zen 1571n, eta urte hartan bertan menderatu zuen otomandarren itsas armada Lepantoko guduan. 1573an Tunisia hiria konkistatu zuen, baina turkiarrek hartu zuten berriro ondoko urtean. 1576an Herbehereetara bidali zuen Filipe II.ak, espainiarren okupazioaren aurkako matxinadari eusteko asmotan. Gogoz kontra joan zen Joan Austriakoa eta baldintza bat jarri zion Filipe II.ari: Ingalaterra inbaditu eta Londresen preso zeukaten Maria Estuardo Eskoziako erreginarekin ezkontzeko baimena.\n1577ko otsailean, Holandako matxinatuekin akordio batera heltzen saiatu zen, baina holandarrek ez zuten gobernari gisa onartu, ezta erlijio katolikoaren nagusitasunik ere. Gerrari berriro ekin ondoren, Namur hiria hartu zien holandarrei. Joan Austriakoaren azken hilabeteak guztiz hitsak izan ziren: Holandako gerrak nahigabe handiak ekarri zizkion, Juan de Escobedo, haren idazkaria, Filipe II.aren aginduz hil zuten, eta Espainiako erregeak guztiz bakarrik utzia zuelarik hil zen, pozoituta seguruenez."}
{"id": "11533", "revid": "336", "url": "https://eu.wikipedia.org/wiki?curid=11533", "title": "Giza eskubideak", "text": "Giza eskubideak pertsonari aitortzen zaizkion zenbait oinarrizko balore edo ahalmenak dira. Ukaezinezkoak dira eta edozein antolamendu juridiko, demokratiko eta pluralistak babestu, zaindu eta betearazi egin behar ditu. Norberaren estatus, sexu, joera sexuala, etnia edo herritartasuna edozein izanda ere, ukaezinak dira eta ezin da hauen kontrako legeak ezarri.\nGiza eskubideen aldeko mugimenduak 1970eko hamarkadan gailendu ziren, bai ekialdeko Europako estatu sozialistetan, bai mendebaldeko Europan, bai Estatu Batuetan eta baita Latinoamerikan ere. Mugimendua aktibismo sozialetik eta politika erretorikotik zenbait herrialdeen egoera munduko berrietan kokatzera igaro zen; eta, XXI. mendean, mugimendua zabaldu zen, jatorrian bakarrik totalitarismoaren aurka egotetik baita humanitarismo eta Hirugarren Munduko herrialdeen garapen soziala bultzatzera ere.\nMugimendua sortu zuten jatorrizko ideiak Bigarren Mundu Gerraren ondorioz agertu ziren, eta gorenera iritsi ziren 1948an, Parisen Nazio Batuen Batzar Nagusiak Giza Eskubideen Aldarrikapen Unibertsala ezarri zutenean. Nahiz eta \"giza eskubide\" izena nahiko modernoa izan, horren oinarriak filosofiaren historian ondo finkatuta daude, Antzinako Grezian eta Erroman aurrekariak izanik. Hala ere, arbasorik zuzenena, zuzenbide naturalaren eskubide naturalak dira, jadanik John Locke, Francis Hutcheson eta Jean-Jacques Burlamaqui]] filosofoek nahiz Estatu Batuetako eta Frantziako Iraultzek garatu zituztenak.\nHistoria.\nGrezia klasikoan hirietako biztanleria hiru multzotan banatzen zen: hiritarrak, atzerritarrak edo metekoak eta esklaboak. Greziarrentzat esklabotza gauza naturala zen. Aristoteles filosofo ezagunarentzat, adibidez, gauza jakina zen batzuek, berez, libre izan behar zutela eta beste batzuek, berez ere, esklabo.\nData garrantzitsuak:\nGaur egun orokorrak diren beste zenbait eskubide, aldiz, ez ziren jasotzen bi adierazpen horietan. Adibidez, ez zen esklabismoa abolitu, ez eta gizon-emakumeen arteko berdintasuna onartu ere. Hala eta guztiz ere, 1776ko eta 1789ko adierazpenak giza eskubideen aitorpen-bidean mugarri garrantzitsutzat hartzen dira.\nXIX. eta XX. mendeetan langileriaren borrokek, emakumeen mugimendu sufragistek, herri-askatasunerako mugimenduek eta abarrek bultzada handia eman zioten giza eskubideen hedapenari. Bigarren Mundu Gerraren basakeriaren ondoren iritsiko zen giza eskubideen aldeko aldarrikapen nagusia:\n1948. urtean Nazio Batuen Erakundeak Giza Eskubideen Aldarrikapen Unibertsala adierazi zuen. Bertan eskubide zibil, politiko, sozial, ekonomiko eta kulturalak jasotzen dira.\nGiza eskubideak gure gizartean presente daude politikoki, sozialki, kulturalki\u2026 Gatazka eta prozesu batzuk sortzen dira hala nola:\nKontzeptu hau Europan hasi zen, eta bere banaketa estatuko libertate eskubidea eta mendebaldeko kapitalismoaren espantsioaren parte izan zen, eta haren garapenak herrien eta herrialdeen aniztasunaren ekarpenak biltzen ditu gizateria osatzen duten kulturak.\nGiza Eskubideen jatorria.\nJatorriz, gizabanakoek talde bateko kide izateko eskubideak baino ez zituzten, hala nola familia edo gizarte klase bat. 1948ko giza eskubideen aldarrikapen unibertsalenetatik, ez dira gelditu eskubide horien izaerari buruzko eztabaidak eta garapenak. Bigarren gerra mundiala bukatu zenean Europa eta Asia kaos batean sartuta zeuden. 1945 urtean, 30 nazioetako ordezkariak San Franciscon bildu ziren nazioarteko erakunde bakea munduan sartzen saiatzeko eta etorkizuneko gerrak eragozteko.\nTribu primitiboetan, taldekoei kalte egiteak oso txarto ikusita zegoen, modu horretan, edozein kolektiboren barruan errespetatzeko eskubidea aitortzen zen. Gainerako tribuetako kideak etsaitzat hartzen ziren eta ez zitzaien eskubiderik aitortzen. Filosofo batzuek onartu zuten jendearen berezitasunak elkarrekin bizitzera bultzatzen gaituela, herriak eta hiriak osatuz.\nDuela laurehun urte hasi ziren gobernuen boterearen gainetik egon behar duten eskubideak, hala nola, askatasunerako eskubidea,errugabetasun presuntziorako eskubidea, erlijio askatasunerako eskubidea, berdintasunerako eskubidea\u2026 Bigarren mundu gerrak eragindako milioika heriotzek gizakien kontzientzia mugitu zuten, ONUk giza eskubideen deklarazio unibertsala idaztera eraman zuen, giza adimenaren lorpenik handiena izan dena. NBEk (Nazio Batuen Erakundea) nahi zuena zen munduko nazio guztiei bakea ekartzea zen. Gaur egun ONUren barruan 193 estatu daude eta haietako guztiak Giza Eskubideen Aldarrikapen Unibertsalaren aldea sinatu dute.\nHonek alde negatibo eta positiboak ekarri ditu, hala nola:\nJatorri kulturala.\nGiza eskubideen kontzeptuaren jatorria antzinako erromatarrek zuzenbide naturala aitortzeko datza, gauzen izaeraz eratorritako ideia arrazionaletan oinarrituta eta ondorengo mendeetan kristau filosofiak islatzen zuen Jesus Nazaretekoaren irakaspenei.\nDenborarekin hainbat dokumentu idatzi eta onartu ziren eskubide indibidualak jasotzen zituenak: \"Carta Magna\" (1215), \"Eskubideen Eskaera\" (1628) eta \"Habeas Corpus\"aren akta\u00a0 (1679).\nAurrerago Giza Eskubideen kontzeptu modernoago bat sortuko da Mendebaldeko kulturari esker. XVIII. mendearen bukaeran hamahiru kolonia ingelesak, Amerikan kokatuak, federazio independenteak izatera aldatuko dira, Amerikako Estatu Batuak izenarekin, hau 1776ko uztailaren 4an onartu zen Filadelfian. Deklarazio hau frantsesera itzuli zenean nolabaiteko eragina izan zuen \u201cGizakiak gizartean dituen eskubideen deklarazioa\u201d-n.\nFrantziako Erreinua, Frantziako Iraultzaren bitartez, monarkia absolutua izatetik errepublika izatera aldatuko da.\nGiza eskubideen kontzeptu zehatzago bat sortuko da Frantzian (1789) Frantziako Iraultzaren ondoren. Kontzeptu hau \u201cGizakiak gizartean dituen eskubideen deklarazioa\u201d izenarekin jaso zen.\nAlderdi instituzional eta juridikoak.\nGiza eskubideek gero eta indar juridiko handiagoa dute, konstituzioetan eta, oro har, estatuen antolamendu juridikoan eta araubidean integratzen diren heinean. Era berean, nazioarteko politikaren esparruan, era guztietako nazioarteko itun orokor nahiz sektorial, unibertsal edo erregionaletan gero eta maizago hartzen dira aintzat giza eskubideak, eta organo jurisdikzionalak edo beste mota batekoak sortu ohi dira haiek babesteko, sustatzeko eta bermatzeko.\nHorrez gain, onarpen orokortuaren ondorioz, zenbait giza eskubide ohiturazko nazioarteko zuzenbidearen partetzat hartzen dira, bai eta \"ius cogens\" edo nahitaez eduki beharreko arauen partetzat ere, Giza Eskubideen Batzordeak edo Nazioarteko Justizia Auzitegiak adierazi izan duten bezala. Ezinbesteko giza eskubide horien artean daude tortura eta hilketa arbitrarioak debekatzea edo gutxieneko berme prozesalak eskuratzea eta atxiloketa arbitrarioa debekatzea.\nGiza eskubideak eta eskubide konstituzionalak.\nGarrantzitsua da giza eskubideak eta eskubide konstituzionalak bereiztea eta ez nahastea. Giza eskubideak, oro har, konstituzio eskubideen barruan jaso ohi diren arren, ez datoz bat beti. Eskubide \u00abkonstituzionalak\u00bb zehazteko, aski da Estatuen konstituzio politikoek onartutako eskubideen katalogora jotzea; \u00abgiza eskubideen\u00bb kontzeptua, ordea, zuzenbidearen filosofiaren esparrukoa da.\nBi kontzeptuen arteko harremana, arazo iturri nabarmen bat den neurrian, autore askok aztertu izan dute. Giza eskubideen kontzeptuaren birtualtasuna onartzen dutenen artean, teoria jusnaturalistak uste du giza eskubideen izatasuna beregaina dela, hau da, ez duela zerikusirik eskubide konstituzional gisa onartuta egotearekin. Francisco Laporta eta beste autore batzuen iritziz, oinarrizko giza eskubide kopuru txiki bat dago, eta horietatik eratortzen dira konstituzio eskubide zehatzagoak.\nTeoria dualisten arabera, berriz, eskubideen oinarri moralari zein positiboari garrantzia ematen dietenez, giza eskubideen eta eskubide konstituzionalen kontzeptuek eduki baliokidea dute. Besteak beste, Luigi Ferrajoli italiar juristak uste du, berme juridikoaren teorian, Estatuen konstituzioan onartutako funtsezko eskubide izanik, giza eskubideak guztiei aitortzen zaizkiela, beren herritartasuna eta jarduteko gaitasuna alde batera utzita: herrialde bat eratzeak, adibidez, naziokoak ez diren herritarrei eskubideak eman diezazkieke (adibidez, boto eskubidea). Kasu horretan, herritarrei aitortzen zaizkien eskubide konstituzionalak izango lirateke, baina ezin izango lirateke giza eskubideak izan pertsona guztiei aitortzen ez bazaizkie edozein izaeratakoak direla ere.\nAldarrikapen Unibertsalaren sorrera.\nNazio Batuek zuten helburu nagusietariko bat izan zen Gutunaren antolaketa zehaztea eta definitzea, giza eskubideen tresna bat sortzeko. Giza Eskubideen Batzordea sortu zuten, 1946an zegoen Batzorde Ekonomiko eta Sozialaren atal ordezkatzaile modura.\nGiza Eskubideen Batzordeak hiru helburu zituen: aldarrikapena, giza eskubideen Ituna eta aurreko bietan esandako eskubideak betetzeko zenbait neurri jartzea. Hiru jomuga horiek osatu zuten Ren\u00e9 Cassin-ek \u00abGiza Eskubideen Gutuna\u00bb izena eman ziona.\nGiza eskubideen Aldarrikapena sortzea ez zen erraza izan. Giza Eskubideen Batzordeak izan zuen arazorik nagusiena, une horretan bizitzen ari zen gatazka ideologiko-politiko handia zen. Alde batetik, Estatu Batuak eta mendebaldean zituen aliatuak, eta bestetik, Sobiet Batasunak\u00a0 gidatutako bloke sozialista. Sobiet Batasuna eta bloke sozialistako herrientzat Giza Eskubideen Aldarrikapen Unibertsala ez zen haien lehentasuna. Garrantzi handia ematen zioten estatuaren subiranotasunari, horregatik, giza eskubideak ezin ziren estatuen subiranotasunaren gainetik egon. Hala ere, Mendebaldeko herriek zuten jarrera, Frantzia, Estatu Batuak\u00a0 eta Britainia Handikoa bereziki, eskubide zibil eta politikoen defentsa egitekoa zen. Giza eskubideak elkarren kontrako arma bihurtu ziren Gerra Hotzean sarturik zeuden botere handien artean, gerra horrek Bigarren Mundu Gerraren\u00a0 bukaeratik 80. hamarkadaren hasierara arte iraun zuen.\nNazio Batuetako Giza Eskubideen Batzordea\u00a0 izan zen Giza Eskubideen Aldarrikapen Unibertsalaren proiektua egingo zuena. Giza Eskubideen Batzordea bere lanetan hasi baino lehen, ECOSOCek (Consejo Econ\u00f3mico y Social de las Naciones Unidas) hasierako Batzordea izendatu zuen. Zortzi herritako ordezkariek osaturiko erredakzio Batzordea izendatu zuten. Erredakziorako Batzordean ordezkaturik egon ziren zortzi herriak hauek izan ziren: Australia, Txile, Txina, Estatu Batuak, Frantzia, Libano, Britainia Handia eta Sobiet Batasuna.\nErredakziorako Batzordeak aginduta, Ren\u00e9 Cassin irakasleak Aldarrikapenaren proiektua sortu zuen. Ren\u00e9 Cassinek egindako proiektu hori, erredakzio Batzordeak onartu, eta Giza Eskubideen Batzordearen bigarren bilera aurkeztu zuten 1947ko azaroa eta abendua bitartean. Hala ere, Aldarrikapenaren proiektua oraindik ez zegoen amaituta, horregatik, Giza Eskubideen Batzordeak 1948ko maiatza eta ekaina bitartean egindako hirugarren bileran eztabaidatu zuten.\nGiza Eskubideen Batzordean, Aldarrikapen Unibertsalaren helburua onartu ondoren, ECOSOCari jakinarazi zion. ECOSOCak Nazio Batuen Batzar Nagusian aurkeztu zuen. 1948ko irailean, Batzar Nagusiak duen Hirugarren Batzordeari bidali zion (Gai Sozial, Humanitario eta Kulturalen Batzordea), berak aztertu zezan. 24 lan bilera egin ondoren, Batzordea Aldarrikapenaren proiektuari amaiera eman zion, aldeko 29 botorekin, 7 abstentzio eta kontrako boto bakar bat ere ez.\n1948ko abenduaren 10ean Nazio Batuen Batzar Nagusiak\u00a0 Pariseko Chaillot jauregian Giza Eskubideen Aldarrikapen Unibertsala onartu zuen. Batzar Nagusian egindako azken botazioa honako emaitzak izan zituen: aldarrikapen aldeko 48 boto, 8 abstentzio eta kontrako boto bakar bat ere ez. Zortzi abstentzioak,\u00a0 Bielorrusiako Errepublika Sozialista Sobietikoa; Txekoslovakia; Polonia;\u00a0 Jugoslavia; Ukrainako Errepublika Sozialista Sobietikoa; Sobiet Batasuna; Hego Afrikako Batasuna eta Saudi Arabiarenak izan ziren.\nGiza Eskubideen Aldarrikapen Unibertsala.\nHitzaurrea: Abenduak 10, 1948. Kontuan izanik munduko askatasuna, justizia eta bakea gizaki guztien berezko duintasuna eta eskubide ukaezina delako, Nazio Batuen Erakundeak (NBE) Giza Eskubideen Aldarrikapen Unibertsal hau egiten du:\n1. Artikulua: Gizaki guztiak jaiotzen gara libreak eta duintasun eta eskubideekiko berdinak gara. Berdin tratatu behar dugu elkar.\n2. Artikulua:\n1. Pertsona orok dute itun honetan aitortutako eskubideak, arrazakeriarik gabe, klase bereizketarik gabe ezta beste edozer bereizketarik gabe.\n2. Ez da bereizketarik egingo ez politikoki, ez juridikoki ezta nazioartean herrialdeari.\n3. Artikulua: Denok dugu bizitzeko, aske izateko eta segurtasuna izateko eskubidea.\n4. Artikulua: Inor ez da esklabo ez morroi izango: esklabotza eta esklaboen salerosketak debekatuta daude.\n5. Artikulua: Inor ez da torturatua izango, eta ez du tratu krudelik edo iraingarririk jasango ere.\n6. Artikulua: Gizaki orok du bere pertsonalitate juridikoa onartzeko eskubidea. \u00a0\n7. Artikulua: Pertsona guztiak berdinak dira legearen aurrean, denek dute babesa izateko eskubide berak.\n8. Artikulua: Pertsona orok du Konstituzioak edo legeek gizon-emakumeei aitortzen dizkieten oinarrizko eskubideak hausten dituzten ekintzetatik babesteko, norbere herrialdeko auzitegi aginpidedunetan errekurtso eraginkorra jartzeko eskubidea. \u00a0\n9. Artikulua: Inor ezin da izan edozein modutan atxilotuta, ez erbesteratuta.\n10. Artikulua: Bere eskubide eta betebeharrak erabakitzeko, eta, bere aurkako salaketa penalak aztertzeko pertsona denek dute eskubide berdina: auzitegi eta alderdikeriarik gabe jendaurrean hitz egitea eta zuzentasunez entzutea.\n11. Artikulua:\n1. Delitu batengatik salatuta dauden pertsona guztiek errugabea dela kontsideratzeko eskubidea dute.\n2. Inor ez da kondenatua izango jarduera egin zuen momentuan ez bazen delitu kontsideratu edo nazioarteko zuzenbideak. \u00a0\n12. Artikulua: Inor ezingo du inoren bizitza pribatuan, familian edo etxean esku hartu. Pertsona guztiek hori babesteko eskubidea dute.\n13. Artikulua:\n1. Pertsona guztiek dute kalean libre ibiltzeko eta nahi duen etxebizitza erosteko eskubidea.\n2. Pertsona guztiek dute herrialdetik irteteko, nahiz eta berea izan, eta hara itzultzeko eskubidea.\n14. Artikulua:\n1. Pertsekuzio baten aurrean pertsona orok du babes-etxe bat topatzeko eskubidea, eta herrialdetik kanpo bada ere.\n2. Eskubide hori ez da beteko delitu arruntek sortutako auzibideko egintza baten aurka bada, Nazio Batuen helburuaren aurka doa.\n15. Artikulua:\n1. Pertsona guztiek dute hiritartasun bat izateko eskubidea.\n2. Inori ez zaio bere nazionalitatea edonola kenduko ezta nazionalitatez aldatzeko eskubidea kenduko.\n16. Artikulua:\n1. Mutil eta neska guztiek ezkontzeko eta familia bat sortzeko eskubidea dute, inolako zapalketarik jasan gabe, eta eskubide berak izango dituzte bai ezkontzan, bai ezkonduta dauden bitartean, eta bai ezkontza apurtzen denean ere.\n2. Soilik, ezkondu behar diren bi pertsonak ados badaude ezkonduko dira.\n3. Familia da gizartearen oinarria, eta Estatuaren eta gizartearen babesa edukitzeko eskubidea du.\n17. Artikulua:\n1. Pertsona guztiek dute jabego pribatua indibidualki edo kolektiboki izateko eskubidea.\n2. Inor ez da bere etxetik arrazoi gabe botata izango.\n18. Artikulua: Pertsona guztiek dute libre pentsatzeko eta manifestatzeko eskubidea, eta erlijio eskubidea eta erlijioz aldatzeko eskubidea ere.\n19. Artikulua: Gizaki orok du adierazpen-askatasuna, bere iritzia adierazteko eta inork ez molestatzeko.\n20. Artikulua:\n1. Pertsona orok du bakean batzeko eta elkartzeko eskubidea.\n2. Inor ez da behartuta egongo elkarte baten parte izatera.\n21. Artikulua:\n1. Pertsona guztiek dute aukera gobernuan parte hartzeko, modu zuzen batean edo aukeratutako pertsonengatik. \u00a0\n2. Pertsona guztiek dute sarbidea beren herriko funtzio publikoetara, berdintasunarekin.\n3. Herriaren borondatea botere publikoaren agintearen oinarria da, borondate hori hauteskunde bidez egingo da sufragio unibertsala eta berdintasunean ezarriz.\n22. Artikulua: Pertsona guztiek gizarte-segurantza izateko eskubidea dute eta, herrialdearen ahaleginaz eta nazioarteko laguntzaz, estatu bakoitzaren araberakoa, eta ezinbestekoak diren ekonomia, gizarte eta kultura mailako eskubideak aseta edukitzea.\n23. Artikulua:\n1. Pertsona orok dute lanerako eskubideak, lana aukeratzekoa, lan baldintzak egokiak izateko eta langabezian laguntzak jasotzeko eskubideak.\n2. Gizaki guztiek dute soldata berdina izateko eskubidea, diskriminatuak izan gabe.\n3. Lanean dabilen pertsona orok, bai bera eta bai bere familiak, bidezko lan-saria eta aski zaiona jasotzeko eskubidea dauka.\n4. Pertsona guztiek dute\u00a0sindikatuak eratu eta sindikatuko kide izateko eskubidea.\n24. Artikulua: Pertsona orok du atseden eta denbora librea izateko eskubidea.\n25. Artikulua:\n1. Pertsona orok du bizimodu egokia izateko eskubidea, bai berari eta bai bere familiari osasuna eta ongi izatea bermatuko diena, bai janaria, bizitokia, arropa eta bai gizarte zerbitzuak ere.\n2. Amatasunak eta umetasunak zaintzarako laguntzak jasotzeko eskubidea dute. Umeek babes soziala izateko eskubidea dute.\n26. Artikulua:\n1. Pertsona orok du hezkuntza izateko eskubidea: oinarrizko hezkuntza derrigorrezkoa da, eta hori gutxienez doan izango da, eta denek dute hezkuntzarako aukera bera.\n2. Hezkuntzaren helburua giza nortasuna guztiz garatzea da eta giza eskubideen eta oinarrizko askatasunen errespetua indartzea, arrazakeriarik gabe.\n3. Gurasoek askatasun osoa izango dute haien seme-alaben hezkuntza mota hautatzeko orduan.\n27. Artikulua:\n1. Pertsona guztiek dute kultur ekintzetan parte hartzeko eskubidea, artearekin gozatzeko eta zientzia aurrerapenetan parte hartzeko eta hark dakarren irabazietan.\n2. Zientzia, literatura edo arte mailan egindako lanen egile diren pertsona guztiek dute haien babesaren eskubidea.\n28. Artikulua: Pertsona guztiek dute ordena sozial eta nazioarteko ordenan aldarrikapen honetan ageri diren artikulu guztiak errespetatzeko eskubidea.\n29. Artikulua:\n1. Pertsona guztiek dute betebehar bat komunitatean, komunitatea era askean garatzeko.\n2. Pertsona orok, gainontzeko herritarren eskubide eta askatasunen begirunea ziurtatzeko eta gizarte demokratiko bateko moral, ordena publiko eta ongizate orokorreko bidezko eskakizunak betetzeko legez ezar daitezen mugak baino ez ditu izango dagozkion eskubide eta askatasunez baliatzeko orduan.\n3. Eskubide hauek ezingo dira gauzatu Nazio Batuen eskubideen kontra badoaz.\n30. Artikulua: Aldarrikapen honetan, Estatuari Aldarrikapen honetan azaltzen diren edozein eskubide deuseztatzeko eskubiderik ematen zaionik.\nVienako deklarazioa.\nVienako deklarazioa, Nazio Batuen Giza Eskubideei buruzko Munduko Konferentzia izan zen, Vienan eman zen urriak 9an, 1993 urtean.\nParte hartu zuten herrialdeak: Austria, Bulgaria, Frantzia, Errumania, Italia, Belgika, Espainia, Polonia eta Danimarka.\nEstatuetako buruek eta Europako Kontseiluko estatu kideetako gobernuek 6 gauza hauek erabaki zituzten: Lehenengoa: Europako Giza Eskubideen eraginkortasuna hobetzea. Bigarrena: Gutxiengoa babesteko konpromiso juridiko eta politikoak izendatzea eta Ministroen Batzordearen esku uztea nazioarteko lege tresna egokiak garatzea. Hirugarrena: Arrazakeriari, xenofobiari, antisemitismoari eta intolerantziari aurre egiteko politika gauzatzea. Laugarrena: Oraingoz, baimendu\u00a0 Europan tokiko nahiz eskualdeko erakundeak benetan ordezkatzen dituen aholku organo bat sortzea. Bosgarrena: Europako Kontseilua bultzatu Europako kultura-ekintzetan bai botere publikoen eta bai herritarren parte-hartzea estimulatzeko tresna egokiak aztertzera. Seigarrena: Eta azkenik, agindu Europako Kontseiluko Ministroen Batzordeari beharrezko neurriak hartzera Antolamendu Estatutuan bere funtzionamendua hobetzeko.\nHitzarmen honek 100 atal ditu. Hitzarmen hau ezaguna da emakumeen borrokaren emaitzetako bat izan zelako, emakumeen eskubideak aldarrikatu zituzten, giza eskubideak aldarrikatzen ditu, berdintasuna, ekitatea, eta emakumeenganako diskriminazioa salatzen du. 1945eko San Franciscoko konferentzian ONUren karta bat idatzi zen, bertan ezin izan zituzten hainbat eskubide sartu. Baina konferentzia honetan hainbat emakumek hartu zuten parte, haiek ekarpen erabakigarriak egin zituzten. Esaterako emakume hauek lortu zutena Giza Eskubideen Batzordearen ezarpenak kartan agertzea eta sexu bereizketa eta diskriminazioa debekatzea izan zen.\nMerkataritza.\nGiza Eskubideen Aldarrikapen Unibertsalak eta Eskubide Ekonomikoen, Sozialen eta Kulturalen Nazioarteko Itunak lanerako eskubidearen garrantzia azpimarratzen duten arren, dokumentu bakar batek ere ez du aipatzen merkataritza dela funtsezko eskubide hori bermatzeko mekanismo nagusia. Izan ere, merkataritzak zeregin garrantzitsua du okupazio sortzaile gisa.\nAditu batzuen iritziz, merkataritza giza izaerari atxikia dago berez, eta gobernuek nazioarteko merkataritza mugatzen dutenean, zeharka, lanerako eskubidea eta zeharkako beste onura batzuk mugatzen ari dira, hala nola hezkuntza eskubidea, lanbidea eta inbertsioa gehitzeak lortzen laguntzen baitu.\nBeste ikerlari batzuek diote, ordea, merkaturatzeko aukerak ez diela denei berdin eragiten; askotan, talde baztertuek, hala nola landa eremuetako txiroek, indigenek eta emakumeek, aukera gutxiago dute merkataritzaren onurez baliatzeko.\nBeste batzuek uste dute gizabanakoek ez dutela saltzen, konpainiek baizik, eta, beraz, merkataritza ezin dela, izatez, giza eskubide gisa bermatu. Gainera, giza eskubidetzat hartzen den aterkiaren azpian kontzeptuak gehitzen saiatuz gero, haien garrantzia desitxuratu edo lausotu daiteke. Azkenik, zaila da merkataritzarako eskubidea \u00abbidezko\u00bb gisa definitzea, erregimen guztiek \u00abirabazleak\u00bb eta \u00abgaltzaileak\u00bb sortzen baitituzte, eta arau aldaketak galtzaile desberdinak soilik sortzen baititu, ez, nahitaez, gutxiago."}
{"id": "11537", "revid": "336", "url": "https://eu.wikipedia.org/wiki?curid=11537", "title": "Ext3", "text": "ext3 edo third extended filesystem (\"hedatutako hirugarren fitxategi sistema\") Linux sistema eragileetan gero eta gehiago erabiltzen den eta eguneroko erregistroa gordetzen duen fitxategi sistema da. Red Hat Linux, Fedora Core, Debian eta Ubuntu Linux banaketek lehenesten duten fitxategi sistema da.\nBere errendimendua eta eskalagarritasuna ReiserFS eta XFS sistemena baino baxuagoa den arren, ext2 sistema batetik formatua aldatu gabe migratzeko aukera ematen duela da bere abantaila nagusia.\nHistoria.\nExt3 fitxategi-sistema 2001eko azaroan agertu zen ofizialki, 2.4.15 kernelean hain zuzen. Ext2rekin alderatuta, bertsio berri honek erregistrodun fitxategi-sistemetan (\"journaling\" fitxategi-sistema bezala ere ezagutzen dira) murgildu zuen erabiltzailea, eraginkortasun eta segurtasun aldetik aldaketa nabarmena izanik.\nGaur egun, GNU/Linux banaketetan errotuta dagoen fitxategi-sistema da ext3, nahiz eta hainbat alternatiba izan fitxategi-sistema lokalen esparruan, bakoitza helburu ezberdinetara bideratuta: ReiserFS, XFS, JFS, ...\nSoftware Librearen munduan hobekuntzek ez daukatenez mugarik, 2006ko urritik aurrera, 2.6.19 kernelarekin batera, ext4 (\"fourth extended filesystem\") fitxategi-sistema erabilgarri dago. Honen ezaugarri nagusia \"extent\" (hedadura) euskarria da. Ezaugarri honen bitartez, fitxategi bat idazten hasi eta beste edozein idazketa eragiketaren bat egin ondoren, fitxategian berriro idatzi nahi denean utzitako lekutik aurrera jarraituko da, fragmentazioaren arazoa substantzialki txikituz.\nEgitura.\nExt3 fitxategi-sistemak bere baitan hartzen ditu UNIX fitxategi-sistema tradizionalen ezaugarri komunak: bloke, inodo edo direktorio bezalako kontzeptuak ditu. Era berean, Atzipen-kontrolerako Listak (ACL, \"Access Control Lists\") onartzen ditu. Ezberdintasunen bat aipatzearren, ext3 fitxategi-sistemak inodo bakoitzeko 10 zuzeneko erakusle izan beharrean, 12 ditu. Gainera, \"journaling\" edo erregistroa dauka.\nFitxategi-sistema honen egitura fisikoa bloke multzoez osatuta dago. Bloke multzo bakoitzean, kontrol-informazioarekin batera (superblokea eta fitxategi-sistemaren deskribatzaileak) fitxategi-sistema beraren zati bat aurkitzen da (bloke bit-mapa, inodo bit-mapa, inodo taularen zati bat eta datu-blokeak).\nDatu-blokeen (bloke-logikoen) tamaina fitxategi-sistema batetik bestera alda badaiteke ere, ext3 fitxategi-sistema baten bloke-tamaina hau sortzean zehazten da; konfiguragarria da beraz. Fitxategi bakoitzaren tamaina bloke kopuruan neurtzen du sistema eragileak eta normalean blokeak 1024, 2048 edo 4096 bytekoak dira (Alpha arkitekturako sistemetan 80192 byteko blokeak defini daitezke).\nBlokearen tamaina handia bada, S/I eragiketak bizkortuko dira eskaera gutxiago egongo direlako eta ondorioz diskoaren buruak saiakera gutxiago egingo ditu. Aitzitik, fragmentazioa handiagoa da. Batez beste fitxategi baten azken blokea erdiraino egongo da beteta, hortaz bloke kopurua handitu ahala, leku gehiago egongo da alferrik galduta fitxategi bakoitzaren azken blokean. Adibidez, 1024 byteko blokeak baditugu eta 1025 byteko fitxategi bat, honek bi blokeren tamaina beteko du.\nErrendimendua.\nExt3 fitxategi-sistemaren aurre-esleipen tekniken bitartez onura ezberdinak lortzen dira. Azken finean buffer cacheaz baliatzen da irakurketak burutzeko: bloke bat irakurri behar denean, kernel-kodeak S/I ondorengo zenbait bloketan ere egin dadin eskatzen du. Aurreirakurketa hauek normalean fitxategien irakurketa sekuentzialean burutzen dira eta katalogoen irakurketara hedatzen dira.\nExt3k baita ere esleipen prozesua optimizatzen du. Bloke multzoak, hauekin zerikusia duten \"inode\" eta datuekin biltzen dira. Kernel-kodeak beti fitxategi baten \"inode\"aren multzo berean dauden datu-blokeak esleitzen saiatuko da, diskoaren buruaren mugimendu kopurua gutxituz.\nFitxategi batean datuak idaztean, ext3k ondorengo 8 blokeak gordetzen ditu fitxategi horrentzat, fitxategia ahalik eta batuen mantentzeko ahaleginean. GNU/Linux sistema erabiltzaile-anitza den aldetik, erabiltzaile ugari egon daitezke makina berean lanean aldi berean eta, ondorioz, fitxategi-sistemaren portaera honekin fragmentazioa saihesten da hein batean.\nSegurtasuna.\nErregistroaren erabilerak fitxategi-sistemaren integritatea bermatzen du errore tipikoen aurrean eta segurtasunean irabazten da. Erregistroa ez ezik baina, badira ext3 fitxategi-sisteman datuen segurtasuna mantentzen laguntzen duten ezaugarriak.\nEsate baterako, ext3k 0. bloke multzoaren superblokea erabiltzen du bakarrik eta gainontzeko bloke multzoetan honen kopiak gordetzen dira. Arrazoi ezberdinak tarteko fitxategi-sistemaren superblokea kaltetu bada, ezinezkoa izango da fitxategi-sistema muntatzea. Arazoa konpontzeko, beste bloke-multzo bateko superblokea erabil daiteke.\nSuperblokea gordetzen leku asko alferrik ez galtzeko, 0 eta 1 eta 3, 5 eta 7ren berredurak diren bloke multzoetan bakarrik egiten dira kopiak.\nBerdin gertatzen da FS deskribatzailearekin: hau hondatuz gero gainontzeko bloke multzoetako kopiak erabil daitezke.\nSuperblokean, gainera, muntatze kontagailu bat mantentzen da balio maximo batekin. Honela, kontagailua balio maximora heltzen denean, fitxategi-sistemaren konsistentzia derrigorrez aztertu behar da. Sistemaren kudeatzaileak parametro hauek beharren arabera alda ditzake.\next3 fitxategi-sistemak fitxategien gaineko ezabatze segurua dauka. Horretarako fitxategi edo katalogoen gainean dagokion marka ezarri behar da:\n chattr +s &lt;fitxategi-izena&gt;\nHonekin, markatutako fitxategi edo katalogoak ezabatzean, fitxategiak zeuden lekuan ausazko datuak idatziko dira. Era honetan, intentzio gaiztoko erabiltzaileren batek disko editore bat erabiliz aurrez zeuden datuak atzitzea ekiditen da."}
{"id": "11538", "revid": "371", "url": "https://eu.wikipedia.org/wiki?curid=11538", "title": "Network File System", "text": ""}
{"id": "11539", "revid": "1545", "url": "https://eu.wikipedia.org/wiki?curid=11539", "title": "Ubuntu", "text": "Ubuntu hitzak esanahi ezberdinak izan ditzake:"}
{"id": "11540", "revid": "1962", "url": "https://eu.wikipedia.org/wiki?curid=11540", "title": "Linux banaketa", "text": "Linux banaketa edo GNU/Linux banaketa bat Linux sistema eragile bat instalatzeko erraztasunak ematen dituen aplikazioen sorta da. Hauetako bakoitzak konfiguraziorako tresna eta aplikazio ezberdinak eskaintzen ditu, guztien oinarria Linuxen nukleoa den arren.\nBanaketa ezagunenak.\nLinux banaketa ezagunetako batzuk hauek dira:\nDistroWatch webguneak bertsio zabalduenen zerrenda eskaintzen du; zerrenda hau bisita kopuruan oinarritzen denez emaitzak gutxi gora beherakoak dira.\nMahaigain inguruneak. Itxurak.\nBanaketa batzuek badauzkate, aukeran, itxura bat baino gehiago, \"zapore\" bat baino gehiago, mahaigain ingurune bat baino gehiago. GNU eta KDE dira proiekturik ezagunenak, baina badaude beste batzuk ere:\nBatzuek diseinu erakargarriagoa eskaintzen dute, beste batzuek, ordea, errekurtso gutxi beharko dituztela eta \"arinagoak\" direla iragartzen dute.\nItxura bakoitza aberastu daiteke leihatilatxoak kudeatzeko hainbat aplikaziorekin, horrela leihatilatxo kulunkariak, mosaiko itxurako leihatilatxoak, etab. erabil daitezke itxura batzuekin zein besteekin.\nArkitektura.\nLinux banaketek bertsioak izaten dituzte hardwarearen arkitekturarekin bat egiteko. Horrela, arkitektura ohikoenak, oraindik ere \"32-bit\" PC (i386) eta \"64-bit\" PC (amd64) dira eta bi arkitektura horietarako bertsio bana eskaini ohi dira, aukeran, banaketa askorekin. Baina \"32-bit\" PC (i386) arkitektura zaharkituta geratzen ari da eta banaketa batzuek ahaztu egiten dute, gero eta maizago.\nBanaketa espezializatuak.\nBeste banaketa batzuk talde zehatz batzuei zuzendurik daude:\nEuskaraz lokalizaturik dauden Linux banaketak.\nSistema eragile libreen ezaugarrietako bat lokalizazioak egiteko erraztasunak egotea da. Askotan, erabiltzaile batek edo erabiltzaile talde batek banaketa baten lokalizazioa egiteko proiektua bere egiten du eta batzuetan banaketaren % 100 lokalizatu egiten da. Behin baino gehiagotan lortu da banaketa baten erabiltzaileentzako agerkari guztiak euskaraz egotea. Batzuetan, baina, proiektua ez da erabat burutzen. Edo ez da etengabe eguneratzen."}
{"id": "11541", "revid": "371", "url": "https://eu.wikipedia.org/wiki?curid=11541", "title": "Gentoo", "text": ""}
{"id": "11544", "revid": "8901982", "url": "https://eu.wikipedia.org/wiki?curid=11544", "title": "Debian", "text": "Debian edo Debian GNU/Linux, bere osotasunean software librez osatutako GNU/Linux banaketa bat da. Debian proiektuak sortu zuen 1993an. Debian helburu anitzeko sistema eragilea da eta zerbitzarietan edo mahaigainean erabil daiteke.\nBertsioak.\nDebian banaketaren bertsioen izenak Pixar-en Toy Story filmetik hartzen dira. Gaur egun arte, hamabost bertsio egonkor kaleratu dira eta azkena Buster 10.0 da. Gaur egungo Testing bertsioa Bullseye deitzen da. Debian banaketa ezegonkor bertsioan garatzen da eta bertsio berezi honek beti izen berbera du: Sid, filmaren pertsonaia ankerraren ohorez."}
{"id": "11546", "revid": "371", "url": "https://eu.wikipedia.org/wiki?curid=11546", "title": "Debian GNU/Linux", "text": ""}
{"id": "11548", "revid": "371", "url": "https://eu.wikipedia.org/wiki?curid=11548", "title": "HTTP protokoloa", "text": ""}
{"id": "11549", "revid": "6327", "url": "https://eu.wikipedia.org/wiki?curid=11549", "title": "FTP protokoloa", "text": ""}
{"id": "11550", "revid": "371", "url": "https://eu.wikipedia.org/wiki?curid=11550", "title": "HTTPS protokoloa", "text": ""}
{"id": "11551", "revid": "371", "url": "https://eu.wikipedia.org/wiki?curid=11551", "title": "POP protokoloa", "text": ""}
{"id": "11552", "revid": "105290", "url": "https://eu.wikipedia.org/wiki?curid=11552", "title": "SMTP", "text": "SMTP edo Simple Mail Transfer Protocol (Posta transferentziarako protokolo sinplea) gailu ezberdinen artean posta mezuak elkartrukatzeko protokoloa da. Hasiera batean testu formatugabea baino onartzen ez zuen arren, zenbait aldaketa izan ditu denboran zehar, orain formatudun testua eta erantsitako fitxategiak gehitzea ahalbidetzen duelarik. Bezero-zerbitzari ereduan oinarrituta dago. Normalean 25 portua erabiltzen du konexioa egiteko.\nKomunikazio adibidea.\nLehenik eta behin, bezero eta zerbitzariaren artean konexioa egin beharra dago. Hau posta-bezero batekin edo Telnet bezero baten bidez egin daiteke.\nGoiko adibidean oinarrizko aginduak ikus daitezke:\nZerbitzariaren erantzunak mota ezberdinetakoak izan daitezke:\nZerbitzariak puntuaren bidez mezuaren amaiera jasotzen duenean, honako bi aukera hauek ditu:"}
{"id": "11553", "revid": "371", "url": "https://eu.wikipedia.org/wiki?curid=11553", "title": "SMTP protokolo", "text": ""}
{"id": "11554", "revid": "371", "url": "https://eu.wikipedia.org/wiki?curid=11554", "title": "SMTP protokoloa", "text": ""}
{"id": "11555", "revid": "119347", "url": "https://eu.wikipedia.org/wiki?curid=11555", "title": "El Salvador", "text": "El Salvador, izen ofiziala El Salvadorko Errepublika (), Erdialdeko Amerikako estatu burujabea da. Mendebaldean Guatemalarekin du muga, iparraldean eta mendebaldean Hondurasekin, eta hegoaldean Ozeano Barearekin. Fonsecako golkoaren ertzean dago, hegoalderago dauden Honduras eta Nikaragua bezala. 21.041 kilometro koadroko eremua du, eta 2016an 6,3 milioi biztanle zituen. Eskualdeko estaturik txikiena eta biztanle dentsitaterik handienekoa da. San Salvador da hiriburua eta hiririk handiena.\nGeografia.\nMugak.\nErdialdeko Amerikako estaturik txikiena da, 21.041 kilometro koadro luze-zabal, biztanle dentsitate handiena duena, eta Karibe aldera ematen ez duen bakarra. Iparralde eta ipar-ekialdean Hondurasekin du muga; ekialde eta hego-ekialdean Fonsecako golkoak bereizten du Nikaraguatik; hegoaldean Ozeano Barea du; eta mendebalde eta ipar-mendebaldean Guatemala.\nErliebea.\nLurralde menditsua da gehienbat. Hiru eskualde nagusi daude:\nOzeano Bareko itsasertza 307 kilometro luze da, hego-mendebaldeko Paz ibaiaren ahotik hego-ekialdeko Gascoar\u00e1nen bokaleraino. Lurraldearen egitura dela eta, lurrikarak izaten dira.\nHidrografia.\n300 ibaitik gora dira: Grande de San Miguel, Paz, Goascoran... Guztietan luzeena Lempa da. Guatemalan du sorburua, eta, 300 kilometro egin ondoren, Ozeano Barera isurtzen da. Ontziz ibiltzeko egokia da azken kilometroetan. Kostaldeko ibaiak laburrak dira. Bestalde, sumendi-jatorriko aintzira txiki batzuk ere badira: Ilopango, Coatepeque, G\u00fcija...\nKlima eta landaredia.\nKlima tropikala da, bero hezea, baina barnealdean, lurraldearen garaiera dela eta, samurragoa da, eta oro har, epela da. Hala, batez beste, 15-23\u00a0\u00b0C bitarteko tenperatura izaten da urtean zehar. Maiatza-urria bitartean, neguko hilabeteetan, alegia, euri-jasak izaten dira (1.500\u00a0mm euri inguru); uda, berriz, lehorra da.\nKostaldeko alderdi batzuetan baso tropikala da, eta ibai-bokaletan mangladiak hazten dira. Mendialdean, tarteka, artadiak eta pinudiak daude. Gainerako alderdietan, lehen basoak zirenak lursailak eta larreak dira gaur egun\nHistoria.\nLehen urteak.\nAmeriketako erdialdeko lehen biztanleak iparraldeko indiar herriak ziren. K. a. III. mendean maiak kokatu ziren gaur egungo lurraldean, baina mende batzuk geroago Yucat\u00e1n penintsulara joan ziren. XII. mendean Mexikoko goi-lautadako nahua leinuko indiarrak oldeka sartu ziren lurraldean. Haietako batzuek, pipilek, Cuscatlango Erresuma sortu zuten Paz eta Lempa ibaien artean.\n1523. urtean espainiar konkistatzaileak iritsi ziren, Pedro de Alvarado buru zutela. Guatemala konkistatu ondoren, espainiarrek erraz menderatu zituzten indiarrak, baina erabili zuten indarkeria zela-eta, indigenak matxinatu ziren, eta konkistatzaileak ihes egin behar izan zuten. Handik gutxira, espainiarrak Guatemalan barrena sartu ziren berriro lurraldean. 1525ean San Salvador hiria sortu zuten, baina hamalau urte behar izan zituzten indiarrak erabat menderatzeko. Bitarte horretan, indiar populazioa erdira urritu zen.\nXIX. mendea.\nHasieran, El Salvador Guatemalako Kapitaintzaren barruan geratu zen. Burujabetasuna lortzeko ahalegin batzuen ondoren, 1811 eta 1814 urteetako iraultzen ondoren, alegia, Guatemalako Kapitaintza burujabe bihurtu zen 1821ean. Baina, 1822an, Agustin de Iturbide mexikarraren gudarosteak sartu ziren indarrez lurraldean. Handik hilabete gutxira, Iturbideren inperioa desegin zenean, Ameriketako Erdialdeko Probintzia Batuetako bat izatera pasatu zen El Salvador (1823-1839). 1841eko urtarrilaren 30ean, El Salvadorko Errepublika burujabea sortu zen.\nHandik aurrera, erabateko borrokak izan ziren liberalen eta kontserbadoreen artean, baita estatu-kolpeak eta diktadurak ere. Hala ere, bakealdietan, ekonomiak aurrera egin zuen, kafe-emaitza handiei esker. 1895ean, El Salvador, Honduras eta Nikaraguak, bat eginik, Ameriketako Erdialdeko Errepublika Nagusia sortu zuten. Batasun hura 1898an desegin zen Tom\u00e1s Regalado jeneralaren estatu kolpea zela medio. Hurrengo zortzi agintaldietan nolabaiteko bakea izan zen, baina demokraziarik gabe, lehendakariak berak izendatzen baitzuen ondorengoa.\nXX. mendea.\nMaximiliano Hern\u00e1ndez Mart\u00ednez jeneralaren diktadurak (1931-1944) demokraziaren aldeko ahalegin guztiak zanpatu zituen. 1944an, herriaren matxinada batek hauteskundeak egitera behartu zuen, baina handik hiru urtera batzorde militar batek hartu zuen aginpidea. Oscar Osorio komandantearen (1950-1956) eta Jos\u00e9 Mar\u00eda Lemus koronelordearen (1956-1960) lehendakaritzapean, oligarkiak eta kafe-sail handien jabeek aginpidea atxiki zuten, eta Julio Rivera (1962-1967) eta Fidel S\u00e1nchez (1967-1972) koronelen gobernu garaian, erreforma bideratzeko ahaleginak egin baziren ere, ez zen aldaketarik gertatu. Nolabaiteko askatasun politikoak alderdi politiko berrien sorrera ekarri zuen: Alderdi Kristau Demokratikoa (PDC), eta Partido de Acci\u00f3n Renovadora (PAR), geroago Movimiento Nacional Revolucionario (MNR) alderdiaren barruan geratu zena.\nLangabeziak eta lurrik ezak 300.000 salvadortar inguru bultzatu zituen herrialdetik kanpora 1950-1960 bitartean. Haietatik gehienak Honduras aldera joan ziren, baimenik gabe, eta lurrak hartu zituzten. Baina 1969an, Hondurasko gobernuak nekazaritzaren erreforma bideratu zuenean, salvadortar asko lurrik gabe geratu, eta sorterrira itzuli ziren. Bi herrialdeen artean sortu ziren tirabirak futbol-partida batean lehertu ziren. Horrenbestez, 1969ko uztailean El Salvadorko gerra-hegazkinek Hondurasko aireportuak bonbardatu zituzten, eta gudarostea mugan barrena sartu zen. Hondurasko gudarostea atezuan egon zen, harik eta Ameriketako Estatuen Erakundearen (OEA) bitartekaritzaz su-etena izenpetu zen arte. Erabateko bakea 1980 arte ez zen hitzartu. Gertaera hari Futbolaren Gerra deitu zitzaion.\nGerra zibila.\n1972ko eta 1977ko hauteskundeetan Arturo Armando Molina koronela eta Carlos Humberto Romero jenerala, alderdi ofizialetako ordezkariak, iruzur egin izanaz salatu zituen oposizioak. Bien bitartean, gobernuak iruzurraren aurkako manifestazioak eta lurra banatzea eskatzen zuten nekazarien matxinadak gogor zapaldu zituen, eta Eliza katolikoa, nekazari-elkarte askoren sortzailea, gobernuari aurre egiten hasi zitzaion. Jos\u00e9 Napole\u00f3n Duarte, oposizioko burua eta Alderdi Kristaudemokrataren (PDC) hautagaia, Guatemalara erbesteratu zen. Ezkerreko talde iraultzaileek, 1980ko abuztuan Nazio Askapenerako Farabundo Mart\u00ed Frontera (FMLN) bilduak, borroka armatuaren alde egin zuten, eta gobernuaren gudarosteari eta eskuin muturreko taldeei aurre egiten hasi zitzaizkien. 1979ko bukaeran indarkeria erabat zabaldu zen (atentatuak alde batetik, zapalkuntza latza bestetik). Egoera hari aurre egin nahian, urrian, El Salvadorko gudarosteko ofizial gazte batzuek estatu-kolpea jo, eta Romero jeneralari aginpidea kendu zioten. Giza eskubideak babestea, nekazaritzaren erreforma bideratzea eta hauteskunde libreak deitzea agindu zuten eta, sinesgarritasuna irabaztearren, Jos\u00e9 Napoleon Duarte batzordekidetzat hartu zuten 1980ko urtarrilean, baina finantza-munduko eta gudarosteko eskuindarren presioak galarazi zien agindutakoa betetzea. Barne-egoerak okerrera egin zuen, eta gerra zibila erabat zabaldu zen. Hala, 1980an, 22.000 pertsona inguru hil ziren. Haietako bat Oscar Arnulfo Romero, San Salvadorko artzapezpikua, eskuindar komando batek martxoan hil zuena.\nGobernuak ez zuen egoera menderatzeko gaitasunik. 1980ko abenduan, Estatu Batuetako gobernuaren laguntzaz, Duartek hartu zuen gobernu batzordeko lehendakaritza. Estatu Batuek, gainera, armak eta dirua eman zizkioten El Salvadorko gobernuari eta, bestetik, haien ustez gerrillari laguntzen zioten Nikaraguaren eta Kubaren aurkako blokeoa are gehiago estutu zuten. 1982an, konstituzio-hauteskundeak egin ziren, eta eskuineko alderdien koalizio bat nagusitu zitzaion botoetan garaile atera zen Duarteren PDC alderdiari. Ezkerreko alderdiek ez zuten hauteskundeetan parte hartzerik izan. Gerra zibila are gehiago gogortu zen. Duartek dimisioa aurkeztu eta Alvaro Maga\u00f1a Borjo liberalak hartu zuen behin-behineko lehendakaritza. 1983ko abenduan onartu zen konstituzioa, eta hurrengo urteko martxoan lehendakaritzarako hauteskundeak egin ziren. Duartek irabazi zituen. Ezkerreko alderdiek ez zuten parte hartu. Duartek FMLNko gerrillarekin negoziatzen hasteko borondatea agertu zuen.\nBestalde, 1986an, lurrikara batek hiriburuko erdigunea suntsitu zuen. 1987ko abuztuan, Erdialdeko Amerikako herrialdeetako lehendakariek bertako arazoei irtenbidea emateko bake-hitzarmen bat izenpetu zuten Guatemalan. El Salvadorko gerran, ordea, ez zen inolako su-etenik izan. Aitzitik, zenbait talde eskuindarren atentatuak areagotu egin ziren. 1988 eta 1989ko hauteskundeetan Alianza Republicana Nacionalista (ARENA) eskuindarra atera zen garaile, eta Alfredo Cristiani izendatu zuten errepublikako lehendakari. 1989ko azaroan, FMLNren ekintzak hiribururaino iritsi ziren. Gerrillaren hedatze hari erantzuteko, soldadu-talde batek San Salvadorko Universidad Centroamericanako erretorea, Ignacio Ellakuria bilbotarra, hil zuen. 1990eko martxoan amnistia eman zen gerrillarientzat. Hilabete batzuk geroago, Nazio Batuen bitartekaritza zela bide, Cristianiren gobernuaren eta gerrillaren arteko elkarrizketak hasi ziren Mexikon. 1991ko hauteskundeeak, gerrillak su-etena agindu zuelarik, ARENAk irabazi zituen berriro. Elkarrizketek jarraitu zuten, eta bake eta adiskidetze hitzarmenak iragarri ziren.\nAzken urteak.\n1992ko urtarrilaren 12an, 12 urteko gerra zibilaren ondoren (75.000 hil, 8.000 desagertu), alde biek gobernuak eta Farabundo Mart\u00ed Frontea (FMLN) erakunde politiko-militarrak bakea izenpetu zuten Chapultepecen. Hitzarmenaren arabera, aldaketak egin behar ziren konstituzioan eta gudarostean, aldaketak egin behar ziren, halaber, nekazaritzaren antolakuntzan, polizia zibil berri bat eta giza eskubideen aldeko erakundeak sortu behar ziren, eta abar. Urtarrilean bertan preso politiko guztiak aske geratu ziren. FMLN legeztatu berriak oposizioko talde guztien batasuna aldarrikatu zuen jendaurreko bere lehenengo agerraldian, 1992ko otsailean. Bertan izan ziren, urteetan ezkutuan bizi ondoren, gerrillako buruzagi nagusiak: Schafik Handa, Joaqu\u00edn Villalobos, Fern\u00e1n Cienfuegos, Francisco Jovel eta Leonel Gonz\u00e1lez. Hitzarmenak gauzatzeko arazoak agerian geratu ziren berehala. Hala ere, 1993ko otsailaren 15ean, azkeneko 1.700 gerrillariek armak eman zituzten, Erdialdeko Amerikako zenbait estatubururen eta NBEko idazkari nagusiaren aurrean. Polizia Nazional Zibila, Giza Eskubideen Prokuradoretza eta Hauteskundeetarako Auzitegi Gorena sortu ziren. NBEk batzorde berezi bat antolatu zuen gerra zibileko gehiegikeriak aztertzeko: Egia Batzordea.\nIkerketak egin ondoren, Defentsako ministroak, Ren\u00e9 Emilio Poncek, dimisioa eman zuen, berari leporatu baitzioten San Salvadorreko Unibertsitatean, 1989an, sei jesuita (Ignacio Ellakuria bizkaitarra haien artean) hiltzeko agindua eman izana. Batzordeak militarrei, haien mendean zeuden heriotzaren eskuadroiei eta estatuari leporatu zien gerra zibilean egin ziren gehiegikerien %85. Egia Batzordeak 102 buruzagi militar kargurik gabe eta gerrillako buruzagi batzuk eskubide politikorik gabe uztea gomendatu zuen. Cristiani lehendakariak amnistia orokorra proposatu zuen gehiegikeria-kasu guztietarako, batzordearen dokumentua jakinarazi eta bost egunera onartu zena. Gerran egindako krimenik latzenak zigorrik gabe geratu ziren horrela.\n1994ko martxoaren 20an egin ziren gerra ondoko lehenengo hauteskundeak: ezkerreko koalizioak botoen %25,5 eskuratu zituen, eta eskuinak (ARENA) %49,2. Ezkerrekoen iruzur-salaketak gorabehera, El Salvadorko NBEko begiraleek hauteskunde garbiak izan zirela ziurtatu zuten. Hauteskundeen ondoren, FMLNk barne-krisi bat izan zuen, hura osatzen zuten taldeen ikuspegi desberdinak zirela eta. Ahaleginak ahalegin, bake-hitzarmenak ez zuen indarkeria desagerrarazi: gudarostearen inteligentzia-zerbitzuen ekintzez eta militarrek krimen antolatuan zuten parte-hartzeaz gainera, militar eta gerrillari ohien eskakizunei (lurra, kalte-ordainak, eta abar) erantzunik eman ez izanak indarkeria-ekintzak eragin zituen. Espetxeak, bestalde, gainezka zeuden artean, eta presoak oso baldintza eskasetan bizi ziren; matxinada asko izan zen, eta 70 lagunetik gora hil ziren.\nGobernu berriak herrialdeko ekonomia urtero %5 haztea lortu bazuen ere, pobrezia ez zen gutxitu. Datu ofizialen arabera, biztanleen %29 behartasunean bizi zen, eta %22 behartasunik larrienean. Gizarte eta ekonomia arazoak ez ezik, ingurumen arazoak ere larriak dira El Salvadorren. Datu ofizialen arabera. landarediaren %90 deuseztatu da, eta lurraldearen bi herenak oso higatuta daude eta behar ez den moduan ustiatuta. Jatorrizko basoaren %2 baino ez dago ukitu gabe. Gainera, ibaien %90 kutsatuta daude ur zikinez eta hondakin kimikoz. 1997ko udal-hauteskundeetan FMLN atera zen garaile hiriburuan eta beste hiri askotan. Legebiltzarrean ARENAK (botoen %33,3) 28 aulki lortu zituen, eta FMLNk (%32,1) 27. 1998ko martxoan argitaratu zen ikerketa baten arabera, El Salvadorko indarkeria politikoak eta kriminalak ekonomiaren hazkunde potentzialaren %25 galarazten zuen urtero.\nErdialdeko Amerikako beste herrialde batzuk bezala, Mitch urakanak gogor jo zuen El Salvador ere 1998ko irailean. Ehunka pertsona hil ziren, eta 28.000 baino gehiago etxerik gabe geratu ziren. 2001. urtearen hasieran lurrikara gogor bat izan zen, eta jende asko hil zen; kalte materialak ere izugarriak izan ziren. Eta handik hilabetera, antzeko beste lurrikara baten ondorioz, ehunka familia gelditu ziren etxerik gabe, herrialdearen barrualdean bereziki. 2004ko lehendakaritzarako hauteskundeak ARENA alderdiko El\u00edas Antonio Sacak irabazi zituen. ARENAren hogei urteko agintaldiaren ondoren, Nazio Askapenerako Farabundo Marti Frontearen buru Mauricio Funes nagusitu zen 2009ko hauteskundeetan, eta presidentetza erdietsi zuen botoen %51-rekin. 2014koetan, Salvador S\u00e1nchez Cer\u00e9n gerrillako komandante ohia gailendu zen.\nGobernua eta administrazioa.\nPolitika.\n1983ko konstituzioaren arabera, El Salvador errepublika presidentzialista da. Errepublikako presidentea da estatuburu, gobernuburu eta Indar Armatuen komandante nagusia; boto zuzenaz hautatzen da, bost urteko agintaldirako. Legebiltzarra (gaztelaniaz: \"Asamblea Legislativa de la Rep\u00fablica de El Salvador\") ganbera bakarrekoa da, eta ororen bozkatzez aukeratutako 84 diputatuk osatzen dute.\nBanaketa administratiboa.\nHerrialdea 14 departamendutan banaturik dago, eta horiek 39 barrutitan, 262 udalerri barne hartzen dituztenak. Departamenduak hiru eskualde handitan bereizirik daude: Mendebaldekoa edo \"Occidental\", Ekialdekoa edo \"Oriental\" eta Erdialdekoa edo \"Central\".\nDemografia.\nBiztanleria.\n2016an El Salvadorrek 6.344.722 biztanle zituen, 303 biztanle kilometro koadroko dentsitatearekin. Hiru biztanletik bi sumendien inguruko lur emankorretan bizi dira. Kostako lautadetan askoz jende gutxiago bizi da, eta iparraldeko mendialdean herrixka banaka batzuk baizik ez daude, oinarrizko abeltzaintzatik eta nekazaritzatik bizi direnak. Familia gehienak pobrezian bizi dira, eta herrietatik hirirako bidea hartu dute askok.\nAdineka, honela dago banaturik biztanleria: 0-14 urte bitartekoak %25,9 dira, 15-24 urte bitartekoak %20,2, 25-54 urte bitartekoak %39,2, 55-64 urte bitartekoak %7,1 eta 65 urtetik gorakoak %7,5. Bizi itxaropena 74,9 urtekoa da, 71,6 urtekoa gizonezkoena eta 78,3 urtekoa emakumezkoena (2017ko zenbatespenak). Biztanleriaren %12 analfabetoa da, herriak oso sakabanatuta daudelako, batetik, eta haurrak berehala lanean hasten direlako, bestetik. Krisi sozial, ekonomiko eta politikoa dela-eta, osasun-egoera eskasa da, batez ere herrietan.\nBanaketa etnikoa.\nEspainiarrak El Salvadorrera iritsi baino lehen, bost indiar etnia bizi ziren lurraldean: pokomanak, txortiak, pipilak edo yakiak, lenkak eta uluak. Haien artean, pipilak ziren nagusi. Mexikoko aztekenaren antzera egituratua zegoen pipilen zibilizazioa. Baina gaur egungo biztanle gehienak (%86,3 2007an) espainiarren eta indiarren arteko nahasketaren ondorengoak dira, mestizoak alegia; txuriak %12,7 dira, amerindiarrak %0,2 eta beltzak %0,1.\nHizkuntzak.\nHizkuntza ofiziala eta gaur egun zabalduena gaztelania da, baina indiarren hizkuntza batzuk ere erabiltzen dira, pipilera eta lenkera adibidez.\nErlijioa.\n2014ko zenbatespenaren arabera, katolikoak %50 dira, protestanteak %36, eta erlijio gabeak %12.\nHiri nagusiak.\n&lt;noinclude&gt;\nEkonomia.\nEkonomiaren oinarri nagusia nekazaritza da: kotoia, azukre-kanabera eta, batez ere, kafea. Izan ere, kafearen prezioen gorabeheren mendean dago neurri handi batean ekonomia. Ekonomia ez ezik, ekonomiaren azpiegitura ere (bideak, energia eta bankuak) garatze bidean daude. Ekonomia zerbait suspertu zen XX. mendearen erdialdetik aurrera, baina gerra zibilak kinka larrian jarri zituen herrialdeko produkzio eta garraio egiturak. Hori dela eta, kanpora jo zuen, Estatu Batuetara batez ere, gabezia handienei aurre egiteko laguntza eske. 2001etik aurrera, estatubatuar dolarra da herrialdeko dirua.\nGutxi gorabehera lurraldearen heren bat landu daiteke. Kafea sumendien mazeletan lantzen da, oso kalitate onekoa da eta Estatu Batuetara eta Europako mendebaldera esportatzen da gehiena. Azukre-kanabera eta kotoia behe-lurretan lantzen dira. Barne-kontsumorako lantzen diren gai nagusiak artoa, arroza, babarrunak eta fruta tropikalak dira (bananak, mangoa, anana, sagarrak, aguakatea, kokoa, papaia). Biztanle-dentsitate handiak behartuta, basoa asko murriztu da. Zur gehiena kanpotik ekartzen da. Bertako zuhaitzen artean aipagarriena eta ugarienetako bat baltsamu-zuhaitza da, sendagintzan erabiltzen den erretxina bat dariona. Lurpeko baliabideak oso urriak dira. Herrialdean kontsumitzen den energia elektriko gehiena Lempa ibaiaren indarra baliatuz eta Ahuachapango zentral termikoan lortzen da. Industria atzeratua dago, eta urria da: petrolio-findegiak, kotoi eta azukre fabrikak, oihalgintza, botikak, ongarriak, garagardoa eta zigarroak.\nAzpiegiturak.\nEl Salvador igarobidea eta eskala da Ipar Amerikatik hegoaldera edo alderantziz doazen bidaiari eta merkatarientzat. Panamerikar errepidea bertatik igarotzen da, eta San Salvador Guatemala eta Hondurasko mugekin lotzen ditu. Beste errepide garrantzitsu batzuk dira \"Carretera del Litoral\", kostaldekoa eta 1950eko hamarkadan eraikia, eta \"Carretera Troncal del Norte\", hiriburua Chalatenango departamenduarekin lotzen duena.\nKultura.\nEl Salvadorko kultura indiarren eta espainiarren kulturetan oinarritua da. Maien eta beste indiar batzuen antzinako bizilekuen aztarnak daude lurraldean. Lurrikarek eraikuntza kolonial gehienak eraitsi dituzte. Zutik dirautenen artean, aipagarriak dira Sonsonate, San Vicente eta San Miguel hirietako estilo barrokoko eraikuntzak. Literaturari dagokionez, XX. mendean sortu ziren lehen idazle aipagarriak: Francisco Gavidia modernista, eta ondoren, Claudia Lars olerkaria, eta Manuel Aguilar Ch\u00e1vez, Salvador Salazar Arr\u00fae eta Ram\u00f3n Gonz\u00e1lez Montalvo prosalariak. XX. mendeko margolarien artean, aipagarriak dira Pedro de Matheu y Montalvo (1990-1966), Carlos Augusto Ca\u00f1as eta Ana Julia Alvarez."}
{"id": "11556", "revid": "119347", "url": "https://eu.wikipedia.org/wiki?curid=11556", "title": "Oiartzun (ibaia)", "text": "Oiartzun ibaia Gipuzkoan jarioan dabilen ibairik motzena da. Haren arroak 82,27 km\u00b2-ko eremua hartzen du: Oiartzun, Errenteria, Lezo eta Pasaiako herria zeharkatuz eginiko ibilbideak 16 km eskasean, lau herri horietan bizi diren 80.000 bat biztanleren eta Gipuzkoako industrigune esanguratsuenen eta merkataritza portu nagusiaren eragina du.\nGeografia.\nTxikia baina garrantzi handikoa da. Oiartzun ibaiaren bailara Paleozoikoan (orain 380 milioi bat urte) hasi zen eratzen; hortaz, Euskal Herriko bailara zaharrenetarikoa dela esan daiteke. Prezipitazioen aldetik, bere iturburua euririk gehien egiten duen euskal zonaldean dago (2300 mm). Ur kopuru hori dela eta, ibaiaren iturburuaren inguruan San Anton, A\u00f1arbe eta Domiko urtegiak daude. IV. mendean \"Chronographus anni 354\" idazlanak azaltzen duenez, Oiartzun Errenteria pareraino zen nabigagarria, bi kilometro inguru.\nIbaia 16,6 km luze da, eta % 4,5eko malda du batez beste. Oso malda pikoa da; izan ere, urek tarte handia jaisten dute luzera txikian. Arroak itxura luzexka du. Ugaldetxoko industrialdean batzen diren Aiako Harri eta Bianditz mendien magaletatik sorturiko Arditurri ibaiak eta Aldura mendiko magaletako urek bultzatzen duten Sarobe ubide nagusiek hornitzen dute urez ibai ttipi hori, gehienbat. Ezin ahaztu, halaber, Altzibar auzoan Arditurrira batzen den Karrika erreka.\nArroaren goialdean, Aiako Harrietan maldarik handienak ditu. Goialdeko haran estuak V itxura du. Erdialdeko ibilgua leunagoa da eta uholde ordokia eratzera iristen da. Behealdeko ibilguan, berriz, Pasaiako senaia dugu; garai batean padura handia zen, egun Pasaia eta Errenteriako herriek eta portuko instalazioek hartzen dutena.\nIbaiaren kutsadura.\nIndustria jarduera handiko eskualdea denez eta hondakin urak arazten ez zirenez, ibaia oso kutsaturik izan da urte askoan. XX. mendearen bukaeran eta XXI.aren hasieran, hala ere, egoerak hobera egin du, industria zikinenetako asko itxi direlako eta araztegiak jartzen hasi direlako.\nDena dela, Administrazio publikoek oraindik ere ez dituzte betetzen Europar Batasunaren 91/271 Zuzentaraua (1991. urtekoa) eta hura betearazteko Espainiako 11/1995 Errege Dekretua (1995. urtekoa). Hiriguneetako hondakin urak tratatzeari buruzko bi lege horietan zehaztuta dago hondakin ur guzti-guztiak bildu eta araztu egin behar zirela 2006ko urtarrilaren 1erako."}
{"id": "11559", "revid": "1545", "url": "https://eu.wikipedia.org/wiki?curid=11559", "title": "Fernando Maura", "text": "Fernando Maura Barandiaran (Bilbo, 1955eko apirilaren 30a) euskal herritar politikari eta abokatua da.\nBiografia.\nAntonio Mauraren iloba, IV., V., VI., VII. eta VIII. legegintzaldietako PPko eusko legebiltzarkidea da. PPn barnean, 1989tik 1992 arte idazkari nagusia izan zen. Getxoko Herri Batzordeko lehendakaria eta Eskualde eta Probintziako Batzorde Eragileko kidea izan zen. 1983tik 1987 arte Bilboko zinegotzia ere bazen.\n2007an Alderdi Popularra utzi eta Batasuna, Aurrerapena eta Demokrazian sartu zen.\nDeustuko Unibertsitatean zuzenbidean lizentziaturik, abokatu-ekonomialaria eta idazlea da. \"El Sitio\" elkarteko, Euskalerriaren Adiskideen Elkarteko eta San Fernandoren Zaldunen Errege Elkarteko kidea da. Lyon D'Or tertuliako solaskidea."}
{"id": "11560", "revid": "56334", "url": "https://eu.wikipedia.org/wiki?curid=11560", "title": "Idoia Mendia", "text": "Idoia Mendia Cueva (Bilbo, 1965) Euskadiko Alderdi Sozialistako idazkari nagusia da 2014 urtetik. Aurretik VII., VIII. eta IX. legegintzaldietako PSE-EEko eusko legebiltzarkidea izan zen. 2000 eta 2002 bitartean PSE-EEko Euskadiko Batzorde Exekutiboan aritu zen. Barrika udaleko zinegotzia ere izan bada.\nZuzenbidean lizentziatu zen Deustuko Unibertsitatean. Amaitu eta gero Amsterdamgo Unibertsitatean \"International and European Relations\" masterra egin zuen (1991-1992). Geroago, Bizkaiko PSE-EE ko Batzorde Exekutiboan sartu zen, Enplegu eta Formazioko Idazkaritza eramaten.\n2009ko maiatzaren 9an Herri Administrazio eta Justizia sailburu eta Eusko Jaurlaritzako bozeramaile izendatu zuen Patxi Lopez EAEko lehendakariak."}
{"id": "11561", "revid": "60265", "url": "https://eu.wikipedia.org/wiki?curid=11561", "title": "Eider Mendoza", "text": "Eider Mendoza Larra\u00f1aga (Azpeitia, Gipuzkoa, 1974ko apirilaren 16a) gipuzkoar ekonomialari eta politikari jelkidea da, 2023ko ekainetik aurrera Gipuzkoako diputatu nagusia. Kargu hori betetzen duen lehen emakumea da. Enpresa Zientzietan lizentziatua, 2001 eta 2011 bitartean EAJko eusko legebiltzarkidea izan zen, VII., VIII. eta IX. legealdietan. 2011 eta 2019 bitartean Gipuzkoako Batzar Nagusietako batzarkidea izan zen; aurrena bertako lehendakariordea izan zen, eta 2015-2019 legealdian Batzar Nagusietako lehendakari izendatu zuten. 2019az geroztik Gipuzkoako Foru Aldundiko bozeramailea eta gobernantza diputatua izan zen. 2020ko azarotik aurrera Gipuzkoako diputatu nagusiordea ere izan zen. 2023ko foru hauteskundeetan EAJren Gipuzkoako diputatu nagusirako hautagaia izan zen, eta 2023ko ekainean diputatu nagusi izendatu zuten.\nEAJren Hondarribiko uri buru batzarreko kidea da, eta EGIko erki batzordeko kidea izandakoa da. Bere jardun politikoaz gain EITBko zenbait saiotako (\"Mezularia, Faktoria, Debatea, Egun on Euskadi\") tertuliakidea eta Kutxako batzarreko kidea izandakoa da, baita idatzizko prentsako kolaboratzailea ere.\nLehen urteak.\nAma azkoitiarra eta aita azpeitiarra ditu. Mendoza Azpeitian jaio zen, eta bertako Etxe Alai auzoan bizi izan zen lau urtez. Jesuitinen ikastetxean eskolatu zuten gurasoek, baina lau urte zituela familia Hondarribira joan zen bizitzera. Txikitan Hondarribiko Eskifaia Txiki abesbatzan kantatu zuen. Familiatik zetorkion politikarako joera, bereziki amaren aldetik, eta 16 urterekin EAJren EGI gazte-erakundeko kide egin zen. \n1992an Enpresa Zientzien ikasketak hasi zituen Bordeleko \u00c9cole de Commerce Europ\u00e9enne eskolan (Frantzia), eta Nazioarteko Merkataritzan espezializatuta lizentziatu zen 1996an. Lizentziatura egiten ari zela Euskadiko, Frantziako eta Ingalaterrako enpresetan egin zituen praktikak. Politikan sartu aurretik Irungo logistika eta nazioarteko garraio enpresa batean egin zuen lan komertzial gisa, 1997tik 2001era arte. 2001etik eszendentzian dago.\nEusko legebiltzarkidea (2001-2011).\n2001eko Eusko Legebiltzarrerako hauteskundeetan legebiltzarkide hautatua izan zen Gipuzkoako zerrendatik. Hiru legealdiz jardun du Eusko Abertzaleak taldeko legebiltzarkide gisa, 2011ra arte. 2005 eta 2006 bitartean Eusko Alkartasuna taldeko legebiltzarkidea izan zen. EAJren taldeko koordinatzailea izan zen, eta alderdiaren bozeramailea politika sozialen arloan.\nVII. legealdia (2001-2005).\nIdoia Zenarrutzabeitia ordezkatuz iritsi zen legebiltzarrera. Bere lehen legealdian batzorde hauetako kidea izan zen\u02d0 Industria, Merkataritza eta Turismo Batzordea; EITBren Legebiltzar Kontrolerako Batzordea (bi horietan Bakartxo Tejeria ordezkatuz); Lurralde Antolamendu, Garraio eta Ingurumen Batzordea; Lan eta Gizarte Gaietarako Batzordea (bi horietan Gema Gonzalez de Txabarri ordezkatuz).\nLegealdian zehar Hezkuntza eta Kultura Batzordeko kidea eta Giza Eskubideen eta Herritarren Eskaeren Batzordeko kidea ere izan zen, hurrenez hurren Nerea Antiak eta Gema Gonzalez de Txabarrik ordezkatu zuten arte.\nVIII. legealdia (2005-2009).\nLegealdi honen hasieran Eusko Alkartasuna taldeko legebiltzarkidea izan zen, 2006an berriz ere EAJren taldera igaro arte. Legealdian zehar Industria, Merkataritza eta Turismo Batzordeko kide eta Lurralde Antolamendu, Garraio eta Ingurumen Batzordeko kide izaten jarraitu zuen. Osasun Batzordeko kidea ere izan zen, Xabier Agirre ordezkatuz. Lan eta Gizarte Gaietarako Batzordeko kidea izaten jarraitu zuen, eta gerora bertako lehendakariorde izendatu zuten. Postu horretan paper garrantzitsua izan zuen Familiei Laguntzeko 2008ko legean, baita 2008ko Gizarte Zerbitzuei buruzko legean ere.\nEra berean, VIII. legealdian etorkizuneko Balenciaga museoari buruz atzemandako irregulartasunak ikertzeko batzordeko kidea izan zen.\nIX. legealdia (2009-2011).\nIX. legealdian Gizarte Politika, Lan eta Berdintasun Batzordeko; Osasun eta Kontsumo Batzordeko eta Bateraezintasun Batzordeko kidea izan zen. 2011ko ekainean legebiltzarkide izateari utzi zion Gipuzkoako Batzar Nagusietako batzarkide hautatua izan ondoren, eta Kerman Orbegozok ordezkatu zuen legebiltzarrean.\nGipuzkoako batzarkidea (2011-2019).\n2011ko foru hauteskundeetan EAJren zerrendan aurkeztu zen Bidasoa-Oiarzun barrutian eta batzarkide hautatua izan zen. 2019ra arte iraun zuen batzarkide gisa, bi legealdiz, eta 2015-2019 bitartean Batzar Nagusietako lehendakaria izan zen.\nBatzar Nagusietako lehendakariordea (2011-2015).\n2011-2015 legealdian Batzar Nagusietako mahaiko lehen lehendakariordea izendatu zuten. Eskaeretarako eta Herritarrekiko Harremanetarako Batzordeko; Etorkizuneko Batzordeko; Erakundeetarako, Gobernurako eta Araudirako Batzordeko eta Lapurtutako haurrei eta adopzio irregularrei buruzko Azterketa-Batzordeko lehendakariordea ere izan zen legealdian zehar. Gizarte Politikako Batzordeko bozeramailea izan zen.\nBatzorde hauteko kidea izan zen\u02d0 Ingurumeneko eta Lurralde Antolaketako Batzordea; Mugikortasuneko eta Bide Azpiegituretako Batzordea; Gipuzkoako BNen 2012. urterako aurrekontuaren genero-eragina ebaluatzeko jarraipen-batzordea; Bakeari buruzko Talde Txostengilea; Ogasun eta Finantza Batzordea; Erakundeetarako, Gobernurako eta Araudirako Batzordeko Talde Txostengilea; Azpeitiko Epaitegian Gipuzkoako Foru Aldundiak sartu zuen kereilaren inguruko Ikerketa-batzordea eta Lurralde Garapeneko Batzordea.\nHorretaz gain, EAJren taldearen koordinazioaz arduratu zen eta alderdiaren bozeramailea izan zen gizarte-politika gaietan.\nBatzar Nagusietako lehendakaria (2015-2019).\n2015eko foru hauteskundeetan EAJk eskuratu zuen Gipuzkoako Foru Aldundia, eta Mendoza Batzar Nagusietako lehendakari izendatu zuten. Eskaeretarako eta Herritarrekiko Harremanetarako Batzordeko; Erakundeetarako, Gobernurako eta Araudirako Batzordeko eta Batzar Nagusietako Araudian aldaketak egiteko Ponentziako lehendakaria ere izan zen legealdi honetan zehar.\nGipuzkoako Foru Aldundia (2019-2023).\n2019ko foru hauteskundeetan EAJk Batzar Nagusietako lehendakari gisa errepikatzeko hautagai gisa aurkeztu zuen, eta berriz ere batzarkide hautatua izan zen. Hala ere, foru gobernuko kide izatera igaro zen eta Elixabete Muruak ordezkatu zuen Batzar Nagusietan. 2019az geroztik Gobernantza diputatua eta foru bozeramailea da. 2020ko azaroan Markel Olano diputatu nagusiak foru gobernua berregituratu zuen, eta Mendoza lehen diputatu nagusiorde izendatu zuen. \nOlanoren azken legealdia izanda, izendapen horrek Mendozaren protagonismoa handitu zuen foru gobernuan, eta zenbait komunikabidek Olanoren ondorengoa izan zitekeelako ideia hauspotu zuten. 2022ko udazkenean, hurrengo maiatzeko hauteskundeetarako hautagaiak izendatzeko EAJren barne-prozesua hastear zegoela, Mendozaren izenak indar handia hartu zuen komunikabideetan. Urriaren 25ean jakin zen bera izango zela GBBk alderdiaren oinarriei proposatuko zien izena Gipuzkoako diputatu nagusigai izateko. 2022ko abenduaren 2an alderdikideek aho batez onartu zuten bere hautagaitza. Era horretan, kargu horretarako EAJk aurkezten duen lehen emakumea bilakatu zen.\n2023ko foru hauteskundeetan, Mendoza buru zuen EAJren hautagaitzak botoen %32,04 eta 17 batzarkide eskuratu zituen. EAren banaketatik, EAJk lortutako bigarren emaitza onena izan zen botoen ehunekoan (EAJk 2019an soilik eskuratu zuen ehuneko handiagoa, nahiz eta 2015ean ehuneko txikiagoarekin batzarkide bat gehiago eskuratu). Aurreko hauteskundeekin alderatuta, ordea, hiru batzarkide galdu zituen EAJk eta bigarren indarra izatera igaro zen, EH Bilduren atzetik. Edonola ere, alderdiaren zuzendaritzak diputatu nagusi izateko Mendozaren hautagaitza aurkeztuko zuela adierazi zuen.\nGipuzkoako diputatu nagusia (2023-).\n2023ko ekainaren 29an egindako inbestidura-saioan bere hautagaitza aurkeztu zuen Gipuzkoako diputatu nagusi izateko, EAJ eta PSE-EEren arteko akordioa iragarri ondoren. Bigarren bozketan aldeko 25 boto lortuta, diputatu nagusi izendatu zuten. Era horretan, diputatu nagusi kargura iristen historiako lehen emakumea bilakatu zen. Hurrengo egunean iragarri zuen bere gobernua, emakumeen inoizko presentzia handienarekin. \nBizitza pertsonala.\nHondarribian bizi da. Senarra Donibane Lohizunekoa du, unibertsitatean ezagutu zuten elkar eta 1999ko udan ezkondu ziren. Bikoteak alaba bat eta hiru seme ditu. Hirukide, Euskadiko Kide Ugariko Familien Elkarteko kidea da."}
{"id": "11562", "revid": "512", "url": "https://eu.wikipedia.org/wiki?curid=11562", "title": "Aiora Mitxelena", "text": "Aiora Mitxelena Aristondo VIII. legegintzaldiko EHAKko eusko legebiltzarkidea izan zen 2005etik 2009ra bitartean. Aldi hartan, Gizarte Hezkuntzako ikaslea zen ogibidez."}
{"id": "11563", "revid": "26894", "url": "https://eu.wikipedia.org/wiki?curid=11563", "title": "I\u00f1aki Oiarzabal", "text": ""}
{"id": "11564", "revid": "116965", "url": "https://eu.wikipedia.org/wiki?curid=11564", "title": "Jos\u00e9 Antonio Pastor", "text": "Jos\u00e9 Antonio Pastor Garrido (Ortuella, 1959ko abuztuaren 3a - ) VIII. legegintzaldiko PSE-EEko eusko legebiltzarkidea da. Alderdiko bozeramailea da. PSE-EEko Bizkaia idazkari nagusia izanda, Bizkaiko Batzar Nagusietan ahalduna, Ortuella udaleko zinegotzia eta R\u00eda 2000 Administrazio Kontseiluko kidea da. OHO-ko irakaskuntzan diplomaturik, irakasle du ogibidea."}
{"id": "11566", "revid": "512", "url": "https://eu.wikipedia.org/wiki?curid=11566", "title": "Elixabete Pi\u00f1ol", "text": "Elixabete Pi\u00f1ol Olaeta V., VI., VII. eta VIII. legegintzaldiko EAJko eusko legebiltzarkidea da. EAJn barnan, EGIko arduradun ohia Matikoko Uri Buru Batzarrean eta Bizkaiko Herrialde Bazarraren Mahaiburu ohia da. Arratzuko zinegotzia ere bada. Zuzenbidean lizentziaturik, Salbatzaile dantza taldeko kidea da."}
{"id": "11567", "revid": "56334", "url": "https://eu.wikipedia.org/wiki?curid=11567", "title": "Juan Porres", "text": "Juan Porres Azkona III., IV. eta VIII. legegintzaldiko EAko eusko legebiltzarkidea da. EAn barnan Ikasketa eta Programen idazkaria da. Justizia sailburua izan da. Horretaz gain, zuzenbidean doktorea eta filosofian lizentziatua da. Arkauti, Ertzaintzako Akademiaren lehen zuzendaria izan zen 1980 eta 1986 artean."}
{"id": "11568", "revid": "56334", "url": "https://eu.wikipedia.org/wiki?curid=11568", "title": "Arantza Quiroga", "text": "Arantza Quiroga Cia (Irun, Gipuzkoa, 1973ko uztailaren 26a) Eusko Legebiltzarreko kidea da, VI., VII., VIII., IX. eta X. legegintzaldietan Euskadiko Alderdi Popularraren ordezkaritzat hautatua. 2009tik 2012ra Eusko Legebiltzarreko lehendakaria izan zen. 2013ko maiatzetik 2015eko urriraino, Euskal Autonomia Erkidegoko Alderdi Popularreko lehendakaria izan zen. Zuzenbidean lizentziaturik dago. Opus Deiko kide \"ez-juridikoa\" da, eta preserbatiboaren erabileraren aurka dago.\n2009ko Eusko Legebiltzarrerako hauteskundeetarako Alderdi Popularreko zerrendaburua izan zen Gipuzkoatik eta Legebiltzarreko mahaiburu aukeratu zuten apirilaren 3an PSE-EE eta PPren aldeko botoekin.\n2013ko maiatzean Euskadiko Alderdi Popularraren lehendakari izendatu zuten. 2015eko urrian, Eusko Legebiltzarrean Askatasuna eta Bizikidetza lantaldea sortzeko aurkeztutako mozioan, ezker abertzaleari ETAren indarkeria gaitzestea eskatu beharrean arbuiatzea eskatzea aski zela aldeztu zuen Quirogak, Alderdi Popularraren Espainiako zuzendaritzak ez zion halakorik onartu, eta Quirogak dimisioa eman zuen lehendakari kargu horretatik."}
{"id": "11569", "revid": "336", "url": "https://eu.wikipedia.org/wiki?curid=11569", "title": "Antonio Rivera Blanco", "text": "Antonio Rivera Blanco (Miranda Ebro, 1960 - ) VIII. legegintzaldiko PSE-EEko eusko legebiltzarkidea da. 1997 eta 2004 bitartean Euskal Herriko Unibertsitateko Arabako campuseko errektoreordea izan zen. Izan ere, unibertsitateko katedraduna da, Historia garikidean doktorea baita."}
{"id": "11570", "revid": "512", "url": "https://eu.wikipedia.org/wiki?curid=11570", "title": "Coral Rodriguez Fouz", "text": "Coral M.\u00aa Rodr\u00edguez Fouz (Coru\u00f1a, 1969) VII. eta VIII. legegintzaldietako PSE-EEko eusko legebiltzarkidea izan zen. Medikuntzan lizentziaturik, bioetika eta zuzenbideko master bat egin du."}
{"id": "11571", "revid": "119347", "url": "https://eu.wikipedia.org/wiki?curid=11571", "title": "Oscar Rodriguez Vaz", "text": "Oscar Rodriguez Vaz (Gasteiz, Araba, 1977ko urtarrilaren 5a) PSE-EEko politikaria da, Eusko Legebiltzarreko legebiltzarkide izana VII., VIII. eta IX. legegintzaldietan. Politika Zientzietan eta Administrazioan lizentziaduna (EHU), Gobernu eta Azterketa Politiko Konparatuko espezialista (EHU).\nBizitza.\nGasteizko ospitalean jaio zen arren, sortzez arrasateartzat du bere burua, bere familiarekin Arrasateko San Andres auzoan bizi izan baitzen 16 urte bete arte. Amaren neba batek zuen Arrasateko Herriaren Etxearen (PSEren egoitza) ardura, eta han hartu zuen politikaren kontzientzia. Era berean, euskara apur bat ikasi zuen.\n1993an, aitaren lan aldaketa zela kausa, bere familiarekin batera Gasteiza joan zen bizitzera, eta zekien euskara apurra galdu zuen; geroago berreskuratu eta euskaldun oso bihurtuko zen, bai eta \"Berria\" egunkarian argitaratuko ziren euskarazko hainbat artikulu idatzi ere.\n2000tik, PSE-EEren barnean, Arabako Batzorde Exekutiboan aritu zen. 2005etik, PSE-EEko Komite Nazionaleko kide ere izan zen.\nOscar Rodriguez Vazek hiru legealdi egin ditu Eusko Legebiltzarrean, 8 urte guztira. Ganberako PSE-EEko idazkari nagusia, talde parlamentarioaren koordinatzailea izan zen Ibarretxe eta Lopez lehendakarien garaian.\nArabako PSE-EE alderdiaren barruan sektore kritikoko kide izanik, 2012ko Eusko Legebiltzarrerako hauteskundeetako hautagaien zerrendatik kanpo utzi zuen alderdi horretako Arabako zuzendaritzak.\nGaur egun, politikan kargurik gabe, alderdi politikoen eta demokraziaren ereduari buruzko doktoretza tesia egiten ari da."}
{"id": "11572", "revid": "56334", "url": "https://eu.wikipedia.org/wiki?curid=11572", "title": "Natalia Rojo", "text": "Natalia Rojo Solana (Gasteiz, 1977ko maiatzaren 25a) arabar politikari eta soziologoa da. VIII. legegintzaldiko PSE-EEko da. Gasteiz udaleko zinegotzia ere bada. Deustuko Unibertsitatean soziologia eta politika-zientzietan lizentziaturik dago."}
{"id": "11573", "revid": "45092", "url": "https://eu.wikipedia.org/wiki?curid=11573", "title": "Jon Etxaide", "text": ""}
{"id": "11574", "revid": "336", "url": "https://eu.wikipedia.org/wiki?curid=11574", "title": "Blanca Roncal", "text": "Blanca Roncal Azanza (Auritz, 1950eko uztailaren 31 - ) VII. eta VIII. legegintzaldietako PSE-EEko eusko legebiltzarkidea da. Arrasateko zinegotzia da halaber. PSE-EEn barnan, Batzorde Eragileko kidea da. Medikuntzan eta kirurgian lizentziaturik dago."}
{"id": "11575", "revid": "8998607", "url": "https://eu.wikipedia.org/wiki?curid=11575", "title": "Jose Antonio Rubalkaba", "text": "Jos\u00e9 Antonio Rubalkaba Quintana (Bilbo, 1940ko uztailaren 19a) politikari abertzalea da.\nLegegintzaldi guztietako EAJko izan da. EAJn barnan, Euzkadi Buru Batzarreko kidea da 1992tik. Zuzenbidean lizentziaturik, abokatua da ogibidez, baina jardun gabe."}
{"id": "11576", "revid": "2048", "url": "https://eu.wikipedia.org/wiki?curid=11576", "title": "Borja S\u00e9mper", "text": "Francisco de Borja S\u00e9mper Pascual (Irun, ) Gipuzkoako PP alderdiko politikaria da. VII, VIII, IX, X eta XI. legegintzaldietako PPko eusko legebiltzarkidea izan zen. 2023ko abuztutik, alderdi horretako Espainiako Kongresuko parlamentaria da. Zuzenbidean lizentziaturik, Gipuzkoako Alderdi Popularreko koordinatzaile nagusi izan zen. Legebiltzarreko PPren eleduna izan zen, Arantza Quirogak utzitako postuko errelebua hartuz.\n2020ko urtarrilaren 14an dimisioa eman zuen Alderdi Popularraren zuzendaritzarekin behin baino gehiagotan tirabirak izan ondoren; \"familia bizitza eta lan eskaintza\" aipatu zituen dimisiorako arrazoitzat. Alberto Feij\u00f3oren PPko presidentetzarekin batera, politika aktibora itzuli zen. \n2023ko irailean, Espainiako Kongresuan euskara baliatzeko eskubidea onartu zenean, Borja Semper kontra agertu zen, PPko bere alderdikideekin batera. Hala ere, euskaraz hitz batzuk esan zituen, \"gaztelania hizkuntza komuna eta Espainia nazioa dela\" esateko, berehala erdarara itzuli zuena. "}
{"id": "11577", "revid": "119347", "url": "https://eu.wikipedia.org/wiki?curid=11577", "title": "Covadonga Solaguren", "text": "Covadonga Solaguren Santamar\u00eda (Laudio, 1966) V., VI., VII. eta VIII. legegintzaldiko EAJko eusko legebiltzarkidea da. 1993tik 1999 arte Laudioko udaleko alkateordea eta zinegotzia izan zen. Zuzenbidean lizentziaturik, Sabino Arana Fundazioko patronatoko eta San Roke musika elkarteko kidea da.\n2007tik Arabako Foru Aldundiko Gizarte Politikaren eta Gizarte Zerbitzuen Saileko Foru Diputatua da."}
{"id": "11578", "revid": "60265", "url": "https://eu.wikipedia.org/wiki?curid=11578", "title": "Bakartxo Tejeria", "text": "Miren Bakartxo Tejeria Otermin (Larraul, Gipuzkoa, 1971ko martxoaren 28a) gipuzkoar abokatu eta politikari jeltzalea da. Zuzenbidean lizentziatua; politikan sartu aurretik abokatu eta bake-epaile gisa egin zuen lan. Gaztetatik sartu zen politikan, aurrena Villabonako zinegotzi gisa, eta gerora bertako alkatea izatera iritsi zen. 2001 urteaz geroztik EAJko eusko legebiltzarkidea da; VII., VIII., IX., X., XI. eta XII. legealdietan mantendu duen postua.\n2012ko azaroaren 20an Eusko Legebiltzarreko lehendakari izendatu zuten, eta X. legealdian lan horretan jardun zuen. 2016ko urriaren 21ean kargua berritu zuen XI. legealdirako. 2020ko Eusko Legebiltzarrerako hauteskundeetan EAJren Gipuzkoako zerrendaburua eta legebiltzarreko lehendakari izateko alderdiaren hautagaia izan zen. Abuztuaren 3an hirugarrenez hautatu zuten kargurako, eta gaur egun legebiltzarreko lehendakaria da XII. legealdian. Eusko Legebiltzarreko lehendakari postura iritsitako hirugarren emakumea da, baita karguan hiru legealdiz jardun duen lehen pertsona ere.\nLehen urteak.\nFamilia jeltzale batean jaioa, bere aitona eta aita Larraulgo Larrola baserrian bizi ziren. Herri txikia izanik auzolanean lan egin izan da, eta bertako alkate izan ziren bere aitona Lazaro, baita aita, osaba eta neba ere. Bakartxoren gurasoak Lazaro Tejeria Amonarriz larrauldarra eta Joxepa Otermin Saralegi nafarra dira. Bikoteak beste bi alaba eta seme bat izan zituen.\nBere bizitzako lehen urtea Larraulen igaro bazuen ere, Bakartxo Villabonan hezi eta hazi zen. Bertako ikastolan ikasi zuen. Ikastolan abesbatzako kidea izan zen, eta zenbaitetan bakarlari gisa ere aritu zen. Txikitan Villabonako Oinkari dantza taldeko kidea ere izan zen, 3 urte zituenetik 11 bete arte.\nTolosako Orixe institutuan egin zituen UBI eta Batxilergoa. Zenbait uda Irlandan igaro zituen, ingelesa ikasteko. Bere ikasketa guztiak zientzietara zuzendu bazituen ere, azkenean Zuzenbidea ikastea erabaki zuen Euskal Herriko Unibertsitatean. Ikasketa horiek euskaraz egin zituen lehenengotariko belaunaldia izan zen, eta harekin batera ikasi zuten Eneko Goiak eta Joanes Labaienek (gerora bere senarra izango zena). Unibertsitateko garaietan Eneko Goiarekin batera ibili zen Lurgorri Ikasle Elkartean, eta egun bere lagun onenetarikoa da.\nLizentziatu berritan Donostiako bulego batean egin zituen praktikak, eta ondoren Tolosako Uzturre abokatu-bulegoan hasi zen lanean, EAJko eta EAko lau kiderekin batera. Lan horretan zenbait eraso jasan zituen; lankideetako bati baserria erre zioten eta bulegoan pintaketa batzuez gain lehergailu txiki bat ere jarri zieten. 1997an Villabonako bake epaile titular postua eskuratu zuen, eta abokatu lanarekin uztartu zuen bi urtez, 1999an politikan sartu eta bateraezintasunengatik kargua utzi zuen arte.\nHastapenak politikan.\nZuzenbidea ikasten ari zela hasi zen politikan, Xabi Zabala alderdikideak eskatuta Villabonako udalerako zerrenda osatu zuen, jende gaztea behar zela eta. Pixkanaka hautagaitzan gora egin zuen, eta 1999an EAJko kide egin zen. 1999ko hauteskundeen ondoren zinegotzi bilakatu zen, 28 urte zituela. Zinegotzi postuak zekartzan bateraezintasunak zirela eta bake epaile kargua utzi behar izan zuen. Villabonako udalean jarraitu zuen 2011rarte, 2003 eta 2007 bitartean alkate gisa. EAJren Villabonako Uri Buru Batzarreko kide izandakoa da.\nVillabonako alkatea (2003-2007).\n2003ko udal hauteskundeak EAJ-EA koalizioak irabazi zituen Villabonan, Bakartxo Tejeria zerrendaburu zela. Hauteskunde horietan ezker abertzalea legez kanpo zegoen, eta aurreko alkatea, Maixabel Arrieta, ezin izan zen aurkeztu. Era horretan alderdi guztiek zegozkienak baino zinegotzi gehiago zeuzkaten, baliogabeko botoak kontuan hartuz. EAJ-EAren kasuan 10 zinegotzi lortu zituzten, zegozkienak baino 2 gehiago. Hala ere, EAJ-EA koalizioak gehiengo absolutua eskuratu zuen, baita 2 zinegotzi gutxiagorekin ere, udal bilkura 13 zinegotzik osatzen baitzuten.\nLegealdian zehar tentsio handia bizi izan zen, egoera politikoak baldintzatua. Legealdi hasieran ez zioten Maixabel Arrietaren (Euskal Herritarrok) eskutik jaso beharreko aginte-makila pasa. 2004ko udan erraustegiaren aurkako talde bat udal bilkurara sartu zen eta protesta gisa bertan itxi zituzten zinegotzi guztiak, gaueko bederatziak arte irtetea galaraziz, Bakartxo iraintzen zuten bitartean.\nBere agintaldian, besteak beste, 700 etxebizitza berri eraiki ziren (ia erdia babes ofizialekoak), industrialde berri bat eraiki zen eta alde zaharreko paper-fabrika lekualdatu zen, bertan frontoi estalia, udalarentzako bi lokal eta etxeak eraikiz.\n2007ko udal hauteskundeetan ANVk sei zinegotzi eskuratu zituen, eta EAJ atzean geratu zen 5 zinegotzirekin. Era horretan Maixabel Arrietak alkatetza berreskuratu zuen, eta Bakartxo Tejeriaren eskutik jaso zuen alkatearen aginte-makila. Tejeriak oposizioan lanean jarraitu zuen. Arrieta alkatearen aurka zentsura mozio bat aurkeztu zuen EAJk, baina ez zen aurrera atera. 2011ko hauteskundeen ondoren zinegotzi izateari utzi zion Tejeriak.\nEusko legebiltzarkidea (2001-2012).\n2001eko Eusko Legebiltzarreko hauteskundetan legebiltzarkide hautatua izan zen Gipuzkoako zerrendatik. Ordutik sei legealdiz jardun du Eusko Abertzaleak taldeko legebiltzarkide gisa, azken hirurak legebiltzarreko lehendakari lanetan.\nVII. legealdia (2001-2005).\n2001eko maiatzaren 13ko hauteskundeetan EAJ-EA koalizioaren Gipuzkoako zerrendan 11. postuan aurkeztu zen, eta legebiltzarkide hautatua izan zen, koalizioa lehen indarra izan baitzen eta 12 jarleku eskuratu baitzituen. Bere lehen legealdian batzorde hauetako kide izan zen\u02d0 Industria, Merkataritza eta Turismo Batzordea; EITBren Legebiltzar Kontrolerako Batzordea (bi batzorde horietan 2001eko urriaren 16an Eider Mendozak ordezkatu zuen arte); Lurralde Antolamendu, Garraio eta Ingurumen Batzordea eta Giza Eskubideen eta Herritarren Eskaeren Batzordea (azken bi horietan 2002ko otsailaren 12an Edurne Ega\u00f1ak eta Eider Mendozak ordezkatu zuten arte, hurrenez hurren). Horietaz gaian Nekazaritza eta Arrantza Batzordean ere aritu zen 2002ko otsailaren 12az geroztik (Nerea Antia ordezkatuz).\nLegealdi osoan zehar Lan eta Gizarte Gaietarako Batzordeko eta Erakunde eta Herrizaingo Batzordeko kidea izan zen. Hala nola, Emakume eta Gazteria Batzordeko lehendakariordea izan zen, paper garrantzitsua izan zuen beraz 2005eko Emakumeen eta Gizonen Berdintasunerako Legearen garapenean.\nVIII. legealdia (2005-2009).\n2005eko Eusko Legebiltzarrerako hauteskundeetan EAJ-EA koalizioaren Gipuzkoako zerrendan hirugarren postuan joan zen (Joseba Egibar eta Unai Ziarretaren atzetik, EAJri esleitutako postuetan bigarrena), beraz legebiltzarkide kargua berritu zuen, koalizioa lehen indarra izan baitzen berriz, 10 jarlekurekin.\nLegealdi honetan zehar Lan eta Gizarte Gaietarako Batzordeko zein Erakunde eta Herrizaingo Batzordeko kide izaten jarraitu zuen. Horretaz gain Nekazaritza eta Arrantza Batzordeko idazkari izendatu zuten, eta Osasun Batzordeko kidea ere izan zen. Lan eta Gizarte Gaietarako Batzordeko kide izanik 2008ko Gizarte Zerbitzuei buruzko Legearen arduradunetako bat izan zen.\n2008an EAJren Gipuzko Buru Batzarra berritu zen, eta Tejeria bertako kide izendatu zuten. Postu horretan Donostialdeko uri batzarren koordinazioaz arduratu zen. 2012an GBB berritzerakoan berriz hautatu zuten, baina alderdiak ezarritako bateraezintasunengatik kargua utzi zuen legebiltzarreko lehendakari izendatu zutenean.\nIX. legealdia (2009-2012).\n2009ko Eusko Legebiltzarrerako hauteskundeetan EAJ eta EA bananduta aurkeztu ziren, hortaz Bakartxo EAJren Gipuzkoako zerrendako bigarren postuan aurkeztu zen. EAJk irabazi zituen hauteskundeak bai Gipuzkoan (10 jarleku) bai Araban eta Bizkaian, baina PSE-EE eta PPren arteko itunak Jaurlaritzatik kanpo utzi zuen.\nAurreko legealdietako ildoa jarraituz Osasun eta Kontsumo Batzordeko; Ingurumen, Lurralde Plangintza, Nekazaritza eta Arrantza Batzordeko eta Gizarte Politika, Lan eta Berdintasun Batzordeko kidea izan zen. Lehen aldiz Erregelamendu eta Gobernu Batzordeko kidea ere izan zen. Legealdi honetan, gainera, Eusko Abertzaleak taldearen koordinazioaz arduratu zen 6 legebiltzarkideetako bat izan zen. Oihartzuna izan zuen, halaber, 2010ean Patxi Lopez lehendakariarekin legebiltzarrean izan zuen eztabaidak.\nEusko Legebiltzarreko lehendakaria (2012-).\n2012ko Eusko Legebiltzarrerako hauteskundeetan EAJren Euzkadi Buru Batzarrak Bakartxo Tejeria proposatu zuen legebiltzarreko mahaiburu izateko hautagai, eta alderdikideek oniritzia eman zioten. Zenbaitek proposamenaren atzean karguan GBBko presidente Joseba Egibarren ildoko norbait jartzeko ituna ikusi zuten, EAJren baitako bi sektoreen zein Bizkaia eta Gipuzkoako zuzendaritzen akordioaren emaitza.\nHorren aurrean, Bakartxo Tejeriak ez du ezkutatzen Joseba Egibar ideologikoki gertukoa izateaz gain laguna ere baduela, eta hark jakinarazi ziola hautagaitzarako bere izena dantzan zebilela. Hala ere bere hautagaitzaren atzean zer nolako negoziaketa egon zen ez duela ezagutzen eman du aditzera\u02d0 \"Exekutibetan gertatzen direnak bertan geratzen dira. Nik ez dut inoiz arazorik izan ez batzuekin ez besteekin eta alderdiaren buru batzarrak proposatutako nire hautagaitza, batzokietan berretsi zen. Ez dut sekula, inondik, ezer txarrik sumatu.\", adierazi zuen.\nX. legealdia (2012-2016).\nHauteskundeen ondoren PSE-EE eta PP-k gehiengoa galdu zuten, eta EAJ-k 27 legebiltzarkiderekin irabazi zuen. 2012ko azaroaren 20ko eratze-bilkuran bigarren bozketan eskuratu zuen kargua, aurkeztutako hautagai bakarra izan arren bere alderdiko 27 botoak baino ez baitzituen eskuratu.\nXI. legealdia (2016-2020).\n2016ko Eusko Legebiltzarrerako hauteskundeetan bere alderdiaren hautagai izaten jarraitu zuen legebiltzarreko lehendakaritzarako, Gipuzkoako zerrendan bigarren postuan joanaz. 2016ko abuztuaren 25ean Luka eta Ander bikiak erditu zituen, beraz ez zuen hautagaitzaren aurkezpenean parte hartu, baina hitza hartu zuen kanpainan aurrerago egindako ekitaldi batzuetan.\n2016ko urriaren 21ean egindako eratze-bilkuran legebiltzarreko mahaiburu kargua berritu zuen, berriz ere bigarren bozketan, baina EAJren 28 botoez gain PSE-EEren 7 boto ere eskuratu zituen oraingoan (37 guztira).\n2020ko urtarrilaren 13an EAJren Euzkadi Buru Batzarrak urte bukaeran egitekoak ziren hauteskundeetarako Legebiltzarreko lehendakarigai gisa proposatzea adostu zuen, eta Tejeriak onartu egin zuen. Hala ere, hauteskundeak apirilaren 5era aurreratu ziren eta honenbestez Eusko Legebiltzarra otsailaren 11n desegin zen. Otsailaren 24an EAJren Aberri Batzarrak apirilaren 5eko hauteskundeetarako zerrendak onartu zituen, Tejeria legebiltzarrerako lehendakarigai gisa baieztatuz eta Gipuzkoako zerrendaburu izendatuz.\nXII. legealdia (2020-).\n2020ko Eusko Legebiltzarrerako hauteskundeetan EAJren Gipuzkoako zerrendaburua izan zen, baita legebiltzarreko lehendakari izateko EAJren hautagaia ere. EAJren garaipenaren ondoren, abuztuaren 3ko eratze-bilkuran hirugarrenez berritu zuen kargua. Amaia Martinez legebiltzarkidearekin lehiatu zen, eta lehen bozketan hautatu zuten EAJ, PSE-EE eta Elkarrekin Podemosen arteko akordioaren ondorioz, aldeko 41 botorekin. Era horretan, Tejeria legebiltzarreko lehendakari postuan hiru legealdiz jardun duen lehen pertsona da.\nIdeologia.\nEAJko sektore soberanistenarekin identifikatu dute zenbait komunikabidek, ideologikoki Joseba Egibarren gertukoa dela adierazita. 2012an, legebiltzarreko buru izendatu ondorengo hitzaldian zazpi herrialdez osatutako Euskal Herriari keinua egin zion\u02d0 \"Euskal Herriaren parte hau (lau euskal herritarretatik hiru) ordezkatzen duen Ganbera honek gehiengoz hartzen dituen erabakiak bete daitezela begiratuko dut\", adierazi zuen. Era berean, Lauaxetari eta Mixel Lab\u00e9guerieri erreferentzia egin zien.\nEuskal Autonomia Erkidegorako estatus juridiko politiko berri baten aldeko defentsa egin du, muga bakar gisa \"euskal herritarron borondate libre eta demokratikoa\" izanik. 2016ko hauteskunde ekitaldi batean adierazi zuen\u02d0 \u201cHerri hau adinez nagusia da, eta bere etorkizunaren jabe izan nahi du; Euskadiren aitortza juridiko-politikoa lortu behar dugu nazio gisa\u201d. Haren ustez \u201chemen bizi garenok eskubidea dugu libre eta demokratikoki gure etorkizuna erabakitzeko\" eta \"eskubidea da, gure eskubidea, guztiona, abertzaleona eta abertzale ez direnena\u201d. Ildo horretan, Gure Esku erabakitzeko eskubidearen aldeko plataformari babesa erakutsi dio eta hark antolatutako zenbait ekimenetan parte hartu du. 2018ko ekainaren 10eko giza katean parte hartu zuen, Legebiltzarrean bertan amaitu zena. 2018ko azaroan zenbait herritan, tartean Donostian, egindako kontsultak babestu zituen eta botoa eman zuen.\nKataluniako prozesu independentistaren harira, Kataluniaren erabakitzeko eskubidea babestu du, elkarrizketaren alde egin du eta politikaren judizializazioa gaitzetsi du. Bereziki Carme Forcadelli (Kataluniako Parlamentuko lehendakaria, 2015-2017) erakutsi izan dio babesa, eta haren espetxeratzearen aurkako \"Free Forcadell\" manifestua sinatu zuen. 2019an, buruzagi independentistei egindako epaiketaren ondoren epaiaren aurkako manifestazioan parte hartu zuen Donostian. Roger Torrent Kataluniako Parlamentuko lehendakariarekin bildu zen 2019an, eta Agirre lehendakariaren \"Beti Kataluniarekin\" hitzak gogora ekarriz, Kataluniako mugimendu abertzaleari babes osoa adierazi zion.\nBere burua euskal herritartzat soilik du. Legebiltzarreko jardunean ia beti euskara da erabiltzen duen hizkuntza (2022ko datuen arabera, osoko bilkuretan %97,1ean erabiltzen du euskara, eta kontrol-saioetan %100ean). Zezenketen aurka dago.\nBizitza pertsonala.\n2001eko udan Joanes Labaien abokatuarekin ezkondu zen, eta ordutik Donostian bizi da. Bien arteko harremana unibertsitatean hasi zen, batera ikasi baitzuten. Joanes Ramon Labaien Donostiako alkate eta kultura sailburu zenaren semea da. Bikoteak lau seme-alaba ditu\u02d0 Libe (2005), Maddi (2009), Luka eta Ander. Bi semeak bikiak dira eta 2016ko abuztuan jaio ziren Gasteizen.\nBizitza pribatua eta intimitatea zaindu ohi ditu. Goi kargu instituzionala eta familia ugariko ama izanik, lana eta familia bateragarri egiteko zailtasunak dituela aitortu du. Haren zaletasunen artean irakurketa, igeriketa eta moda daude. RACVNko (Real Autom\u00f3vil Club Vasco Navarro) kidea da."}
{"id": "11579", "revid": "448", "url": "https://eu.wikipedia.org/wiki?curid=11579", "title": "Luke Uribe-Etxebarria", "text": "Luke Uribe-Etxebarria Apalategi (Beasain, 1965ko ekainaren 25a) VII., VIII. eta IX. legegintzaldietako EAJko eusko legebiltzarkidea da. Asteasuko udaleko zinegotzia eta Europako Batasuneko Eskualdeen Batzordeko idazkari orokorraren gabineteko kidea da.\nInformazio Zientzietan lizentziaturik eta Europar Zuzenbidean diplomaturik, Real Sociedad-eko bazkidea eta akzioduna, Sabino Arana Kultur Elkargoko, Euskadi Txirrindulari Fundazioaren eta Elkarte gastronomikoaren bazkidea ere bada.\nEuskara, gaztelania, frantsesa eta ingelesa hizkuntzak menperatzen ditu."}
{"id": "11580", "revid": "135540", "url": "https://eu.wikipedia.org/wiki?curid=11580", "title": "I\u00f1igo Urkullu", "text": "I\u00f1igo Urkullu Renteria (Alonsotegi, Bizkaia, 1961eko irailaren 18a) Eusko Jaurlaritzako lehendakaria eta EAJ alderdiko politikari abertzale bat da.\n2012ko Eusko Legebiltzarrerako hauteskundeetan, Euzko Alderdi Jeltzaleak lehendakarigaitzat aurkeztu zuen, eta gehiengo erlatiboz irabazi zuen. 2012ko abenduaren 13an, bere alderdiaren bozekin Euskal Autonomi Erkidegoko eta Eusko Jaurlaritzako lehendakari izendatua izan zen, eta 2012ko abenduaren 17an Gernikako Juntetxean bere kargua zinpetu zuen.\n2016ko azaroaren 26an bere Lehendakari kargua bigarrengo agintaldirako (2016-2020) zinpetu zuen.\n2020an, COVID-19aren pandemiaren testuinguruan, bere emaitzarik onenak lortu zituen, EAJk 31 diputatu lortu baitzituen, eta, PSE-EEk lortutako 10 diputatuei gehituta, koalizio-gobernua beste legealdi batean berrestea ahalbidetu zioten.\nBizitza.\nSenitarte jeltzale batean hazia, Alonsotegiko eskolara eta apaizgaitegian ikasi zuen txikitan. Futbolean jolasten eta txistua jotzen ere aritu zen. Gazte ezkondu zen bere egungo emaztearekin, Luzia Arieta-Araunabe\u00f1a, Arieta Athleticeko jokalariaren alabarekin, eta harekin 3 seme-alaba ditu: Kerman, Malen eta Karlos. 1977an EAJko kide egin zen. Alderdi horretako Euzko Gaztedi Indarra (EGI) gazte erakundeko kide ere izan zen, 1980-1985 bitartean bere Eskualde Kontseiluko kidea izateaz gain gazte erakunde honetako lehendakaria ere izan zelarik. 1983ko Alderdi Egunean Getxoko Aixerrotan hitzaldia eskaini zuen.\nDerioko apaiztegian Euskal Filologia arloan Irakaskuntzan diplomaturik, Deustuko Unibertsitateko Aisialdiko Ikasketen Institututik Aisialdiko Guneen Kudeaketan aditua da. Kirolari gisa, Larramendi Kirol Elkarteko futbol taldearekin Lehen Mailako Jubeniletan jokatu zuen.\nSabino Arana Kultur Elkargoa, Juan de Itziar Kultur Elkartea (Durango), Alboan elkartea, Pe\u00f1a Ezkurdi (Durango), Sociedad Cultural (Durango), Tabirako Taldea (Durango) eta Bilboko Athletic Klub erakundeetako kidea ere bada.\nKarguak.\nKargu publikoak.\n1984 ezkero honako erakunde publikoetan ere karguak izan ditu:\nKargu politikoak.\nBi denboraldiz EAJko Bizkaiko barne erakundea den Bizkai Buru Batzarreko zuzendaritzako mahakidea izan da (1984-1987) eta (1996-2000), 2000an erakunde honetako lehendakaria izanik. 2000an Euzkadi Buru Batzarrean Bizkaiko ordezkaria izan zen, bai eta Biltzar Nazionaleko lehendakaria ere (1992-1994).\nEBBko lehendakaria.\n2007ko azaroan EAJ nahiz Euzkadi Buru Batzarreko lehendakaria izateko bigarren itzulira aurkeztu zen hautagai bakarra izan zen, hortaz, 2007ko abenduaren 1an alderdi horretako lehendakaria aukeratu zuten. Urte hartako abenduaren amaieran, alderdiko lehendakaria bilakatu zenez, bere legebiltzarkide kargua laga egin zuen.\nAurretik, alderdiaren lehendakaria izan zen Josu Jon Imazek bere kargua laga izanak alderdiko sektoreen arteko adostasunak Urkulluren izendapena ekarri zuen, denen adostasunaren aldeko pertsona gisa definitua izan zen.\n2012ko abenduaren 13an Eusko Jaurlaritzako lehendakaria izendatua izan zenez, eta kargu horretan EAJko ohituraren arabera Eusko Jaurlaritzako lehendakaria alderdi horretako barne erakunde nagusia den Euzkadi Buru Batzarreko lehendakari ere ezin izan daitekeenez, 2013ko urtarrilaren 12an, Urkulluren ordez, EBBko lehendakari berritzat Andoni Ortuzar aukeratu zuten.\nEusko Jaurlaritzako lehendakari.\n2012ko Eusko Legebiltzarrerako hauteskundeetan Eusko Jaurlaritzako lehendakaria izateko EAJko hautagai gisa izendatu ostean, bere alderdiak hauteskundeak 27 eserlekuekin irabazi zituen, azkenik, 2012ko abenduaren 13an Eusko Legebiltzarran eta soilik bere alderdiaren bozekin Eusko Jaurlaritzako lehendakari aukeratua izan zen; bigarren geratu zenak, Lehendakaritzarako beste hautagaia zen Euskal Herria Bilduko Laura Mintegi hautagaiak, bere alderdiko 21 legebiltzarkideen bozak jaso zituen. PSE, PP eta UPyDko legebiltzarkideak abstenitu egin ziren.\nUrkulluk, hauteskunde kanpainan, haustura hidraulikoari buruzko bere jarrera honela azaldu zuen: \u00abez ustiapenik, ez esploraziorik\u00bb. Hala ere, haren agintaldian (Patxi Lopezenean bezala) Eusko Jaurlaritza da ingurumenerako arrisku handiak ikusten zaizkion teknika hori Euskal Herrian bultzatzen duen administrazio publiko bakarra, bere jabetzakoa den SHESA enpresaren bidez.\n2012tik 2016rako Eusko Jaurlaritza.\n2012ko Eusko Legebiltzarrerako hauteskundeetan Eusko Jaurlaritzako lehendakaria izateko EAJko hautagai gisa izendatu ostean, bere alderdiak hauteskundeak 28 eserlekuekin irabazi zituen, azkenik, azaroaren 24an Eusko Legebiltzarran eta bere alderdiaren eta PSEren bozekin Eusko Jaurlaritzako lehendakari aukeratua izan zen; bigarren geratu zenak, Lehendakaritzarako beste hautagaia zen Euskal Herria Bilduko Maddalen Iriarte hautagaiak, bere alderdiko 18 legebiltzarkideen bozak jaso zituen. Euskal Talde Popularreko eta Elkarrekin Podemosko legebiltzarkideak abstenitu egin ziren.\n2016tik 2020rako Eusko Jaurlaritza.\nBere bigarrengo legegintzaldiaren amaieran, Urkulluk zuzendutako jaurlaritzak Zaldibarko zabortegiaren hondamendiari aurre egin behar izan zion. Bere ekipoaren kudeaketa oso kritikatua izan bazen ere, 2020ko Eusko Legebiltzarrerako hauteskundeetan inkestek ez zioten eserleku galerarik iragarri.\nJarrera politiko-ideologikoak.\nIndependentziari dagokionez, jarrera ezberdinak erakutsi izan ditu. Orokorrean independentzia mundu globalean ez dela posible defendatu du, eta independentzia kontzeptua \"landu, planteatu eta modulatu\" egin behar dela. Ipar Euskal Herriko Elkargo berria sortu eta gutxira, kargu hartu zion Jean Ren\u00e9 Etxegarairi hark bere buruari lehendakari deitu zionean, ohartaraziz \"bera\" dela \"lehendakari bakarra\".\n2019ko uztailean, kartzelan 20 eta 30 urte inguru emandako euskal preso-ohiei jende talde batek O\u00f1atin eta Hernanin ongietorria eman ondoren, haserrea agertu eta \"erabat gaitzetsi\" zituen ekitaldiok, adieraziz ez dela lege kontua, \"gutxieneko etikarik gabe gabe ezin d[el]a elkarbizitzarik eraiki\", Ertzaintzak ekitaldian deliturik ikusi ez zuen arren. Antzeko bidetik, adierazi zuen \"moralki eta etikoki onartezina\", \"biktimen sentsibilitatearen kontrakoa\", zela Jon Bienzobas ETAko euskal presoaren margolanak Galdakaoko erakusketa batean ikusgai jartzea, eta, ondorioz, bertan behera utzi behar zela erakusketa hori.\nBestalde, 2019ko urrian, ETAren kontrako bere atzera begirako ikuspegi irmoa berretsi zuen: \u00abETA akatsa izan zen hasieratik bukaera arte, eta inoiz ez zen existitu behar\u00bb, eta \u00abindarkeria edo terrorismoa erabiltzea okerra da, oker larria. Oker etiko, politiko eta demokratikoa\u00bb, adierazi zuen Sabino Arana Fundazioaren jardunaldi batean. Gainera, zuritu egin zuen bakearen aldeko ETAren amaierako Ipar Euskal Herriko ekitaldietan Jaurlaritzak parte hartu ez izana, ETAk gutun batean Jaurlaritza iraindu zuela argudiatuz eta borroka armatua uzteko ETAk hartutako jokabidea gutxietsiz.\nKataluniako prozesu subiranistarekiko, distantziak agertu ditu. 2019ko urrian, buruzagi katalanen kontrako prozesuaren epaia jakin eta berehala emandako adierazpen ofizialean, zentzugabetzat jo zuen prozesu judiziala, baita epaia \"zorigaiztokotzat\" ere, eta Espainiako politikaren judizializazioaren kontra ohartarazi. Aldi berean, elkartasuna adierazi zien epaitutako presoei, lasaitasuna eskatu zuen joko politikoan, eta negoziazio politikoaren bidea babestu.\nFamilia.\nFlori Renteria Elgezabalen eta Juan Karlos Urkullu Larrearen semea da. Lucia Arieta-Araunabe\u00f1arekin ezkonduta dago. Bikoteak hiru seme-alaba ditu (Malen, Karlos eta Kerman), eta 2020ko otsailaren 27an jaio zen lehen biloba (Peru)."}
{"id": "11581", "revid": "119347", "url": "https://eu.wikipedia.org/wiki?curid=11581", "title": "Gemma Zabaleta", "text": "Maria Gemma Aranzazu Zabaleta Areta (Donostia, Gipuzkoa, 1957ko martxoaren 23a) politikari ohia da, PSE-EEko kidea. Alderdi horren ordezkari, Eusko Legebiltzarreko legebiltzarkide izan zen VI., VII. eta VIII. legegintzaldietan, eta Lan eta Gizarte Politikako sailburu Patxi Lopez buru zuen Eusko Jaurlaritzaren aldian. PSE-EEren Gipuzkoako Batzorde Eragileko kide izan zen, Urretxuko Udaleko zinegotzi, eta Gipuzkoako Aldundiko diputatu. Filologia Hispanikoan dago lizentziaturik.\n2009an Patxi Lopez lehendakariak Eusko Jaurlaritzako gizarte-politiketarako sailburu izendatu zuen. Bere lehentasuna, krisialdi ekonomiko itzel baten erdian, euskal enplegu zerbitzua martxan jartzea izan zen. Lanbide 2011ko urtarrilaren 1ean jaio zen, INEM ohiaren langileak eta bulegoak bere gain hartuta.\n2013. urtea hastearekin batera, politikako jarduna atzean utzita, buru-belarri euskara ikasten jarri zen, eta urte horretako martxoan lehen aldiz euskaraz egin zioten elkarrizketa bat \"Berria\" egunkarirako."}
{"id": "11582", "revid": "127145", "url": "https://eu.wikipedia.org/wiki?curid=11582", "title": "Unai Ziarreta", "text": "Unai Ziarreta Bilbao (Mungia, Bizkaia, 1970eko maiatzaren 21a - ) eusko legebiltzarkide ohia eta Eusko Alkartasunako presidentea izan zen 2007tik 2009ra. Ogibidez abokatua da. Zuzenbidean lizentziatu zen Euskal Herriko Unibertsitatean eta Pedro Ibarretxe praktika juridikorako eskolan diplomatu zen, Deustuko Unibertsitatearen laguntzarekin.\nAintzane Ezenarro (Aralar) eta bera 2009ko Eusko Legebiltzarrerako hauteskundeetako lehendakarigai bakarrak ziren euskara ama hizkuntza gisa zutena. Horrez gain, zerrendaburua zen Bizkaitik baina ez zen hautatua izan."}
{"id": "11585", "revid": "336", "url": "https://eu.wikipedia.org/wiki?curid=11585", "title": "Rudolph Hess", "text": "Walter Richard Rudolf Hess (He\u00df alemanez) (Alexandria, Egipto, 1894ko apirilaren 26 - Berlin, Alemania, 1987ko abuztuaren 17) Alemania Naziko politikari nabarmena izan zen.\nHitlerren laguna eta alderdikidea izan zen. 1925ean, F\u00fchreren idazkari partikular izendatu zuten. Hitlerrek gobernua bereturik, \"Reichstag\"eko kide izan zen. Goi-karguak izan zituen Alderdi Nazional Sozialistan.\n1939an, Hitlerren bigarren ondorengo izendatu zuten (G\u00f6ringen ondoren). Bigarren Mundu Gerran, arrazoiak garbi ez daudela (Britainia Handiarekin Sobietar Batasuna zenaren kontrako ituna egiteko asmoa omen zuen), Eskoziara ihes egin zuen (1941), eta preso hartu zuten. Gerra amaitutakoan, Nurenbergeko epaiketetan gerra-hiltzailetzat epaitu zuten. Burua nahasirik zuela eta, heriotzara kondenatu ordez, bizi guztirako kartzela-epaia eman zioten (1946). Spandauko espetxean (Berlin) bete zuen kondena.\nNurenbergen epaituetatik kartzelaldirik luzeena jasan zuen Hessek."}
{"id": "11587", "revid": "137486", "url": "https://eu.wikipedia.org/wiki?curid=11587", "title": "Adolf Eichmann", "text": "Otto Adolf Eichmann (1906ko martxoaren 19 - 1962ko maiatzaren 31) Alemania Naziko SSetako goi-mailako ofiziala izan zen. \"Azken Konponbidea (\"Endl\u00f6sung\")\" deitu zitzaionaren arduradun zuzenetako bat izan zen, Polonian nagusiki eta, II. Mundu Gerra garaian, deportatuen kontzentrazio-esparruetarako garraioaren ardura ere izan zuen.\nHori dela eta, Hirugarren Reich-eko hiltzaile nagusitzat jo ohi da. Gerra ostean, Argentinan ezkutatu zen, baina, 1960an, Israelgo zerbitzu sekretuek aurkitu, bahitu eta Estatu Judura eraman zuten epaitua izateko. Heriotza zigorra ezarri eta 1962an urkatu zuten .\nBiografia.\nOtto Adolf Eichmann Solingenen (Alemania) jaio zen, baina sendia Linzera (Austria) joan zen bizitzera. 5 senideren artean zaharrena, haurra zen ama hil zitzaionean eta ez zuen sekula Matilda amaorde berria onartu.\nNerabezaroan, Realschulen ikasi zuen eta hantxe ezagutu zuen Salomon laguna. Maiz joango zen haren etxera bazkaltzera, Adolf ez baitzen berean gustura sentitzen. Lagun honen etxean ikasi zuen yiddish eta hebreeraz hitz egiten.\nSenide gazteenak austriarrak baziren ere, Adolf atzerritarra zen herri hartan eta lana ezin aurkiturik ibili zen. Aitaren lagunetako bat Ernst Kaltenbrunner zen, austriar jatorriko buruzagi nazia, eta alderdiak bazuen egoitza Linzen. Horrela, Hitlerren 1932ko apirilaren 1eko dotrinaren jarraitzaile sutsua, Eichmann austriar alderdi nazian (NSDAP) sartu zen, 899.895 zenbakia zuelarik. Egun berean, SSetan ere sartu zen, 45.325 zenbakiarekin, eta, 1934ko urriaren 1ean, Berlinera transferitu zuten.\n1935eko martxoaren 21ean, Eichmann Veronika Lieblekin (1909-1997) ezkondu zen eta lau seme eduki zituzten: Klaus Eichmann (Berlin, 1936), Horst Adolf Eichmann (Viena, 1940), Dieter Helmut Eichmann (Praga, 1942) eta Ricardo Francisco Eichmann (Buenos Aires, 1955).\nErantzukizunak.\nHolokaustoren garraioaren ardura izan zuen. Gizon zorrotza bere lanean, eskatutakoa betetzeko aproposa zen eta juduak hori besterik ez ziren Adolfentzat, estatistika xumeak.\nHala ere, 1960an Israelen egin zioten epaiketan, ez zuen bere burua antisemita fanatiko kontsideratu eta judu jatorria ere aitortu zuen arbasoen artean. Bizitzaren azken une honetan, Reinhard Heydrich edo Heinrich Himmler bezalako buruzagien aginduak bete besterik ez zuela egin esan zuen.\n1939an, Alemaniak juduak botatzeko aukera aztertu zuen eta Eichmann eztabaidan izan zen liderretako bat izan zen. Palestinarako migrazioaz aritu ziren eta Ekialdeko Europan estatu judu baten sorrera ere aztertu zuten. Azkenean, Polonian kokatuko ziren ghettoetara deportatzeko erabakia hartu zuten eta, 1942an, Heydrichek antolatutako Wannseeko Konferentzian, Azken Konponbideaz hitz egin zuten.\nAdolf Wannseen bildu ziren haietako bat zen eta kontzentrazio-esparruetarako deportazioen antolaketaren ardura eman zioten. Judenr\u00e4te edo juduen kontseilua sorrarazi zuen, hauek deportazioetan elkarlana eta ghettoetako biztanleak identifikatzeko laguntza eskaintzen zutelarik: zerrendak osatu, ondasunen inbetarioak egin...\nEichmann eta beste buruzagien artean izandako ika-mikak ezagunak ziren eta juduen arazoa konpontzeko gehiezko grina aurpegiratzen zioten haiek. Jasotako aginduetatik aurrera joaten omen zen eta, gerra bukaeran, Himmlerek juduen aurkako taldeko hilketekin bukatzea erabaki zuenean, Adolfen aginduek ez ziren gelditu eta hilketek aurrera jarraitu zuten.\nAdolf Eichmannen laguntzaileak Holokaustoan.\nAdolf Eichmannek eta bere laguntzaileen ardura nagusia judu eta Alemania naziaren arerio zirenak trenetan sartu eta deportatzea izan zen. Herrialde okupatu bakoitzean, kontzentrazio-esparruetarako bidalketaren arduradun bat zegoen eta hauek izan ziren haietako batzuk:\nIhesa.\nBigarren Mundu Gerra amaitu zenean, estatubatuar armadak harrapatu zuen, baina ez zuten \"Otto Eckmann\" izena zuen gizona ezagutu eta, 1964an, ihes egin zion estatubatuar zaintzari eta Alemaniako hainbat lekutan gorde zen. Berehala erabili ez bazituen ere, 1948an, Argentinara joateko paperak lortu zituen.\n1950eko urtearen hasieran, Eichmann Genovan egon zen, Italian, \"Ricardo Klement\" errefuxiatuaren nortasuna erabiliz. Frantziskotar fraide nazizale baten laguntzaz, Gurutze Gorriko Nazioarteko Komiteak emandako pasaportea eta Argentinarako bisadoa eskuratu zituen, biak \"Ricardo Klement\"en izenean. Horrela igo zen \"Bolzano\" barkura 1950eko uztailaren 15ean.\nHurrengo urteetan Buenos Airesen burutu zituen lan ezberdinak (langileburu, egurgile, untxi zaindaria...) eta familia osoa biltzea lortu zuen. Mossaden esku erori zenean, Buenos Aireseko Mercedes Benz lantegi batean ari zen. N\u00farembergeko epaiketetan, bere izena behin eta berriro atera zen, baina, desagertuta zegoenez, hila zegoela uste zen edo betirako desagertua.\n1948an jaio zen Israelgo estatua eta, 1949an, sortu zuten Mossad inteligentzia agentzia. Honen helburu garrantzitsuenetako bat kriminal nazien jazarpena zen. 1950eko hamarkadan, judu eta holokaustoaren biktima asko zebiltzaten Eichmann bezalako naziak ehizatu nahian. Hauetariko bat zen Simon Wiesenthal eta badirudi honen informazioa baliotsua izan zela Eichmann harrapatzeko, gerora, Mossadeko buru zen Isser Harelek partaidetza hori ukatu bazuen ere. Eichmann izena aldatuta ezkutatzen zen, baina ez horrela emaztea eta seme-alabena eta horrek galdu zuen.\nLothar Hermann izan zen garrantzitsua Eichmann identifikatzeko orduan. Abokatu judu alemaniarra Dachauko kontzentrazio-esparrutik ihes egin zuen eta Argentinan bizi zen errefuxiatuta. Alaba Eichmann izeneko gizon batekin hasi zen harremanetan eta bere aitaz harro agertzen omen zen. Hermannek informazioa Shlomo Cohen Abarbanel Mossadeko kideari iristeko bideak egin zituen.\n1959an, Mossadek topatu zuenean, Eichmann \"Ricardo Klement\" izenpean gordetzen zen Buenos Aires iparraldean. Garibaldi kalean bizi zen, asfaltatu gabeko gune batean, eta ezkutuan hartutako argazkiek salatu zuten, ezkerreko belarria berezia baitzuen. Kasu honetan, David Ben-Gurion lehen ministroak Mossadeko buru zen Isser Hareli eskatu bezala, harrapatzeko eta Israelera eramateko plana egin zen eta Simon Wiesenthalek eskuratutako informazioa ezinbestekoa izango zen.\nArauak hautsiz, 1960ko maiatzaren 1ean, Israelgo espioitzaren \"nokmin\" talde batek (mendekatzaileak) \"Garibaldi Operazioa\" burutu zuen (Eichmann bizi zen kalearen izena). Rafael Eitanek zuzendu zuen eta Peter Malkinek koordinatu. Aste pare bateko behaketaren ondoren, Adolf ohitura arrunteko gizona zela jakin zuten eta datu honek bahiketa asko erraztuko zuen. Mossadekoek 2 auto erabili zituzten, bata matxura simulatzeko eta bestea, berriz, ihes egin ahal izateko. 1960ko maiatzaren 11n, zain geratu zitzaizkion izurratutako autoaren ondoan, baina, \"La Independencia\"ren autobusa iritsi zenean, Eichmann ez zetorren barruan. Gaua zen eta hurrengoaren zain geratu ziren. Merezi izan zuen itxaroteak eta Adolf hurrengo autobusean iritsi zen lanetik. Auto matxuratua ikusi zuen eta ez zuen inongo susmorik hartu gazteleraz egin zioten galdera zuzendu ziotenean:\nEichmann harrituta geratu zen autoaren argiek itsutzen zuten bitartean eta geratu eta eskua patrikara eramaten saiatu zen, baina gainera etorri zitzaizkion eta Adolf garrasika hasi zen. Autoa martxan jarri eta haren hotsak istiluak ezkutatu zituen. Bahitutakoa kotxean sartu zuten. Israeldarrek segurtasuneko etxe batera eraman zuten, ohe bati lotu eta galdeketak egin zizkioten. Hasieran, \"Ricardo Klement\" izena aitortzen zuen; gero, \"Otto Henninger\"; azkenean, Adolf Eichmann zela esan zuen eta SSetan zuen zenbakia ere bai.\nPeter Malkinen zera esango zuen gerora:\nAstebete atzeratu ziren abioiaren behar burokratikoak eta bahitzaileak ez zeuden lasai, baina tinko eutsi zioten segurtasuneko etxean zain. Eichmannek gutuna sinatu behar izan zuen:\nAzkenean, maiatzaren 20an, abioiak lur hartu zuen; erdilokartuta eraman zuten Eichmann Ezeiza nazioarteko aireportura. Beste nortasun bat zuen, eta hegazkinaren mekaniko mozkor baten plantak zituen. Pasaporte faltsu baten atzean ezkutatuta, Haifa israeldar hirira eraman zuten berehalakoan.\nKantzelaritzak zalaparta handia egin zuen bahiketa harengatik eta Mario Amadeo enbaxadoreak subiranotasunaren bortxaketa larria zela esan zuen. Nazio Batuen Erakundearen Segurtasun Batzordera eraman zuten erreklamazioa eta haren onespena lortu zuten, baina Israelek ez zuen sekula kriminal nazia askatzeko asmorik izan. Arturo Frondiziren Argentina eta Israelen arteko harremanek etena izan zuten une hartan.\nEpaiketa Israelen.\nEz zuten bahiketa ezkutatu, alderantziz. Komunikabideetan zabaldu zuten Simon Wiesenthalen elkarlana eta Israelgo nazioaren helburua adieraziz, Mossaden partaidetza alboratzen zuten bitartean.\nM. Landau buru zuen tribunalak epaitu zuen Jerusalemen. Eichmannek aginduak obeditu besterik ez zuela egin esan zuen, baina zinpekoek genozidioaren errudun zela erabaki zuten.\n1961eko abenduaren 15ean amaitu zen epaiketa eta heriotza zigorra ezarri zioten, urkatua izango zelarik. 1962ko maiatzaren 31n bete zen sententzia Ramlako presondegian.\nHauek izan ziren bere azken hitzak:\nGorputza erraustua izan zen eta bere errautsak Mediterraneo itsasoan banatu zituzten Holokaustotik biziraun zuten batzuen aurrean. Ez ziren Israelgo urak, ez baitzuten omenaldiak egin zitzaizkiokeen lekurik sortu nahi.\nEichmannen atxiloketak Josef Mengele eta Franz Stangl bezalako Argentina eta Brasilgo beste nazi batzuen arreta piztu zuen eta hobeto ezkutatu beharrean izan ziren."}
{"id": "11589", "revid": "65203", "url": "https://eu.wikipedia.org/wiki?curid=11589", "title": "Joachim von Ribbentrop", "text": "Ulrich Friedrich Wilhelm Joachim von Ribbentrop (jaiotzez Ulrich Friedrich Wilhelm Joachim Ribbentrop) (1893ko apirilaren 30 - 1946ko urriaren 16) Alemania Naziko Kanpoko Aferetako ministroa izan zen 1938tik 1945 arte.\nHorren aurretik, 1935 eta 1938 bitartean, Alemaniako enbaxadorea izan zen Erresuma Batuan. Gerrari begira, aliantza sarearen eztabaidan parte-hartze garrantzitsua izan zuen, Alemania-Italia-Japonia ardatza osatuz. Sobiet Batasunako Molotov Kanpoko Aferetako ministroarekin elkarri ez erasotzeko Molotov-Ribbentrop ituna sinatu zuen Bigarren Mundu Gerra piztu baino lehentxeago. Gerraren ostean, armada britainiarrak atzeman zuen. Nurembergen epaiturik, hiltzera zigortu zuten gerra-krimenak leporatuta.\nBizitza.\nAlemanian, Suitzan, Frantzian eta Ingalaterran egin zituen ikasketak eta 1910ean Kanada aldera joan zen. Alemaniara itzuli zen Lehen Mundu Gerraren garaian (1914) eta hango gudarosteko ofizial jardun zuen gerra amaitu arte. 1920an Henkell ardogile aberatsaren alabarekin ezkondu zen, eta beregain ibili zen handik aurrera. 1932an ezagutu zuen Adolf Hitler eta berehala sartu zen alderdi nazionalsozialistan. 1933an, Hitler-ek aginpidea hartu orduko, arduratu zen nazien kanpo arazoez eta armen uztearen aldeko batzarrean parte hartu zuen Genevan 1934an. Ingalaterran enbaxadore izendatu zuten 1936an eta Kanpo Arazoetarako ministro 1938an. Ribbentrop-en lorpen handiena Sobietar Batasunarekiko ituna izan zen (1939ko abuztua), haren ondoren, 1939ko irailean, libre izan baitzuten naziek Poloniaren konkistarako eta, beraz, Bigarren Mundu Gerrarako bidea. 1940ko irailean Alemaniaren, Italiaren eta Japoniaren arteko ituna izenpetu zen Ribbentrop-en gidaritzapean, baina berehala apaldu zen haren itzala buruzagi militarren artean. Hanburgon 1945eko ekainean preso hartu, eta 1946an hil zuten urkaturik, Nurenbergeko auzian hiltzera kondenaturik. \"Zwischen London und Moskau (Londres eta Mosku artean)\" izeneko oroitzapen liburua idatzi zuen kartzelan."}
{"id": "11593", "revid": "124047", "url": "https://eu.wikipedia.org/wiki?curid=11593", "title": "Kontzentrazio-esparru", "text": "Kontzentrazio-esparrua, kontzentrazio eremua edo zigor itxitura aurkari politikoentzako, etsaientzako edo talde erlijioso zein etnikoentzako, gerra garaian jeneralean, eraikitako atxilotze-gune erraldoia da. Horko presoak talde irizpide horiek (edo beste batzuk) erabiliz atxilotzen dituzte, ez dituzte lege prozesu garbi batean gizabanakotzat epaitzen. \"Kontzentrazio\" hitzak osasunik gabeko masifikazioa ere adierazi ohi du.\nHitlerren Alemania Naziko eta Stalinen Sobiet Batasuneko kontzentrazio-esparruak arte, hitzak presoak biltzen ziren gunea (baldintzak kaxkarrak izanda ere) esan nahi zuen. Gaur egun, hitza Holokaustoari lotzen zaio, eta inork ez du erabiltzen bere atxilotze-esparruak izendatzeko. Haren ordez, beste sinonimoak aipatzen dira: barneratze-esparruak... Sarraskitze esparruak eta kontzentrazio esparru ugari izan ziren: Auschwitz, Bergen-Belsen, Buchenwald, Dachau, Mauthausen eta beste asko.\nEspainia.\nEspainian ere, 1936 eta 1947 artean hainbat kontzentrazio esparru izan zen. Errepublikar soldaduak, disidente politikoak, homosexualak edo preso arruntak zeuden bertan. Hierarkia bat zegoen presoen artean eta maila handienean zeuden presoek beheko mailakoei agintzen zien lana. Horrela egin zituzten eraikuntza eta obra erraldoiak: Bajo Guadalquivir (Campo de Los Merinales) delakoan eginiko kanala, \"Valle de los Ca\u00eddos\", trenbideak, urtegiak...\nEspainiako hainbat kontzentrazio esparru:\nEuskaldunak eta espainiarrak atzerriko kontzentrazio esparrutan.\nAgian euskaldunentzat kontzentrazio esparru ezagunena Gurseko kontzentrazio-esparrua da. Nahiz eta euskaldunak gainerako presoekin alderatuta egon ziren egoera hain tamalgarria ez izan gorriak pasatu zituzten.\nFranco Gerra Zibila irabazten zihoan heinean, bando errepublikazalean borrokatzen aritu zirenak Frantziarantz alde egin beharrean ikusi zituzten bere buruak. 10.000 inguru izan zirela esan ohi da; alemaniarrek kontsultatu ohi zuten ea zer egin \"dos mil rojos espa\u00f1oles de Angulema\" haiekin, baina Serrano Su\u00f1errek, Francoren ministroak, ez zuen ezer egin hori konpontzeko. Salbatu ziren gutxiek ezin izan zuten etxera itzuli, 40 urteko diktadura etorri baitzen ondoren."}
{"id": "11595", "revid": "1519", "url": "https://eu.wikipedia.org/wiki?curid=11595", "title": "Lourdes Iriondo", "text": "Lourdes Iriondo Mujika (Donostia, Gipuzkoa, 1937ko martxoaren 27a - Urnieta, Gipuzkoa, 2005eko abenduaren 27a) euskal kantaria eta idazlea izan zen. Euskal kantagintzaren erreferente izan zen 1965etik 1978ra bitartean. Ez Dok Amairu taldeko kidea izan zen hasieratik, eta senar izan zuen Xabier Lete, talde bereko kidea.\nBizitza.\nHamaika haurride ziren Iriondo-Mujikatarrak; horietatik Lourdes bigarrena zen. Zazpi urte zituela, familia osoak Urnietara egin zuen, eta han eman zituen haurtzaroa eta gaztaroa. Euskara lehen hizkuntza zuen, baina anai-arrebengan gero eta handiagoa zen erdararako joera. Mojetan ikasi zuen Iriondok, hasieran Urnietan, gerora Donostian. Mojak frantsesak ziren, eta frantsesez egin behar izaten zuten ikastetxean.\nIriondo gazteak behartsuak lagundu nahi zituen; hori zela eta, hemeretzi urterekin Gasteizko Misioneras Seculares elkartearen formakuntza etxean sartu zen, misiolari lanetarako prestatzeko asmoz. Ez zuen ametsa betetzeko aukerarik izan, handik urtebetera bihotzeko eritasun larria diagnostikatu baitzioten. Hortik aurrera, zorrotz zaindu behar izan zuen osasuna. Gaixotasunaren ondorioz, etxean egotera behartuta egon zen denboraldi luzez. Garai hori aprobetxatu zuen haurtzarotik gogoko zuen musikagintzan trebatzeko.\nMusika arloko lehen urratsak.\nIzan ere, txikitatik izan zuen musikarako zaletasuna; ahots gozoa eta garbia zuen, eta familia giroan abesti zaharrak kantatzen zituzten askotan. Urnietako txistulari taldean ibili zen, eta Donostiako akademia batean zazpi urtez aritu zen opera eta kantua ikasten. 1964an, aitak oparitutako gitarrarekin hasi zen Cecilio Espada irakaslearekin eskolak hartzen. Aurretik hasia zen bere kantuak egiten; kutsu erlijiosokoak ziren horietako asko, bai eta euskara eta euskal kulturaren ingurukoak ere. Abesti gehienak lagunek (tartean, Joseba Zugasti Urnietako apaiza) moldatzen edo euskaratzen zizkioten, artean ez baitzen gai sentitzen euskaraz konposatzeko.\nJendaurreko lehen emanaldia 1964an egin zuen, Andoainen, ikastolaren alde egin zen kantaldi batean. Arrakasta handia lortuta, Tolosan eta Villabonan abestu zuen gero. 1965ean, Aizarnan, Gazteriaren Egunean kantatu zuen, eta hor ere arrakasta handia lortu. Berehala, Joxemari Iriondo kazetari eta lehengusuaren eskutik, Loiolako Herri Irratirako hainbat kantu grabatu zituen, eta horiek emititzen hasi ziren. Entzuleen hainbat kritika jaso zituen arren, besteak beste \u00abespainiar gitarrarekin euskaraz abesterik ez zegoelako\u00bb, oso ezagun egin ziren Lourdes Iriondoren ahots eta doinuak. Handik aurrera, Euskal Herriko txoko guztietan ibili zen kantari. 1965ean, berrogei kantaldi inguru eskaini zituen. 1967an, berriz, 170 inguru izan ziren. Garai hartan izan zituen lehen arazoak zentsurarekin. \u00abEz gaude konforme\u00bb, \u00abAskatasuna zertarako\u00bb, \u00abNire erria\u00bb eta gisakoak kantaldietan abesteko baimena jaso behar zuen, eta hainbatetan moldaketak egin.\nEz Dok Amairu.\nGarai hartako Euskal Herrian ez zen batere ohikoa emakume bat oholtza gainean agertzea, gitarra eskuetan zuela. Luze gabe hasi ziren kantari berriarentzat goitizenak agertzen: \"Euskal Herriaren nobia\", \"Euskal Herriko Joan Baez\" eta \"Ez Dok Amairuko musa\" deitu izan zioten. Jose Angel Irigarairen esanetan, \u00abjendea ez da konturatzen zer zen Lourdes Iriondo 60ko hamarkadan. Agertokian transformatu egiten zen, ikaragarria zen, eta jendea liluratuta gelditzen zen\u00bb.\nEz Dok Amairu taldearen sortzaileetako bat izan zen, 1965ean; bileretan hasieratik hartu zuen parte. Dena den, gainerako partaide gehienak ez bezala, ordurako kantari ezaguna zen. Ez Dok Amairun idazkari lanak egin zituen, eta taldearekin batera kantaldi askotan hartu zuen parte.\n1967an lehen bi disko txikiak argitaratu zituen, Belter diskoetxearekin. Aspaldiko kantak ziren: \u00abAbesten dizut, jauna\u00bb, \u00abLoa\u00bb, \u00abKitarratxoa ta euskera\u00bb, \u00abAin urruti ta ain urbil\u00bb...\nNolanahi ere, urtetik urtera Lourdes Iriondoren kantagintza gero eta konprometituagoa ari zen bihurtzen. Honela azaldu zuen bilakaera: \u00abBeharbada, lehenago abestia gauza polit bat bezela kontsideratzen zen. Esakizun haundirik gabeko gauza arin bat bezala. Gaur berriz, esakizun haundiak ditu herriari kantatzen zaion abestiak. Beste kontzientzi batekin kantatzen da gaur. Herriaren problemak kantatzen dira...\u00bb. 1968an, diskoetxe beraren eskutik, beste disko txiki bat eman zuen argitara. Hor zeuden lau kantek argi erakusten zuten urnietarraren bilakaera: \u00abLin-Pan mendia\u00bb, \u00abAskatasuna zertarako\u00bb, \u00abNire erria\u00bb eta, batez ere, garaiko ereserki bihurtu zena, \u00abEz gaude konforme\u00bb.\nEz zen 1968ko uzta bakarra izan. Disko luze bat argitaratu zuen, \"Kanta zaharrak\" (Belter, 1968), Resurreccion Maria Azkuek bildutako kantutegitik aukeratutako ale zaharrekin. Urte beran, gainera, Xabier Leterekin ezkondu zen. Hurrengo urtean, disko txiki bat argitaratu zuen bikoteak. 1969an, beste bi disko txiki eman zituen argitara Iriondok; horietako bat, haurrentzako abestiekin: \"Aur kantak\". \nEz Dok Amairu bereizi ondoren.\n1972an bereizi zen Ez Dok Amairu. Gero, Iriondo Xabier Leterekin eta Benito Lertxundirekin ibilbide laburreko beste proiektu batean hasi zen: Zazpiribai ikuskizunean. Horretan Ipar Euskal Herriko beste hainbat musikari ere aritu ziren: Pantxoa eta Peio, Ugutz Robles-Arangiz, Manex Pagola, Patxika Erramuspe...\n1974an argitaratutako \"Lurdes Iriondo\" disko luzea (Artezi) eta 1976an Xabier Leterekin ateratako bilduma izan ziren grabatutako azken lanak. Haren heriotzaren ostean, \"Antologia\" bilduma argitaratu zuen Elkar diskoetxeak 2006an.\n1978an Hernaniko Galarreta pilotalekuan Xabier Leterekin, Antton Valverderekin eta Pantxoa eta Peiorekin batera egindako kontzertua izan zen haren azken emanaldia. Garai hartan aldaketa handiak gertatzen ari ziren gizartean eta kulturgintzan, eta ez zen oso eroso sentitzen. Horrez gain, osasun makalegia zuen kontzertuz kontzertu ibiltzeko. Handik aurrera, literatura, ikastola eta parrokia izan zituen zeregin nagusiak.\nHaurrekiko lanak, eta literatura.\nHaurrekin zaletasun berezia zuen, eta haientzako hainbat liburu argitaratu zituen: \"Martin arotza eta Jaun deabrua\" (Toribio Altzaga Saria jaso zuen), \"Sendagile maltzurra\" (Gero, 1973), \"Asto baten malura\" (Gero, 1975) eta \"Buruntza azpian\" (Gero, 1975). Bi narrazio liburu ere kaleratu zituen: \"Hego-haizearen ipuinak\" (Gero, 1973) eta \"Lotara joateko ipuinak\" (Erein, 1983).\nHaurrekin Buruntza antzerki taldea antolatu zuen Urnietan, eta hainbat antzezlan idatzi eta zuzendu. Horietako bat, \"Fabrika berria\", 1977an estreinatu zen. Herriko parrokian ere lan handia egin zuen urte horietan guztietan.\nHaurrentzako egindako lan sortaren artean, haurren euskalduntzea laguntzeko helburuarekin, 1982. urtean Eusko Jauirlaritzak Hezkuntza Sailak bideo sorta bat didaktikoa ekoiztu zuen, \"Kontu kontari\" izenarekin, Lourdes Iriondo eta Imanol Urbietaran zuzendaritzapean. Bideoetan euskara lantzeko hainbat elementu agertzen ziren: ipuinak, marrazkiak, txotxongiloak, abestiak, motrizitatea... \nHeriotza eta omenaldiak.\n2005eko abenduaren 27an hil zen, 68 urte zituela. Hil ostean hainbat omenaldi egin zitzaizkion. "}
{"id": "11596", "revid": "1545", "url": "https://eu.wikipedia.org/wiki?curid=11596", "title": "Holokaustoa", "text": "Holokaustoa (grezieratik\u02d0 , \"holos\", \u00abguztia\u00bb + \"kaustos\", \u00aberreta\u00bb) , Shoah izenaz ere ezaguna (hebreerazko izenetik), genozidio sistematikoa izan zen, naziek eta haien laguntzaileek Bigarren Mundu Gerra bitartean gauzatu zutena juduen aurka.\nAlemanian hasi ziren juduen kontrako lehen erasoak, Hitler agintari zela. Hala, 1938tik aurrera indartu egin ziren juduen kontrako neurriak; kontzentrazio esparruetan sartu zituzten, eta askok eta askok Europako beste herri batzuetara edo Ameriketara ihes egin behar izan zuten. Bigarren Mundu Gerran naziek beren mendean zuten Europako lurralde guztietara zabaldu ziren juduen kontrako erasoak. 1942tik aurrera, juduak hiltzeko \"Endl\u00f6sung\"a (Azken Konponbidea) jarri zuten indarrean: gas ganberak eta labeak prestatu eta han hil zituzten 5.700.000 judu inguru.\nNaziek genozidioa praktikara eramateko erabakia 1941eko udaren amaieran eta udazkenaren hasieran hartu zuten, eta programa genozidak 1942ko udaberrian hartu zuen punturik gorenena. 1942ko bukaeratik aurrera, biktimak karga-trenetan garraiatzen ziren, batez ere kontzentrazio-esparruetara bideratuak; han, gehienak sistematikoki hiltzen zituzten gas-ganberetan. Horren guztiaren planifikatzailea eta administratzaile nagusia Heinrich Himmler izan zen.\nGainerakoan, Adolf Hitlerren erretorika antisemita errepikatuak sustatu zuen hilketak gauzatzea eta, horretaz landa, Hitlerrek berak onartu zuen. Hala, 1941 eta 1945 artean, Europako juduen populazioa sistematikoki jazarri eta hil zen, XX. mendeko genozidio handienean. Hala ere, sarraski hori ez zen juduetara mugatu, opresio eta hilketa-ekintzak beste talde etniko eta politikoetara zabaldu ziren. Alemaniako estatuaren beso bakoitzak genozidioaren logistikan parte hartu zuen, eta Hirugarren Reicha Estatu genozida bihurtu zuen.\nNazien biktima ez juduak honako hauek izan ziren: komunistak eta politika ezkertiarreko sektoreetako kideak, homosexualak, ijitoak, Jehovaren Lekukoak, ezgaitu fisiko eta mentalak eta gerrako presoak.\nTerminologia.\n\u00abHolokausto\u00bb terminoak suak kontsumitutako sakrifizioari egiten dio erreferentzia; lehen erabiltzaileak 1950eko hamarkadaren amaierako historialari juduak izan ziren; hitza 1960ko hamarkadaren amaieran orokortu zen. \"Shoa\" izenaz ere ezaguna da: hebreeratiko hitza da, \"hondamendia\" esan nahi duena.\nHolokaustoaren jatorri historiko eta ideologikoak.\nHolokaustoko lehendabiziko urratsak Kristallnacht-en (\"kristal gaua\", 1938ko azaroaren 8an eta 9an) eta T-4 Eutanasia Programan gertatu ziren. Hortik \"Einsatzgruppen\" (hil-taldeak) sortu ziren. Holokaustoko kapitulu nagusia, dena den, kontzentrazio zein sarraski-esparruak izan ziren, zeinen bidez naziak jomugan zituzten pertsona guztiak erailtzen saiatu ziren.\nJuduak izan ziren Holokaustoaren biktima nagusiak, \"Azken Konponbidea\" izeneko operazioan. Erailen kopuru aipatuena 6.000.000koa da, nahiz eta batzuetan 5.000.000 erail zituztela aipatu. Baina orobat genozidio hori nozitu zuten beste giza talde batzuek ere, hala nola 220.000 ijitok (Europan zirenen laurden bat), Sobietar Batasuneko 2,8 milioi gerra presok, errusiarrek (18 miloi zibil), poloniarrek (3 milioi poloniar judutar, eta judutar ez ziren beste 2 milioi), elbarriek, homosexualek, Jehovaren lekukoek, komunistek, eta politikaren nahiz erlijioaren arloko beste hainbat aurkarik.\nHistorialari guztiek halere ez dute talde horien guztien jazarpena Holokaustoaren definizioan sartzen. Batzuen ustez, juduen jazarpena baizik ez da sartzen Holokaustoaren barruan. Beraz, zein definizio hartzen den, biktimen kopurua asko aldatzen da.\nOinarri ideologikoak.\nHirugarren Reicharen helburu nagusietako bat Europako arraza-berregituraketa izan zen. Bertan, antisemitismoak funtsezko eginkizuna izan zuen, honek aldarrikatzen zuen \u00abjudua\u00bb gaitz guztien jatorria zela, bereziki internazionalismoa, bakezaletasuna, demokrazia eta marxismoa, kristautasunaren, Ilustrazioaren eta masoneriaren sorreraren erantzulea zela. Ideologia horretaz gain, genozidioaren exekuzioaren euskarria Alemaniako gizartea izan zen, Europako gizarte modernoena eta garapen tekniko handiena zuena, eta burokrazia antolatu eta eraginkorra zuen.\nWeimarko Errepublika.\n1919tik 1933 arte Alemaniak izan zuen erregimen politikoa izan zen. Lehen Mundu Gerrako porrotaren ostean, Weimar hirian nazio-batzarra bildu zen, herrialdeari konstituzioa emateko. Gobernu era berria gorabehera, Errepublikaren izen ofiziala \"Deutsches Reich\" (\u00abAlemaniar Inperioa\u00bb) zen. \"Weimarko Errepublika\" historialariek asmatutako esapidea da.\nWeimarko Errepublika Alemanian demokrazia liberala eratzeko lehendabiziko saioa izan zen. Garai gatazkatsua izan zen, eta Errepublikak ezin izan zion aurre egin. 1929ko krisi ekonomikoa zela eta, langabezia guztiz zabaldu zen Alemanian barrena. Miseria-giro hartan eskuin muturreko Alderdi Nazionalsozialistak gora egin zuen eta, 1933ko urtarrilean, aginpidea hartu zuen Hitlerrek, hauteskundeetan lehen indarra izan zirenean.\nNazien diktaduraren makina abiarazia zen: oposizioa gupidagabe suntsitu ondoren, jaun eta jabe bihurtu ziren, Gestapo polizia politikoan oinarriturik: naziek Reichstag-i su emandakoan, komunistak eta sozialistak garbitu zituzten; juduen aurkako esetsaldia izugarri areagotu zen eta, azkenik, alderdi nazionalsozialista barneko oposizioa deuseztatu zuten (\u00abLabana luzeen gaua\u00bb, 1934ko ekainaren 30ean). \"Reichsf\u00fchrer\" bihurturik, Hitlerrek Alemania gerrarako prestatu zuen. \nAntisemitismoa alemaniar gizartean.\nAlemanian, kristautasunaren sorreratik Europan izan zen konstante historiko (antijudaismoa) baten sentimendua, XIX. mendearen amaieran nabaritu zen, antisemitismoaz hitz egiten hasi zen momentuan. Mende horretan zehar, judu batzuk beren erlijioaren marjinaltasuna konpontzen saiatu ziren, bai kristautasunarekin parekatuz, bai judaismo mota berri bat sortuz. Horren ondorioa antisemitismoa zabaltzea izan zen, inguru intelektualetan barne.\nAntisemitismoa nazismoan.\nTestuinguru horretan sortu zen Alemaniako Langile Alderdi Nazional Sozialista (NSDAP), alderdi nazia, 1919an Munichen. 1920ko programa ofizialak alemaniar guztiak Alemania Handi baten barruan batzea proposatzen zuen, eta odol edo arraza alemaniarreko pertsonak bakarrik izatea nazionalak zehazten zuen. Esplizituki, gainera, NSDAPek kristautasun konstruktiboa aldezten zuen, eta espiritu \u00abjudeomaterialistaren\u00bb aurka borrokatzen zuen herrialdearen barruan eta kanpoan.\nBere buruzagi nagusiaren lehen deklarazio politiko ezaguna, Adolf Hitler armada alemanaren kabo ohia, 1919ko irailaren 16ko gutunean azaltzen da, juduen auziari buruzkoa zen, komunitate judua arraza-talde hutsa zela eta ez talde erlijiosoa zioen.\nBere oinarri nazionalista eta antisemitekin, alderdi nazia pixkanaka garatzen joan zen, militanteen eguneroko jarduera bizi eta deigarrian oinarrituta. 1919 eta 1924 artean, Bavariara mugatu zen bere ekintza-eremua. Han, alemanen masa heterogeneoa atzeman zuen, antzinako soldaduek, antikomunistek eta antisemitek osatua, eta, oro har, iraultza nazional baten ideiak erakarritako desklasatuek osatua.\nBere ideia antisemitak Hitlerrek nahiz beste nazi batzuek, hala nola Alfred Rosenberg, Julius Streicher edo Hermann Esser-ek emandako diskurtsoetan azaltzen ziren maiz, eta juduen aurkako neurri sendoak hartzeko beharra azpimarratzen zuten, Alemaniako gizartean zuten eragina erabat ezabatzeko.\nJuduen aurkako neurri nagusiak.\n1933:\n1935: Nurenbergeko Legeak:\n1938\n1941\n1942 \nAzken konponbidea.\n\u00abJuduen Auziko Azken Konponbidea\u00bb (alemanez \"Endl\u00f6sung der Judenfrage\") Adolf Eichmannek asmatutako esapidea da. Azken Konponbidearen gauzatzea Holokaustoko fase hilkorrena izan zen. 1942an Azken Konponbidea erabat gauzatu baino lehen, milioi bat judu hilaraziak ziren. Baina judutar populazio osoa desagerrarazteko erabakiarekin batera, sarraskitze-esparruak eta Europako juduen hilketa sistematikoa abian jarri zen. Erabaki hau Wannseeko Konferentzian hartu zen, 1942ko urtarrilaren 20an. Bilera horretako oharrak ukigabe aurkitu zituzten Bigarren Mundu Gerrako aliatuek, eta frogatzat erabili ziren Nurenbergeko epaiketetan.\nOroimen eguna.\nNazio Batuen Batzar Nagusiak urtarrilaren 27a izendatu zuen Holokaustoaren Nazioarteko Oroimen egun, 2005eko azaroaren 1ean onartutako erabakian (60/7 Erabakia). Hain zuzen, 1945eko urtarrilaren 25ean Armada Gorriak Auschwitzeko heriotza esparrua askatu zuela gogoratzen da egun horretan."}
{"id": "11597", "revid": "201", "url": "https://eu.wikipedia.org/wiki?curid=11597", "title": "Ziriliko", "text": ""}
{"id": "11598", "revid": "219", "url": "https://eu.wikipedia.org/wiki?curid=11598", "title": "Lurdes Iriondo", "text": ""}
{"id": "11599", "revid": "56334", "url": "https://eu.wikipedia.org/wiki?curid=11599", "title": "Tenerife", "text": "Tenerife Afrikar kostaldeko uhartea da, Ozeano Atlantikoan kokatua, eta Espainiako Kanaria uharteetako handiena eta populatuena da. Santa Cruz Tenerifekoko probintziak duen uharte nagusia da. Hiriburua Santa Cruz Tenerifekoa da. 2005ean 838.877 biztanle zituen eta 2.034 km2ko eremua.\nJatorri bolkanikoa du. Tontor garaiena Teide da (3.718 metro), sumendia berez eta Espainiako punturik garaiena.\nToponimia guantxea.\nTenerifek \"Achinech\" izena ematen zioten guantxeek. Bestela, gaur egungo toponimian jatorrizko izen hauek gelditu dira, besteak beste: Taco, Tacoronte, Tamaimo, Taganana, Tegueste, Tejina, Teno, Tigaiga, Guancha, Guamasa, Guincho, G\u00fc\u00edmar, Garachico, Chiguergue, Chirche, Afur, Arico, Abona, Arona, Adeje, Ifonche, Icor eta Isora."}
{"id": "11600", "revid": "336", "url": "https://eu.wikipedia.org/wiki?curid=11600", "title": "Teide", "text": "Teide mendia Espainiako altuena da bere 3.718 metroekin eta Tenerife uharteko gailurra da. Ozeanoko lautadatik 7.500 metro igotzen da. Sumendi bat da, estronboliar motakoa.\nGuantxeentzat \"Echeyde\" izena hartzen zuen (hortik Teide izena) eta bertan Guayota izakia bizi zen, gaizkiaren deabrua.\n1582an Sir Edmund Scoryk lehenengo igoera egin zuen.\nJarduera.\nTeidek hamairu aldiz izan ditu erupzioak azken 2.000 urteetan. Azken erupzioak 1492an, 1704an, 1706an, 1798an eta 1909an izan ziren. Denetan gogorrena 1706koa izan zen baina ez zuen hildakorik utzi. Azkena 1909ko azaroan izan zen eta hamar egun iraun zituen.\nAzken mendean erupziorik zian ez badu ere hainbat fumarola sortzen ditu aldiro.\nNatura Parkea.\n1954an natura parketzat izendatu zuten, \"Parque Nacional de Las Ca\u00f1adas del Teide\" izenarekin, eta UNESCOk bestela Gizateriaren Ondaretzat hartu zuen 2007an."}
{"id": "11603", "revid": "75584", "url": "https://eu.wikipedia.org/wiki?curid=11603", "title": "Ez Dok Amairu", "text": "Ez Dok Amairuk 1965 eta 1972 bitartean jardun zuen. Euskal Herriko kultura mugimendu abangoardista izan zen, lau urte lehenago abiatutako Euskal Kantagintza Berriaren barruan sortua. Hainbat artistek osatu zuten; abeslariek eta idazleek nagusiki. Une hartan hain azpiratua zegoen euskal kultura suspertu eta berritu zuen. Batez ere kultura arlokoa izan zen arren, eragin handia izan zuen politikan, Francoren diktaduraren amaierako aldi hartan. Sekulako lan berritzailea egin zuten: euskaraz ordu arte egindako aipagarrienetakoa izan zen, eta mugarri bihurtu zen. Besteak beste, Nova Can\u00e7\u00f3 Catalana mugimenduko Setze Jutges taldearen eragina jaso zuten.\nEuskal kulturaren antzinako sustraiekiko lotura egiteaz gain, euskal kantagintzako hainbat abesti bildu zuen, Amerikako Estatu Batuetako, Frantziako edota Kataluniako kulturatik jasotako forma modernoagoak ere garatu zituen, guztia Euskal Herriak garai hartan bizi zuen problematika sozial, kultural eta politikoaren esparruan garatu ere.\n2003an, Korrikako 13. edizioan mugimendua espresuki omendu zuten, eta urte hartako abesti ofiziala Mikel Laboak interpretatu zuen, beste batzuekin batera.\nIzena.\nIzena, \"San Martinen estutasuna\" ipuin herrikoitik hartu zuten, amaiera aldera ageri den esalditik zehazki: \u00abEz dok amairu\u00bb (ez dago malefiziorik). Jorge Oteizak proposatu zuen izena. 1971n, Benito Lertxundik \"Ez dok amairu\" (Elkar) izeneko diskoa atera zuen; besteak beste, \"Zenbat gera\" eta \"Urak dakarrena\" abesti ezagunak zekartzan. 1972an desegin zuten taldea, artean diktadura amaitu ez zela. Ordutik, hainbat partaidek euren ibilbidea segitu dute, eta erreferentzia bihurtu dira euskal musika eta kulturaren arloan.\nTaldea.\nEuskal Kantagintza Berria eta euskal kulturaren berpizkundea nekez ulertzen ahalko ziren Ez Dok Amairu taldeak egin zuen ekarpenik gabe, modernitatea eta garai berri bat ekarri baitzituen gure musikagintzara. Izen horren inguruan, gerora oso ezagunak izanen ziren kantari asko elkartu ziren (Mikel Laboa, Xabier Lete, Lourdes Iriondo, Benito Lertxundi, Julen Lekuona...) baita idazle (Jose Angel Irigarai, Joxean Artze...) eta artista ugari ere. Zerrenda luzea zen. Talde gisa, \"Baga, biga, higa\" sentikaria izan zen Ez Dok Amairuk utzitako fruiturik nabarmenena.\nEuskal Kantagintza Berriaren talde nagusia 1965. urtean hasi zen forma hartzen, baina 1966a gertatu zen sorrera urte ofiziala. Katalunian haur psikiatrian espezializatzeko egindako egonaldian ezagutu zuen Mikel Laboak \"nova can\u00e7o\" izeneko mugimendua, eta, bereziki, Els Setze Jutges taldea. Euskal Herrira bueltatzean, antzeko zerbait egiteko lehen kontaktuak egiteari ekin zion. \"Concurso de Artistas Noveles\" delako lehiaketan saritu berri zuten Benito Lertxundi abeslariarekin jarri zen harremanetan. Ondoren, Lourdes Iriondo, Julen Lekuona, Joxean Artze... kontaktatu zituen.\n1965eko amaieran Mikel Laboak eta Xabier Antzak Jorge Oteiza eskultorearengana jo zuten, eta kantagintzaren inguruan talde iraunkor eta berritzailea sortzeko zuten ideiaren berri eman zioten. Oteizak izena eman zion taldeari, Resurreccion Maria Azkuek \"Euskalerriaren yakintza\" liburuan jasotako Martin Errementariaren ipuina baliatuta. Ez Dok Amairu horrekin hamairu zenbakiaren malefizioa apurtuko zuten, euskal kultura garaikidearen malefizioa alegia. Taldearen logotipoa, txalaparta bat, Remigio Mendiburuk egin zuen.\nTaldearen helburuetako bat kantu zaharrak berreskuratzea zen, tradizioa ezagutarazteko. Eta hortik abiatuta, kantu berriak sortzea ere. Mikel Laboak honela azaldu zuen: \"Garai batian beste ritmo batzuekin gertatu zen bezala, orain ere sortuko da euskal abesti berri eta berezi bat, latindarren eta anglosajondarren desberdina. Bere sello berezi bat izango duana esan nahi dut. Gainera bere gaia mamitsua izatea lortu behar litzake (alegia, problema espiritualekin, sozialekin ta...), tamala baita jendeari iristeko, horrelako bide on bat alperrik galtzea\".\nKursaalgo sotoetan egindako hasierako bileretatik taldea desagertu zen arte, Ez Dok Amairuk partaide asko izan zituen. Kide nagusien artean honako hauek: Mikel Laboa, Benito Lertxundi, Julen Lekuona, Jose Antonio Villar, Jose Angel Irigarai, Joxean Artze, Jesus Artze, Lourdes Iriondo, Xabier Lete, Felix Sarasola, Juan Mingo, Luis Bandres, Jean Paul Arregi, Jose Mari Zabala... Horrez gain, taldearen barnean, hainbat talde izan ziren, Oskarbi, Biurriak eta Yoloak.\nGaraiko testuinguruak berebiziko garrantzia izan zuen Ez Dok Amairuren sorreran. Maila ideologiko eta intelektualean, Jorge Oteizaren ideiek garrantzi handia izan zuten. Artista oriotarrak 1963. urtean \"Quousque Tandem...! euskal arimaren interpretazio estetikoa\" liburua argitaratu zuen, euskal kulturaren berpizkundea proposatuz. Halaber, Euskal Arte Garaikidearen Eskola sortzearen aldeko proposamena bultzatu zuen.\nKantagintzan, taldearentzat oso garrantzitsua izan ziren Nemesio Etxanizen eta Mixel Lab\u00e9guerieren ekarpenak. Halaber, Kataluniako nova can\u00e7o-z gain, garaiko beste hiru iturri nagusitatik hartu zuten inspirazioa Ez Dok Amairuko kideek: Hego Ameriketako kantagintza (Atahualpa Yupanqui, Violeta Parra...), kantagintza frantziarra garaikidea (Georges Brassens, Leo Ferre, Jacques Brel...) eta AEBetako folk berria (Bob Dylan, Pete Seeger, Joan Baez...).\nTaldearen lehen emanaldiak 1966ko urtarrilean izan ziren, Hernanin eta Donostiako Viktoria Eugenia antzokian. Dena den, oraindik ez zuten taldearen izena erabili, Jarrai antzerki taldearen eskutik izan ziren emanaldiok. Ez Dok Amairuren lehen emanaldi ofiziala 1966ko martxoaren 6an izan zen, Irungo Bellas Artes antzokian. Sorrerari sarrera emateko, Xabier Letek Martin Errementariaren ipuina kontatu zuen emanaldiaren hasieran. Taldearen filosofia honako hau zen: bakoitzak aberastu behar zuen taldea, eta taldeak bakoitza. Egitura malgua izan arren, nolabaiteko antolaketa ere izan zuen Ez Dok Amairuk: Joxean Artze zuzendari artistikoa zen, Jose Angel Irigarai antolatzaile zuzendaria eta Nekane Oiarbide administrazio eta harreman publikoaz arduratzen zen.\nTaldeak egindako emanaldi ugari eta lortutako ospeari esker, Ez Dok Amairuren barnean zeuden kantariek ere bakarkako diskoak argitaratzeko aukera izan zuten urte horietan. Askotan Ez Dok Amairu izena erabiltzen zuten diskoetan. Horrela egin zuten, esate baterako, Benito Lertxundik eta Lourdes Iriondok argitaratu zituzten lehen bi disko txikietan. Dena den, taldearen izenpean disko bakarra argitaratu zuten, Euskal kantari berri hautatuak bilduma (Herri Gogoa, 1970). Julen Lekuona, Benito Lertxundi, Mikel Laboa, Lourdes Iriondo, Xabier Lete, Oskarbi eta Irigarairen kantuak zeuden bertan.\nEuskal Herrian zein atzerrian emanaldiak egiteaz gain, Ez Dok Amairuk lan garrantzitsua egin zuen gustuko zituzten kanpoko musikarien promozio lanetan ere. Taldeak iraun zuen bitartean musikari garrantzitsuak ekarri zituzten Euskal Herrira jotzera: Raimon, Guillermina Motta, Atahualpa Yupanqui, Barbara Dane eta Pete Seeger, besteak beste.\nEz Dok Amairuren beste ekimenetako batek polemika handia eragin zuen 60ko hamarkadaren amaieran. Kideek profesionalizazioaren aldeko apustua egin zuten. Xabier Leteren esanetan, \"Ez Dok Amairukoak kantaldiak antolatzen hasi ginen. Baldintzak jartzen genituen, lokal egokia, mikro onak, egun eta ordu egokiak, sarrera kobratzea eta kantariei ordaintzea. Hor sortu hituen istiluak. Antolatzaileek onartzen ziaten planteamendua, baina horrek ondorioz zekarren kostoa ez ziaten onartzen\". Ildo horretan, 1970eko urtarrilaren 11n \"Zeruko Argia\"n profesionalizazioaren aldeko agiri bat argitaratu zuten Ez Dok Amairuko kideek. Baina garaiko Euskal Herrian ideia hori ez zen begi onez ikusten, eta kritika latzak jaso zituen taldeak; besteak beste, \"faltsuak\" eta \"diruzaleak\" izatea leporatu zieten.\nTalde gisa, \"Baga, biga, higa\"... sentikaria izan zuten proiekturik inportanteena. 1970eko abuztuaren 22an estreinatu zen Portugaleten, eta 1972. urtean taldea desegin zen arte iraun zuen. Fernando Larrukertek eta Jose Luis Zabalak grabatu zuten azken saioa. Garaiko gizarteak zituen kezkak eta arazoak islatu nahi zituzten sentikarian. Horretarako, ezohiko emanaldi bat prestatu zuten, bi zatitan banaturikoa, taldearen osotasuna agertzen zuena. Sentikariaren hasieran eta amaieran elkarrekin dantzatzen zuten Baztango mutil dantza. Gainerakoan, antzerkia, dantza, poemen irakurraldia eta kantak ziren osagai nagusiak. Sentikaria Euskal Herriko toki askotan aurkeztu zuten: Urnietan, Tolosan, Donostian, Bilbon, Elorrion, Uztaritzen, Iru\u00f1ean, Barakaldon... Baita Euskal Herritik kanpo ere: Bartzelonan, Pauen, Bretainian... Euskal kultur mugimendu abangoardistak lortu zuen bere talde-izaera bururaino eramatea; kanta, poesia, dantza eta antzerkia, txalapartaren doinuz uztartzen zituen ikuskizun horrekin. funtsezko eragile edo arte-zuzendari gisa Joxan Artzeren lana nabaritu zen, batez ere.\nEz Dok Amairu 1972ko abenduan desegin zen; barne krisia urtebete lehenago hasia zen. Hainbat arrazoik eragin zuten taldearen amaiera, kontu artistikoak eta sozialak elkartu ziren. \"Baga, biga, higa\" sentikariaren bi disko grabatuta zituen taldeak. Hasiera batean, sei kanturekin arazoak izan zituzten, baina azkenean zentsura igaro zuten diskoan grabatutako abesti guztiek. Dena den, kaleratu aurretik bi abestik eztabaida eragin zuten talde barruan: Lourdes Iriondok musikatutako Gabriel Arestiren poema batek eta Joxean Artzeren kantu batek. Taldean ez zen adostasunik lortu, eta, azkenean, grabatuta zegoen disko hori ez zen inoiz argitaratu.\nGaraiko egoera politikoak ere eragin zuen desegitean. Taldean ikuspegi asko zeuden, eta hori gero eta agerikoagoa zen. Kanpoko eragileek taldearen gaineko kontrol ideologikoa ezarri nahi izan zuten, eta horrek barne tentsioak areagotu egin zituen, banantzea ekarri arte. Dena den, taldekideek ez dute inoiz azaldu taldea zergatik desegin zen.\nBarne eztabaida gertatu zen bitartean beste afera bat izan zen. 1971ko urriaren 31n gaupasa egin zen Larraizko belardian, Txindokiren magalean. Ez Dok Amairuko zenbait kidek hartu zuten parte, Lertxundi, Laboa eta Artze anaiak tartean, eta hiru mila lagun bildu ziren bertan. Eskandalu handia sortu zen, akelarre bat izan zela zabaldu baitzuten hainbat hedabidek eta Ez Dok Amairuren kontrako kanpaina gogor bati ekin zioten.\nDesegin ondoren, bi talde sortu ziren Ez Dok Amairuren errautsetatik. \"Batak\" sentikariaren ildotik segitu zuen lanean, \"Ikimilikiliklik\" ikuskaria sortuz. Joxean Artzek, Mikel Laboak, Jose Mari Zabalak eta Jesus Artzek osatu zuten talde hori, Jose Luis Zumeta margolariaren laguntzaz. \"Ikimilikiliklik\" Algortan (Getxo, Bizkaia) eman zen lehen aldiz, 1975eko apirilaren 18an. Gero, 40 bat aldiz taularatu zuten Euskal Herriko hainbat herritan. Kanpoan ere eskaini zuen taldeak, Bordele (Frantzia), Valladolid (Espainia) eta Zaragozako (Espainia) unibertsitateetan.\nEz Dok Amairuko beste kide batzuek berriz, Zazpiribai taldea sortu zuten. Bertan zeuden Lertxundi, Lete, Irigarai eta Iriondo, Ipar Euskal Herriko beste kantari batzuekin: Peio Ospital, Pantxoa Carrere, Patxika Erramuzpe, Ugutz Robles-Arangiz, Maite Idirin, Eneko Labegerie...\n2003. urtean AEK-k antolatutako Korrikak Ez Dok Amairu omendu zuen.\nDokumentala.\n\"Zai, zoi, bele\" (Orio produzioak) sei ataleko dokumentalak taldearen sorrera, bilakaera eta amaiera aztertzen ditu."}
{"id": "11604", "revid": "512", "url": "https://eu.wikipedia.org/wiki?curid=11604", "title": "Xabier Lete", "text": "Xabier Lete Bergaretxe (Oiartzun, Gipuzkoa, 1944ko apirilaren 5a - Donostia, Gipuzkoa, 2010eko abenduaren 4a) euskal idazle, poeta eta kantaria, eta politikaria izan zen. Lourdes Iriondo musikaria zuen emazte.\nOso ezagunak diren abesti batzuk bereak dira, esate baterako: Xalbadorren heriotzean, Nafarroa arragoa, Izarren hautsa, edo Gizon arruntaren koplak.\nGazterik hasi zen idazten, eta bere artikuluak ohiko bihurtu ziren \"Zeruko Argia\" aldizkarian. Euskal Kantagintza Berriko partaide nagusietarikoa izan zen: 1965ean, Mikel Laboa, Benito Lertxundi, Joxean Artze, Jose Angel Irigaray eta Lourdes Iriondorekin batera, abian jarri zuen Ez Dok Amairu taldea. Sasoi haiek gogoan, hau esan zuen Letek: \u00abKantarien lana, errekuperazio lan bat zen, beste ezer baino lehen. Kantatzeko era herrikoi baten errekuperatzearekin batera \u2014kanta zaharrak ere jasoz\u2014, hizkuntzaren eta herri kontzientziaren errekuperazioa. Kanta, nola edo hala borrokarekin lotzen da. Herri batek irauten jarraitzeko zeraman borroka larriarekin, hain zuzen\u00bb. 1972. urtean, Ez Dok Amairu taldea desegin zen; Letek, ordurako emazte zuen Lourdes Iriondorekin batera, kantagintzan jarraitu zuen.\n1968an argitaratu zuen Letek lehen poemategia eta 2009ko urriaren 27an bere azken \"Egunsentiaren esku izoztuak\" poesia-liburuagatik Euskadi Literatura Saria eman zioten. 2005. urtean zendu zen bere emazte Lourdes Iriondo. 2009ko apirilean Jakiunde zientzia, arte eta letren akademiako kidea (\u00abjakituna\u00bb) izendatu zuten; eta 2010ean, ohorezko euskaltzain. Urte berean hil zen, abenduaren 4an, gaixotasun luze baten ondorioz.\nBizitza.\nAbestigintza.\nXabier Letek Donostiako Herrerako La Salle ikastetxean egin zituen ikasketak. Batxilergoa amaituta, Tarragonara (Herrialde Katalanak) joan zen ikasketa teknikoak egitera, baina ez zituen bukatu. Horren ordez, irakurri eta zinemara joaten zen. Euskal Herrira bueltan, Pasaiako (Gipuzkoa) lantegi batean sartu zen, eta han hasiko zen lehen poesiak idazten. Irakurzalea gazte-gaztetik izan zen, eta segituan idazten hasi zen. 1965ean, Zeruko Argia aldizkarian kolaborazioak argitaratzen hasi zen. Antzerki munduarekin ere harreman estua izan zuen, Oiartzungo Lartaun taldeko kidea baitzen. Julen Lekuona herrikidearen bitartez, Joxean Artze ezagutu zuen.\n1965ean, Ez Dok Amairu proiektuaren sorreran parte hartu zuen. Taldearen izena Joxan Artzek proposatu zion Jorge Oteizari eta honek proposatu zuen kolektiboko bilera batean; euskal kultura berreskuratze aldera, diziplina artistiko guztiak bilduko zituen mugimendua sortzea zuen amets eskultore ezagunak, eta kantagintzaren kasuan, Ez Dok Amairuren eskutik, xede horrek izan zuen erantzunik. Francoren diktadura urteak ziren, garai ilunak zalantzarik gabe. Egoerari buelta emateko gogoa nabari zen euskal gizartean, eta nahi horri erantzunez kantua oihu bilakatu zen. Lehengo zein talde kideek beraiek osaturiko kantak plazaratu zituen Ez Dok Amairuk, kanta konprometituak eta landuak, taldeko partaideen irudiko konpromisoa ezin baitzitekeen zabarkerian erortzeko aitzakia gisa hartu, eta uste bera mantenduko du Letek bere ibilbide poetikoan.\nBaina artista plastikoak biltzen zituzten Gaur, Hemen eta Orain taldeekin gertatu bezala, Ez Dok Amairuri ere iritsi zitzaion desagertzeko unea: 1970ko hamarkadan gertatu zen hori, Baga, biga, higa ikuskizuna aurkeztu ostean.\nBeste zenbait kantariarekin kolaborazioak ere egin zituen, hala nola Antton Valverderekin, zeinarekin Lizardiren poesiei eta Txirritaren bertsoei ahotsa jarri zien 1975-1978 bitartean. Antzerkia ere jorratu zuen euskal teatro modernoaren oinarriak finkatzeko asmoarekin, eta bilaketa horretan Eugenio Arozena izan zuen lankide. Kolaborazio horretatik sorturiko obrak Oiartzungo Intxixu antzerki taldeak eszenaratu zituen.\nLeteren abestigintzan bere olerkiek eta hitzek dute garrantzirik handiena, nahiz eta musika ere sarri berak konposatua izan. Hitz propioez gain beste olerkari batzuen hitzak ere kantatu izan ditu Letek, esaterako Lizardi edo Jacques Brel; baita hainbat bertsolariren lanak ere. Era berean, hainbat abeslarik musikatu eta kantatu izan dituzte Leteren olerkiak eta abestitzak; horien artean daude, esaterako, Mikel Laboa, Lourdes Iriondo, Antton Valverde, Imanol Larzabal, Benito Lertxundi...\nOlerkaritza.\n1964an hasi zen poesia idazten. 1968an argitaratu zuen Letek lehen poemategia: \"Egunetik egunera orduen gurpillean\". Gabriel Arestiren poesia sozialaren oihartzuna, Harri eta Herri-n bildutakoa batez ere, antzeman zitekeen aipatu lanean eta, ildo horretan, bidegabekeriak salatzeko erabili zuen Oiartzungoak hitza. Hitza, bai, zeren poetaren egitekoa zein izan behar ote duen bere buruari behin eta berriro galdetu ostean ondorio horretara iritsiko baitzen. Horregatik, kritikatu egingo zituen botereari men egiten zioten poetak zein errealitatea alboratuta jokoo estilistiko hutsaletan erortzen ziren sortzaileak. Maribel S\u00e1nchezen aburuz, \u00abLetek ez du beharrezkotzat jotzen inondik ere poeta iraultzaren aitzindari eta mezulari izatea, baina ezin du begiak errealitatearen aurrean itxi, hots, ez dago poeta ez poesia inuzenterik, ez dago zikintasunik gabeko poesia. [...] Poetak, gizonaren sozial-izatearen kontzientziaz osaturik eta azpimarraturik egon behar du. Sozialtasun horren adierazpen nagusia herri baten izan nahi eta ezin izate minberakor eta argi-ilun adieraztean legoke, guzti hori herri urratu eta bortxatu baten testuinguruan.Honelako testuinguruan badira \"dena ala ezer ez\" politika ekintza lehen arautzat dutenak, baina Lete \"ahal denean ahal den guztia\" lema duten gizonen alde agertuko da\u00bb. Poesia mailu bat dela esaten zuen Arestik, kontzientziak astintzeko akuilua. Ados zegoen Lete, baina bere ustez konpromisoa norbere buruan hasten zen eta horrek esan nahi du poetak ezin dituela bere sentimenduak alboratu. Zeren S\u00e1nchezek gogorarazten duen bezala, \u00abLeterentzat poesiaren iturburu lehena sentimendua da, bestela ez dago poesiarik, eta geroxeago arrazoi, subjektuak mundu euskaitz guzti hori, taxutu, lotu, izendatzeko erabakia hartzen duen une berean baina ez lehenago. [...] Guzti honek baieztapen bat egitera eramaten du poeta: \"Sentimendu eta sufrimendurik gabeko poesia erretorika hutsa da, berdin zait erretorika soziala edo erretorika-preziosista\u00bb\n1974arekin heldu zen Bigarren poema liburua.Obra horretan Letek poetaren rola aztertzen jarraitu zuen, baina aurreko lanarekin konparatuta poesia askozaz intimoagoa, barnerakoiagoa osatu zuen. Frantziako filosofia existentzialistaren eraginez, poetak tarte handiagoa eskaintzen zien bizitzari eta heriotzari buruzko gogoetei. Hurrengo poemategian, Urrats desbideratuak (1981; Irun hiria literatur lehiaketa saritua izan zen), nabarmenagoa zen bilakaera. Hizkuntza gogortzeaz gain, ezkortasuna eta etsipena zerien poemei. S\u00e1nchezen aburuz, \u00abLetek idatziriko poema liburuetan garapen argi bat ikusten dugu. Lehenengoan, poeta gazte, gartsu eta inguruarekiko kezkaz beteriko poeta azaltzen da, bere inguru-giroa aldatzeko beharra sentitzen duen horietariko bat, halaber borroka horretan aritzeko gai sentitzen da. Bigarrenean, esperientzia gehiagoko gizona da, gizon helduagoa. Ideia berberak mantentzen dira baina nolabaiteko zalantza ere nabaria da, bizi izan dituen garaiak utzitako arrastoek erreflexionatzera eramaten dute; eta erreflexio horren ondorioz sortzen da aipatutako zalantza hori: kontzientziazioaren arazoa. Hirugarrenean dezepzioa agertzen da nagusi, bizitzaz azken batean ezer onik itxaroten ez duen gizona bezala agertzen da, nahiz eta oraindik askatasunaren kezka nolabait mantendu. Honetan bi alde agertuko dira, borrokaren beharra eta etsipena\u00bb\n\"Urrats desbideratuak\"-eko poemetan existentzialismoaren eraginak indarrean jarraitzen du, baina jadanik ez da poetak aintzat hartzen duen ikuspuntu bakarra; beste filosofo baten esanak ere darabiltza orain buruan Letek, Nietzscheren esanak. Esther Zarrauak azaltzen duenez, \u00abihesean dago salbaziorako bidea, aukerarik dramatikoena ere kontuan hartuta, hau da, heriotza. [Poeta] mundu honekin nekatuta dago, eta ihes egin nahi du. Nolabaiteko aldea dago 66an pentsatzen zuenaren eta oraingo jarreraren artean. Egunen batean hilko den kontzientzia duelako, edozein unetan heriotza bidera aterako zaiola-eta nahi duena gauzatzeko aukerarik ez duela izango jakin badakielako, itxaropenik ez duen gizaki existentzialistarekin parekatzen da. Baina badu gizakiaren egoera etsipengarri hori konpontzeko bidea, eta bide hori maitasuna da, zeinak Jainkoan sinistera eramaten duen, hura baita maitasuna bizirik mantendu dezakeen bakarra, heriotza ostean ere\u00bb\nPolitika gaixotasunak zirela medio utzi ondoren, osasunak hobera egitearekin batera heldu zen Oiartzungoaren hirugarren lana, \"Zentzu antzaldatuen poemategia\" (1992), zeinarekin Euskaltzaindiko Felipe Arrese Beitia olerki saria jaso zuen. Gerora, edizio berritu batean, aipatu lanak Biziaren ikurrak izenburua hartu zuen. I\u00f1aki Aldekoaren esanetan, \u00ab\"Urrats debideratuak\"-i tonua ematen zion jarrera existentzialistak bizitzaren ikuspegi barnerakoiago batekin bat egiten du\u00bb azken poemategian. \u00abPoetak publizitate eta ideologiari loturiko leloetatik at ikusten du bere burua; arreta bere osasun fisikoarentzat eta, zergatik ez, espiritualarentzat ezinbestekoa den horretatik desbideratu dezakeen edozein errealitate sozialetik kanpo dago. Zentzu horretan, bizitzarekin esker onekoa den poesia idazten du Xabier Letek, eta bertan ez da urtaroen joan-etorrian existentziaren \"miraria\" ospatzen duen begirada behatzailea baino ezer sublimeagorik: poesia bat da zeinetan kantua otoitzarekin nahasten den. (...) Bizitzaren gorabeherak irrika bako begirada ezkorrarekin behatzen duenaren ahots tonua da, eta betidanik heriotza gertu sentitu duenaren kontzientziaz tradizionalki balore kristauak izan diren apaltasun, erruki eta barkamenari dei egiten die.\u00bb\nPolitika.\nDenboraldi batez literatura sorkuntza alboratu zuen Letek politikan jarduteko. Hain zuzen, 1980ko hamarkadan Gipuzkoako Foru Aldundiko Kultura sailean aritu zen, zuzendari nagusi lehenik eta sailburu ondoren, Eusko Alderdi Jeltzalearekin, lau urtez. Gaixotasunak, baina, zeregin publikoak alde batera uztera behartu zuen.\nArgitaratutako lanak.\nAbesti ezagunak.\n\"Egileak:\""}
{"id": "11605", "revid": "119347", "url": "https://eu.wikipedia.org/wiki?curid=11605", "title": "On Kixote Mantxakoa", "text": "On Kixote Mantxakoa (, izenburu osoa: \"El Ingenioso Hidalgo Don Quijote de la Mancha\") Miguel de Cervantes espainiar idazle ospetsuaren idazlan nagusia da. Bi zatitan argitaratu zen, lehenbizikoa 1605ean eta bigarrena 1615ean. Aditu askoren arabera, historiako eleberririk onenetako bat da. Munduko hainbat hizkuntzatara itzulita dago, tartean euskarara; halaber, ugari izan dira zinemara eraman dituzten liburuaren bertsioak.\n\"On Kixote Mantxakoa\" zalduntza liburua da, alegia, Erdi Aroan arrakasta handia izan zuen zaldun eta printzesei buruzko estilokoa. Hala ere, Cervantesek XVII. mendean idatzi zuela kontuan hartuta, ondorioztatzen da gai horiek metaforikoki baliatu zituela beste kontzeptu batzuk helarazteko.\nZatiak.\nEleberriaren lehen partea, 1591 inguruan idatzia, \"El ingenioso hidalgo don Quijote de la Mancha\" izenburuarekin argitaratu zen 1605ean; bigarrena, Lemosko kondeari eskainia, \"El ingenioso caballero Don Quijote de la Mancha\" tituluarekin kaleratu zen 1615ean.\nGaia.\nIstorioak ez du korapilo handirik: On Kixote, zalduntza liburuen zale den aitoren seme bat, erotu egin da, zalduna dela uste du, eta hiru bider irten da bere herrixkatik abentura bila, etxera itzuli behar duen arte; gaixoturik, bere senera etorri, eta kristau zintzo baten moduan hil da. Ez du, beraz ez argumentu nahasirik, ez suspentse dei daitekeenik ere: irakurleari ez zaio uzten ero baten istorioa irakurtzen ari dela ahanzten eta eroak arrazoia berreskuratzen duenean, eleberria bukatu egin da .\nEromenak On Kixote hiru ondorio faltsutara darama eta horiexetan daude protagonistaren kasu patologikoaren funtsa eta eleberriarena:\nKontuan izan behar da zalduntza liburuak, XVII. mendean, \u00abentretenimendu handiko eta probetxu eskaseko\u00bb fikzio gisan definitzen zirela. Bestalde, Erdi Aroko eta XVI. eta XVII. mendeko gaztelar idazleak \u00abhistoria\u00bb eta \u00abkronika\u00bb hitzak modu berean erabiltzen zituzten asmakeriazko kontakizunak nahiz benetan gertatuak izendatzeko; hala, \"On Kixote\"-ko pasarte askotan eztabaidatzen dira gezurrezko gauzen kontaera eta benetako gauzena. On Kixotek, gizon jantzia baina eroa izanik, heroitzat zaldun bat zuten liburu guztiek egia kontatzen zutela uste zuen.\nOsagai miragarrizko ibilerak eta gertaerak oso iragan urrunean eta lurralde exotikoetan kokatzea zen zalduntza liburuen ezaugarria. Cervantesen helburua liburu horien irakurketa galaraztea zen; hortaz, \"On Kixote\" ez da zalduneriaren edo zaldunen idealen satira, aitzitik, XVI. mendean asko irakurtzen zen genero baten parodia da. Liburu haien estilo zaharkitu eta puztuaren parodia, eta pasadizoen, gertaeren eta egituraren beraren parodia ere egiten du. Bere asmoa, liburu haiek baztertzea, osorik bete zuen Cervantesek: \"On Kixote\" agertu ondoren, behera egin zuten, guztiz desagertu arte, genero horretako liburuen argitalpenek. Literatura kritika izan zitekeen hark, ordea, Cervantesen antze eta trebetasunari esker, goragoko maila bat iritsi zuen, eta orobat esanahi eta transzendentzia iraunkorra, bere garaia eta bere gertalekua gainditu baitzituen \"On Kixote\"-k.\nKixoteren irudiak irakurlea bereganatzen du: gizon zintzoa, bihotz onekoa eta argia izanik, gehiago sentitzen baitu irakurleak haren porroten garraztasuna, komikotasuna baino. Cervantesek, ordea, hirugarren irtenaldian, benetako abentura batera atera zuen protagonista eta han ikusten da ez duela behar diren adorea eta heroismoa gertaerek hala eskatzen dutenean. Horregatik, zentzua berreskuratzea da irtenbidea: sendatutakoan, protagonista Alonso Quijano zintzoa da, berriz ere, eta uko egin die bere amets ero eta heroismoz beteei.\nEgitura.\nLehen partean eta bigarrenean, egitura nahiko desberdina da. Lehen partea askotan eteten da, kontakizun nagusian beste batzuk tartekatzen direlako, hari nagusiarekin zerikusirik gabeak. Eten horiek kritikatu zituztelarik, bigarren mailako istorio horiek bigarren partean ezabatu egin zituen Cervantesek, liburuaren 74 ataletan bere protagonistak abandonatu gabe.\nLehenengo irtenaldia liburuaren gainerakoarekin erkatuta oso bestelakoa da, zeren, Santxo Panza agertu ez delarik, ez baitago haietan nagusiaren eta morroiaren arteko elkarrizketarik. Baina bi protagonisten hizketaldiek liburuko kapitulu osoak betetzen dituzte gero eta, maiz, ezer gertatu gabe, buru argitasunaren, umore onaren eta zorroztasunaren agergarri dira. Haien ahoetatik ateratzen diren ameskeriek eta iritziek bestelako deskribapen prozeduren ordezko bikainak dira.\nHitz egiteko moduak bakantzen ditu pertsonaia nagusiak: zein eta nolako pertsona den, argota, erudizio hanpatua, hizketa jasoa, herrikoia... darabil. Pertsonaiak dira eleberriaren aberastasunik handienetako bat. Badira guztiz asmatuak eta bere garaiko tipoak direnak, Santxo Panza, adibidez; badira literaturatik hartuak eta errealitatetik hartuak; Cervantes bera agertzen da lehen partean, eta liburua bigarrenean.\nEstiloa.\nEstiloa asko aldatzen da, ekintzaren arabera: bada artzain estiloa, estilo pikareskoa, moriskoa, \"ereduzko eleberri\" direlakoen antzekoa... Oratoriaren baliabideak ere ageri dira eta, orobat, gutun generokoak. Beti ere, Cervantesen estiloak bi alderdi nagusi ditu, jantzia eta tradizionala, gaztelar prosan usadiozkoa zen bezala, \"La Celestina\"tik hasita eta, batez ere, \"Amadis de Gaula\"ri jarraiki; azken hori gaztelaniazko zalduntza liburua da, prosa zehatz, zorrotz eta ederrean idatzia, bere garaian irakurriena eta Cervantesek sarrien aipatzen duena. Cervantes kontalariak prosa hori beretu eta gainditu egin zuen.\nEz da ahaztu behar, sakona eta garratza izanik ere, umorezko liburua ere badela \"On Kixote\". Umore ona eta grazia darie liburuko orri guztiei. Izkirimiri, hitz joko eta adierazpen xelebreez gainera, ironia da nagusi haren estiloan, tituluetatik hasita xehetasunik txikieneraino. XVI. mendean filosofoen, moralisten eta elizgizonen eraso etengabeak jasan zituzten zalduntza liburuek; baina ironiak eta isekak lortu zuten liburu kaltegarri haiei izena kentzea.\nObraren eragina: On Kixote eta eleberri modernoa.\nCervantesen ospeak, eta \"On Kixote\"-renak bereziki, ez du inoiz beheraldirik izan. Kaleratu zen urtean bertan, 1605ean, sei argitaraldi egin ziren; 1612an itzuli zen ingelesera, eta 1614an frantsesera. Alemanez XVII. mendearen erdialdean agertu zen, eta 1622an italieraz. Lehen komentarioak, dirudienez, Charles Jarvis ingelesak egin zizkion bere XVII. mendeko argitalpenean, nahiz eta XVIII.ean hasi zen ingeles kritika obraren aberatsaz ohartzen, Henry Fielding bereziki (haren \"Tom Jones\"-en ageriko eragina du). Alemaniar erromantizismoak, XVIII. mendearen bukaeran, obraren balio filosofikoak eta sentimentalak azpimarratu zituen (Lessing, Schlegel, Herder, Goethe, Heine, etab.). XIX. mendean zehar \"On Kixote\"k zerikusi handia izan zuen errealismoaren arrakastan: Manzoni, Dickens, Stendhal, Flaubert, P\u00e9rez Gald\u00f3s, Gogol, Dostoievski, beste askoren artean, Cervantesen zordun dira. Errusiar literaturan ere funtsezko eredua izan zen: 1769an itzuli zen aurreneko aldiz errusierara, eta Turgenievek saio bat eskaini zion (1818-1883), oraindik ere baliagarriak diren ideia sail zabal bat biltzen dituena.\n\"On Kixote\"-ren gaineko espainiar kritikak, XIX. mendean, mistizismora jo zuen oro har, atzerritarren lanak kontuan hartu gabe. Espainian, kaleratu zen garaian, zalduntza liburuen parodia huts baten moduan irakurri zen On Kixote; eta erromantizismoarekin hasi ziren azpimarratzen eleberriak gordetzen dituen zentzu transzendenteak. Ildo horretatik, oso garrantzitsua izan zen Unamunok bere \"Vida de don Quijote y Sancho\" (1905, \u00abOn Kixoteren eta Santxoren bizitza\u00bb) liburuan egindako interpretazio bitalista. Geroztik, obra bere giroan kokatzen ahalegindu da kritika, metafisikako auzietatik urrun; hortaz, aipagarria da adibidez Ram\u00f3n y Cajal histologoaren \"Psicolog\u00eda de Don Quijote y el quijotismo\" (1905, \u00abOn Kixoteren psikologia eta kixotismoa\u00bb) lana. Ez da zaila espainiar eleberrigile modernoenetan, oraindik ere, Cervantesen oihartzuna aurkitzea (Luis Mart\u00edn-Santos). William Faulknerek \"Kontalarien Biblia\" esaten zion, eleberriaren historia ez baita, ezin baita izan, \"On Kixote\"-ren komentario ezin saihestuzkoa baino."}
{"id": "11606", "revid": "499", "url": "https://eu.wikipedia.org/wiki?curid=11606", "title": "Euskal Herriaren Adiskideen Elkarte", "text": ""}
{"id": "11607", "revid": "499", "url": "https://eu.wikipedia.org/wiki?curid=11607", "title": "Sociedad Bascongada de Amigos del Pais", "text": ""}
{"id": "11608", "revid": "448", "url": "https://eu.wikipedia.org/wiki?curid=11608", "title": "Miguel de Cervantes", "text": "Miguel de Cervantes Saavedra (Alcal\u00e1 de Henares, Espainia, 1547ko irailaren 29a - Madril, Espainia, 1616ko apirilaren 22a), izengoitiz Lepantoko besomotza, gaztelaniazko eleberrigile, poeta eta antzerkigile bat izan zen, Espainiako Urrezko Mendeko idazlerik behinena. \"On Kixote Mantxakoa\", haren lan nagusia, Europako lehen eleberri modernotzat hartzen da, eta, adituen artean, inoiz idatzi den fikziozko lanik hoberenetako bat dela jotzen da.\nEz da haren bizitzari buruzko gauza askorik ezagutzen. Valladolid eta Madrilen egin zituen ikasketak. Acquaviva kardinalaren zerbitzari gisa, Erromara joan eta soldadu ibili zen. Lepantoko guduan parte hartu zuen (bertan beso bat erbaldu zitzaion) eta, turkoek atxilotu ondoren, bost urte eman zituen Aljerko presondegian. Espainiara itzulita, ezkondu eta funtzionario lanetan hasi zen, baina arazoak izan zituen justiziarekin.\nLehen eleberria garai hartan boladan zegoen artzain eleberrien generokoa izan zen, \"La Galatea\" (1585). Askoz geroago idatzi zuen \"El ingenioso hidalgo Don Quijote de la Mancha\" (lehen zatia 1605ean argitaratu zen eta 1615ean bigarrena), mundu osoko literaturan guztiz ospetsu bihurtuko zen obra. Errealismo handiz deskribatzen du Cervantesek Espainia eta halaxe sentitu zuen Espainiak \"Don Quijote\"-n bere burua islatuta. Bertan Mantxako handiki bat, Alonso Quijano, erotu egiten da zalduntza liburuak irakurriz; bere burua ere zaldun egitea erabakitzen du, ezkutaria (Sancho Panza) eta zaldiarekin (Rocinante) behar duen edonori bere laguntza eta babesa emateko, eta bere egitandien gloria bere damari (Dulcinea del Toboso) eskaintzeko asmotan. Dena alderantziz aterako zaio, ordea; zentzua berreskuratu, eta zaldun liburuak madarikatuz hiltzen da.\n1613an \"Novelas Ejemplares\" izeneko kontakizunak plazaratu zituen Cervantesek. Bi mota bereiz daitezke horietan; egilearen amodiozko abenturak islatzen dituztenak: \"La espa\u00f1ola inglesa\" (\u00abIngeles espainola\u00bb), \"El amante liberal\" (\u00abMaitale liberala\u00bb) eta, errealismoz eta psikologia handiz, gizartearen hainbat alderdi ukitzen dituzten obrak: \"Rinconete y Cortadillo\" (\u00abRinconete eta Cortadillo\u00bb), \"El coloquio de los perros\" (\u00abZakurren berriketaldia\u00bb). 1614an, \"Viaje al Parnaso\" poema liburua (\u00abParnasorako bidaia\u00bb), komediak (zortzi, \"Los Ba\u00f1os de Argel\", etab.) eta \"entremes\" delakoak \u2014ekitaldi bakarreko antzezlan umorezkoak\u2014 eta \"El retablo de las maravillas\" (\u00abGauza zoragarrien erretaula\u00bb) argitaratu zituen. Hamar urte lehenago bezala, Kixoteren bigarren zatiak arrakasta handia izan zuen (1615). Hil zenean (1616, Shakespeare hil zen urte bera), \"Los trabajos de Persiles y Segismunda\" eleberria utzi zuen.\nBizitza.\nLehenengo urteak.\nEz da Cervantesen bizitzari buruzko gauza askorik ezagutzen. Alcal\u00e1 de Henaresen jaio zela uste da, baina ez daukagu egun zehatzik. Ziurrenik irailaren 29an sortu izanen zela uste da, San Migel egunean alegia, garai hartan jaioteguneko santuaren izena jartzea ohitura baitzen. Alcal\u00e1 de Henaresko Santa Maria la Mayor parrokian bataiatu zuten, 1547ko urriaren 9an, eta honela dio une hartan jaso zen aktak:\nAita Rodrigo de Cervantes zen, Alcal\u00e1 de Henaresen jaioa baino kordobar eta galiziar arbasoak zituena. Lanbidez zirujau ibiltaria zen, gaur egungo praktikantearen antzeko. Ama, Leonor de Cortinas, Arganda del Reykoa zen. Haren Anai-arreba batzuk ere ezagutzen ditugu: Andr\u00e9s (1543), Andrea (1544), Luisa (1546), karmeldar mojaetxe bateko priore izan zena; Rodrigo (1550), Miguelekin batera Aljerko presondegian egon zen soldadua; Magdalena (1554) eta Juan. Froga garbirik ez badago ere, Am\u00e9rico Castro, Daniel Eisenberg eta beste zenbait adituk bi adarretatik jatorri judu konbertsoa zuela diote.\n1551 inguruan, Rodrigo de Cervantes Valladolidn kokatu zen, ama, arreba, emaztea eta lau umerekin (orduko Andr\u00e9s hila zen). Zorrez lepo, eta eskatu zuen maileguari aurre egin ezinik, 1552an kartzelan sartu zuten eta ondare guztiak bahitu zizkioten. 1553an Kordobara, alegia gurasoen hirira, aldatu zen; ez dago argi, ordea, Miguel eta gainerako seme-alabak berarekin joan ote ziren. Juan de Cervantes, Rodrigoren aita eta Miguelen aitona, 1566an hil zen. Urte hartan Miguel Madrilen kokaturik zegoen bere familiarekin; hantxe sortu izango zitzaion antzerkirako zaletasuna.\nMiguelen ikasketak ere misterio hutsa dira, baina ziurrenik ez zen unibertsitatera joan izanen. Litekeena da Valladoliden, Kordoban edo Sevillan ikasi izana. Baliteke Jesusen Lagundian izatea, \"El coloquio de los perros\" eleberrian, bere ikasle bizitza aipatuko balu bezala, jesulagunen ikastetxe baten deskripzioa egiten baitu. Baina horren gaineko ziurtasunik ez dago.\nItaliarako bidaia eta Lepantoko gudua.\n1569ko abenduan Cervantes Erromara iritsi zen. Simancasko artxiboan, urte horretan Filipe II.ak emandako erabaki bat dago, Miguel de Cervantes atxilotzeko agintzen duena, duelu batean Antonio Sigura delako bat zauritu zuelako. Ez dakigu gure idazlea den Miguel hori baina, hala balitz, Italiara alde egiteko arrazoi sinesgarria izango litzateke. Ziur asko han irakurri izanen zituen Petrarca, Ludovico Ariosto, Jacopo Sannazaro eta Torquato Tassoren lanak, eta baita Judah Leon Abravanel judu sefardiaren \"Amodiozko Elkarrizketak\" ere; Abravanelen platonismoak eragin handia izan zuen \"La Galatea\" artzain eleberrian. Cervantesek Italiako estiloa eta artea barneratu zituen eta betirako gorde zuen oroimen xamurra.\n1570ean kardinal egin zuten Giulio Acqurivaren zerbitzura hasi zen lanean (ziurrenik Madrilen ezagutuko zuten elkar). Palermo, Milan, Florentzia, Venezia, Parma eta Ferraran izan zen berarekin, eta 1571ean Diego de Urbina kapitainaren konpainiako soldadu egin zen, Miguel de Montcadaren tertzioan.\n\"Marquesa\" galeran ontziratu zen eta, 1571ko urriaren 7an, Lepantoko guduan, \"\u00abla m\u00e1s alta ocasi\u00f3n que vieron los siglos pasados, los presentes, ni esperan ver los venideros\u00bb\", hartu zuen parte, Joan Austriakoak gidatutako kristau armadan; Joan Austriakoa, \"\u00abhijo del rayo de la guerra Carlos V, de felice memoria\u00bb\", Filipe II.a Espainiakoaren anaiordea zen, eta haiekin zihoan garai hartako marinel ospetsuenetako bat: Viso del Marqu\u00e9sen (Mantxa) bizi zen \u00c1lvaro de Baz\u00e1n. Zortzi urte geroago jasotako legezko dokumentu batek horrela dio:\nHortik datorkio \"Lepantoko besomotza\" ezizena. Ez zen benetan besomotza, baina ezkerreko eskua elbarri geratu zitzaion berun puska batek nerbioa ebaki zionean. Zauriak ez ziren larriegiak izango, Messinako ospitalean sei hilabete eman ondoren, 1572an berriro ari baitzen militar bizitzan. Hainbat itsas espediziotan hartu zuen parte Joan Austriakoarekin: Navarino (1572), Korfu, Bizerta eta Tunisia (1573); gero, Sizilia, Sardinia, Genova eta Lonbardiako hiri nagusiak ezagutu zituen eta urte pare bat eman zituen Napolin, 1575era arte.\nCervantes Lepantoko guduan borrokatu izanaz harro agertu zen beti. Kixotearen bigarren atalaren hitzaurrean horrelaxe dio, mende guztietako aukera aparta izan zela, aurrekoak eta ondorengoen artean seinalatua.\nAljerko gatibualdia.\n1575eko irailean \"Sol\" galeran ontziratu zen Napolitik Espainiara itzultzeko; baina hilaren 26an, Arnaut Mam\u00edren esanera zeuden otomandar piratek, bai Miguel eta baita haren anaia Rodrigo ere, preso hartu zituzten. Costa Brava inguruan harrapatu eta Aljerera eraman zituzten; Miguel Dali Mam\u00edren eskuetan gelditu zen eta, aldean Joan Austriakoaren eta Sessako dukearen gomendiozko gutunak zeramatzanez gero, itzal handiko gizona izango zela pentsatu eta berreskuratze sari handia jasotzeko aukera ikusi zuten. Beraz, 500 urrezko ezkutu eskatu zuten aske uztearen truke.\nGarai hartan Aljer itsaslapurretaz bizi zen, eta 20.000-25.000 gatibu kristau zeuden bertako \"bainuetan\" (\u00abgatibutegietan\u00bb). Preso egon zen bost urteetan, Miguel lau aldiz, behintzat, saiatu zen alde egiten. Ez zuen bere lagunei zigorrik jartzerik nahi izan, eta beti jaso zuen berak erantzukizun osoa. Torturatua ere izan zen. Diego de Haedoren \"Aljerko topografia eta historia orokorra\" lanak (1612) gatibualdi haren berri preziatuak ematen dizkigu. Beste jakingarri batzuk Cervantesen beraren lanetan -\"Aljerko tratuak\", \"Aljerko bainuak\" eta Kixotearen lehenengo ataleko 39 eta 41. kapitulu artean txertatzen duen gatibuaren istorioan- irakur ditzakegu. Hala ere, Haedok berak aitortu zuen argitaratutako lan hura ez zuela berak idatzi. Emilio Solaren ustez, egilea Antonio de Sosa izan zen, Miguelekin batera preso egon zen beneditarra. Baina Daniel Eisenberg ez dago ados, Sosa ez baitzen idazlea, eta haren ustez egilea ezin zen Cervantes bera ez zen beste inor izan. Hau egia balitz, Haedoren lana ez litzateke kanpoko testigantza izango, Cervantesek berak egindako beste idazlan bat baizik.\nIhes egiteko lehen saiakera porrotean geratu zen, Miguel eta bere kideak Oraneraino garraiatu behar zituen musulmanak lehenengo egunean abandonatu zituenean. Iheslariek Aljerera itzuli behar izan zuten, eta han kateatu eta lehen baino gertuagotik zaindu zituzten. Bitartean, ama Leonorrek bere bi semeak askatu nahian, zenbait dukat biltzeko ahalegina egin zuen. 1577an, tratuak gauzatu ziren azkenean, ez nahi orduko, baina dirua ez zen biak askatzeko adina iristen. Miguelek nahiago izan zuen bere anaia libratzea eta horrelaxe iritsi zen Rodrigo Espainiara.\nAskatu zutenean, Rodrigok anaia eta beste hamalau-hamabost lagunak askatzeko plana zeraman berarekin. Miguel kobazulo ezkutu batean gorde zen bere kideekin batera, bila etorriko zitzaien espainiar galera baten zain. Ontzia gerturatu zen pare bat aldiz hondartzara, baina ezin izan zuen lurra jo. Azkenean, ezkutuan zeudenak otomandarren esku erori ziren, traidore bat baitzuten tartean. Miguelek bere buruari bota zion errua; Az\u00e1n Baj\u00e1 beyk, turkiar gobernariak, presondegian sarrarazi zuen, katez inguratua; bertan bost hilabetez egon behar izan zuen.\nHirugarren saiakeran, Oranera lurrez iristeko ahaleginak egin zituen. Martin Kordobakoa zen plaza hartako jenerala eta hari bidali zion konfiantzazko musulman bat, plana azaldu eta gidariak eskatzeko. Baina mezularia preso hartu zuten eta gutunak aurkitu zizkioten. Haietan garbi ageri zen Miguel de Cervantesek zuela erantzukizun osoa, eta bi mila makilkada jasotzera kondenatu zuten. Azkenean, ez zen epaia bete, askok bere alde egin zutelako.\nIhes egiteko azken saiakera Aljeren zegoen merkatari batek eman zion diruarekin egin zuen. Miguelek 60 bat kristau garraiatu ahal izango zituen fragata bat erosi zuen. Dena prest zegoenean, libratzeko zain zegoen batek, Juan Blanco de Paz domingotar ohiak, plana salatu zion Az\u00e1n Baj\u00e1ri. Ordainetan, traidoreak ezkutu bat eta txarro bat gantz jaso zituen. Orduan ere, Cervantesek bere gain hartu zuen erantzukizun guztia. Horren ostean, Az\u00e1n Baj\u00e1k horrenbeste burukomin ematen zion esklaboa erosi zion Dali Mam\u00edri, 500 urrezko ezkutu ordainduta. Gero, Konstantinoplara eramateko asmoa zuen; han ia ezinezkoa izango zen ihesaldia.\n1580ko maiatzean, Antonio de la Bella eta Juan Gil trinitarioak iritsi ziren Aljerera; erlijiozko ordena hori gatibuak askatzeko ahaleginetan ibili ohi zen eta, zenbaitetan, beraiengatik trukatu ere egiten ziren. Frai Antonio berrerositako gatibu batzuekin joan zen bitartean, Frai Juan Gil Cervantes askatzeko ahaleginetan zebilen, baina 300 ezkutu besterik ez zeuzkan eta 500 eskatzen zituzten. Fraideak kristau saltzaileengandik lortu zuen falta zitzaion dirua. Orduko, Cervantes, erabat kateaturik, Az\u00e1n Baj\u00e1k Konstantinoplara eramango zuen galeran zegoen. Azkenean, 1580ko irailaren 19an, Cervantes askatu ahal izan zuten 500 ezkutu haien truke. Urriaren 24an, itzuli zen Espainiara beste gatibu ohi batzuekin. D\u00e9niara iritsi eta gero Valentziara joan zen. Azaro edo abendu aldera, Madrilera itzuli zen.\nEspainiara itzultzea.\n1581eko maiatzean, Cervantes Portugalera joan zen, Filipe II.aren gortera; haren asmoa bere bizitza berregiteko, eta Aljerretik atera ahal izateko familiak egindako zorrak ordaindu ahal izateko, irabazbide bat lortzea zen. Iparraldeko Afrika ongi ezagutzen zuenez gero, Oranera bidali zuten isilpeko misio bat egitera, eta 50 ezkutu ordaindu zizkioten. Ondoren, Lisboara itzuli zen eta, urte amaieran, Madrilera. 1582ko otsailean, Indietan hutsik zegoen lanpostu bat eskatu zuen, baina ez zioten eman.\nMadrilen amodio harremanak izan zituen Ana Villafranca (edo Franca) de Rojasekin, Alonso Rodr\u00edguez tabernariaren emaztearekin, alegia. Harreman hartatik, 1584an Isabel de Saavedra sortu zen, Miguelek alabatzat ezagutu zuena. Urte bereko abenduaren 12an, 20 urtera iristen ez zen Catalina de Salazar y Palaciosekin ezkondu zen Esquiviasen. Catalinak ezkonsari txiki bat ekarri zuen. Bikoteak ez zuela funtzionatu uste da. Ez zuten seme-alabarik izan eta Catalina ez zen sekula idazlearen testu autobiografikoetan agertu.\nUrte haietan, ongintza elkarteei esker, Espainiako antzerkiak susperraldi bat izan zuen. Elkarte horiek antzerki emankizunak antolatzen zituzten, eta irabazkinekin umezurztegi eta eritegien mantentze kostuak ordaintzen zituzten. Aktore-talde ibiltariak sortu ziren, eta hiri garrantzitsuenetan etxarteko antzokiak (gaztelaniaz \u00abcorrales de comedias\u00bb deituak) eraiki ziren. Cervantesek zenbait antzerki lan idatzi zituen (20 edo 30 haren hitzetan), baina denak galduak dira, \"El trato de Argel\" eta \"Numancia\" izan ezik. Ezin da jakin obra horiek nolako harrera izan zuten; beti ere, \"Ocho comedias y ocho entremeses\" (1615) liburuaren hitzaurrean etsipena agertu zuen garai hura gogora ekartzean.\nHorrezaz gain, urte haietan \"La Galatea\" artzain eleberria ere idatzi zuen. Liburua 1585ean kaleratu zen, Alcal\u00e1 de Henaresen, \"Primera parte de La Galatea, dividida en seis libros\" izenburuarekin.\nAndaluziako egonaldia.\n1580ko hamarkadan Espainiako gorteak Ingalaterraren aurkako itsas erasoaldi handi bat jotzea erabaki zuen, Elisabet I.a erregina tronutik kendu eta erresuma inbaditzeko helburuarekin. Horretarako, itsas-gudaroste ikaragarri bat, Itsas Armada Garaiezina deitutakoa, prestatzen hasi ziren.\n1587an, Cervantesek Itsas Armada Garaiezinaren hornikuntza-komisario lanpostua lortu zuen, Andaluziako komisario nagusi Antonio de Guevararen esanera. Beraz, 1587-1594 bitartean, Sevillan kokaturik, Andaluziako herriak korritu zituen, garia, garagarra eta olibak konfiskatzeko. Urte haietan, maiz egin behar izan zuen Madril eta Andaluzia arteko bidea, Toledo eta Mantxan zehar pasatuz. Lanbideak arazo eta haserre ugari ekarri zizkion: zenbait herritan, \u00c9cija eta Teban esate baterako, luzamendu handitan ibili ziren hornigaiak ematea saihesteko, Sevillako Bikario Nagusiak eskumikatu zuen, 1592an Castro del R\u00edoko korrejidoreak espetxeratu zuen, garia legez kanpo saltzeaz akusaturik, eta askotan laguntzaileen geihegikeriak jasan behar izan zituen.\n1594tik aurrera, atzeratutako zergak biltzen jardun zuen. Guadix, Baza, Motril, Ronda eta V\u00e9lez-M\u00e1lagan ibili zen egiteko horretan, arazo nekagarriekin beti ere, eta Sevillara itzuli zen. Baina, 1597an preso hartu zuten, jasotako dirua gordetzen zueneko bankuak kiebra egin zuelako. Zenbait hilabete igaro zituen Sevillako kartzelan eta, hitzaurrean dioenez, bertan hasi zen \"On Kixote Mantxakoa\" idazten edo, behintzat, han bururatu zitzaion ideia. Ez dakigu, zehazki, espetxetik noiz atera zen, baina 1600eko udan Sevillatik behin betiko alde egin zuen.\nAzken urteak.\nAndaluziatik Gaztelara itzuli zenetik aurrera, Cervantesen ibilerei buruzko berri gutxi dago: 1600eko abuztuan Toledon zegoela, 1602ko urtarrilean Esquiviasen egindako bataio batera joan zela, eta gutxi gehiago. 1604ko udan Valladolidera, alegia Filipe III.aren gorte-hirira, aldatu zen, emaztearekin batera. Azkenik, errege-pribilegioa lortu ostean, 1605 hasieran \"On Kixote Mantxakoa\"-ren lehen zatia kaleratu zen Madrilen. Liburuak arrakasta handia izan zuen berehala.\n1605eko ekainean gertaera ilun batean nahasi zuten: haren etxe ondoan Gaspar Ezpeleta zaldun nafarra ezpataz zauritu zuten. Oihuka hasi zelarik, zaurituarengana iristen lehenak Esteban de Garibay apaiza eta Miguel de Cervantes izan ziren, eta azken horren etxera eraman zuten. Handik ordu batzuetara hil zen, hiltzailearen izenik esan gabe. Bizilagun batek deklaratutakoaren arabera, Cervantesen etxeko emakumeek \u00abzaldunen bisitak izan ohi dituzte, egunez zein gauez\u00bb, eta horixe erabili zuen Cristobal de Villarroel alkateak mendekatzailea Cervantes bera izan zitekeela argudiatzeko. Ekainaren 30ean, idazlea, Andrea arreba, Constanza iloba eta Isabel alaba Valladolideko kartzelan sartu zituzten. Handik zortzi egunera askatu zituzten, haien aurkako inolako frogarik gabe.\nGortea Madrilera itzultzearekin batera, Miguel eta bere familia hiri horretako Atocha auzoan kokatu ziren (1608ko otsailerako bertan zeuden). Ondoko urteetan maiz aldatu zen bizitokiz, baina Madrildik irten gabe. Urte haietan, familiako nahigabe batzuek markatu zuten haren bizitza: Isabel alabarekin izan zituen ezadostasunek, batetik, eta heriotz zenbaitek, bestetik. Izan ere, arreba Andrea 1609an hil zen eta iloba Isabel Sanz nahiz arreba Magdalena 1610ean. Bestalde, 1609an \"Congregaci\u00f3n de los Esclavos del Sant\u00edsimo Sacramento\" izenekoan sartu zen.\nMadrilen kokatu zenetik, idazteari ekin zion buru-belarri: 1613an, \"Novelas ejemplares\", 12 istorio laburren bilduma, kaleratu zuen, 1614an \"Viaje del Parnaso\" poema luzea, eta 1615ean, \"Ocho comedias y ocho entremeses nuevos, nunca representados\" antzerki-lan bilduma (\"La Numancia\" XVIII. mendera arte ez zen argitaratu) eta \"Segunda Parte del Ingenioso Caballero Don Quixote de la Mancha\". Bere bizitzako azken hilabeteak \"Los trabajos de Persiles y Sigismunda\" eleberria amaitzen eman zituen. Hil baino bi egun lehenago, Pedro Fern\u00e1ndez de Castro y Andrade, Lemoseko VII. kondeari lan horren eskaintza egin zion:\nMiguel de Cervantes 1616ko apirilaren 22an hil zen, Madrilen, diabetesak jota. 68 urte zituen. Biharamunean ehortzi zuten, Hirutasundar Oinutsen komentuan. Azken data hau da popularizatu dena.\nObra.\nEleberriak.\nMiguel de Cervantesek XVI. mendeko bigarren erdiko ohiko genero narratiboak landu zituen: eleberri bizantinoa, artzain eleberria, eleberri pikareskoa, moriskoa, satira... \"Novella\" italiarra berritu zuen, ordura arte kontadizo laburra zena, erretorikarik edo garrantzi handirik gabea. Lan hauek argitaratu zituen:\n\"Galatea\".\n\"La Galatea\" eleberria sei liburutan banatu zuen eta istorio nagusi bat eta bigarren mailako beste lau daude. Egunsentian hasten dira eta iluntzean amaitu, ohiko eglogatan gertatu ohi den lez, baina Virgilioren poema bukolikoetan bezala, artzain bakoitza egiazko pertsonaia ordezkatzen duen maskara bat da.\n\"On Kixote Mantxakoa\".\n\"El ingenioso hidalgo don Quijote de la Mancha\" gaztelerazko literaturaren gailurtzat hartzen da. 1605ean agertu zen lehen atala eta oso harrera ona egin zion jendeak. Bigarren zatia 1615ean argitaratu zen. Europako hizkuntza ezberdinetara itzultzen joan ziren eta gaur egun munduan itzulpen gehien dituen lanetariko bat da.\nHasiera batean, Cervantesek zalduntza liburuen aurkako lana egin nahi izan zuen, horrelako liburuak irakurtzearen ondorioz erotu zen Mantxako hidalgoaren satiraren bidez. Izan ere, idazlearen aburuz zalduntza eleberriak oso txarrak ziren eta istorioek ez zuten ez hanka eta ez bururik. Baina, hasierako asmo hura gainditu eta liburua garaiko gizartearen ispilu izatea lortu zuen.\n\"Novelas ejemplares\".\n1590 eta 1612 artean idatzi zituen liburu honetako eleberri laburrak, eta 1612an argitaratu zuen bilduma. Hamabi idazlan dira:\n\"Persiles eta Sigismundaren lanak\".\nEleberri bizantinoa da eta, autorearen ustez, Heliodoro Emesakoaren eredu klasikoan koka zitekeen. 1616ko apirilaren 19an, hil baino bi egun lehenago, Pedro Fern\u00e1ndez de Castro y Andrade, Lemoseko VII. kondeari eskaini zion; eskaintzak honela dio:\nAutoreak garbi ikusten du bere bizitzaren amaiera eta lagunak agurtzen ditu. Ez du desagertu nahi eta bere bukatu gabeko lanak amaitu nahiko lituzke. Titulua jarrita utzi zituen: \"Bernardo Ospetsua\", \"Galatea\"-ren bigarren atala...\nOlerkia.\nBere gaitasuna zalantzan jarri bazuen ere, Cervantes poeta izaten saiatu zen. Horrela idatzi zuen hil baino lehentxeagoko \"Parnasorako bidaia\"-n:\nEleberri edo antzezlanetan ez dauden bertso gehienak galduta daude, baina erromantze ugari idatzi zuela esan zuen. Isabel Valoiskoaren hiletei eskaini zizkien lehen lau konposizioak eta ondoren beste batzuk etorri ziren: \"A Pedro Padilla\", \"A la muerte de Fernando de Herrera\", \"A la Austriada de Juan Rufo\"...\nHala ere, arlo komiko eta satirikoa nabarmentzen da bere poesian. Bere maisulanak \"Un valent\u00f3n de esp\u00e1tula y greguesco\" eta \"Al t\u00famulo del rey Felipe II\" sonetoak dira; horrelaxe dio azken honetan:\n\"Viaje del Parnaso\".\nHaren poema narratibo luze bakarra dugu. Bertan, autoreak beste espainiar poeta batzuen kritika egiten du, batzuen alde eta beste batzuen kontra. Miguelek berak argitu zuen bezala, Cesare Caporali di Perugiaren \"Viaggio di Parnaso\" lanaren (1578) antzera egin zuen. Zortzi kapituluetan zehar, Parnaso mendirako bidaia kontatzen digu era autobiografikoan.\nAntzezlanak.\nCervantesen bokazio handia izan zen antzerkia. Gaztetatik gustatu zitzaizkion komedianteak eta Lope de Ruedaren emanaldietan egon zen. Arrakasta lortu bazuen ere, ez zen Lope de Vegaren mailara iritsi. Cervantesek helburu morala zuen eta pertsonaia alegorikoak zituen, beti hiru batasun klasikoak (denbora-batasuna, leku-batasuna eta ekintza-batasuna) errespetatuz. Loperen antzezlanek, ordea, batasun horiek hausten zituzten, eta moralaren aldetik lotsagabeagoak ziren, bertso ederra eskainiz gainera. Loperen antzerkiak sortzen zion ezin eramana \"Kixotea\"-ren lehen atalean agertu zuen\nInoiz antzeztu gabeko obrak \"Ocho comedias y ocho entremeses nuevos, nunca representados\" liburuan (1615) argitaratu zituen. Komediak \"El gallardo espa\u00f1ol\", \"La casa de los celos\", \"Los ba\u00f1os de Argel\", \"El rufi\u00e1n dichoso\", \"La gran sultana\", \"El laberinto de amor\", \"La entretenida\" eta \"Pedro de Urdemalas\" dira, eta entremeseak \"El juez de los divorcios\", \"El rufi\u00e1n viudo\", \"La elecci\u00f3n de los alcaldes de Daganzo\", \"La guarda cuidadosa\", \"El vizca\u00edno fingido\", \"El retablo de las maravillas\", \"La cueva de Salamanca\" eta \"El viejo celoso\". Beste zenbait antzezlan, hala nola \"El cerco de Numancia\", \"Los ba\u00f1os de Argel\" eta \"La conquista de Jerusal\u00e9n\", kontserbatu badira ere, beste batzuk galdu dira.\nEragina.\nCervantesen sorkuntzarik handiena, \"Kixotea\", gizaldi batez baino gehiagoz Espainiako fikziozko idazleek egindako berrikuntza eta lorpenen buruan dago. Berehala jarraitu zitzaion lan mordo bat, pikareska generokoa. Kixoteren eragina, ordea, eleberrigintza modernoan dago, batez ere. Izan ere, lan askoren iturburu izan da.\nHonen adierazpide dira egile asko eta askoren lanak: Daniel Defoe, Henry Fielding, Tobias Smollett, Laurence Sterne. XIX. mendeko eleberrigile handien lanetan ere nabarmena da \"Kixote\"-ren garrantzia; horien artean daude Walter Scott, Charles Dickens, Gustave Flaubert, Benito P\u00e9rez Gald\u00f3s, Herman Melville eta Fiodor Dostoievski. Eta gauza bera gertatzen da, beste modu batean, XX. mendeko idazle askorengan, James Joycerengandik Jorge Luis Borgeseraino. Honen azalpena, \"eragin\" zuzenean baino, Cervantesen lorpen batean dago kritikarien ustez; alegia, eleberriaren gaitasunak erabiltzen asmatu zuen Cevantesek.\nHorrez gainera, \"Kixotea\" beste generoetako eta adierazpideetako egileentzat ere inspirazio iturria izan da. XVII. mendetik aurrera, \"Kixotea\" gaitzat duten antzerkirako egokitzapenak, operak, balletak eta musika lanak, eta telebista eta zinemarako egokitzapenak XX. mendean, ugariak izan dira. Kixotea halaber pintoreen eragile izan da: William Hogarth, Goya, Honor\u00e9 Daumier, Picasso eta Gustave Dor\u00e9."}
{"id": "11610", "revid": "336", "url": "https://eu.wikipedia.org/wiki?curid=11610", "title": "Harold Pinter", "text": "Harold Pinter (Londres, 1930eko urriaren 10a - \"ib.\", 2008eko abenduaren 24a) idazle ingelesa izan zen.\nFamilia judutar batean jaio zen. Literatura egile izugarriki emankorra izan zen, hamarka lan ugari idatzita, batik bat antzezlanak. \"Urtebetetze Festa\" \"(\"The Birthday Party\"\") bere lanik ezagunenetarikoa dugu. Zinemarako filmak, narrazioak eta olerkiak ere egin ditu.\n60. hamarkadan britainiar gizartea gogor kritikatu zuen Angry Young Men taldeko kide ezaguna izan zen.\nPolitikoki, aktiboa izan zen. International PEN elkartearen kidea izan zen, adierazpen askatasunaren alde lan eginez. Bestalde, ohore handiko izendapenak jaso zituen Erresuma Batuan, tartean \"Order of the British Empire\" delakoa.\n2005ean irabazi zuen Literaturako Nobel saria. Saria jaso zuenean \"Artea, egia eta politika\" izeneko hitzaldia eskaini zuen, AEBk Irak inbaditu izana salatuz."}
{"id": "11612", "revid": "105290", "url": "https://eu.wikipedia.org/wiki?curid=11612", "title": "A (zirilikoa)", "text": "A (A, a) Alfabeto zirilikoko lehenengo letra da.\nZuzenean Greziar alpha letratik eratorria da. Aintzinako alfabeto zirilikoan \"az\u01d4\" izena ematen zitzaion eta 1 balio zuen.\nErrusiarrean, Serbiarrean eta Bulgariarrean, besteak beste, /a/ ahozkatzen da. /\u0251/ eta /\u0259/ ahozkera izan ohi du ingush eta txetxen hizkuntzatan.\nGaur egungo forma Alfabeto latinoko \"A\"ren berdina da."}
{"id": "11615", "revid": "105290", "url": "https://eu.wikipedia.org/wiki?curid=11615", "title": "Be (zirilikoa)", "text": "Be (\u0411, \u0431) Alfabeto zirilikoko bigarren letra da eta /b/ ahozkatzen da euskaraz bezala. Errusiarrean \u0431 /p/ moduan ahozka daiteke hitz baten bukaeran denean edo hotsik gabeko konsonante baten aurrean, eta [b\u02b2] moduan ahozkatzen da bokal palatal baten aurrean. 6 baten antza du eta ez da Verekin, B latinoa bezala idazten dena baina [v] ahozkatzen dena (frantsesez bezala \"ville\" hitzean). Bi hitzak greziarreko \"beta\"tik datoz. Idazterakoan \u0431 txikaik delta txikiaren antza har dezake \u03b4.\nAintzina \u0431 \"Buki\" ahizkatzen zen. Ez du balio numerikorik."}
{"id": "11616", "revid": "105290", "url": "https://eu.wikipedia.org/wiki?curid=11616", "title": "Ve (zirilikoa)", "text": "Ve (\u0412, \u0432) Alfabeto zirilikoko hirugarren letra da eta [v] (frantseseko \"ville\" bezala) ahozkatzen da. Alfabeto latinoko B letra bezalakoa da baina ez da berdin ahozkatzen.\n\u0431 eta B letrak zuzenan greziar betatik eratorriak dira. Aintzinaroan letra honek \"Vedi\" izena hartzen zuen eta 2ko balioa numerikoa zuen.\nErrusiarrean ingelesez bezala ahozkatzen da (/v/), bukaeran doanean ezik (/f/) eta bokal palatal baten aurretik ezik ([v\u02b2]). Beste hizkuntza batzuetan /w/ ahozka daiteke."}
{"id": "11648", "revid": "45360", "url": "https://eu.wikipedia.org/wiki?curid=11648", "title": "Vikingo", "text": ""}
{"id": "11649", "revid": "512", "url": "https://eu.wikipedia.org/wiki?curid=11649", "title": "Ankara", "text": "Ankara Turkiako hiriburua da eta bigarren hiririk handiena da, 5.130.000 biztanlerekin, Istanbulen ondoren.\nDenboran zehar izen ezberdinak izan ditu. Honela garai klasikoan \u00c1\u014bkyra deitzen zen, erromatarren garaian Ancyra eta 1930 arte Angora edo Eng\u00fcr\u00fc.\nHiritik Enguri Su ibaia igarotzen da, eta mendixka batean kokatuta dago.\nHistoria.\nAnkara Brontze Aroan sartu zen historian, Hatti zibilizazioa agertu zenean. K.a. XX. mendean, hititak iritsi ziren eskualdera eta, geroago, frigiarrak, lidiarrak eta persiarrak. III. mendean, galata izeneko leinu zeltak hiriburua bertan kokatu zuen. erromatarrek hiria konkistatu zuten eta, geroago, bizantziarren kokapen garrantzitsu izatera igaro zen. 1071an, Alpaslan sultan seljukidak hiria hartu eta XX. mendea arte iraun zuen aginte seljukida eta otomandarra hasi zuen.\nTurkiako Errepublika estatu modernoa sortzean, Ankara herri txiki bat baino ez zen, 15.000 biztanle ingurukoa. Hala ere, hiriburu izendatu zuten, garai hartan Istanbul aliatuek hartua baitzuten 1919-1922 artean. Turkiako Independentzia Gerra amaitzean, 1923ko urriaren 13an, Ankara hiriburu izaten jarraitu zuen, errepublikaren sortzaile zen Mustafa Kemal Atat\u00fcrken nahiari jarraituz. Horrela, Istanbulen ahultasun geoestrategikoa saihestu nahi zuen, hiriburu berria estatu eremuaren erdigune geografikoan kokatuz. 1930eko martxoaren 28an, hiriak antzinako \"Angora\" izena ordezkatu zuen, gaurkoa hartuz."}
{"id": "11650", "revid": "336", "url": "https://eu.wikipedia.org/wiki?curid=11650", "title": "Istambul", "text": ""}
{"id": "11651", "revid": "90204", "url": "https://eu.wikipedia.org/wiki?curid=11651", "title": "Sarraski-esparru", "text": "Sarraski-esparruak (alemanez \"Vernichtungslager\") Bigarren Mundu Gerran zehar Alemania naziak juduak Europatik desagerrarazteko sortutako kontzentrazio esparruak ziren. Juduak ez ziren, halere, sarraski-esparruetara hiltzera eraman zituzten talde bakarra, ijitoek, homosexualek, ezkertiarrek, Sobiet Batasuneko gerra presoek eta beste batzuek ere \"Holokaustoa\" deritzona pairatu behar izan zuten.\nEsparruak.\nZazpi sarraski-esparru eraiki zituzten naziek, lehenengo seiak garaitutako Polonian, eta azkena gaur egungo Bielorrusian.\nTreblinka, Belzec eta Sobib\u00f3r Azken Konponbide (\"Endl\u00f6sung der Judenfrage\") izeneko operaziopean eraiki ziren. Honen eufemismoaren bidez Europako juduak sistematikoki hil nahi izan zituzten. Erabakia 1942ko urtarrilean Wannsee Bileran hartu zen, eta Adolf Eichmannen esku geratu zen operazioaren kontrol administratiboa.\nAuschwitz II eta Majdanek lan-esparru erraldoi baten zati bat ziren. Gainerakoen helburu bakarra ahalik eta judu gehien hiltzea zen. Presoak ez ziren 24 ordu baino gehiago irautekoak. Hiltzekoak ez ziren presoek esklabo gisa egin behar zuten lan (gorpuak kentzeko eta abar). Esparruak txikiak ziren, etxola asko ez baitziren beharrezkoak. Iristen zirenei behin-behineko geldialdia zela adierazten zitzaien.\nHildakoen kopuruak (zenbatespenak):\nOndorioz, 3.100.000 eta 3.800.000 bitarteko kopurua daukagu. Horietatik %90 juduak ziren, hoerien artean Poloniako ia judu guztiak. Holokaustoan zendu ziren juduen erdia 7 esparru horietan hil ziren."}
{"id": "11652", "revid": "119347", "url": "https://eu.wikipedia.org/wiki?curid=11652", "title": "Angora", "text": "Angora Turkiako hiriburua den Ankara hiriak eta inguruko Probintziak (\"vilayet\") zuen izena da, 1930. urtean aldatu zuten arte.\nHiriak hainbat animalia arrazari izena eman die:\nMunduan famatua da bertan sortzen zen artile motagatik, Angorako artilea deiturikoa Angora ahuntzaren edo Angora untxiaren iletik ateratakoa. Angora ahuntzarekin eginiko ehunari \"mohair\" ere deritzo."}
{"id": "11653", "revid": "105290", "url": "https://eu.wikipedia.org/wiki?curid=11653", "title": "Ge (zirilikoa)", "text": "Ge edo He (\u0413, \u0433) Alfabeto zirilikoko laugarren letra da. Gamma letratik dator zuzenean eta horregatik berdin idazten da.\nHizkuntzaren arabera ahozkera ezberdinak ditu."}
{"id": "11654", "revid": "1491", "url": "https://eu.wikipedia.org/wiki?curid=11654", "title": "Urbasa", "text": "Urbasa Nafarroa Garaiko mendebaldeko mendilerro bat da, Sakana eta Ameskoak bereizten dituena. Batez beste 1.000 metroko altuera du, eta bere punturik altuena Dulantz da (1.243 metro). Gaur egun Urbasa-Andia natura parkea osatzen du, 11.500 hektareako hedadura duela.\nEkialdetik mendebaldera, Lizarragako mendatetik Urbasako mendateraino hedatzen da mendilerroa.\nMendiak.\nHauek dira mendilerroaren 3 tontor altuenak:\nGeologia.\nEgitura geologikoa.\nUrbasa estrukturalki pirinioaurreko mendilerro bat da, Andimendi, Lokiz, Leire, Alaitz edo Erreniegarekin batera. Egitura sinklinal eskegi bat da, baina Andimendikoa baino askoz leunagoa. Iparralderantz Beriaingo sinklinala eta Ergoienako antiklinala aurki daiteke, eta hegoalderantz Lokizeko antiklinalak mugatzen du, bere txarnela higatua duena.\nEkialdeko muga Lizarragako failak ezartzen du, Ipar-Hego norabidekoa.. Mendebaldean Entzia eta Trebi\u00f1uko mendilerroetan jarraitzen du egiturak.\nHistoria geologikoa.\nHarri gehieneak paleozeno eta eozeno garaikoak dira. Alga gorriak eta nummulites fosil asko aurki daitezke. Hegoaldean itsas-triku fosilak ere aurki daitezke.\nKarsta.\nUrbasa karstifikatutako gunea da, hau da, kareharriz sortua da. Hainbat kobazulo ditu.\nHidrografia.\nHegoaldean Urederra jaiotzen da, urdinak diren putzuak eta ur-jauziak sortzen.\nMugak eta administrazioa.\nUrbasak honako mugak ditu:\nUrbasak ere barne mugak ditu, Ameskoetara ematen duen lurrak eurenak baitira eta Sakanara ematen dutenak komunalak.\nEkosistema.\nFlora.\nUrbasan batez ere pagoak daude, nahiz eta geroago landatutako pinuak eta magaletan dauden haritzak ere aurki daitezkeen.\nUrbasako pagadia, Iratikoaren ondoren, Europako handienetarikoa da. Pagoa normalean bakarrik agertzen den zuhaitza da, baina urbasan hainbat lekutan altza eta arteekin batera agertzen da (lehenengoa lur buztintsuetan eta bigarrena lehorragoetan).\nDolinatan hainbat zuhaixkekin batera agertzen dira, besteak beste ezki eta hurritzekin.\nDolinetan ere \"Isopyrum Thalictriodes\" motako lore txuriak daude. Gutxiagotan daude \"Corydalis Cava\" eta \"Ranunculos Ficaria\" loreak.\nBasaranak ere erruz daude.\nFauna.\nUrbasan otsoa eta orkatza aurki daitezke, nahiz eta animaliarik arruntenak gizakiak eramandako abereak diren (behia, zaldia eta ardia).\nUgarienak diren basabereak basurdea, azeria, katagorria eta muxarrak dira. Hainbat narrasti eta anfibio espezie ere aurki daitezke. Gauetan saguzarrak agertzen dira eta hiru espezie daude kontatuta.\nHegaztiei dagokionez usoak, beleak eta putreak aurki daitezke. Arranoak eta bestelako harrapakari handiak erruz ikus daitezke. Haritzak dauden lekuetan txantxangorria aurki daiteke.\nUrederran hainbat arrain mota daude, batez ere amuarrainak."}
{"id": "11655", "revid": "336", "url": "https://eu.wikipedia.org/wiki?curid=11655", "title": "Wannseeko Konferentzia", "text": "Wannseeko Konferentzia Alemania Naziko SSetako ofizialek eta gobernuko goi-mailakoek egin zuten batzarra izan zen. Bertan Europako juduak desagerrarazteko erabakia (Azken Konponbidea zeritzona) hartu zen. Ebazpen hori Hirugarren Reich-erako betebehar estrategikoa zenez, egitasmoa burutzeko beharrezkoak ziren erakunde guztiek parte hartu zuten bileran, Reinhard Heydrichek deituta, 1942ko urtarrilaren 20an, Wannsee Villa-n, Berlingo Wannsee lakuaren ondoan."}
{"id": "11657", "revid": "96586", "url": "https://eu.wikipedia.org/wiki?curid=11657", "title": "Stuttgart", "text": "Stuttgart (suabieraz \"Schtugert\") Baden-W\u00fcrttemberg (Alemania) estatuko hiriburua da, Alemaniako hego-mendebalean. 2010eko abenduan 606.588 biztanle zituen hiriak, eta Stugartten ingurune metropolitanoak 5 milioitik gora, Alemaniako laugarrena da beraz.\nIzan ere, Stuttgart Alemania hego-ekialdeko industria gune nagusia da. Auto lantegiak, ingeniaritza elektrikoa eta makinagintza dira industria jarduera nagusiak. Ehungintza, garagardo, kimika, papergintza eta musika tresnagintzak ere garrantzi handia dute. Hala ere Stuttgart inguratzen duten muino eta ibarrak mahastiz estalita daude, eta honek Alemaniako ardo ekoizle nagusietakoa bihurtzen du.\nEtimologia.\nHiriaren izena alemanezko \"Stutengarten\" hitzaren aldaera da, zeinak \"behortegia\" esan nahi duen. Honen adierazle da armarria ere. Bestalde \"Schwabenmetropole\" (Suabiako metropolia) ezizena ere badu, izan ere Suabiako eskualde historikoaren hiriburua baita.\nGeografia eta klima.\nStuttgart Oihan Beltza eta Jura mendigunearen artean dago. Ibar zabal baten erdian kokaturik dago, mahastiz inguratuta, horregatik bertakoek \"zwischen Wald und Reben\" (\"mahasti eta baso artean\") dagoela esaten dute. Ibarreko muinorik garaiena Bernhartsh\u00f6he da, 549 metroko altuera duena, eta bertako ibai nagusia Neckar da.\nKlima ozeanikoa du. Urtarrila da hilerik hotzena (batezbeste 0\u00a0\u00b0C) eta uztaila eta abuztua beroenak (20\u00a0\u00b0C-ko batezbestekoa). W\u00fcrttenberg baino bero eta hezeagoa denez \"Stuttgarter Kessel\" ezizena ere jaso izan du, hau da, \"Stuttgarteko galdara\".\nHistoria.\nJakina da Neckar ibaiaren inguruan erromatarrek asentamendu bat sortu zutela K.a. I mendean, gaur egun Cannstatt auzoa dagoen lekuan. Alamanek III. mendean erromatarrak inguru honetatik kanporatu zituzten, baina badirudi asentamendurik ez zela bertan izan 950 urtean Stuttgart sortu zen arte. Hala ere, azken indusketen arabera nekazari merovingiarrak izan omen ziren bertan.\nSorrera.\nSuabiako Liudolf dukeak bere behortegientzako toki egokia zela erabaki zuenean hasi zen hiriaren historia. X mendeko Hungariako Gerretan erabiltzeko behorrak behar zirela eta Stuttgart handituz joan zen eta bere inguruan herria sortzen hasi zen. 1.300 urtearen inguruan W\u00fcrttembergeko kondeak bertan ezarri ziren eta 1321erako \"hiri\" titulua eskuratu zuen. Germaniako Erromatar enperadoreek W\u00fcrttembergeko kondeak duke bihurtu zituzten 1495ean eta Stuttgart \"Dukeen egoitza\" bihurtu zen.\nAro modernoa.\nXVI. mendeko garapenari Hogeita Hamar Urteko Gerrak jarraitu zion (1618-1648), eta gero Luis XIV.a Frantziakoaren inbasioak. Inbasioek kalte handia egin zioten hiriari, baina industria iraultzak ekonomia hazkundea ekarri zuen berriz ere. XVIII mendean Ludwig Herzog W\u00fcrttenbergeko dukeak ilustrazioaren ideiei jarraituz beretzako hiri berri bat sortu zuen Stuttgartetik 12 kilometro iparraldera, Ludwigsburg hain zuzen ere, baina 1775ean Karl Eugen Dukeak Stuttgarten jauregi berria eraiki (Neues Schloss) eta bertara bizitzera joan zen. Stuttgartek hiriburutza berreskuratu zuen horrela.\nNapoleondar Gerrek Germaniako Erromatar Inperio Santua deuseztean, Stuttgart W\u00fcrttenbergeko Erresumaren hiriburua bihurtu zen eta 1871ean Alemaniako Inperioa osatu zuen. Urte honetan bertan Gottlieb Daimlerrek automobila asmatu zuen Cannstadteko lantegi txiki batean eta berehala hiriko biztanleria bikoiztu egin zen, 91.000tik 176.000ra.\nXX mendea.\nLehen Mundu Gerra bukatzean, eta Alemaniako Iraultzaren ondorioz, Dukeek alde egin behar izan zuten eta Stuttgart W\u00fcrttenbergeko Estatu Askeko hiriburua bihurtu zen. Hirugarren Reichak judu ugari deportatu zituzten trenez Rigara eta beste asko kontzentrazio-esparrutan sartu zituzten. Bigarren Mundu Gerran 53 bonbaketa jasan zituen eta hiriaren %68a suntsiturik gelditu zen. Frantziarrek 1945eko apirilaren 21ean eskuratu zuten erresistentziarik ia aurkitu gabe. 1948an estatubatuarren okupazio eremuan gelditu zen eta hauek Baden-W\u00fcrttemberg estatua eratu zuten.\nOndasun nabarmenak.\nStuttgart \"Neues Schloss\" inguruan antolaturik dago gaur egun. Jauregiak eta bere lorategi eta parke zabalek hiraren erdigunea osatzen dute. Lorategiei paralelo K\u00f6nigstrasse kaleak jarraitzen dio eta berau da alde zaharreko kale peatonal nagusia. Hona hemen inguruan dauden eraikin eta parkeen zerrenda:\nEkonomia.\nStuttgar batez ere autogintzagatik da ezaguna. Bertakoak dira Daimler AG (barnean Mercedes-Benz) eta Porsche enpresak. Porscheren ikurrean Stuttgarten armarria ageri da. Bestalde zientzia eta ikerketa talde ugari daude, Stuttgart izanik Alemania osoan patente gehien ateratzen dituen eskualdea.\nAzkenik ardo eta garagardogintza ere garrantzitsuak dira. W\u00fcrttenbergeko mahastiek 11.520 hektarea estaltzen dituzte, hauetatik 400 hirian bertan. Lehenengo mahatsondoak 1108an landatu ziren eta XVII menderako jadanik Germaniako Erromatar Inperio Santuko hirugarren ekoizle handiena zen.\nKirolak.\nHiriko futbol talde nagusia VfB Stuttgart da, bost Bundesliga eta Alemaniako hiru koparen irabazlea. Europako txapelketetan ere bi aldi izan da finalista, UEFA Kopan 1989an eta Errekopan 1998an.\nBeste kirol batzuen artean aipatu behar futbol amerikarraren bi talde eta futbol australiarraren bat ere badaudela. Emakumezkoen boleibol taldea den \"CJD Feuerbach\" hiru aldiz izan da Alemaniako txapelduna. \"SV Cannstatt\" waterpolo taldeak ere irabazia badu Alemaniako txapelketa.\nHiri senidetuak.\nStuttgart ondorengo hiriekin senidetuta dago:\nStuttgarteko halaber, \"senidetza hitzarmen berezia\"-k ditu ondorengo hiriekin:"}
{"id": "11659", "revid": "119347", "url": "https://eu.wikipedia.org/wiki?curid=11659", "title": "Erfurt", "text": "Erfurt (alemanez ahoskatua)Alemaniako hiria da, Turingia estatuko hiriburua. 196.500 biztanle ditu. Garrantzi handiko industria eta merkataritza hiria. Aipatzekoak dira bertako katedraleko beirategiak (XIV. mendea). San Agustin komentuan Lutero bizi izan zen.\nHistoria.\nErfurt antzinatik populatua izan da. Paleolito eta Neolito garaiko aztarnak aurkitu izan dira. 480 urtearen inguruan Turingiarrak (antzinako germaniar leinua) bizi ziren bertan. hauek eman zioten izena ingurune guztiari, gerora Turingiako estatua izango zenari.\n742. urtean San Bonifaziok Zakarias aita santuari \"Erphesfurt\"-en apezpikutegi bat sortzeko eskatu zion. Hau da hiriaren lehenengo aipamena. Gera ibaiaren bihurgune batean kokaturik egotean berehala merkatal herri garrantzitsua bihurtu zen eta Hansa Ligan sartu zen XV. mendean. Unibertsitatea ere sortu zen 1392an. Unibertsitateko ikasle famatuena Martin Luther izan zen.\n1802an Prusiaren esku gelditu zen baina Napoleondar Gerretan frantziarrek hiria hartu zuten. 1808ko urrian Erfurten lorturiko akordioaren arabera, Errusiako tsarrak lagunduko zion Napoleon Bonaparteri Austria gerran hasten bazen eta, ordainez, Errusiako inperioak Finlandia, Moldavia eta Valakia eskuratuko zituen.\nBigarren Mundu Gerran bonbakatua izan zen baina kalte handirik ez zeukan 1945ean estatubatuarrek hiria berenganatu zutenean. Sobietar Batasunak kontrolaturiko Ekialdeko Alemanian sartuta gelditu zen, Turingia estatu osoarekin batera. 1970an Ekialdeko eta Mendebaldeko Alemaniako kantzilerrak ziren Willi Stoph eta Willy Brandt bertan elkartu ziren banaketaren ondoren lehenengo aldiz. 1990an Alemania bateratzean Turingiako hiriburu bihurtu zen.\n2002an \"Erfurteko sarraskia\" gertatu zen. Ikasle ohi batek tiroz 17 pertsona hil zituen, 13 irakasle tartean.\nHiri senidetuak.\nErfurt ondorengo hiriekin senidetuta dago:"}
{"id": "11660", "revid": "336", "url": "https://eu.wikipedia.org/wiki?curid=11660", "title": "Wiesbaden", "text": "Wiesbaden Alemaniako hiria da, Hessen estatuko hiriburua. Rhin ibaiak banatzen du Renania-Palatinatuko hiriburua den Maguntziatik. Estatuko hiriburu ekonomikoa aldiz Frankfurt hiri ezaguna da, 38 kilometro eskasera dagoena. Wiesbadenek 275.976 biztanle ditu (2010).\nAireportua du eta burdinbide gune garrantzitsua da. Merkataritza, administrazioa, industria (bainutegi ospetsuak) eta industria (zinemagintza, ehungintza, kimika industria, tresneria mekanikoa eta elektrikoa, ontziolak, papergintza) dira ekonomia jarduera nagusiak. Nassauko dukerriko hiriburua izan zen.\nGeografia.\nWiesbaden Rhin eta Main ibaiek bat egiten duten puntuan kokaturik dago, Rhinen menadroaren iparraldean. Pareko ertzean Maguntzia hiria du. Taunus mendiak dauden Wiesbadenen iparraldean. Hiriko muino garaiena Hohe Wurzel (608 m) da. Ekialdean eta mendebaldean nekazal lurrak daude, batez ere mahastiak dira nagusi.\nHistoria.\nIndusketetan Neolito garaiko aztarnak aurkitu dira.\nErromatar garaia.\nHala ere lehenengo idatzizko dokumentazioa erromatar garaikoa da, izan ere K.a. 6 urtean Plinio Zaharrak bainetxe baten berri eman baitzuen bere \"Naturalis Historia\" liburuan. 121 urtean erromatarren \"Aquae Mattiacorum\" (Mattiacien ura) asentamendua bazela jakina da. Mattiaciak germaniako tribu bat izan bide ziren. Aipatu behar da Rhin ibaiaren beste aldean zegoen \"Mogontiacum\" (gaur egungo Maguntzia) herria Germania Garaia probintziako hiriburua zela. 260 urtean alamaniarrek \"Germaniako Limes\"-a gainditu zuten eta eremu guztiaz jabetu ziren.\nErdi Aroa.\nTolbiac-eko guduan, 496an, frankoek alamaniarrak gainditu zituzten eta VI menderako inguru guztiaren jabe ziren. VIII mendean frankoen jauregi bat ezarri zen bertan. Wiresbaden izenaren lehen aipamena 828-830 urtekoa da, bertan Karlomagnoren biografia idatzi zuen Eginhardok \"Wisabada\" herria aipatzen du. Franconiako hiria zela Nassauko Kondeen eskutan gelditu zen Wiesbaden. XIII mendean Franconia zatitzerakoan Nassau Germaniako Erromatar Inperio Santuaren barneko estatu aske bihurtu zen.\nWiesbaden hiri aske bihurtu zen 1232an baina Maguntziako Artzapezpikuak hiria suntsitu zuen 1242an eta 1283an eta berriz ere Nassauko Kondeen agindupean jarri behar izan zuen.\nAro Modernoa.\nAlemaniar nekazarien gerran parte hartu izanagatik bere eskubide guztiak galdu zituen 40 urtetarako. Garai hortan Luteranismoa onartu zuen eta harresia eraiki zuen 1610ean. Hogeita Hamar Urteko Gerra (1618-1648) oraindik eta latzagoa izan zen, kronikek diotenez 40 biztanle baino ez baitziren gelditu bizirik.\nNapoleondar Gerrak bukatzean Nassauko dukerriak (Napoleonek eman zion titulu hori) Germaniar Konfederazioa osatu zuen. 1866ko Austria-Prusia Gerran Nassauko dukeek Austriaren alde jokatu zuen baina Prusia izan zen garailea eta bere menpe gelditu zen dukerria.\nOrdutik aurrera Wiesbadenek garapen handia izan zuen bere bainuetxeari lotuta, eta egoitza administratibo ideala bihurtu zen. Gilen II.a enperadoreak bertan igarotzen zituen udak, bai eta Errusiako nobleziak ere.\nXX mendea.\nLehen Mundu Gerra bukatzean aliatuek okupatu zuten Wiesbaden, lehenengo frantziarrek 1921 arte eta ondoren britainiarrek 1930 arte.\nBigarren Mundu Gerran hego-mendebaldeko eremu militarraren egoitza nagusia Wiesbadenen zegoen. Horregatik aliatuek 66 egunetan bonbakatu zuten, baina hiriaren %18a baino ez zen suntsiturik gelditu. Estatu Batuetako Armadak eskuratu zuen 1945ean itsasontziz Maguntziatik erasotuta.\nGerraren ondoren Hessengo hiriburu bihurtu zen Wiesbaden. Frankfurt handiagoa eta historikoki garrantzitsuagoa izan arren bonbaketek askoz gehiago kaltetu zutelako hartu zen erabaki hau.\nJaialdiak.\nHainbat jaialdi ospatzen dira Wiesbadenen urtean zehar. Aipagarrienak honako hauek dira:"}
{"id": "11661", "revid": "201", "url": "https://eu.wikipedia.org/wiki?curid=11661", "title": "Hanburg hiria", "text": ""}
{"id": "11663", "revid": "1982", "url": "https://eu.wikipedia.org/wiki?curid=11663", "title": "Kixote", "text": ""}
{"id": "11666", "revid": "6327", "url": "https://eu.wikipedia.org/wiki?curid=11666", "title": "Batezbesteko aritmetiko sinplea", "text": ""}
{"id": "11667", "revid": "6327", "url": "https://eu.wikipedia.org/wiki?curid=11667", "title": "Zentru neurriak", "text": ""}
{"id": "11669", "revid": "431", "url": "https://eu.wikipedia.org/wiki?curid=11669", "title": "George Herbert Walker Bush", "text": ""}
{"id": "11670", "revid": "679", "url": "https://eu.wikipedia.org/wiki?curid=11670", "title": "George H. Bush", "text": ""}
{"id": "11671", "revid": "360", "url": "https://eu.wikipedia.org/wiki?curid=11671", "title": "Beatles", "text": ""}
{"id": "11672", "revid": "336", "url": "https://eu.wikipedia.org/wiki?curid=11672", "title": "Alderdi politiko", "text": "Alderdi politikoa ideologiaz eta helburuz kideko diren pertsonek osatzen duten erakundea da. Alderdi politikoa erakunde politiko egonkor eta iraunkorra da, eta bere helburuak lortzeko, aginte politikoaz baliatzen da, alderdi anitzeko demokrazietan, hauteskundeetan lortutako ordezkarien bidez.\nAlderdi politikoek sistema partitokratikoetan herritarren esku-hartze politikoa bideratzeko helburua dute. Alderdi bakoitzak bere ideologia du, ekonomia, gizartea, hezkuntza eta hainbat arlori buruzko bere iritzia eta interesak ditu.\nGaur ezagutzen diren moduan, alderdi politikoak XIX. mendean sortu ziren, herritarren esku-hartzea eta ordezkaritzako demokrazia garatzearekin batera.\nAlderdi politikoak honako modu honetan jarduten dute agintea eskuratzeko:"}
{"id": "11673", "revid": "336", "url": "https://eu.wikipedia.org/wiki?curid=11673", "title": "Alderdi politikoa", "text": ""}
{"id": "11674", "revid": "124238", "url": "https://eu.wikipedia.org/wiki?curid=11674", "title": "John Lennon", "text": "John Winston Lennon (Liverpool, Ingalaterra, 1940ko urriaren 9a - New York, Estatu Batuak, 1980ko abenduaren 8a) The Beatles taldeko kantaria eta abesti askoren konpositorea izan zen. The Beatles taldearen sortzaile eta partaide izan zen. Gitarra jotzen zuen eta taldeko kanta gehienak ondu zituen, Paul McCartney-rekin batera. XX. mendeko kantu ezagunenen sortzailea izan zen. \nBizialdia.\nHaurtzaroa eta lehen urteak.\nBigarren Mundu Gerran jaioa Liverpool hirian, Alfred Lennon eta Julia Stanley ziren gurasoak. Aita itsasgizona izanik, asko bidaiatzen zuen: hori zela eta, ama bakarrik sentitzen zen eta, horren ondorioz, banatu egin ziren. John Lennonek 4 urte zituela, amak izeba Mimi Stanley eta osaba George-rekin utzi zuen. Georges osabak harmonika erosi zion umetan eta amak banjoa jotzen irakatsi. Geroago, Arte Ederren eskolan, Cynthia Powell lehen emaztea izan zuena ezagutu zuen.\nBeatles taldea osatu aurretik, beste talde batean aritu zen, \"The Quarrymen\" (halaber, \"The Quarry Men\" idatzia), \"Johnny and the Moondogs\"\u00a0eta \"The Silver Beetles\"\u00a0izenak hartu zituena. 1956. urtean, eliza batean jotzen ari zenean, Paul McCartney ezagutu zuen. Haiekin jotzera gonbidatu zuen, gitarra jotzen eta afinatzen zekielako. Aurrerago, George Harrison sartu zen taldean, McCartney eta Pete Best-i esker. Pete Bestek sarritan taldea alde batera uzten zuenez, taldekideek Ringo Starr-i eskatzen zioten haren postua ordezka zezan.\nJohnek 17 urte zituela garai latzak bizi izan zituen, ama polizia mozkor batek autoaz harrapatuta hil zen. Horrek semeari sekula gainditu ez zuen trauma eragin zion, \"Julia\" edo \"Mother\" bezalako kantak lekuko, 1970. urtean grabatuak\nThe Beatlesen hasiera.\nThe Beatles taldea 1960an jarri zen abian. Lehen kontzertuak Hanburgon eman zituzten. Taldeko managerrak, Brian Epstein-ek, eragin handia izan zuen taldean; berak esan zien nola orraztu eta baita trajea janzteko ere. Ez gogo onez, baina onartu zuten. 1962an hasi zen laukotearen arrakasta \"Love Me Do\" kantuarekin, eta 1963an beren lehen disko luzea kaleratu zuten, \"Please Please Me\". Urte berean, \"With The Beatles\" diskoaz merkatu estatubatuarra irabazi zuten, eta abuztuaren 23an, Cynthia Powell-ekin ezkondu zen: bikoteak seme bat izan zuen, Julian, 1963ko apirilaren 8an jaioa. Julian, semea, jaiotzean, aita kanpoan zen musika-taldearekin. \nSasoi hartan taldea aparretan zebilen, bai jaioterrian -Britainiar Inperioko Ordeneko kide izendatu zituzten-, bai AEBetan. Baina guztia ez zen ospe: kontzertuetan fanen oihuak musika bera baino ozenagoak ziren, eta Lennon konturatu zen zerbait oker zihoala. Besteak beste, horregatik idatzi omen zuen \"Help!\" abestia. Handik gutxira taldeak jende aurrean abesteari utzi egin zion.\nLennon beti izan zen taldeko errebeldea, intelektuala; 1966an kazetariei esaldi hau esan zien: \"The Beatles Jesukristo baino ezagunagoak dira\". Iskanbila handia sortu ondoren, hau adierazi zuen: \"Ez nuen esan The Beatles Jesukristo baino \"hobeak\" direnik, \"ezagunagoak\" baizik, telebista edo beste edozer izan daitekeen moduan\". Gaizki ulertua izan zela azaldu zuen. Ondorioz, AEBetan taldearen diskoak erre eta Lennon bera mehatxatu egin zuten. Garai hartan taldea uztekotan ibili zen. LSDa ere ez zen lagunik aproposena sorkuntzarako.\nHaren kantuak oso aitortza handikoak izan ziren, \"Help!\" ezagunaren moduan (laguntza-oihu bat zen) zein \"You've Got to Hide Your Love Away\" folk-balada, Bob Dylanen eragin handiaz. Gero, hainbat saiakuntza egiten hasi zen, \"Lucy in the Sky with Diamonds\"-ekin adibidez, seme Juliani egindako marrazki batean oinarrituta. Halaber, \"Being for the Benefit of Mr. Kite!\" eta \"A day in the Life\": kantu horien hitzak XIX. mende bukaerako zirko baten karteletik eta egunkari bateko albistetik ateratakoak dira, hurrenez hurren.\nYoko Onorekin harremana.\n1966. urtean, museo batean, Yoko Ono artista japoniarra ezagutu zuen eta Cynthia Powell-ekin banandutakoan, harekin ezkondu. Yoko Onok musikatik harago ikertzera eraman zuen. Beatlesen jarraitzaile askok taldea banatzearen errua emazte berriari botatzen zioten: bikotea denbora guztian elkarrekin egoten zen eta beste taldekideei ez zitzaien gustatzen.\nUrte horretan, hilabete eta erdiz, Almerian (Espainia) bizi izan zen. Bertan, Richard Lesterren \"How I Won The War\" filma grabatu zuen. Han bizi izan zen denboran, \"Strawberry Fields Forever\" kantua ondu zuen.\n1969an Yoko Onorekin ezkondu zen. Biek 14 litografia argitaratu zituzten, ezkonbidaiari buruzkoak. Horietako batzuk lizuntzat jo ziren, beste batzuk debekatuak izan ziren eta beste batzuk konfiskatuak. \n\"The Beatles\" taldeak 27 abesti jarri zituen abestien zerrendaren lehen postuan, eta taldea banatu zenean ere abesti bat hala zeukaten. Taldea 1970ean desegin zen ofizialki, nahiz eta lehenagotik zegoen apurturik. Berriki, McCartneyk esan du taldea ez zela Yoko Onoren erruz banatu, nahiz eta jende askok horrela pentsatzen duen oraindik.\n1970. urtean, The Beatles taldearen banaketaren ondoren, Lennon bere bakarkako lanari ekin zion, kantu klasikoz beteta. Lennon eta McCartney-ren arteko lehia laukotea banatutakoan hasi zela agerikoa da Lennonen kantuetan.\nMcCartney-ren aurkako norgehiagoka \"Imagine\" kantuan ere azaldu zuen, bere argazki bat jartzean, txerri bati eusten ziola. McCartney-k era berean erantzun zion bere \"Ram\" diskoko azalean, argazkian ahari bati adarretatik eusten ziola ageri baitzen.\nAzken urteak.\nLennonen joera politikoa oso bistakoa zen Beatlesen garaian, baina asko nabarmendu zen \"Power to The People\" moduko kantuez. 1971. \"Imagine\" kantua haren ezagunena bilakatu zen: askoren ustez, ereserki bat. Urte horietan, Londresetik alde egin eta New Yorken bizitzea erabaki zuen. Estatu Batuetarako bisa tramitatzeko arazoak izan zituen: azkenean, Estatu Batuetan geratzeko baimena lortu zuen eta bertan bakearen aldeko kanpaina hasi zuen, kontzertu eta manifestaldien bidez.\n1969an Yoko Onorekin ezkondu zen. Urte hartan bertan argitaratu zuten senar-emazteek \"Live Peace in Toronto\" diskoa, Britainia Handiak Vietnamgo gerran parte hartu izana salatzeko.\n1971an Lennonen abestirik mitikoena kaleratu zen: \"Imagine\". Abestiaren atzean Yoko Ono omen dago, txikitan 2. Mundu Gerra jasan baitzuen Japonian. Kantak bertsio asko ditu (Madonak, Peter Gabrielek eta beste askok abestu dute) eta Amnistia Internationalen ereserkia da. Baina kritikak ere izan ditu: \u201cimajinatzen jabetzarik ez dela existitzen\u201d dio abestiak; hori abesten zuenak 150 milioi dolar zituen. Kanta horrek sortutako erreakzioen ondorioz, Lennon atzerrira bidaltzen saiatu zen AEBetako Gobernua.\nHurrengo diskoetan, kalitatea mantendu zuen, kantu onekin eta batzuetan Yoko Ono eta lagun batzuen laguntzaz (George Harrison, Billy Preston, Harry Nilsson, Elton John eta David Bowie). Laukotea banatu zenetik, \"Woman\" kantua bakarrik iritsi zen lehenengo postura baina, hala ere, beti izan zen The Beatleseko jeinu, jendearen iritziz.\n1975ean bikoteak seme bat izan zuen, aurretik hilaurra izan ondoren: Sean Taro Ono Lennon. Ama negozioez arduratu zen eta aita, haurraz une orotan, bere karrera musikala alde batera utzita. Musika-lanera itzuli zenean, bost urte eta gero, elkarrizketa batean esan zuen gitarra paretan eskegita izan zuela, baina ez zen egia: urte horiek ez ziren alferrikakoak izan, kantuak egiten eta etxean grabatzen segitu baitzuen.\n1980. urtean, \"Double Fantasy\" diska kaleratu zuen eta geroxeago, \"Milk and Honey\" izenekoa grabatu, aurrekoaren arrakasta ikusita.\nHilketa.\n1980ko abenduaren 8ko goizean, Yoko Onorekin kantu batzuk grabatzen bukatutakoan, Mark David Chapman jarraitzaile eroak errebolber batekin tirokatu eta hil zuen: Dakota eraikinaren aurrean, sinadura bat eskatu ondoren, sei bala bota zizkion eta haietako lauk jo zuten."}
{"id": "11676", "revid": "336", "url": "https://eu.wikipedia.org/wiki?curid=11676", "title": "Canada", "text": ""}
{"id": "11677", "revid": "336", "url": "https://eu.wikipedia.org/wiki?curid=11677", "title": "Chile", "text": ""}
{"id": "11678", "revid": "336", "url": "https://eu.wikipedia.org/wiki?curid=11678", "title": "Colombia", "text": ""}
{"id": "11679", "revid": "431", "url": "https://eu.wikipedia.org/wiki?curid=11679", "title": "Kongoko Errepublika Demokratiko", "text": ""}
{"id": "11680", "revid": "69477", "url": "https://eu.wikipedia.org/wiki?curid=11680", "title": "Munduko hiririk populatuenak", "text": ""}
{"id": "11681", "revid": "431", "url": "https://eu.wikipedia.org/wiki?curid=11681", "title": "James Earl Carter", "text": ""}
{"id": "11682", "revid": "42829", "url": "https://eu.wikipedia.org/wiki?curid=11682", "title": "Jimmy Carter", "text": "James Earl \"Jimmy\" Carter (1924ko urriaren 1) Ameriketako Estatu Batuetako 39. presidentea izan zen, 1977tik 1981 arte. Hori baino lehen, Georgiako senataria izan zen (1963-1967) eta Georgiako gobernatzailea (1971-1975). Ustekabean demokratek hautagaia aukeratu zuten eta 1976ko hauteskundeetan doi garaitu zuen Gerald Ford.\nBoterean, haren lorpen nagusiak energia politikaren sorreran eta gobernuko agentzien finkatzean datza. Ingurumen gaineko arautegia bultzatu zuen eta emakumei eta gutxiengokoei izugarrizko aupada eman zien gobernuan eta justizia-sisteman postu garrantzitsuenetara iristeko. Kanpoko aferetan, Camp David hitzarmena, Txinarekiko harreman diplomatiko osoen normalizatzea eta SALT II akordioa dira haren lorpen nagusiak. Horretaz gain, giza-eskubideak jarri zituen kanpoko politikako oinarrietan, munduan zehar giza-eskubideen gaineko errespetua aldarrikatuz. Hala ere, Iraneko bahituen krisialdiak, halere, Carterren ospea suntsitu zuen. 444 egunetan saiatu zen bahituak aske utz zitzaten. Karguko azken egunean lortu zuen. Sobiet Batasunak Afganistan inbaditu ostean, Carterrek eskuinera egin zuen: 1980eko Moskuko Olinpiadei boikot egin zien, eta botere militarra berrindartzeari ekin zion.\nEkonomiaren aldetik, interes eta inflazio indizeek gora egin zuten, baita langabeziak ere. Miseria-indizea %50 hazi zen haren agintaldian. Kongresuko demokraten aurka borrokatu zuen, baina ezin izan zuen zerga-sistema aldatu edo osasun plan orokorra burutu. 1980ko hauteskundeetan Ronald Reaganek garaitu zuen.\nPostua utzi ondoren, presidente ohia izateak ematen duen ospea erabieli du Carterrek nazioarteko gatazka batzuetan bitartekari gisa aritzeko. Carter Center delakoa sortu du, demokrazia eta giza eskubideak bultza ditzan. 2002n, Carterrek Bakearen Nobel Saria jaso zuen, \"nazioarteko gatazketan bakean oinarritutako konponbideak bilatzeko ahaleginengatik\". Horretaz gain, Habitat for Humanity erakundean parte-hartze handia izan du behartsuek etxeak izan ditzaten. Gaur egun ere proiektu horretan dabil buru belarri."}
{"id": "11683", "revid": "56334", "url": "https://eu.wikipedia.org/wiki?curid=11683", "title": "Mendi", "text": "Mendia lurrazaleko goragune handia da, inguruko eremutik nabarmen goratzen dena. Mendia muinoa baino handiagoa da. Mendien sorrera indar tektonikoek edo sumendiek eragiten dute. Indar hauek lurrazala altxa dezakete. Mendiak gutxinaka higatuz doaz, ibaien, eguraldiren eta glaziareen eraginpean. Mendi batzuk tontor bakanduak dira, baina gehienak mendikate batean kokatzen dira.\nMunduko lurren %\u00a024 dira menditsu, eta gizakien %10 bizi dira gune menditsuetan. Munduko ibai guztien sorburua mendietan dago, eta gizakien erdiek baino gehiagok mendiak behar dituzte ura lortzeko. Mendietako altitude handiek itsas mailan baino klima hotzagoak sortzen dituzte eta eragin handia dute mendietako ekosistemetan: altitude ezberdinek flora eta fauna ezberdinak dituzte. Lurra eta klima hain abegikorrak ez direnez, mendiak gutxiago erabiltzen dira nekazaritza, baina gehiago baliabideen ekoizpenean eta aisian, hala nola eski eta ibilaldietarako (mendizaletasuna).\nMunduko mendi garaiena Everest da (8.848m itsas-mailatik, Nepal-Tibet mugan) eta Euskal Herrikoa Hiru Erregeen Mahaia (2.428 m, Nafarroa Garaian). Eguzki Sistemako edozein planetako mendi garaiena Olympus Mons da (21.171 m, Marten).\nIzena(k).\n\"Mendi\" hitza euskararen eremu guztian erabiltzen da, nahiz eta leku batzuetan beste termino batzuk ere erabili, hala nola \"borth\u00fc\" Zuberoan edo \"atx\" Arrazola-Aramaion. Batzuetan \"baso\" terminoarekin nahastu izan da. Badirudi latinezko \"mons-montis\" terminoarekin zerikusia duela. Euskal Herriko toponimian erruz erabili izan da. XIX. mende arte, \"-ko mendia\" erabiltzen zen batez ere (adibidez Kalbarioko mendia, Apeninoko mendiak...), salbuespen batzuk izan ezik, baina XIX. mende amaieratik \"-ko\" gabe erabiltzen hasi eta azkenean gailendu (Aralar mendia, Urgull mendia, Everest mendia..).\nEz dago mendi baten definizio unibertsalik. Garaiera, bolumena, malda, erliebea, espazioa eta jarraitasuna erabili dira mendia definitzeko irizpide gisa. Lekuaren arabera, altitude ezberdinen arabera hartzen da goragune bat menditzat. Adibidez, Britainia Handian eta Irlandan, goragune batek 2.000 oinbeteko (610 metro) garaiera izan behar du gutxienez, menditzat hartua izateko.\nMendien sorrera.\nOrogeniak, Geografiaren adarrak, aztertzen du mendien sorrera. Izena antzinako grezieratik eratorria da: \u1f44\u03c1\u03bf\u03c2, \"\u00f3ros\", \u201cmendi\u201d + \u03b3\u03ad\u03bd\u03b5\u03c3\u03b9\u03c2, \"g\u00e9nesis\", \u201csorrera/jatorria\u201d.\nFuntsean hiru prozesuren ondorioz sortzen eta eratzen dira mendiak: higidura orogenikoen ondorioz, sumendien eta lurpeko indarren eraginaren ondorioz eta higadura prozesuen ondorioz.\nHigidura orogenikoak.\nHigidura orogenikoek lurrazalean dute eragina, eta lurreko parte batzuk altxarazi edo hondoratzen dituzte. Lurrazalak harrizko plaka zurrun batzuk ditu, puzzle bateko piezen antzera egokituta, azpiko geruzaren, astenosfera edo mantuaren, gainean; mantua biguna da, eta plakak higitu egiten dira haren gainean. Plakak elkarretara hurbiltzen direnean, plaka bat bestearen azpian hondoratzen da, eta lurrazala tolesten hasten da; hala sortzen dira mendiak.\nLurrazalaren higiduraren ondorioz sortzen diren mendiek edo mendikateek arku handiak eratzen dituzte kontinenteetan zehar; halaxe eratuak dira, adibidez, Ameriketan Ande mendiek eratzen duten arkua, edo Himalaiak Eurasian eratzen duena.\nGeologia aldietan zehar ziklo orogenikoak izan dira bata bestearen ondoren. Aurrekanbriarrean sortu ziren mendiak, ordea, higaduraren ondorioz desagertu ziren. Paleozoikoan sortuak dira, besteak beste, Apalatxeak eta Uralak. Mesozoikoan ez zen orogenia mugimendu handirik izan, eta higadurak berebiziko eragina izan zuen. Zenozoikoan higidura orogeniko berri bat sortu zen; aldi hartan Afrikako plakak eta Eurasiakoak elkarren kontra jo zuten, eta Andeak, Pirinioak eta Atlas mendiak sortu ziren. Era berean sortu ziren Kaukaso mendiak, Himalaia eta Japoniako eta Zeelanda Berriko mendiak. Himalaiako mendikatea Indiako plaka Eurasiakoaren azpian sartzean eratu zen, gaineko plaka tolestu eta gora egin baitzuen; gaur egun ere, Indiako plaka indarra egiten ari da barrenetik eta Himalaia goratzen ari da oraindik ere. Garai hartan sortu eta eratu ziren mendi horiek guztiak gazteak eta garaiak dira.\nSumendiak eta lurpeko indarrak.\nBi plakaren artean jarduera handia izaten da, eta batzuetan lurpeko magmak kanpora irteten da, kono itxurako sumendiak eratuz. Andeetako gailur asko halakoak dira. Halaber, bi plaka elkarretatik urruntzean, bien tartean eratzen diren rift haranetan ere sumendiak sortzen dira.\nHigadura.\nGeologia eragileek (urak, izotzak, haizeak\u2026) egiten duten higalanaren ondorioz mendiek forma jakinak hartzen dituzte, eta erliebea eratzen da. Denborarekin, ordea, higadurak mendiak desagerrarazten ditu.\nMendiak eta klima.\nGaraierak moldatzen du, latitudearekin batera, lurralde bateko klima. Gora igo ahala presioa gutxitu egiten da, tenperatura hoztu, aireak ur gutxiago du\u2026 Klimarekin batera, landare motak eta landare ugaritasuna ere aldatuz joaten da garaieraren arabera. Bestetik, mendikateak hesien antzekoak dira, eta ez diote uzten haizeari igarotzen. Hala, haize hezea datorrenean, mendi hegalean gora joaten da, gora igotzean hoztu, lurruna kondentsatzen da eta euria edo elurra egiten du. Haize babesean dauden hegaletan, airea azkar jaisten eta berotzen da, eta lehor geratzen da berehalaxe. Foehn efektua deitzen zaio horri. Basamortu handi eta eremu idor askok mendikate handiak dituzte inguruan. Eskualde epeletan, 1.500 metrotik gora mendiko klimak izaten dira; halakoetan tenperatura hotzak izaten dira urte guztian.\nMendirik garaienak.\nMunduan.\nHala ere, Everesten gailurra ez da Lurraren erdigunetik urrunen dagoen puntua, baizik eta Chimborazo mendiren tontorra (Ekuador). Izan ere Lurraren itxura esfera bat baino oboide bat da eta, beraz, ekuatoretik gertuago dauden puntuak urrunago daude. Konkretuki erdigunetik 6.384.415,98 metrora (6.384,4 kilometrora) dago, nahiz eta itsas mailatik 6.263,47 m baino ez izan.\nEuskal Herrian.\nEuskal Herriko mendirik garaiena Hiru Erregeen Mahaia (2.428 m) da, tontorraren zati bat Nafarroa Garaian duena. Gailurrak egiten du Nafarroaren, Bearnoren eta Aragoiren arteko muga. Herrialdez herrialde begiratuta, Orhi (2.017 m) da Zuberoako garaiena; Aitxuri (1.551 m), Gipuzkoakoa; Gorbeia (1.481 m), Araba eta Bizkaikoa; Okabe (1.466 m), Nafarroa Beherekoa; eta Artzamendi (931 m) Lapurdikoa."}
{"id": "11684", "revid": "56334", "url": "https://eu.wikipedia.org/wiki?curid=11684", "title": "Hiru Erregeen Mahaia", "text": "Hiru Erregeen Mahaia Euskal Herriko mendirik garaiena da (2.446 metro), Pirinioetan kokatua, Erronkariko ibarraren (Zangozako merindadea) ipar-ekialdean. Halaber, Nafarroa Garaian eta Hego Euskal Herri osoan ekialderen dagoen puntua da (Eskiula ekialderago dago, baina Ipar Euskal Herrian). Hiru Erregeen Mahaiaren gailurrean bat egiten dute Euskal Herriaren, Bearnoren eta Aragoiren arteko mugek.\nGailurretik Atxerito iboia ikusten da.\nIzena.\nErronkarieraz \"Iror Erregeen Maia\" deritzo, gaztelaniaz ', aragoieraz ', okzitanieraz ' eta frantsesez '.\nHizkuntza guztietan hiru erregeak aipatzen dira. Diotenez, mendiaren izenak Nafarroako, Aragoiko eta Frantziako erregeak aipatzen ditu, aitzinako erresuma horien mugak bertan elkartzen baitziren. Teorian, posible zen hiru erregeak mendiaren gailurrean elkartu eta estatu-arazoez mintzatzea, nor bere erreinutik atera gabe. Bestalde, \"mahai\" hitzak gailurreko gune laua adierazten du.\nZenbaiten ustez, ordea, mendiaren izenak ez du zerikusirik erregeekin, eta gaskoizko \"era tabla d'eths tros rois\" hartzen dute jatorrizko izentzat: \u00abgune soilduen mendia\u00bb.\nNolanahi ere, XVII. mendeko agiri baten arabera irudi du Erronkari ibarrean garai hartan mendi hari \"la pe\u00f1a de Ania\", \"Aniako malkorra\", deitzen ziotela. Izena A\u00f1a mendikoarekin (Au\u00f1amendik Erronkarin duen izena) lotu daiteke."}
{"id": "11685", "revid": "237", "url": "https://eu.wikipedia.org/wiki?curid=11685", "title": "Pirineo", "text": ""}
{"id": "11686", "revid": "9047789", "url": "https://eu.wikipedia.org/wiki?curid=11686", "title": "Zortzimilako", "text": "Nazioarteko Mendi eta Eskalada Federazioak (UIAA) zortzimilakoak itsas mailatik 8.000 metro baino gehiagoko altuera duten 14 mendiak direla onartzen du, eta inguruko tontorretatik aski independentetzat jotzen ditu. Hala ere, independentzia ebaluatzeko erabilitako irizpideen definizio zehatzik ez dago eta, 2012az geroztik, UIAA prozesu batean sartuta egon da zerrenda 20 menditara zabaldu beharko litzatekeen erabakitzeko. Zortzimilako guztiak Himalaia eta Karakorum mendikateetan daude, Asian, eta haien gailurrak \"Heriotzaren eremuan\" daude.\n14 zortzimilakoen tontorrera iritsi zen lehen pertsona Reinhold Messner Hego Tiroldarra izan zen, 1986an, balentria oxigeno osagarriaren laguntzarik gabe amaitu zuena. 2010ean. 1986ko urriaren 16an, seigarrena, Juanito Oiarzabal euskalduna; eta hamargarrena, Alberto I\u00f1urrategi. Edurne Pasaban tolosarra 14 zortzimilakoen gailurrera iritsi zen lehen emakumea izan zen, baina oxigeno osagarriaren laguntzarekin; 2011n, Gerlinde Kaltenbrunner austriarra bihurtu zen 14 zortzimilakoen gailurrera iritsi zen lehen emakumea, oxigeno osagarriaren laguntzarik gabe.\n1950etik 1964ra, 14 zortzimilakoen gailurrak zapaldu ziren, baina 2021eko urtarrilera arte ez ziren igo, K2 Nepalgo igoerarekin, guztiak neguko denboraldian.\n2019ko urriaren 29an, Nirmal Purja eskalatzaile nepaldarrak abiadura errekorra ezarri zuen zortzimilako guztiak 6 hilabete eta 6 egunetan igotzean.\nIgoeren historikoa.\nZortzimilako baten lehen saiakera 1895ean izan zen, Albert F. Mummery, Geoffrey Hastings eta J. Norman Colliek, Pakistango Nanga Parbat eskalatzen saiatu zirenean. Saiakerak porrot egin zuen Mummery eta bi Gurkhas (Ragobir Thapa eta Goman Singh) elur-jausi baten ondorioz hil zirenean.\nZortzimilako batean erregistratutako lehen igoera arrakastatsua Maurice Herzog eta Louis Lachenal frantziarrek egin zuten, 1950eko ekainak 3an Annapurnako gailurrera iritsi zirenak \"1950 Frantziako Annapurna Espedizioan\". Zortzimilako baten neguko lehen igoera Andrzej Zawadak zuzendutako talde poloniar batek egin zuen Everesten. Bi eskalatzaile, Leszek Cichy eta Krzysztof Wielicki, 1980ko otsailak 17an gailurrera iritsi ziren.\n14 zortzimilakoak igo zituen lehen pertsona Reinhold Messner izan zen, 1986ko urriak 16an. 1987an, Jerzy Kukuczka eskalatzaile poloniarra izan zen balentria hau lortu zuen bigarren pertsona. Kukuczka zortzimilako nagusietan ibilbide berrienak ezarri zituen pertsona ere bada. Messnerrek 14 tontor bakoitzaren gailurrera iritsi zen botilaratutako oxigenoaren laguntzarik gabe. Balentria hau bederatzi urte beranduago arte ez zuen errepikatu Erhard Loretan suitzarrak 1995ean. Nepalgo Phurba Tashik zortzimilakoen igoera handiena egin du, 30 igoera 1998 eta 2011 artean. Juanito Oiarzabalek osatu du bigarren errekorra, 1985 eta 2011 artean 25 igoera egin baititu.\nSimone Moro italiarrak zortzimilakoen neguko lehen igoera gehienak egin zituen; Jerzy Kukuczka ere lau aldiz igo zen neguan, baina bat errepikapena izan zen. Neguko denboraldian igo zen azken zortzimilakoa K2 izan zen, 2021eko urtarrilaren 16an 10 pertsonako Nepalgo talde batek osatu zuena.\n2010ean, Edurne Pasaban eskalatzaile euskalduna 14 zortzimilakoetara iritsi zen lehen emakumea izan zen. 2011ko abuztuan Gerlinde Kaltenbrunner eskalatzaile austriarra 14 zortzimilakoak oxigeno osagarririk gabe eskalatu zituen lehen emakumea izan zen.\n14 zortzimilakoak elkarrekin gainditu zituen lehen bikotea eta taldea Mives Meroi (oxigeno gehigarririk gabeko bigarren emakumea) eta bere senarra Romano Benet izan ziren. Bikotea estilo alpinoan igo zen, oxigeno osagarririk eta bestelako laguntzarik gabe.\n2018ko azaroan, 14 zortzimilakoak igo dituzten eskalatzaile gehien dituen herrialdea Italia da, zazpi eskalatzailerekin, Hego Korea bost eskalatzailerekin. Euskal Herriak, Kazakhstanek eta Poloniak \"Himalaiako koroa\" (14 zortzimilakoak) osatu duten hiru eskalatzaile dituzte.\n2019ko urriaren 29an, Gurka eta Special Boat Service (SBS) Nirmal Purja Nepaleko eliteko soldadu ohiak abiadura errekor berri bat ezarri zuen 14 zortzimilakoak 6 hilabete eta 6 egunetan igotzean, 8 urte baino gutxixeagoko aurreko errekorra hautsiz.\nMendien zerrenda.\nHona hemen zortzimilakoak, altueraren arabera ordenatuta, eta bakoitzaren aurreneko igoera:\nZortzimilakoen proposatutako zabalpena.\n2012an, giza presioa arintzeko, munduko mendirik altuenean pilaketaren problema konpontzeari ekin zitzaion, Everesteko espedizioei murrizketa handiagoak ezarriz. Zaborrarekin, kutsadurarekin eta sherpen eta mendebaldeko eskalatzaileen arteko liskarrekin gero eta arazo gehiago daude. Baina, 8.848 metroko gailurrera iristea espero dutenak baretzeko asmoz, Nepalgo gobernuak 8.000 metrotik gora dauden beste bost tontorretarako sarbidea irekiko du eta eskalada-turismoa garatuko du. Nepalek Eskalada eta Mendizaletasunaren Nazioarteko Federazioa (UIAA) presionatu zuen bost gailur (bi Lhotsen eta hiru Kanchenjungan) zortzimilako independente bezala birsailkatzeko, Pakistanek seigarren gailur baten alde egin zuen bitartean (Broad Peaken). UIAAk 2012an hasi zuen Aruga proiektua, 8.000 metrotik gorako tontor berriek nazioarteko errekonozimendua lor dezaketen ikusteko. Proiektu horren baitan, Nepalek bost tontor berri aurkeztu zituen eta Pakistanek bat. Birsailkatzeko proposatutako sei gailurrak oraingo zortzimilakoen gailur subsidiarioak dira, baina 8.000 metrotik gora ere badaude, 60 m-tik gorako prominentziarekin.\nZortzimilako guztiak igo dituzten mendizaleen zerrenda.\nEz dago egiaztatutako Himalaiako igoeren iturri bakar bat, baina, Elizabeth Hawleyren \"The Himalayan Database\", Nepalgo Himalaientzako iturri garrantzitsutzat jotzen da. Interneteko igoeren datu-baseek fidagarritzat hartzen dute \"The Himalayan Database\", \"AdventureStats.com\" webgunea eta \"Eberhard Jurgalski zerrenda\". Hainbat mendizaletasun aldizkarik, Alpine Journalek eta American Alpine Journalek, erregistro eta artxibo zabalak dituzte, baina ez dute beti igoerei buruzko iritzirik ematen.\nZalantzazko igoerak.\nErreklamazioak egin dira igoera bat egiaztatzeko froga nahikorik eman ez denean. Kasu gehienetan, Elizabeth Hawley Himalaiako kronikagilea behin betiko iturritzat hartzen da. \"The Himalayan Database\" Himalaiako igoeren beste online datu-base batzuen iturria da (adibidez, AdventureStats.com).\nCho Oyu eta Shishapangma mendi problematikoak izaten dira, tontor dualak eta bereiziak dituztelako. Hawleyk Ed Viesturs Shishapangmako benetako gailurrera iritsi ez zela ebatzi zuen, eta berriro igo zen bere igoera behin betiko ezartzeko.\nHildakoak.\n2013ko datuen arabera, horrela geratu ziren ordenatuta zortzimilakoak, heriotza tasari eta hildako pertsonen kopuruari dagokienez:"}
{"id": "11687", "revid": "336", "url": "https://eu.wikipedia.org/wiki?curid=11687", "title": "Gerald Ford", "text": "Gerald Rudolph Ford (Omaha, Nebraska, 1913ko uztailaren 14a - Rancho Mirage, Kalifornia, 2006ko abenduaren 26a) estatubatuar politikaria izan zen, Ameriketako Estatu Batuetako 38. lehendakaria izan zen 1973 eta 1974 bitartean. AEBetako lehendakari bakarra izan da lehendakari edo lehendakariorde hautatu ez dutena.\nBizitza.\nMichigan eta Yale unibertsitatean ikasi zuen, non amerikar futbolaren izarra izan baitzen. Horren ostean, Bigarren Mundu Gerran parte hartu zuen. Michigango Grand Rapids eskualdearen izenean aritu zen Ordezkarien Etxean 1973 arte. Spiro Agnewek dimisioa aurkeztutakoan, Ford presidenteorde izendatu zuten, Watergate eskandaluaren zenitean. 1974ko abuztuaren 9an presidente bihurtu zen, Richard Nixonek dimisioa eman ondoren.\nHaren agintaldian, azken estatubatuar tropak atera ziren Vietnamdik. Ekonomiaren aldetik, inflazioak eta atzerapen ekonomikoak gibelera egiten jarraitu zuten. Kongresuan demokratek gehiengo nabarmena izanda, Fordek ezin izan zituen nahi adina neurri hartu. Nixoni barkamena eman ostean, askoren muzina jaso zuen Fordek, eta 1976ko hauteskundeetan Jimmy Carterren aurka galdu zuen."}
{"id": "11688", "revid": "1519", "url": "https://eu.wikipedia.org/wiki?curid=11688", "title": "Nixon", "text": ""}
{"id": "11689", "revid": "119347", "url": "https://eu.wikipedia.org/wiki?curid=11689", "title": "Kanchenjunga", "text": "Kangchenjunga (Kangchenjunga, Kangchen Dz\u00f6-nga, Khangchendzonga, Kanchenjanga, Kachendzonga eta Kangchanfa idazkerak erabiltzen dira) munduko mendirik altuenetan hirugarrena da, 8.586 metro baititu. 1852 arte, munduko mendirik altuena zela uste zen.\nHistoria.\nGeorge Band eta Joe Brown alpinista britaniarrak igo ziren lehen aldiz, 1955eko maiatzaren 25ean. Hala ere inor ez da igo goraino, bertakoentzat gailurra sakratua baita. Lehenengo igoeran pauso batzuetara geratu ziren alpinistak, eta handik aurrera beti egin izan da berdin.\n1975ean Nepal eta India arteko mugak aldatu zirenean, Indiako mendirik altuena bilakatu zen."}
{"id": "11691", "revid": "336", "url": "https://eu.wikipedia.org/wiki?curid=11691", "title": "Kangchenjunga", "text": ""}
{"id": "11692", "revid": "119347", "url": "https://eu.wikipedia.org/wiki?curid=11692", "title": "Lhotse", "text": "Lhotse munduko mendirik altuenetan laugarrena da, eta Everest mendiari lotuta dago Hegoaldetik. Gailur garaienak 8.516 metro ditu, eta beste bi gailur ditu alboan, 8.414 eta 8.383 metrokoak.\n1956ko Maiatzaren 18an igo zuten lehenengo aldiz mendia Ernst Reiss eta Fritz Luchsinger suitzar alpinistek."}
{"id": "11693", "revid": "119347", "url": "https://eu.wikipedia.org/wiki?curid=11693", "title": "Makalu", "text": "Makalu munduko mendirik altuenetan bosgarrena da, 8.462 metroko altuera baitu. Everestetik 22 kilometrora dago.\nLionel Terrayk eta Jean Couzyk igo zuten lehenengo aldiz, 1955eko maiatzaren 15ean."}
{"id": "11694", "revid": "119347", "url": "https://eu.wikipedia.org/wiki?curid=11694", "title": "Cho Oyu", "text": "Cho Oyu (baita ere Cho Oyo edo Zhuoaoyou) munduko mendirik altuenetan seigarrena da, 8.201 metro baititu. Everest menditik 20 km mendebaldera dago, Tibet eta Nepalen artean.\nHerbert Tichy, Joseph Joechler eta Pasang Dawa Lamak igo zuten lehenengo aldiz 1954ko Urriaren 19an, austriar espedizio batean. 2 urte lehenago, britainiar espedizio batek ez zuen lortu tontorreraino igotzea (Eric Shipton eta Edmund Hillary, besteak beste).\nCho Oyuren magalean Nangpa La (5.716m) dago, Tibet eta Khumbuko sherpen arteko komunikazio bidea. Hau dela eta 8.000ko errazena dela esan ohi da.\nIzenak \"Jainkosa Turkesa\" esan nahi du.\n1985eko euskal espedizioak.\n1985eko maiatzaren 15ean Juanito Oiarzabal bihurtu zen lehenengo euskal mendizale tontor honetara iristen, berarekin batera Juan Jose Amezgarai, I\u00f1aki Querejeta eta Mikel Ruiz de Apodaca joan zirelarik.\nBi egun geroxeago Felipe Uriarte, Atxo Apellaniz eta Xabier Garaioak gauza bera lortu zuten.\nBeste euskal alpinista batzuk.\n1989ko apirilaren 8an Martin Zabaletak Carlos Buhler estatubatuarrarekin batera tontorrera iritsi zen. Urte bat geroago Koldo Aranguren, Pitxi Eguillor eta Patxi Fernandezek marka bera erdietsi zuten, eta 1992an Amaia Aranzabal bihurtu zen lehenengo euskal emakume tontor honetara igotzen, Josu Bereziartua eta Joan Coletekin batera irailaren 17an. 3 egun geroago Joxe Artetxe eta Pilar Ganuza iritsi ziren, hau izanda lehendabiziko zortzimilakoa nafar emakume batentzat.\n2004an, azkenik, Xabier Ormazabal urretxuarra bertan hil zen. \"Lehoinabarraren aztarna\" dokumentalean jaso zuen hurrengo urtean Andoni anaiak horrekin lotutako hainbat bizipen."}
{"id": "11695", "revid": "69297", "url": "https://eu.wikipedia.org/wiki?curid=11695", "title": "Dhaulagiri", "text": "Dhaulagiri munduko mendirik altuenetan zazpigarrena da, 8.167 metro baititu. Nepalen kokatuta dago.\nKurt Diemberger, Peter Diener, Ernst Forrer, Albin Schelbert, Nyima Dorji eta Nawang Dorjik igo zuten lehen aldiz 1960ko Maiatzaren 13an. Lehenengo aldia zen ere mendi bat igotzen zela Himalaian hegazkin baten laguntzaz eta hegazkinak istripua izan zuen.\n1808an munduko mendirik altuena zela uste zen eta horrek Kangchenjunga aurkitu zen arte jarraitu zuen. Berez 30 kilometrotan 7.000 metroko igoera duen mendia da eta iparraldeko aldean 4.000 metroko jaitsiera du; horrek altuera handia dela pentsarazten du.\n1979ko nafar espedizioa.\nDhaulagiri izan zen lehenengo zortzimilakoa euskal alpinistentzat. 1979an izan zen eta espedizioan, Pilar Ganuza eta Gregorio Arizekin batera, Xabier Garaioa, Trini Cornellana, Javier Garreta, Mari Abrego, Pitxi Eguillor, I\u00f1aki Aldaia, Agustin Setuain, Angel Irigoien, Jose Ignacio Ariz, Angel Martinez, Gerardo Plaza eta Javier Sorozabal nafarrak eta Jordi Pons, Ramon Bramona, Joan Massons eta Jordi Colomer katalanak joan ziren.\nTontorrera, azkenik, Gerardo Plaza, Xabier Garaioa, I\u00f1aki Aldaia, Jordi Pons eta Ang Rita xerpa iritsi ziren 1979ko maiatzaren 12an.\nBeste euskal alpinista batzuk.\n1998ko maiatzaren 22an Alberto I\u00f1urrategi, Felix I\u00f1urrategi eta Juanito Oiarzabal lehenengo aldiz igo ziren mendi honetara. Eta 10 urte geroago Edurne Pasabanek gauza bera lortu zuen, 2008ko maiatzaren 1ean.\nIkus, gainera.\n14 8000koak"}
{"id": "11696", "revid": "119347", "url": "https://eu.wikipedia.org/wiki?curid=11696", "title": "Manaslu", "text": "Manaslu (, baita Kutang ere deitua) munduko mendirik altuenetan zortzigarrena da, 8.156 metro baititu. Sanskritotik datorkio izena (\"Manasa\") eta \u00abizpirituaren mendia\u00bb esan nahi du.\nToshio Imanishi eta Gyalzen Norbuk igo zuten lehen aldiz mendia, 1956ko maiatzaren 9an.\nIkus, gainera.\n14 8000koak"}
{"id": "11697", "revid": "119347", "url": "https://eu.wikipedia.org/wiki?curid=11697", "title": "Nanga Parbat", "text": "Nanga Parbat (urduz \u0646\u0627\u0646\u06af\u0627 \u067e\u0631\u0628\u062a) munduko mendirik altuenetan bederatzigarrena da, 8.125 metro baititu. Himalaia mendietan dago, Pakistango lurretan (nahiz eta Indiak ez duen onartzen mendi hau Pakistanen dagoela).\nIndo ibaitik 27 kilometrora dago gailurra, eta bi puntu horien artean 7.000 metroko altuera aldea dago. Aldapa horren malda munduko hamar handienetakoa da.\nMendizaletasunaren historian zehar, Nanga Parbat mendiak berau igotzen saiatu diren alpinista ugariren heriotza ekarri du Zortzimilakoen artean K2 mendiarekin batera gailur tekniko eta zailena izatearen ospea baitu, horregatik \"Mendi Hiltzailea\" ezizena jaso du.\nNanga Parbat igotzen lehena Hermann Buhl austriar alpinista izan zen, 1953ko Uztailaren 3an. Garai horretarako 31 pertsona hil ziren igotzen saiatzen. 2016an Alex Txikon euskal alpinistak, Simone Moro italiar alpinistak eta Ali Sadparak gailur honetako neguko lehenbiziko igoera burutzea lortu zuten.\nIkus, gainera.\n14 8000koak"}
{"id": "11699", "revid": "237", "url": "https://eu.wikipedia.org/wiki?curid=11699", "title": "14 8000koak", "text": ""}
{"id": "11700", "revid": "349", "url": "https://eu.wikipedia.org/wiki?curid=11700", "title": "Liga Komunista Iraultzaile", "text": ""}
{"id": "11701", "revid": "512", "url": "https://eu.wikipedia.org/wiki?curid=11701", "title": "Max Weber", "text": "Maximilian Weber (Erfurt, Alemania, 1864ko apirilaren 21a - Munich, 1920ko ekainaren 14a) soziologo eta ekonomialari alemaniarra izan zen, soziologia moderno antipositibistaren sortzailetzat hartzen dena. Marx-en ideia batzuk (hala nola historiari buruzko ikuspegi materialista eta klase arteko borrokaren garrantzia) zorrotz kritikatu zituen.\nBere obrarik ezagunena \"Etika protestantea eta kapitalismoaren izpiritua\" da, non bertan, puritanismo protestantearen eta kapitalismoaren sorreraren arteko harremana aztertu baitzuen. Weber-ek klase sozialei buruzko ikuspegi pluralista defendatu zuen. Ikuspegi horren oinarrian bereizketa garrantzitsu bat dago, jabetzako klaseen eta \"lorpen\" (erdiespen) klaseen artekoa hain zuzen. Jakina, gizarte kapitalista batean jabetzak garrantzia handia du klase posizioa definitzeko, Marx-ek erakutsi zuenez. Baina jabetzarik ez dutenen artean desberdintasun nabarmenak daude, pertsona horiek merkatuan eskain ditzaketen zerbitzuei begira (kualifikazioak, eta kualifikazioak monopolizatzeko ahalmena). Kapitalismo modernoan, hezkuntza-sisteman lortutako kualifikazioek garrantzia handia hartzen dute.\nSoziologiarentzat beste funtsezko obra bat \"Zientzia lanbide bezala. Politika lanbide bezala\" da. Bertan arrazionalitate karismatikoen garrantzia azpimarratu zuen, eta estatua biolentziaren monopolioa duen erakunde gisa definitu.\nBizitza eta ikasketak.\nWeber Erfurt, Turingian (Alemania) jaio zen. Aita, Max Weber, funtzionario protestante eta politikaria zuen eta bere ama Helene Fallestein, kalbinista zen. Politikan murgilduta hazi zen eta oso argia zela erakutsi zuen. 14 urterekin, Homero, Virgilio, Zizeron eta Tito Livio-ren inguruko erreferentzia asko sartu zituen berak idatzitako eskutitzetan.\nHorrez gain, unibertsitatean sartu baino lehen, Goethe, Spinoza, Kant eta Schopenhauer-en inguruan zuen ezagutza oso zabala zela, aipatu beharra dago.\n1882an, Heidelbergeko Unibertsitatean sartu zen zuzenbideko ikasle bezala. Ikasketa hauetaz aparte, ekonomia eta Erdi Aroko historia ikasi zituen. Gainera, gai teologikoen inguruan asko irakurri zuen.\nEstrasburgon, ejerzito Alemaniarraren barruan ibili zen. Baina 1884ko udazkenean, bere gurasoen etxera bueltatu zen Berlineko Unibertsitatean ikasteko. Han zegoela, Goettingeneko Unibertsitatean zegoen bitartean eta entrenamendu militarrak eginak zituela, 1886an, \u201cReferendar\u201d azterketak gainditu zituen eta modu horretan, abokatu lanetan ibiltzeko aukera izan zuen.\n1880ko hamarkadaren amaieran historia ikasketetan sakondu zuen. 1889an historia legalari buruzko doktoretza tesis bat idaztearen ondorioz, \u201cLa Historia de las organizaciones medievales de negocios\u201d, legeetan doktoretza jaso zuen.\n1893an, Marianne Schnitger izeneko lehengusina batekin ezkondu zen eta 1894an, Freiburg-era joan ziren. Han zegoela, bertako unibertsitateko ekonomia irakasle junior izendatu zuten. Geroago, 1897an, postu bera Heidelbergeko unibertsitatean hartu zuen. Urte pare bat geroago, 1900ean, hilabete batzuk sendategi batean eman zituen eta handik atera ondoren, bere emaztearekin batera Italiara abiatu zen 1902. urtera arte.\n1898 eta 1902. urteen bitartean ez zuen entsaiorik publikatu eta azkenean, 1903. urteko udazkenean bertan behera utzi zuen irakasle lana. Urte horretan, \"Archiv f\u00fcr Sozialwissenschaft und Sozialpolitik\"-eko argitaratzaile postua hartu zuen eta 1904ean, \"Arteen eta Zientzien Kongresuan\" parte hartu zuen. 1905ean '\u2019Etika protestantea eta kapitalismoaren izpiritua\u2019\u2019 entsaioa publikatu zuen, hau bere lanik ospetsuena bihurtu zelarik. Aipatzekoa da, lan hau bizirik zegoela publikatua izan zen bakarra dela. Hala ere, irakasle pribatu bezala lan egiten jarraitu zuen, 1907an jasotako herentzia bati esker.\n1912an, ezkerreko partidu politiko bat sortzeko saiakerak egin zituen zeinak sozial-demokraten eta liberalen konbinaketa ahalbidetuko zuen. Dena den, bere saiakerak ez zuten funtzionatu eta partiduak porrot egin zuen. Liberalek sozial-demokraten idealen aurrean sentitzen zuten beldurra zela medio.\nLehenbiziko Mundu Gerra bitartean, Weber Heidelbergeko ejertzitoko ospitaleen zuzendaria izan zen. 1915 eta 1916an, gerra ostean, Belgika eta Polonian Alemaniar kontrola mantentzen saiatzen ziren taldeetan parte hartu zuen. Orduantxe aldatu zuen Weberrek gerra eta alemaniar inperioaren hedakuntzaren inguruan zuen ikuspegia. 1918an, Heidelbergeko soldadu eta langile-kontseiluko partaide izan zen. Alemaniako iraultza komunista baten beldur zen, ondorioz, 48.artikulua konstituzioan sartzearen alde zegoen. Geroago, Adolf Hitler artikulu horretaz baliatu zen diktadore moduan aritu ahal izateko.\nLorpenak.\nErlijioaren soziologia.\nSoziologiako ikerketak aplikatu zituen hainbat eremutan: Politikan, zuzenbidean, ekonomian, musikan eta erlijioan.\nSoziologia modernoaren sortzaileetako bat daukagu Weber. Comteri jarraituz, Weberrek sortu eta lan egin zuen tradizio antipositibistan, idealistan eta herneutikan. Weberren lehenengo lanak industria soziologiarekin erlazionatuta daude; baina ezagunenak bere hurrengo lanak izan dira, eta hauek erlijio soziologia eta gobernuko soziologiari buruz hitz egiten dute:\nPolitikaren eta gobernuaren soziologia.\nWeberren, entsaiorik garrantzitsuena \"Politik als Beruf\" (euskaraz, \"politika bokazio gisa\") izan zen. Bertan, gizarte okzidentalak honela definitu zuen estatua: monopolioa, indar fisikoaren gainetik exijitzen duen entitatea da. Politika, indarraren banaketa erlatiboa egiteko, estatuak duen esku-hartzea da.\nEkonomia.\nSoziologia modernoaren fundatzaileetako bat izateaz gain, ekonomia arloan ere garrantzia izan zuen.\nEkonomisten ikuspuntutik, Weber Alemaniako ekonomia eskola gazteenaren ordezkaria izan zen. Bere ekarpen baloratuenak gai honetan, \u201cEtika protestantea eta kapitalismoaren izpiritua\u201d lana da. Hau, saiakera bat da, non erlijioen eta hauen jarraitzaileen aberastasun erlatiboen inguruan mintzatzen dena.\nWeberren beste kontribuzioa ekonomian metodologian egindako lana da: Verstehen eta antipositibismoaren teoriak."}
{"id": "11707", "revid": "6327", "url": "https://eu.wikipedia.org/wiki?curid=11707", "title": "Martitz", "text": ""}
{"id": "11714", "revid": "512", "url": "https://eu.wikipedia.org/wiki?curid=11714", "title": "NASA", "text": "NASA (, esan nahi duena) Estatu Batuetako espazioaren gobernu-agentzia da. NASA 1958ko uztailaren 29an sortu zen \"National Aeronautics and Space Act\" delakoaren bitartez.\nHistoria.\nSorrera.\n1957ko urriaren 4ean espaziorako sobietar programak munduko aurreneko satelitea (Sputnik 1)jaurti zuen. Estatu Batuetako Kongresuak mehatxutzat hartu eta Eisenhower presidenteak eta bere aholkulariek, hilabete batzuen buruan, agentzia federal berria sortzeko erabakia hartu zuten. Agentzia berri honen helburua militarra ez zen espazio gai guztiak kudeatuko zituen. DARPA izenekoa gai militarretaz arduratuko zen, handik gutxira sortutako espazio misioak NASAn integratu ziren.\n1958ko uztailaren 29an Eisenhowerrek NASA sortzen zuen akta sinatu zuen. 1958ko urriaren 1ean lanean hasi zen, lau laborategi eta 8000 inguru langilerekin.\nAurreneko programen asmoa tripulatutako espazio-ontzia orbitan jartzea izan zen, eta halaxe hasi zen sobietarrekin izango zuten espazioko lasterketa.\nNACAtik NASAra.\nSortutako erakunde berriak ordura arte ikerketa aeroespazialak burutzen zituen erakundearen NACA antolakuntza eta betebeharrak xurgatu zituen . Horrela, NACAko (\"National Advisory Committee for Aeronautics\") 8000 langile NASAn sartu ziren. Era berean, NASAk NACAren 100 milioi dolarreko aurrekontuarekin eta azpiegiturak (Lewis Flight Propulsion Laboratory, Langley Aeronautical Laboratory, Ames Aeronautical Laboratory) berenganatu zituen. Urteak aurrera egin ahala, NASAk ABMA misil balistikoen agentzia barnean hartu zuen, ostera Marshall Space Flight Center deituko zena. Halaber, Jet Propulsion Laboratory egoitza beregan hartu zuen ikerketak bideratzeko.\nNASAren lehenengo kudeatzailea Keith Glennan izan zen, 1960ko urtarrilaren 20ra arte.\nEspazio misioak.\nEspazio misio tripulatuak.\nMercury programa.\nMercury programa 1958an hasi zen NASAren eskutik, sobietikarrek espazioan lehenengo satelitea (Sputnik 1) jarri eta urte bat eta hiru egun geroago. Estatu Batuek gidatu zuten lehen espazio programa da, 1961tik 1963ra.\nMercury programa, Sobietar Batasunaren espazioaren esplorazioaren aurrreko Estatu Batuen erantzuna izan zen, bi lurralde hauek guda hotzean baitzeuden .\nMercury programa eraikitzerakoan, espazio ingeniariak oso lanpetuta ibili ziren espazio-ontzia eraikitzen. Espazio-ontzi oso segurua beharko zuen, Lurra orbitatzera heldu beharko zuelako, haren abiadurarengatik suntsituta izan gabe. Beste kezka garrantzitsu bat, espazioaren egoera larriak jasatea zen: hutsunea, tenperatura aldaketa bortitzak eta aurkitu berri zuten espazio-erradiazioa. Astronauta eta ingeniarien lana zaildu bazen ere proiektua aurrera eramatea lortu zuten.\n1961ko maiatzaren 5ean, Alan Shepardek estatubatuar baten lehenengo hegaldi azpiorbitala egin zuen. Sobietarren espazioko nagusitasuna zela eta, Estatu Batuetako gobernuak hegaldi azpiorbital hura espazio hegaldia izan balitz bezala aurkeztu zion munduari. Izan ere, bederatzi hilabete itxaron behar izan ziren, 1962ko otsailaren 20an lehenengo estatubatuarrak, John Glennek, Lurra orbitatu zuen arte. Arrakasta hau Juri Gagarin astronauta sobietarraren parean kokatu zen. Baina momentu hartan, sobietarrek 48 misio orbital jaurtiak zituzten jada, eta Valentina Terexkova espazioa heldu zuen lehenengo emakumea bilakatu zen. Lehenengo estatubatuar emakumea, aldiz, hogei urte geroago atera zen orbitara: Sally Ride, alegia.\nMercury programako sei hegaldiek 2 egun eta 5 orduko espazio hegaldia egin zuten guztira. Gizakia espaziora irits zitekeela frogatu zen, eta aldi berean, misio tripulatuak ezinbestekoak direla misioak ondo atera daitezen demostratu zen. Lurrean zeuden estatubatuar ingeniariek mundu osoko komunikazio sareak eratzea ezinbestekoa zela ikasi zuten. Osterantzean, hegaldi tripulatuak ez lukete izango inolako etorkizunik.\n1963 urterako, NASAko Hegaldi Tripulatuen Egoitzan lan egiten zuten 2.500 pertsonetatik soilik 500 langilek Mercury programan ziharduten. Gainerakoek, 2.000 inguruk Gemini eta Apollo programetan lan egiten zuten. Izan ere, programa horien bitartez lortuko zuen NASAk bere aurrerapen eta sobietarren aurkako garaipen bakarra.\nGemini programa.\nGemini Programa, 1965. urtean hasi zen NASAk espazioko bere lehenengo probak egin ondoren (Mercury programa).\nNahiz eta honekin lortutako datuak oso garrantzitsuak izan hurrengo programak martxan jartzeko, ez zen egin Apollo programa edo lehen aipatutakoa bezain ospetsua.\n1962ko urtarrilaren 2an Gemini programa ofizialki igarri zen Apollo programa garapen fase aurreratuan zegoen bitartean.\nPrograma Geminiren xede nagusia ontzien elkartze- eta bateratze-orbitalak posible zirela frogatzea izan zen. Ontzi hauek Apolo programako misioetan erabiliko ziratekeen: ilargiratze-modulua aginte-moduluaz bananduko zen Ilargiaren orbitan, eta behin Ilargiako gainazala atzean utzi ostean berriro batuko ziratekeen bi moduluak. Gemini misioetako beste helburua astronauten egonaldiak bi astez luzatzea zen, Apolo programan baino egonaldi luzeagoak beterik.\nMercury ontziek ezin zuten bere norabidea aldatu espazioan, aldiz, Gemini ontziek maniobra orbitalak burutzeko eta beste ontziekin bateratzeko ahalmena zuten. Gemini ontziak aurrera, atzera mugitu behar ziren baita norabide edo orbita aldaketa ere. Bateratzeak burutzeko maniobrak zailak zirenez, bi astronauten gidaritzapena funtsezkoa bilakatu zen. Gizakien lana osotzeko barneko konputagailuak erabili ziren. Ordenagailu hauek egindako kalkuluek zeharo errazten zuten bi ontzien arteko giltzadura.\nGemini ontzia Mercury bezalakoa zen baina hobekuntza batzuekin, horregatik, \"Mercury Mark II\" izendatu zuten. Aldaketa horiek tamainan eta kontroletan eman ziren gehien bat. Gemini espazio-ontziak 3.628,72 kg pisatzen zuen, Mercury-k, aldiz, erdia. Bestetik, Mercury-ko kabinan bakarrik astronauta baterako zegoen eginda, eta Geminirena birentzako, hori zela eta, kabina %50 batean handitu zuten. Bi pertsona zirenez eta nahiko denbora emango zutenez espazioan, biltegiratze handiagoa behar zuten erreserba gehiago gordetzeko.\nGemini misioak oso garrantzitsuak izan ziren astronauta iparamerikarrek espazioan nola jarduteko entrenamendu bikaina izan zirelako. Programa honetan, NASAk bere lehenengo espazio ibilaldiak egin zituen: lehenengoa Ed Whitek, Gemini IV misioan osotuz. Gemini misioetako amaieran elkartze eta giltzadura lanak ohikoak bihurtu ziren, eta ordurako astronautek espazioan jardun zezaketeela segurtatu zen.\nEra berean, Gemini programak garrantzia handia izan zuen espazioaren ingurumenari eta Lurraren fotogeografiari buruzko hainbat esperimentu zientifiko egin zirelako. 1966ko azaroaren 11an azkenengo misioa, Gemini XII, jaurti zen eta hilabete bereko 15ean bukatutzat eman zen James A. Lovell, Jr. eta Edwin. E. Buzz Aldrinek burututako hegaldia.\nApollo programa.\nApollo programa NASAk Mercury programaren jarraipena izango zena aurkeztu zuten: Ilargiratze toki bat aurkitu nahi zuten, Ilargia orbitatzeko asmoz. Apollo programa 1960ko uztailaren 11n hasi zen. Ordurako sputnik-arekin piztuta zegoen espazio lasterketan murgilduta zeuden Estatu Batuak (hortik NASA sortu izana), baina 1961ean John F. Kennedy presidenteak adierazi zuen hamarkada amaitu baino lehen, gai izango zirela gizakia Ilargira bidaltzen eta Lurrera bizirik bueltatzen. Honek programaren helburuak aldatu zituen, Ilargia orbitatzeaz gain Ilargiratu eta bueltatu beharko baitziren. 1969ko uztailaren 21ean Apollo 11 espaziontzia ilargiratu zen. Neil Armstrong estatubatuarrak, Ilargiko zorua zapaldu zuen lehenengo gizakia izanik. Misio hau aurrera eramateko, 111 m-ko altuera eta 3.000 tona pisatzen zuen hiru faseko Saturn V suziria erabili zuten. Mundu guztian ikusi zen ilargira egindako ibilaldia.\nApolo proiektua teknologia modernoaren lorpen esanguratsuenetarikoa bilakatu zen. Sei misiok Ilargiaren lurrazalaren gainean pausatzea lortu zuten (Apolo 11,12,14,15,16 eta 17) soilik huts batekin: Apolo 13 zeinek ezin izan zuen xedea lortu Zerbitzuko moduluan oxigeno likido tankeak jasan zuen leherketa dela eta, hala ere tripulazioa salbu itzuli ziren.\nSatelitean lurreratu zuen misioen aurretik, hegaldirako sistemak frogatu ziren zenbait jaurtiketa automatiokoen bidez (Apolo 2, 3, 4, 5 eta 6) eta ondoren lurtar orbitaren inguruan tripulaturiko beste bi hegaldi bideratu ziren (Apolo 7 eta 9), eta lurreratu gabe Ilargiaren orbitan beste bi (Apolo 8 eta 10). Horrez gain, Ilargian lurreratzeko beste hiru misio antolatuta zeuden (Apolo 18,19 eta 20) baina ez ziren inoiz bideratu NASAn eman zen aurrekontuaren murrizketagatik. Hiru ontzi hauek Skylab espazio estaziorako (SL-2, SL-3 eta SL-4 misioak) tripulatutako hegaldiak jaurtitzeko bidali ziren. Azkenik, 1975an azken Apolo ontzia jaurti zen Apolo-Soyuz misiorako.\nPrograma honen nobedadea ilargiratze-modulua eta zerbitzu-modulua lotzen zituen giltzadura sistema da: Lunar Orbit Rendezvous edo LOR (\u00abIlargiaren orbitaren topaketa\u00bb). John C. Houbolek, NASAko espazio ingeniariak, sortu zuen eta nahiz eta bere erabilerak suposatzen zituen arriskuak oso handiak ziren, LOR-ek NASAk ordura arte zeukan \u201cNOVA\u201d kohete erraldoia bertan behera uztea lortu zuen, horrenbestez diru kopuru handia aurreztuz.\nApolo ontzia deiseinatua izan zen Apolo programaren zati gisa. Kennedy presidentea 60ko hamarkada amaitu baino lehen gizakia Ilargira eramateko eta salbu itzultzeko helburua finkatu zuen Mercury espazio programaren lehenengo hegaldi arrakastatsuaren ostean.\nEspazio ontzia xedea lortzeko batera lan egingo zuten zenbait unitatek edo etapaz osatuta zegoen. Ontziaren osagai garrantzitsuenak hauek ziren: estualdietarako ihesaldi sistema (LES), mandu modulua (CM), zerbitzu modulua (SM), Ilargiratze-modulua (LM) eta Ilargiratze-moduluaren egokigailua (SLA). Etapa hauek batera iraun zuten jaurtiketa garraioaren gainean. Jaurtiketa-ibilgailu hauek erabili ziren: Little Joe II, Saturn I, Saturn IB y Saturn V.\nKohete batek ontzia Ilargira jaurtiko zuen, eta behin espazioan, Lurraren grabitatea atzean uzteko bezainbeste abiadura lortuko zuen eta Ilargiaren inguruan orbitatuko zuen. Ontziaren ilargiratze-moduluak Ilargian lurreratuko zuen, bitartean zerbitzu-modulua orbitan egongo zen. Behin Ilargian ibilaldia bukatuta, ilargiratze-modulua ignizioa egin ostean zerbitzu-modulura igoko ziren eta bertan giltzadura-sistemak bi moduluak lotuko zituen. Horrela, astronautak zerbitzu-modulura itzuliko ziren eta ilargiratze-modulua Ilargiaren lurrazalera botako zen bere zeregina bete ostean. Geroago, Lurraren atmosfera zeharkatu baino lehen, zerbitzu-moduluaz desegin eta mandu-moduluaren barruan astronautek gure planetan lurreratuko zuten ozeanoan.\nSkylab.\nSkylab bilakatu zen Ameriketako Estatu Batuen lehenengo espazio-egoitza. Raymond Loewyk diseinatu zuen 1973tik 1979ra Lurraren inguruan orbitatu zuen ontzi hau. Lehenengo bi urteetan, astronautez osaturiko hiru ibilaldi egin ziren bertara. 1973ko maiatzaren 14an, Saturn V (SL-1 misioa) kohetearen idez jaurti zen 75 tonako espazio egoitza hau. Egoitzak kalteak jasan zituen bere jaurtiketa eguzki- eta meteorito-ezkutuan eta eguzki-panel nagusia hondatu zuelarik. Meteoritoen aurkako ezkututik askatutako zatiek eguzki-panelak osotasunean ireki zezan oztopatu zuen. Horrek, energi eskasia eta ezohiko gainberotzea eragin zuen. Lehenengo tripulaketak SL-2 misioaren barnean joan zen, 1973ko maiatzaren 25ean Apolo ontzi batekin, Saturn IB kohete batek bultzatua.\nEstazioaren lehenengoko tripulazioa, SL-2 misioan joan zen eta 1973ko maiatzaren 25ean bidali zuten espaziora, Saturno IB ontzian. Honen helburua estazioak jasan zituen kalteak konpontzea izan zen, 28 egun egon zen. Hurrengo misioak, SL-3 eta SL-4 izan ziren. Hauek, 1973ko uztailaren 28an eta 1973ko azaroaren 16an izan ziren. Bi misio hauek guztira 171 egun egon ziren espazio-egoitzan. Azkenik, Skylabeko azkeneko tripulazioa 1974ko otsailaren 8an bueltatu zen.\nBost urtez hutsik egon zen (bertaratzeko anezka egokirik ez zegoen eta gainera egoitzaren egoera ez zen batere ona) eta azkenik larriki hondatuta Lurreratzea erabaki zuten. Australiatik gertu erori zen 1979ko uztailaren 11an.\nEspazio anezka.\nEspazio anezkak espazio edo kosmoseko bi puntuen arteko aldizkako garraioa helburu duten espazio ontziak dira, oro har bi espazio estazioren edo planeta baten eta bere orbitan dagoen espazio estazioaren arteko joan-etorriak egiteko. AEBek eraiki zituen lehen aldiz 1980ko hamarkadan lanean hasi zirelarik nahiz eta lehen orbitaratzea 1981-ko apirilaren 12ean burutu zen Columbia anezkekin. Berrerabilgarriak direnez oro har misio anitz bete ahal izateko diseinatzen dira beraz garraio misioez gain beste zenbait ere egiten dituzte hala nola: aldi baterako espazio estazioaren lana egin, astronauta edo objektuen berreskuratzea, matxuraturik dauden sateliteen konponketa...\nEspazio anezkek marruskadura eta bero handia jasan behar izaten dute espaziotik jaitsi eta atmosferan sartzen diren aldi oro. Hamar bat minutuz edo, 1.650 \u00b0C-ko tenperatura jasaten dute. Beraz, bertan desegin ez daitezen ondo babestuta egoten dira. Anezkek bi motako materiala izaten dute. Marruskadura gehien jasaten duten guneak, ontziaren eta hegoen muturrak, karbonoarekin sendotutako erretxinaz babestuak egoten dira. Material hori silizio karburozko geruza batek estaltzen du eta gai da desegin gabe 1.650\u00a0\u00b0C jasateko.\nItxura oso bestelakoa izan arren, anezkak ez dira batere asmakizun berria. NASAk 1980an egin zituen behin eta berriz erabil zitezkeen ontziak eta, orduan iraultza handia izan baziren ere, asmoa haratago joatea zen. Gainontzeko zatiek hori baino tenperatura txikiagoak jasaten dituzte eta silizio-zuntzez egindako plakekin estaltzen dira. Plakak material zeramikoen gisan sintetizatzen dira eta beroa barreiatzeko gaitasun ikaragarria dute; pentsa, labetik gori-gori atera eta segundo batera eskuetan har daitezke. Baina, aldi berean, oso porotsuak dira eta ez dute pisu handirik izaten. Beraz, espazioan erabiltzeko oso egokiak dira.\nAzkeneko urteetan boroa gehituta material hobeak sintetizatu dira, eta anezken gune jakin batzuetan siliziozko plaken ordez horiek erabili dira, baina, oro har, oraindik siliziozko plakak erabiltzen dira ontzien gorputza babesteko. Plakak sendoenetakoak dira, karbonoarekin sendotutako erretxinazkoak, alegia.\nNazioarteko Espazio Estazioa.\nNazioarteko Espazio Estazioa (ingelesez \"International Space Station\" edo \"ISS\") bost espazio agentziaren proiektua da: NASA (Estatu Batuak), RKA (Errusia), JAXA (Japonia), CSA (Kanada) eta ESA (Europa) agentziena, alegia. Brasilgo espazio agentziak ere parte hartzen du, NASArekin duen kontratu baten bidez. Italiako espazio agentziak ere hainbat lanetarako kontratuak eginda ditu, nahiz eta Italia ESAren barnean dagoen herrialdeetako bat izan.\nEspazio estazio hori Lurraren inguruan dabil orbitan, Lurretik 360km-ko garaieran, eta 92 minuturo Lurrari itzuli bat egiten dio. 2007ko abuztuaren 14an bere 50000. itzulia bete zuen.\nISSren horniduraz, bai errusiar Soiuz eta Progress espazio-ontziak eta baita estatubatuar espazio-ontziak (Endeavour, Discovery eta Atlantis) ere arduratzen dira.\n2000ko azaroaren 2tik, hau da, lehenengo tripulazioa sartu zenetik, beti egon da tripulazio batekin barnean. Thomas Reiter astronauta hara joan arte, handik pasatutako astronauta guztiak, estatubatuarrak edo errusiarrak ziren. Espazio estazio horretatik 14 herrialdeetako astronautak pasa dira. Astronautez gain, Nazioarteko Espazio Estaziora joan dira lehenengo bost espazio turistak ere."}
{"id": "11719", "revid": "499", "url": "https://eu.wikipedia.org/wiki?curid=11719", "title": "ESA", "text": ""}
{"id": "11721", "revid": "1545", "url": "https://eu.wikipedia.org/wiki?curid=11721", "title": "Europako Espazio Agentzia", "text": "Europako Espazio Agentzia (ingelesez: ESA - \"European Space Agency\") miaketa espazialari bideraturik dagoen agentzia europarra da. 1975an sortu zen eta Europako Batasuneko 20 estatuek gehi Suitzak eta Norvegiak hartzen dute parte agentzian. Urtero 3.000 milioi \u20acko aurrekontua du eta 2.000 lankideko taldea.\nEgoitza nagusia Parisen dago, baina bere estrukturak oso deszentralizatuak daude. ESAren teknologia-gune nagusia Noordwijken dago, Herbeheretan. Lurra behatzeko misioa (ESRIN) Frascatin dago, Italian. ESAko misioen kontrola (ESOC) Darmstadten dago, Alemanian. Astronauten Europar Zentroa (EAC) Kolonian, Alemanian. Eta Espazioko Astronomia Europar Zentroa (ESAC) Madrilen, Espainian.\nLeopold Eyharts (Biarritz, 1957-) euskal herritar astronauta agentzia horretako kidea da."}
{"id": "11722", "revid": "237", "url": "https://eu.wikipedia.org/wiki?curid=11722", "title": "\u20ac", "text": ""}
{"id": "11725", "revid": "1491", "url": "https://eu.wikipedia.org/wiki?curid=11725", "title": "I\u00f1aki Azkuna", "text": "I\u00f1aki Azkuna Urreta (Durango, Bizkaia, 1943ko otsailaren 14a - Bilbo, Bizkaia, 2014ko martxoaren 20a) euskal herritar politikari jelkidea eta Bilboko alkatea izan zen.\nBiografia laburra.\nDurangoko familia euskaldun batean jaioa izan arren, ez zekien euskaraz; Azkuna askotan kexatu zen frankismoaren eraginez galdu zuela ama hizkuntza, beste askok bezala.\nMedikuntza eta Kirurgia ikasi zuen Salamancako Unibertsitatean, eta lizentziatura 1966. urtean lortu. Bost urte geroago doktoretza amaitu zuen. 1973. urtetik aurrera, medikuntza fisiko eta erradiologiako irakasle izan zen Euskal Herriko Unibertsitatean. Urte berean, Gurutzetako Ospitaleko mediku bihurtu zen.\n1981ean Gurutzetako Ospitaleko lehendakari izendatu zuten. Eta bost urte beranduago, 1986. urtean Gurutzetako Ospitaleko erradiologiako zerbitzuaren buru. 1999tik Bilboko alkatea izan zen, 2014an hil zen arte. Bere agintaldiak, Bilboren berritzea indar gehiagorekin egin den urteekin bat egin du.\n2012ko irailaren 14an, Azkunaren emaztea hil zen. 2013ko urtarrilean, Munduko Alkate saria eman zion City Mayors Fundazioak, Bilbo eraldatzeagatik.\n2014ko otsailaren 22an, jatetxe batean otordua egiten ari zela kordea galdu zuen, eta ospitalera eraman zuten. Martxoaren 20an minbiziak hil zuen."}
{"id": "11729", "revid": "59723", "url": "https://eu.wikipedia.org/wiki?curid=11729", "title": "Annapurna", "text": "Annapurna () Himalaiako mendigune bat da, Nepalen dagoena. Mendiguneko gailurretako bat, Annapurna I deritzona, munduko mendirik altuenetan hamargarrena da, 8.091 metro baititu. Munduko mendirik arriskutsuenen artean dago, igo dutenen %\u00a041ek bizia utzi baitute bertan. 2014ko urrian, elur-jausi baten ondorioz 43 pertsona hil ziren trekking batean, eta beste 175 zauritu. Ipar-mendebaldeko aurpegia da biderik errazena.\nIzena.\n\"Annapurna\", devanagari idazkeran , sanskritozko toponimo bat da, \"uztaren ama\" edo \"ugalkortasunaren ama\" erran nahi duena. \nGailurrak.\nHona hemen mendiguneko gailur nagusiak:\nIgoerak.\n1950eko ekainaren 3an, Maurice Herzogek eta Louis Lachenal frantziarrek lehen aldiz igo zutenean, Annapurna garaitutako lehen zortzimilakoa izan zen. Hegoaldeko aurpegia lehenbiziko aldiz Don Whillans eta Dougal Haston britainiarrek eskalatu zuten, 1970ko maiatzaren 27an. Neguko lehenbiziko igoera Jerzy Kukuczka eta Artur Hajzer poloniarrek egin zuten, 1987ko otsailaren 3an.\nEuskal mendizaleak.\n1988ko urriaren 3an, Pablo Aldai eta Juanfer Azkona bertara igotzen lehen euskaldunak izan ziren. 1999an, Juanito Oiarzabalek gailurreraino iristea lortu zuen eta, modu horretan, 14 zortzimilakoak osatu. 2002an, Alberto I\u00f1urrategik tontor hartan bertan marka bera erdietsi zuen. 2010eko apirilaren 17an, Edurne Pasaban tontorreratu zen, bere azkenaurreko 8.000koa izan zena, 14ak hurrengo hilabetean osatu baino lehen.\n2008ko maiatzaren 23an, I\u00f1aki Otxoa de Olza hil zen Annapurnako goiko aldean."}
{"id": "11730", "revid": "119347", "url": "https://eu.wikipedia.org/wiki?curid=11730", "title": "Gasherbrum I", "text": "Gasherbrum I edo \"Hidden Peak\" 8.068 metroko mendia da, Karakorumean kokatua. Mendilerro honetako mendirik altuenetan bosgarrena da, eta horregatik K5 ere deitzen zaio. Munduko mendi garaienetan hamaikagarrena da.\n1958ko Uztailaren 5ean Pete Schoeningek eta Andy Kauffmanek lehen aldiz igo zuten."}
{"id": "11731", "revid": "119347", "url": "https://eu.wikipedia.org/wiki?curid=11731", "title": "Broad Peak", "text": "Broad Peak (jatorrian K3) munduko mendirik altuenetan hamabigarrena da, 8.047 metro baititu. Gasherbrum mendigunean dago, Himalaiako Karakorum mendikatean, Pakistan eta Txina arteko mugan, K2tik 8 kilometrora.\nHistoria.\n1957ko ekainaren 9an Fritz Winterstellerrek, Marcus Schmuck, Kurt Diembergerek eta Hermann Buhlek igo zuten lehen aldiz."}
{"id": "11732", "revid": "113572", "url": "https://eu.wikipedia.org/wiki?curid=11732", "title": "Eguzki eklipse", "text": "Eguzki eklipse batean ilargia Eguzkiaren eta Lurraren artean kokatzen da, eta itzala sortzen du. Hori ilberri denean soilik gerta daiteke."}
{"id": "11733", "revid": "336", "url": "https://eu.wikipedia.org/wiki?curid=11733", "title": "Bosnia", "text": ""}
{"id": "11734", "revid": "2048", "url": "https://eu.wikipedia.org/wiki?curid=11734", "title": "Espainiar pezeta", "text": "\"Artikulu hau Espainiako dibisari buruzkoa da; beste esanahietarako, ikus \u00abPezeta\u00bb.\"\nEspainiako pezeta Espainiako erabilera legaleko dirua izan zen, 1868ko urriaren 19an onartu zenetik 2002ko otsailaren 28an euroak ordezkatu zuen arte. 1868tik aurrera diru unitarioa izan zen eta, urte horretan jaulki zutenean, parekidetasuna zuen Frantziako frankoarekin. Pezetaren laburdura \"pta.\" da euskaraz.\nEtimologia.\nPezeta hitzerako bi jatorri eransten dira: gaztelaniazko \u2018peso\u2019 hitzeko txikigarria, eta katalanezko \u2018peceta\u2019 (pieza txikia). Edozein moduan Katalunian agertu zen hitza XV. mendean.\nHistoria.\nEspainiako Independentzia Gerran peseta txanponak agertu ziren Kataluniako leku askotan; baina ofizialki 1868ko urriaren 19an moneta-unitate bihurtu zen Serrano jeneralaren Behin-behineko Gobernuaren dekretuaren bidez, ezkutua ordezkatuz. Frantziako frankoa modelo bezala hartu zuen, 100 zentimotan banatuta.\n Pezeta bateko azken txanpona oso txikia zen, aluminiozkoa, 14 mm.etakoa eta 0,55 g.koa.\nEta ofizialez 1999ko urtarrilaren 1ean eurori lekua utzi zuen."}
{"id": "11754", "revid": "58701", "url": "https://eu.wikipedia.org/wiki?curid=11754", "title": "Nirvana (musika taldea)", "text": "Nirvana AEBetako rock alternatibo eta grunge musika talde bat izan zen. 1987an Washington estatuko Aberdeen udalerrian Kurt Cobain abeslariak eta Krist Novoselic baxu-jotzaileak sortu zuten. Hainbat bateria-jotzaileren sartu-irtenen ondoren, 1990an Dave Grohl behingoz batu zitzaien.\nAskok rock musikaren historiako talde esanguratsuenen artean jartzen dute, zalantzarik gabe gainontzeko grunge musika taldeen artean nahiz beste generoetako talde askotan eragin handia izan baitu.\nHistoria.\n1980ko hamarkadaren amaiera aldera taldea, Seattle hirira lekualdatu zen, eta 1989an euren lehen disko \"Bleach\" argitaratu zuten.\n1991n, \"Nevermind\" diskoa argitaratu eta euren ospearen gailurrera iritsi ziren, mundu osoan ezagun egin eta garai hartan sortu eta puri-purian zegoen grunge musikaren taldeen artean esanguratsuena bilakatuta; gainera, askok X belaunaldia izenez bataiatutako gazte belaunaldi horren bozeramaile ere bihurtu zituzten.\n1993an \"In Utero\" diskoa argitaratu zuten.\n1994ko apirilaren 5ean, Kurt Cobain abeslariaren heriotzarekin batera, taldea desegin egin zen."}
{"id": "11755", "revid": "119347", "url": "https://eu.wikipedia.org/wiki?curid=11755", "title": "The Clash", "text": "The Clash 1976an Ingalaterran sortutako punk rock musika taldea da. Reggaea, rockabillya eta beste estilo batzuk ere bereganatu zituzten. Haien zuzeneko emanaldi biziak ere ospetsuak izaten ziren. Kanten letrek taldearen idealismo politikoa erakusten zuten. Taldearen joerak, estiloak eta musikak eragin handia izan du munduko beste talde askorengan. 1986. urtera arte aktiboki mantendu zen. Nahiz eta Britainia Handian izandako arrakasta berehalakoa izan, 80ko hamarkada arte ez zuen nazioarteko oihartzuna lortu.\nHistoria.\nHasiera.\nTaldea 1976. urtean hasi zen Ladbroke Grove kalean, hau da, Londreseko mendebaldean. Punk britainiarraren hasieran, Joe Strummer (ahotsa), Mick Jones (gitarra eta koroak), Paul Simonon (baxua), Keith Levene (gitarra) eta Terry Chimesek (bateria) musikariek sortu zuten. Mick Jonesek, Paul Simononek eta Terry Chimesek \u201cLondomSS\u201d taldean jo zuten elkarrekin hasieran, eta Joe Strummerrek aldiz \u201cThe 101\u00b4ers\u201d taldean 1974. urtean.\nArrakasta.\n1976ko ekainaren 4an, The Clashek lehenengo aldiz jo zuen Sex Pistolsen laguntzaile bezala punk purua erakutsiz, Kritika txar asko eduki zituen. Beraien bigarren diskoa \u201cThe Clash UK\u201d izenekoa izan zen.\nGeroago \u201cGive`Em Enough Rope\u201d argitaratu zuten eta disko bikoitz baten moduan saldu zen. Urte berean \u201cLondon Calling\u201d diskoa atera zuten disko hirukoitz baten moduan, eta arrakasta handia izan zuen AEBetan.Amaitzeko, 1980 urte bukaeran \u201cSandinista!\u201d izeneko disko hirukoitza atera zuten Nikaraguako Askatasun Nazional Sandinista fronterari erreferentzia eginez. Ondoren, mundu osoko gira bat egin zuten. Urte horietan gatazka asko eduki zituzten elkarren artean, famak eta elkar bizitzeak, taldea nekatzen zuela ikusten zen. Horretaz gain, beste disko bat ateratzea lortu zuten eta disko guztietatik kopia gehiena eduki zituena izan zen, \u201c Combat Rock\u201d izena zuen. Album honetan abesti ezagunenetako asko atera ziren: \"Rock the Casbash\" eta \"Should I Stay or Should I Go\".\nGatazkak eta banaketak.\nThe Clash pixkanaka-pixkanaka banantzen joan zen. Lehenik eta behin, Toperrek atseden hartu zuen, emanaldien ondorioz. Kokainaren adikzioaren ondorioz taldetik bota zuten eta taldeko lehen bateria jotzaile Terry Chimes haren ordez itzuli zen. Nahiz eta kontzertu birak egiten segitu, beraien artean ahrreman txarra zuten eta bananduta ibiltzen ziren. Adibidez, Strummer desagertu egin zen Combat Rock diskoaren gira baino lehenago eta gero itzuli; gainera, arazoak izan zituen Jonesekin. Chimesek, aldiz, gira eta gero utzi zuen taldea. Pete Howard bateria-jotzaile berria izan zen, eta urte horretan San Bernardinoko kontzertuan hartu zuten parte. The Clashen kontzertu famatuena bilakatu zen, 500.000 ikusle elkartu baitziren. 1983. urtean, Strummerrek eta Simononek Jones taldetik bota zuten, bere burua arrakastak handietsita baitzeukan.\nAmaiera.\nTaldea azkenekoetan zegoen 1983-1986 urteen artean. Grabazio saioak kaotikoak izan ziren, Bernie Rhodesek eta Strummerrek taldetik bananduta egiten zutelako lan. Bakoitza bere kaxara joaten zen kontzertuetara eta jo eta gero berriro banantzen ziren. Azkenik, Strummerrek Espainiara egin zuen bidaia: ideiak garbitu zituen, gero taldetik banandu eta \u201cCut The Crap\u201d diskoa sortu.\nMusika estiloa.\nBeste taldeek ez bezala, The Clashek musika mota asko jo zituen: reggaea, rocka, rockabillya, ska, jazaz, funka, duba eta baita beste asko ere. Hala ere, beraien musika mota famatuena rocka eta funka izan zen."}
{"id": "11757", "revid": "105290", "url": "https://eu.wikipedia.org/wiki?curid=11757", "title": "XFS", "text": "XFS eguneroko erregistroa gordetzen duen errendimendu altuko fitxategi sistema bat da, Silicon Graphicsek bere IRIX sistema eragilearentzako garatutakoa. 2000ko maiatzean, GNU GPL lizentziapean argitaratu zuten.\nXFS Linuxen kernelaren 2.5 eta 2.6 adarretan barneratuta dator, 2.4.xx bertsioentzako partxe bat behar zelarik, 2.4.25etik aurrera ezezik. SuSE Linux, Gentoo Linux, Mandriva Linux, Slackware Linux, Ubuntu Linux eta Debian banaketek XFS eskaintzen dute aukera bezala beraien instalazioetan."}
{"id": "11758", "revid": "371", "url": "https://eu.wikipedia.org/wiki?curid=11758", "title": "Debian Linux", "text": ""}
{"id": "11759", "revid": "107398", "url": "https://eu.wikipedia.org/wiki?curid=11759", "title": "Guano Apes", "text": "Guano Apes 1990ean Alemanian sortutako heavy metal eta grunge musika taldea da.\nSandra Nasic abeslariak 1994an egin zuen bat. 1996an \"Open your eyes\" kantarekin izugarrizko arrakasta lortu zuten. Hori zela eta, 1997an estreinako diskoa, \"Proud Like a God\", atera zuten. Hurrengo bi diskoak ere (\"Don't Give Me Names\" eta \"Walking on a Thin Line\") oso ongi saldu ziren 2000n eta 2003an hurrenez hurren. Taldea 2004ko biraren bukaeraren ondoren banandu zen."}
{"id": "11761", "revid": "90799", "url": "https://eu.wikipedia.org/wiki?curid=11761", "title": "Software", "text": "Konputagailuen softwarea, edo software laburbilduz, konputagailuaren agindu edo datu multzo bat da. Softwareak konputagailua zer egin behar duen adierazten du. Hardwarea, beste aldetik, lana burutzen duen atal fisikoa da. Konputagailuen softwareak konputagailuaren programak, liburutegiak eta datu exekuta ezinak (online dauden dokumentuak, adibidez) erabiltzen ditu. Konputagailuaren softwareak eta hardwareak batera lan egin behar dute.\nOsagai logikoek, besteak beste, aplikazio informatikoak dituzte, hala nola testu-prozesadorea, erabiltzaileari testuen edizioari dagozkion zeregin guztiak egiteko aukera ematen diona; software-sistema deritzona (sistema eragilea, alegia) gainerako programei modu egokian funtzionatzeko aukera ematen diena; osagai fisikoen eta gainerako aplikazioen arteko interakzioa ere errazten duena, eta erabiltzailearekiko interfazea eskaintzen duena.\n\"Software\" gehiena goi-mailako programazio-lengoaietan idatzita dago, programatzaileek erabil ditzaten errazagoak eta eraginkorragoak baitira, makina-lengoaiatik hurbilago baitaude hizkuntza naturaletik baino. Goi-mailako lengoaiak makinaren lengoaia bihurtzen dira konpiladore edo interpretea erabiliz edo bien konbinazioa erabiliz. \"Softwarea\" mihiztatze-lengoaian ere idatzita egon daiteke. Mihiztatze-lengoaia hori maila baxukoa da, eta lotura handia du makina-lengoaiaren jarraibideekin; mihiztatzaile bat erabiliz, makinaren lengoaiara itzultzen da.\nKontzeptu horri buruz hitz egitean, softwarea da anglizismorik zabalduena (batez ere terminologia teknikoan); frantsesezko \"logiciel\" hitzetik eratorritako \u00ablogicial\u00bb termino sinonimoa, berriz, gehienbat frantsesaren eraginpeko herrialde eta eremuetan erabiltzen da.\nEtimologia.\n\"Softwarea\" (: [soft.wer]) ingelesetik datorren hitza da, eta euskaraz ez du testuingururako itzulpen egokirik; beraz, maiz erabiltzen da itzuli gabe, eta halaxe onartuta dago Euskaltzaindiaren Hiztegian. Gauza bera ez bada ere, programa informatiko, aplikazio informatiko edo \"euskarri logikoen\" bidez ere ordeztu ohi da.\n\"Softwareari\" software-ingeniaritzako \"produktua\" deitzen zaio.\n\u00abLogicial\u00bb terminoa frantsesezko logizel terminoaren kalko lexikoa da; neologismoa 1969an sortu zen, logique (logika) eta mat\u00e9riel (materiala) hitzetatik abiatuta, Calcul Planaren arduradunaren Informatika Ordezkaritzaren itzulpen gisa.\nSoftwarearen definizioa.\nHainbat definizio daude softwarerako onartuta, baina, seguruenik, formalena honako hau izango da:\nDefinizio hori kontuan hartuta, softwarearen kontzeptua konputazio-programetatik harago doa bere egoera guztietan: iturburu-kodea, kode bitarra edo exekutagarria; bere dokumentazioa, prozesatu beharreko datuak eta are erabiltzailearen informazioa ere softwarearen parte dira: hau da, \"ukiezin\" den guztia hartzen du, harekin zerikusia duen \"ez-fisiko\" guztia.\nZentzu horretan, John W. Tukeyk erabili zuen lehen aldiz \"software\" hitza, 1957an. Software-ingeniaritzan eta konputazio-zientzietan, sistema informatikoek (programak eta datuak) prozesatutako informazio guztia da \"softwarea\".\nCharles Babbagek bere makina diferentzialaren zati gisa sartu zuen kalkuluak kontrolatzeko gailu baten memoriatik jarraibide-sekuentziak (programa) irakurtzeko kontzeptua. \"Software\" modernoaren zatirik handienaren oinarria osatzen duen teoria Alan Turing-ek proposatu zuen 1936ko \"Zenbaki konputagarriak\" saiakeran, erabaki-arazoenganako aplikazio batekin.\nSoftware sailkapena.\nBereizketa hori arbitrario samarra eta batzuetan nahasia bada ere, helburu praktikoetarako, softwarea hiru mota nagusitan bana ditzakegu:\nSoftwarea garatzeko prozesua.\n\"Prozesu \"gisa definitzen da arazo bat konpontzeko edo produktu bat lortzeko jarraitu beharreko urratsen multzo ordenatua, kasu berezi honetan, arazo espezifiko bat konponduko duen software-produktu bat lortzeko.\nSoftwarearen garapena oso zaila gerta daiteke bere tamaina, ezaugarri eta kritikotasunaren arabera. Adibidez, sistema eragile bat sortzeko, proiektuaren kudeaketa eta baliabide ugari behar dira. Beste aldetik, programa erraz bati buruz ari bagara (adibidez, bigarren mailako ekuazio baten ebazpena) programatzaile bakar batek erraz egin dezake. Softwarea hiru kategorietan banatzen da proiektuak duen tamainaren arabera: txikia, ertaina eta handia. Estimazioa egiteko, badira metodologia pare bat; horien artean, ezagunenetako bat COCOMO da, zeinak produkzio kostuak software proiektu batean (ordu/pertsona, kostua, zenbateko kode lerro programazio-hizkuntzarekiko, etab.) kalkulatzeko metodoa eta softwarea ematen digun.\nSoftware proiektu handietan hainbat lan konplexu egin behar dira, bai teknikaren aldetik, bai kudeaketaren aldetik ere. Konplexutasuna dela-eta, ingeniaritza jakin batek horren ikasketa eta ikerketa egiten du: Software Ingeniaritza.\nBeste aldetik, software proiektu ertain eta txikietan, lanaren arduradunak lan talde txikiak dira, edo analista-programatzaile den pertsona bakarra. Zailtasunaren arabera, ertainak diren software proiektuetan, hainbat fase daukate softwarea burutzeko. Fase horiek moldagarriak izan behar dute metodologia edo prozesuen garapenarekiko. Gainera, lan taldeak edo analista-programatzaileak (banakako lana baldin bada) fase horien jarraipena egin behar ditu.\nSoftware garapen prozesuak arau zehatz batzuk dituzte. Arau horiek software proiektu handi eta ertainetan aplikatu behar dira. Bestela, proiektua bukatu gabe geldi daiteke; proiektua zeukan helburuak lortu gabe edo hainbat errore edukitzea. Bete beharreko prozesu horien artean, prozesu arinak (adibidez, XP), pisutsuak eta motelak (adibidez, RUP), eta beste tarteko batzuk daude. Normalean, softwarearen arabera aplikatzen dira, nagusiki proiektuaren garatzaile buruaren arabera.\nEdozein software garapenerako erabili eta aplikatutako prozesurako (RUP,FDD,XP honen adibideak dira), bizi zikloaren modelo bat egin behar da.\nGutxi gorabehera software proiektu handien % 28 ez dela amaitzen estimatzen da; beste % 46 aldaketa handiak jasaten dutela eta hori dela eta izugarrizko atzerapenak jasaten, eta falta den % 28a arazorik gabe amaitzen dela. \nProiektu batek porrot egiten duenean, gutxitan izaten da akats teknikoengatik; huts eta porroten kausa nagusia metodologia edo garapen-prozesu on bat ez aplikatzea da. Besteak beste, azken hamarkadetan, joera handia izan da garapen-metodologiak edo -prozesuak hobetzea, berriak sortzea eta informatikako profesionalak horiek behar bezala erabiltzera kontzientziatzea. Normalean, arlo horiek (metodologiak) eta antzekoak (hala nola ereduak eta proiektuen kudeaketa bera) aztertzen eta garatzen espezialistak, software-ingeniariak izaten dira, eta hori da haien orientazioa. Garapen informatikoko beste edozein arlotako espezialistek (analistak, programatzaileak, informatikako lizentziadunak, informatikako ingeniariak, sistemetako ingeniariak, etab.), normalean, beren ezagutza espezializatuak aplikatzen dituzte, baina dagoeneko landutako ereduak, paradigmak eta prozesuak erabiliz.\nErtain neurriko softwarea garatzeko, ohikoa da tartean lanean ari diren giza taldeek \"metodologia propioak\" aplikatzea, normalean aurreko prozesuen hibridoa eta batzuetan irizpide propioekin.\nGarapen-prozesuak zeregin ugari eta askotarikoak har ditzake barne, arlo administratibotik hasita, arlo teknikotik jarraituz eta kudeaketa eta gerentziaraino. Baina, ia zorrozki, beti betetzen dira gutxieneko etapa batzuk, honela laburbil daitezkeenak:\nAurreko etapetan, izenak apur bat alda daitezke, edo globalagoak izan daitezke, edo, bestela, finagoak; adibidez, \"analisi eta diseinuaren\" fase bakartzat (dokumentu- eta interpretazio-helburuetarako) adieraz daiteke; edo \"inplementazio\" gisa adieraz daiteke \"kodifikazio\" gisa esanda dagoena; baina, zorrotz esanda, guztiak daude, eta, funtsean, zeregin espezifiko berberak dituzte.\nArtikulu honen 4. paragrafoan, aipatutako etapa bakoitzari buruzko xehetasun gehiago ematen dira.\nProzesu-ereduak edo bizi-zikloa.\nAurreko itemean zerrendatutako fase edo etapa bakoitzerako, azpi-etapak (edo zereginak) daude. Garapenerako erabiltzen den prozesu-ereduak edo bizi-zikloaren ereduak inplikatutako zereginen edo jardueren ordena definitzen du, eta horien arteko koordinazioa, lotura eta berrelikadura ere definitzen ditu. Ezagunenen artean, honako hauek aipa daitezke: mailakako eredua edo eredu sekuentziala; eredu espirala; gehikuntza iteratibo eredua. Era berean, aipatutako horien artean eta eskatutako aplikazioaren eta eskakizunen arabera, badira aldaera edo alternatiba erakargarri batzuk.\nTeilakatu-eredua.\nEredu horri \"eredu klasiko\", \"eredu tradizional\" edo \"eredu lineal sekuentzial\" ere esaten zaio, nahiz eta arruntago teilakatuta dagoen eredua esaten zaion.\nTeilakatu-eredu purua \"nekez erabiltzen da bere horretan\", horrek berekin ekarriko bailuke baldintzak aldez aurretik eta erabat ezagutzea, baldintzen ez hegakortasuna (edo zurruntasuna) eta akatsik gabeko ondorengo etapak; hori garatu beharreko sistema urri eta txikiei bakarrik aplika dakieke. Egoera horretan, aipatutako etapetako batetik bestera pasatzeak ez luke itzulerarik izango; adibidez, diseinutik kodifikaziora pasatzeak diseinu zehatza eta akatsik gabea eta aldaketa edo eboluzio posiblerik gabea ekarriko luke: \u00abkodifikatu diseinatutakoa akatsik gabe, ez da inolaz ere etorkizuneko aldaerarik egongo\u00bb. Hori utopikoa da; izan ere, berez, \"softwarea izaera ebolutibokoa da\", aldakorra eta akatsik gabea, bai garapenean, bai bizitza operatiboan ere.\nEredu sekuentzial horretan etaparen bat gauzatzean aldaketaren bat gertatuz gero, hasieratik ziklo osoa berrabiarazi beharko litzateke, eta horrek denbora eta garapen kostu handiak ekarriko lituzke. 2. irudiak eredu horren eskema posible bat erakusten du.\nHala ere, teilakatu-eredua, zenbait aldaeratan, gehien erabiltzen denetako bat da gaur egun, bere eraginkortasun eta sinpletasunagatik, beste ezer baino gehiago neurri txikiko softwarean eta neurri ertaineko batzuetan, baina inoiz ez (edo oso gutxitan) da bere \"forma puruan\" erabiltzen, lehen esan bezala. Horren ordez, beti gertatzen da etapen arteko berrelikaduraren bat, guztiz iragartzeko modukoa eta zurruna ez dena; horrek aukera ematen du bizi-zikloan zehar ziurgabetasun, aldaketa edo bilakaera jakin batzuk dituzten software-produktuak garatzeko. Adibidez, baldintzak (lehen etapa) atzitu eta zehaztu ondoren, sistemaren diseinuari ekin dakioke, baina litekeena da, azken fase horretan, eskakizunetan doikuntzak egin behar izatea (nahiz eta gutxienekoak izan), bai detektatutako akatsengatik, bai anbiguotasunengatik, bai betekizunak berak aldatu edo eboluzionatu egin direlako; beraz, lehenengo etapara edo aurretiko etapara itzuli behar da, dagozkion berregokitzeak egin eta, ondoren, berriz ere diseinuarekin jarraituz; azken horri, berrelikadura esaten zaio. Teilakatu-ereduan, orduan, eredu hori modu batean edo bestean berrelikatutako etapekin aplikatzea normalena da, batetik, aurrekora egin ahal izateko, beharrezkoa bada (eta, are gehiago, aurrekoetara salto egin ahal izateko).\nHorrela, \"Berrelikatutako teilakatu-eredua\" lortzen da, eta 3. irudiak erakusten duen moduan eskematizatu daiteke.\nEsandakoa da, azaletik, eredu horren forma eta erabilera, gehien erabiltzen denetako bat. Berrelikatutako teilakatu-eredua oso erakargarria da, ideala ere bai; proiektuak zurruntasun handia badu (aldaketa gutxi, aurreikusi ez ebolutiboa), baldintzak oso argiak dira, eta behar bezala zehaztuta daude.\nEreduaren antzeko aldaera gehiago daude: etapak fintzea (etapa gehiago, txikiagoak eta espezifikoagoak) edo adierazitako etapak baino gutxiago erakustea, nahiz eta, kasu horretan, falta den etapa beste etapa baten barruan egongo den. Aurreko itemean adierazitako fase horien ordena logikoa eta egokia da, baina, esan bezala, ohartarazi behar da normalean atzerantz elikatuko dela.\nEredu lineala edo teilakatua paradigmarik zaharrena eta zabalena da; hala ere, hari egindako kritikek (ikusi desabantailak) zalantzan jarri dute haren eraginkortasuna. Hala eta guztiz ere, oso leku garrantzitsua du software-ingeniaritzan, eta gehien erabiltzen dena izaten jarraitzen du, eta beti da ausazko ikuspegia baino hobea.\nTeilakatu-ereduaren desabantailak:\nEredu ebolutiboak.\nSoftwareak denborarekin eboluzionatzen du. Erabiltzailearen eta produktuaren baldintzak aldatu egiten dira garatu ahala. Merkatu-datak eta lehia direla eta, ezinezkoa da produktu oso bat merkatuan jarri arte itxarotea, eta, beraz, komeni da bertsio funtzional nolabait mugatu bat sartzea lehia-presioak arintzeko.\nEgoera horietan edo antzekoetan, garatzaileek aurrerapen-ereduak behar dituzte, bilakaera tenporal edo progresibo batera egokitzeko diseinatuta daudenak, non betekizun nagusiak aldez aurretik ezagutzen diren, nahiz eta zehaztasunez ondo definituta ez egon.\nBerrelikatutako teilakatu eta teilakatu-ereduan, ez da gehiegi kontuan hartzen softwarearen izaera ebolutiboa; estatiko gisa planteatzen da hastapenetik oso ezagunak eta definituak diren betekizunekin.\nEbolutiboak eredu iteratiboak dira; bertsio gero eta osoagoak eta konplexuagoak garatzeko aukera ematen dute nahi den azken helburura iritsi arte eta are gehiago eboluzionatu ere eragiketa-fasean zehar.\n\"Gehikuntza iteratiboa\" eta \"espirala\" (besteak beste) dira eboluzio motako bi ezagunenak eta erabilienak.\nGehikuntza iteratibo eredua.\nOro har, 4. irudian, software-produktu bat garatzeko prozesuaren urrats orokorrak ikus daitezke. Hautatutako bizi-zikloaren ereduan, argi eta garbi identifikatzen dira urrats horiek. Sistemaren deskribapena funtsezkoa da produktu global eta azkenekora iritsi arteko igoerak zehazteko eta prestatzeko. Jarduera konkurrenteek (zehaztapena, garapena eta baliozkotzea) laburbiltzen dute gehikuntzen garapen xehatua, geroago egingo dena.\n4. irudiaren diagramak oso modu eskematikoan erakusten du gehikuntza iteratibo ziklo baten funtzionamendua, azken produktua eraiki ahala bertsio partzialak entregatzeko aukera ematen duena. Hau da, zehaztutako gehikuntza bakoitza, bere eragiketa- eta mantentze-etapara iritsi ahala. Jaulkitako bertsio bakoitzak beharrezkotzat jotako funtzionaltasunak eta baldintzak gehitzen dizkie aurreko gehikuntzei.\nGehikuntza eredu ebolutibo bat da, behin eta berriz aplikatutako eta filosofia iteratibo bat duten hainbat teilakatu-ziklotan oinarritua dagoena. 5. irudian, aurretiazko diagrama fintzen da denbora-eskema baten pean, eta, azkenik, bizi-ziklo gehikuntza iteratiboaren ereduaren eskema lortzen da lotutako jarduera generikoekin. Hemen argi eta garbi ikusten da hazkunde bat lortzeko aplikatzen den teilakatu-ziklo bakoitza; azken horiek integratuz doaz azken produktu osoa lortzeko. Hazkunde bakoitza berriz elikatutako teilakatu-ziklo bat da, nahiz eta, sinpletasunagatik, 5. irudian sekuentzial puru gisa agertzen den.\nIkusten denez, badira paralelo edo konkurrenteki egiten diren garapen-jarduerak (gehikuntza bakoitzerako), hala nola irudian, lehen igoeraren diseinu zehatza egiten ari dira; bigarrenean, berriz, aztertzen ari dira. 5. irudia eskematikoa baino ez da, igoera ez da zertan aurrekoaren diseinu-fasean hasi, geroagokoa izan daiteke (baita lehenagokoa ere), aurreko etapako edozein unetan. Gehikuntza bakoitza \"eragiketa eta mantentze\" jarduerarekin amaitzen da (irudian \"Operaci\u00f3n\" gisa adierazita), orduan ematen baitzaio produktu partziala bezeroari. Igoera bakoitza hasteko unea hainbat faktoreren mende dago: sistema mota; igoeren arteko independentzia edo mendekotasuna (horietako bi, guztiz independenteak, aldi berean has daitezke, behar adina langile izanez gero); garapenean parte hartzen duten profesionalen gaitasuna eta kopurua; eta abar.\nEredu horren bidez, softwarea \"zati funtzional txikiagotan\" ematen da, baina berrerabilgarriak, gehikuntzak deiturikoak. Oro har, gehikuntza bakoitza lehendik entregatu zenaren gainean eraikitzen da.\n5. irudian ikus daitekeen moduan, teilakatu-sekuentziak modu mailakatuan aplikatzen dira, egutegiko denborak aurrera egiten duen bitartean. Sekuentzia lineal edo teilakatu bakoitzak gehikuntza bat eragiten du, eta, askotan, lehen gehikuntza oinarrizko sistema bat da, entregatu gabeko funtzio osagarri asko dituena (ezagunak edo ez).\nBezeroak, hasieran, oinarrizko sistema hori erabiltzen du, bitartean, eta haren erabileraren eta ebaluazioaren emaitzak honako gehikuntza (edo bertsio) horiek garatzeko ekarpena egin diezaioke planari. Gainera, plan horri, beste faktore batzuk ere gehitzen dizkiote, hala nola lehenespena (premia handiagoa edo txikiagoa hazkunde bakoitzaren premian) eta igoeren (edo independentziaren) arteko mendekotasuna.\nIntegrazio bakoitzaren ondoren, produktu bat ematen da, aurrekoa baino funtzionaltasun handiagoarekin. Prozesua errepikatu egiten da azken software osoa lortu arte.\nIteratiboa izanik, gehikuntza ereduarekin produktu partzial bat ematen da, baina guztiz operazionala, hazkunde bakoitzean, eta ez baldintzak egokitzeko erabiltzen den zati bat (prototipoak eraikitzeko ereduan gertatzen den moduan).\nGehikuntza ikuspegia oso erabilgarria da garapenerako langile-kopuru txikia dagoenean; baita proiektua eskuratzeko epemugarik ez dagoenean ere; beraz, bertsio osatugabeak ematen dira, baina, erabiltzaileari, oinarrizko funtzionaltasuna ematen diote (eta gero eta handiagoa). Ebaluazio-bertsioen helburuetarako ere, eredu erabilgarria da.\nOharra: Eskema eta garapen orokorra hobetzen duten ereduen nahasketa bat izanik, MCP paradigma osagarri gisa sar daiteke aldi baterako edozein unetan edo gehikuntzan.\nAdibidea: \nEsan bezala, gehikuntza iteratiboa eboluzio-motako eredu bat da; hau da, garapen-denboran, eskakizunetan aldaketak egiteko aukera ematen, eta espero dira; softwareak eboluzionatu ahal izateko, tarte bat onartzen da. Aplikagarria da baldintzak nahiko ezagunak direnean, baina ez dira erabat estatikoak eta definituak, eta hori ezinbestekoa da teilakatu-eredu bat erabili ahal izateko.\nEredua gomendagarria da softwarea garatzeko. Software horretan, analisiaren hasierako etapan, ondo definitutako eremuak bete behar dira, segidako etapetan garatzeko bezain independenteak. Estali beharreko eremu horiek premiamendu-maila desberdinak izaten dituzte, eta, beraz, lehenetsi egin behar dira aldez aurreko azterketa batean; hau da, definitu egin behar da zein izango den lehenengoa, bigarrena, eta horrela gainerakoak; horri, lehenespenean oinarrituta, \"gehikuntzen definizioa\" esaten zaio. Baliteke bezeroak ez izatea lehentasun funtzionalik, baina garatzaileak, edonola ere, finkatu egin behar ditu, eta irizpideren batekin, horietan oinarrituta garatu eta emango baitira gehikuntzak.\nSoftwarearen gehikuntza funtzionalak egoteak garapen modularreko eskema bat pentsatzera garamatza berehala, eta, beraz, eredu horrek diseinuaren paradigma hori errazten du.\nLaburbilduz, gehikuntza-eredu batek garapen modular batean pentsatzera garamatza, sistemaren \"gehikuntza\" izeneko software-produktuaren entrega zatikatuekin, zeinak aldez aurretik definitutako lehentasunen arabera aukeratzen baitira, nolabait. Ereduak aukera ematen du elkarren segidako fintzeekin inplementatzeko (handitzea edo hobetzea). Gehikuntza bakoitzarekin, funtzionaltasun berria gehitzen da, edo baldintza berriak betetzen dira, edo software-produktuaren aldez aurreko bertsioa hobetzen da.\nEredu horrek nolabaiteko malgutasuna ematen du erabiltzaileak eskakizunetan aldaketak egin ditzan garapenak irauten duen bitartean. Proposatutako eta onartutako eskakizunen aldaketa beste gehikuntza bat gisa aztertu eta inplementatu daiteke, edo, hala badagokio, planifikatutako baten hobekuntza/egokitzapena izan daiteke. Hala ere, bezeroak baldintzak aldatzen baditu eta horrek lehendik amaitutako gehikuntzetan eragiten badu (berandu detektatzea/sartzea), egingarritasuna ebaluatu eta bezeroarekin akordio bat egin behar da, eragin handia izan baitezake kostuetan.\nEredu horren aukeraketa bezeroari entrega funtzional goiztiarrak egitea ahalbide dezake (eta hori onuragarria da, bai bezeroarentzat, bai garapen-taldearentzat). Lehentasuna emango zaie hori egiteko premia operatiboa sortzen duten moduluei edo gehikuntzei, adibidez, hurrengo gehikuntzetarako ezinbestekoa den aurretiazko informazio-kargei.\nGehikuntza iteratibo ereduak ez du behartzen zehatz-mehatz eta xehetasunez zehaztera sistemak egin behar duen guztia (eta nola), eraiki aurretik (teilakatu kasuaren moduan, baldintza izoztuekin). Garatzen ari den gehikuntzan baino ez da egiten. Horrek prozesua maneiagarriagoa bihurtzen du, eta, kostuetan, inpaktua murrizten du. Hori horrela da, zeren baldintzak aldatzen edo berregiten badira sistemaren zati bati bakarrik eragiten baitio. Hala ere, logikoa denez, egoera hori larriagotu egiten da garapena egoera aurreratuan agertzen bada, hau da, azken gehikuntzetan. \"Azken batean, ereduak erraztu egiten du garapenean eskakizun berriak sartzea\".\nGehikuntza-paradigma batekin, hasierako garapen-denbora murriztu egiten da, funtzionaltasun partziala ezartzen baita. Era berean, eragin onuragarria du bezeroaren aurrean, softwarearen zati operatiboak goiz entregatuko baititu.\nEreduak berrelikatutako teilakatu-ereduaren abantaila guztiak ematen ditu, bere desabantailak gehikuntza bakoitzaren eremura soilik murriztuz.\nGehikuntza-eredua ez da gomendagarria denbora errealeko sistemen, segurtasun-maila handiko sistemen, prozesamendu banatuaren edo arrisku-indize handiko sistemen kasuetarako.\nEredu espirala.\nEredu espirala Barry Boehmek proposatu zuen hasiera batean. Prototipoen ereduaren izaera iteratiboa eta teilakatu-ereduaren alderdi kontrolatu eta sistematikoak uztartzen dituen eredu ebolutiboa da. Gehikuntza bertsioak azkar garatzeko potentziala ematen du. Eredu espiralean, softwarea gehikuntza bertsio batzuetan eraikitzen da. Lehen iterazioetan, gehikuntza bertsioa paperezko eredu bat edo prototipo bat izan liteke. Azken iterazioetan, diseinatutako sistemaren bertsio gero eta osoagoak garatzen dira.\nEredua lan-esparruko jarduera kopuru batean banatzen da, \"zereginen eskualdeak\" izenekoetan. Oro har, hiru eta sei eskualde arteko zereginak daude (ereduaren aldaerak daude). 6. irudian, sei eskualde dituen eredu espiral baten eskema agertzen da. Kasu horretan, 1988ko tratatuan azaldutako Boehmen jatorrizko ereduaren aldaera bat azaltzen da; 1998an, tratatu berriago bat azaldu zuen.\nHauek dira irudiaren ereduan definitutako eskualdeak:\nWin &amp; Win eredu espirala.\nAurrez ikusitako eredu espiralaren aldaera interesgarri bat (6. irudia) \"Win-Win eredu espirala\" da (Barry Boehm). Aurretiko eredu espiralak (klasikoa) bezeroarekin komunikatzea iradokitzen du, baldintzak finkatzeko. Bezeroari, zer behar duen galdetzen zaio, eta hark jarraitzeko informazioa ematen du; baina hori oso gutxitan gertatzen den testuinguru ideal batean gertatzen da. Normalean, bezeroa eta garatzailea negoziazio batean sartzen dira; kostua negoziatzen da funtzionaltasunaren, errendimenduaren, kalitatearen eta abarren aurrean.\nSoftwarearen eboluzio izaera.\nSoftware ingeniaritzaren arabera, softwarea garapen prozesuaren deribazioaren produktua da. Produktu hori ebolutiboa da bere bizi zikloan zehar. Softwarea, eboluzioa egiten duen bakoitzean, bertsio hobeago batera aldatzen da. Beraz, aldaketa bat jasan ondoren, bere aurrekaria zen bertsioa baino hobeagoa da hainbat arlotan, adibidez, optimizazioa eta itxuran.\nSoftwareak, eboluzioa egiteari uko egiten duenean, bere bizi zikloa amaitu dela esaten da. Hori gertatuz gero, zaharkituta geratuko da momentu batean, eta beste batek ordezkatuko du zaharkitutako software hori.\nSoftwareak eboluzioak egiten ditu ingurune aldaketei aurre egiteko. Aldaketa horiek funtzionalitatekoak, operatiboak, plataformakoak edo hardwarekoak izan daitezke."}
{"id": "11767", "revid": "336", "url": "https://eu.wikipedia.org/wiki?curid=11767", "title": "Eklipse", "text": "Eklipsea fenomeno astronomiko bat da. Argizagi batek beste bat ezkutatzen duenean gertatzen da, bere itzaletik pasatuz edo ikuslearen eta beste objektuaren artean hirugarren bat pasatzen denean. Hiru objektu astronomikoren alineazioari sizigia deritzo. Eklipse terminoa erabiltzen da ere espazio-ontzi bat lerrokatutako bi objektu ikus ditzakeen puntura iristen denean. Eklipsea izan daiteke osoa, non gorputza guztiz desagertzen den, edo partziala, non atal bat bakarrik iluntzen edo ezkutatzen den.\nEklipse teminoa normalki erabiltzen da izendatzeko eguzki-eklipseak, non Ilargiaren itzalak Lurraren gainazala zeharkatzen duen, edo ilargi-eklipseak, non Ilargia den Lurraren itzalean ezkutatzen dena. Hala ere, Lurra-Ilargia sistematik kanpoko fenomenoak izendatzeko ere erabiltzen da eklipse hitza, adibidez planeta baten inguruan mugitzen den edozein satelite naturalen itzalari buruz hitz egiteko, edo alderantziz. Izar bitar batek ere eklipseak sor ditzake bietako baten orbitaren planoa ikuslearen puntuarekin gurutzatzen bada.\nEtimologia.\nEklipse hitza antzinako Grezieratik dator, (\"\u00e9kleipsis\"). Hitzak \"bertan behera uzte\", \"erortze\" edo \"zeruko objektu baten iluntze\" esan nahi du. \u1f10\u03ba\u03bb\u03b5\u03af\u03c0\u03c9 (\"ekle\u00edp\u014d\") hitzetik eratortzen da, \"abandonatzea\", \"iluntzea\", \"izateari uztea\" eta hau, era berean \u1f10\u03ba- (\"ek-\") aurrizkitik, \"kanpoan\" eta \u03bb\u03b5\u03af\u03c0\u03c9 (\"le\u00edp\u014d\"), \"ez egotea\" hitzetik dator.\nLurra-ilargia sistema.\nEguzkia, Lurra eta Ilargia espazioan dauden esferak dira hirurak: bata (Eguzkia) finkoa da eta besteak (Lurra eta Ilargia) haren orbitan higitzen dira.\nBaina hiru esferak ez daude plano berean. Ilargiak Lurraren inguruan orbitatzen duen planoak 5\u00ba inguruko inklinazioa du Lurrak Eguzkiaren inguruan orbitatzen duen planoarekiko, ekliptikarekiko alegia. Beraz, Eguzkiak eta Lurrak osatzen duten planoa Ilargiak zeharkatzen duenean hiru esferak lerrokatuta badaude (ilberria edo ilbetea bada), eta orduan bakarrik, izaten dira eklipseak. Hiru astroak guztiz lerrokatuta badaude, eklipse osoa gertatuko da, baina guztiz lerrokaturik ez badaude \u2014hau da, Ilargia oso gertu bai baina ekliptikan erabat ez badago\u2014, eklipsea partziala izango da."}
{"id": "11769", "revid": "58701", "url": "https://eu.wikipedia.org/wiki?curid=11769", "title": "The Rolling Stones", "text": "The Rolling Stones rock talde ingelesa da, 1962ko apirilean Londonen sortua. Brian Jones (gitarra, harmonika), Ian Stewart (pianoa), Mick Jagger (ahotsak, harmonika), eta Keith Richardsek (gitarra, ahotsak) sortu zuten hasiera batean, eta Bill Wyman baxujolea eta Charlie Watts bateriajolea batu zitzaizkien hasi eta hilabete gutxira. Taldearen lehen urteetan Brian Jones izan zen lider eta konposatzaile nagusia (bere eragina bereziki azpimarratzekoa da lehen albumetan: Aftermath, Between the Buttons edota Their Satanic Majesties Request). Urteak aurrera joan ahala, ordea, Jagger eta Richards tandemak hartu zuen taldearen gidaritza. 1969an Jones taldetik bota zuten eta hortik hiru astera hil zen. Jonesen ordezkoa, Mick Taylor, 1975era arte egon zen taldean eta bere ordez Ronnie Wood sartu zen. Wymanek taldea 1993an utzi zuen; Darryl Jones bere ordezkoa ez da taldekidea izan guztiz, grabaketetan eta biretan soilik jo izan du. Stewartek ofizialki taldekide izateari utzi zion 1963an, baina taldearen road manager eta pianojole izaten jarraitu zuen, 1985ean hil zen arte. 1982tik gerora, Chuck Leavell izan da taldearen teklatujole nagusia.\nArrakasta Europan lortu zuten lehenik, eta 60ko hamarkadaren hasieran \"Britaniar Inbasioaren\" buru izan ziren, kontrakulturaren ikur. Zinezko arrakasta internazionala 1965an lortu zuten, \"(I Can't Get No) Satisfaction\" (1965), \"Get Off of My Cloud\" (1965) eta \"Paint It Black\" (1966) kantak salmenten lehenengo postura iritsi baitziren.\nIpar Amerikan ere Erresuma Batuan 22 estudioko album (24 Ameriketako Estatu Batuetan), hamaika zuzeneko album (hamabi AEBetan), eta hainbat arrakasta album kaleratu dituzte. Mundu osoan zehar 200 milioi album inguru saldu dituztela estimatzen da. \"Sticky Fingers\" (1971) albumak Ameriketako Estatu Batuetako zerrendetan lehen postua lortu zuen, eta baita bere ondorengo beste zazpi albumek ere. Material berria duen album berriena \"A Bigger Bang\" da, 2005ean argitaratua. 1989an, The Rolling Stonesak Rock and Roll Hall of Famean sartu zituzten, eta 2004ean, \"Rolling Stone\" aldizkariaren Inoizko 100 Artista Onenen zerrendan 4. postua lortu zuten. 2008an, \"Billboard\" aldizkariaren \"The Billboard Hot 100 Top All-Time Artists\" zerrendako 10. postua lortu zuten, eta Billboard Hot 100 zerrendan bigarren artista arrakastatsuenaren postuan sailkatu zituzten.\nThe Rolling Stonesen agerpena jatorrizko blues urbanoaren oinarrizko pertsonek onartu dute, Chess Recordseko artista zen Muddy Watersek bezala, zeinak \"Rollin' Stone\" abestia idatzi zuen, taldearen izenaren jatorria duen abestia. The Rolling Stonesen hasierako materialaren zati gehiena R&amp;B eta blues abestien bertsioak ziren arren, beraien errepertorioak beti eduki du rock and rolla. The Rolling Stonesen iraupena eta garrantzia, Robert Palmer kritiko eta musikologoaren esanetan, \"erroak jatorri tradizionaletan dituztelako da, rhythm-and-bluesean eta soul musikan\", \"pop moda efimeroagoak joan eta etorri egiten diren bitartean\".\nTaldekideak.\nGaur egungo taldekideak\nBeste musikariak\nJatorrizko taldekideak"}
{"id": "11772", "revid": "360", "url": "https://eu.wikipedia.org/wiki?curid=11772", "title": "Rolling Stones", "text": ""}
{"id": "11776", "revid": "56334", "url": "https://eu.wikipedia.org/wiki?curid=11776", "title": "Bat", "text": "Bat (1) () zeroaren ondoren eta biaren aurretik doan zenbaki osoa da.\n1 (bat, unitate bezala ere deitua) zenbaki eta digitu bat da. Luzera unitatea ere adierazten du. Adibidez, luzera unitarioko segmentu bat, 1 luzerako segmentua da. Konbetzioz, zeroa ez denez zenbaki positiboa, ezta negatiboa ere, 1 da zenbaki oso positibo txikiena. Zenbaki arrunten segida infinituan lehenengo zenbakia ere bada.\n1en oinarrizko propietate matematikoa biderketarekiko elementu neutroa izatea da, hau da, edozein zenbaki 1ekin biderkatzerakoan lorturiko emaitza zenbaki bera izango da. 1en propietate gehienak, guztiak ez badira, hemendik ondoriozta daitezke. Matematika aurreratuan, biderketarekiko identitatea 1arekin adierazi ohi da, nahiz eta 1 digituak zenbakia ez adierazi beti. 1 konbentzioz ez da zenbaki lehen gisa hartzen. Zenbaki lehen bezala ez hartzea gaur egun unibertsala izan arren, XX. mendearen erdialdera arte eztabaidagai izan zen.\nEtimologia.\nAitzineuskaraz: \"*bade\") Koldo Mitxelenaren ikerketen arabera.\nZenbaki gisa.\n1, batzuetan unitate deitua, zero ez den lehen zenbaki arrunta da . Beraz, zeroaren ondorengo zenbaki osoa da.\nEdozein zenbaki 1ekin biderkatuta zenbaki hori izaten jarraitzen du, 1 biderketarekiko elementu neutroa baita. Ondorioz, 1 da bere faktoriala, bere karratu eta erro karratua, bere kubo eta erro kubikoa eta abar. 1 biderketa hutsaren emaitza da, edozein zenbaki bider 1 zenbaki hori bera baita. Zatiketari dagokionez konposatua eta lehena ez den zenbaki arrunt bakarra ere bada eta unitate gisa hartzen da (eraztun teoriaren esanahia).\nMatematika.\nDefinizioak.\nMatematikoki, 1 zera da:\nZenbaki arrunten formalizazioek 1aren adierazpide propioak dituzte. Peanoren axiometan, 1 0ren ondorengoa da, Principia Mathematica-n elementu bakarreko multzo guztien multzo bezala definitzen da eta zenbaki naturalen Von Neumann esleipen kardinalean {0} multzo gisa definiturik dago.\nTalde biderkakor edo monoide batean, identitatea 1 bezala adierazten da batzuetan, naiz eta e (alemanierazko Einheit-etik, \"unitate\"-tik datorrena) ere erabiltzen den. Hala ere, 1 erabiltzea ohikoagoa da eraztun batean identitatea adierazteko orduan, eragiketa bezala batuketa eta batuketarekiko elementu neutroa, 0, eraztunean daudenean, hain zuzen ere. Eraztunaren karakteristika n \u2260 0 denean, 1 izeneko elementuak n1 = 1n = 0 propietatea betetzen du (non 0 eraztunaren batuketarekiko elementu neutroa den). Honen adibide garrantzitsuak gorputz finituak dira.\nDefinizioz, 1 zenbaki konplexu unitario, bektore unitario eta matrize unitario baten norma da.\nDefinizioz, 1 gertaera ziurra gertatzeko probabilitatea da.\nKategorien teorian, 1 batzuetan kategoria bateko objektu terminala adierazteko erabiltzen da.\nZenbakien teorian, 1 Legendre-ren konstantearen balioa da, Adrien-Marie Legendre-k 1808an sartu zuen lehen zenbaketa funtzioaren portaera asintotikoa adierazteko. Hasieran, Legenderren konstantea 1,08366 zela uste zen, baina 1899an zehazki 1en berdina zela frogatu zen.\nEzaugarriak.\nMakila itxura duten eta zenbatzeko erabiltzen diren markak \"1. oinarrikoak\" direla esaten da askotan, marka bakarra erabiltzen baita (behin baino gehiago errepikatuz) edozein zenbaki adierazteko: makila bera. Hau, formalki kontatzeko sistema ez-posizionala denez (digitu baten balioa posizioaren araberakoa ez denez), zenbakizko sistema ez-oso bezala ezagutzen da, oinarri bitarra edo oinarri hamartarra ez bezala.\n1 oinarriko funtzio esponentzialaren, 1x-en, alderantzizkoa (1 oinarriko logaritmoa deituko litzatekeena) ez da existitzen, edozein x zenbakirako 1x=1 delako.\nBi modu daude 1 zenbakia hamartar periodikodun zenbaki gisa idazteko: 1.000 \u2026 eta\u00a0 0.999\u2026.. Gainera 1 zenbaki poligonal guztien segiden lehenengo zenbakia da, zenbaki triangularren, zenbaki pentagonalen eta zenbaki hexagonalen segiden lehena, batzuk aipatzearren.\nMatematika eta ingeniaritza problema askotan, zenbakizko balioak, 0 eta 1 arteko unitate-tartearen barruan normalizatzen dira, non 1 balioak parametroen multzoaren gehienezko balioa adierazten duen.\nEra berean, bektoreak bektore unitarioetan normalizatu ohi dira (1 luzerako bektoreetan), hauek propietate desiragarriagoak dituztelako.\nFuntzioak ere normalizatu egiten dira, funtzioaren arabera, integralaren balioa 1, balio maximoa 1 edo funtzioaren balio absolutuaren karratuaren integrala 1 izan dezaten.\nBiderketarekiko identitatea dela eta, f(x) funtzio biderkatzailea izango da f(1)=1 bada.\nFibonacciren segidaren bigarren eta hirugarren zenbakia da, 0 zenbakia lehenengoa delarik. Ohikoa da segida askotan 1 lehenengo zenbakia izatea.\nGorputz baten definizoak 1 0ren ezberdina izatea eskatzen du, hortaz ez dago 1 karakteristika duen gorputzik. Hala ere, aljebra abstraktuan, elementu bakarreko gorputza, F1, gorputz bezala har daiteke, naiz eta karakteristika 1 izan.\nBenforden legearen ondorioz, 1 zenbaki erakuslerik arruntena da datu base askoren artean.\n1 sinpleki konexuak diren zenbakizko gorputzen bidez eraikitako talde aljebraikoen Tamagawa zenbaki bakarra da.\nKoefiziente guztiak 1 dituen adierazpenaren funtzio sortzailea ondokoa da:\n1/1-x\nZenbaki lehen bezala izaera.\n1 konbentzioz ez da ez zenbaki lehen ez konposatu bat, unitate bat baizik, \u22121 (eraztun teoriako definiziotik) eta, zenbaki oso Gaussiarretan, i eta - i bezala.\nAritmetikaren oinarrizko teoremak edozein zenbakiren faktorizazio bakarra bermatzen du zenbaki osoen bidez, unitateak sabuespentzat hartuz. Adibidez, 4 = 22 da, baina unitateak erabiliz gero, (\u22121)6 \u00d7 123 \u00d7 22, ere beste \"faktorizazio\" bat dugu, eta horrelako infinitu.\n1 zenbakiak zenbaki lehen baten \u201cdefinizioa\u201d betetzen duela dirudi, 1egatik eta bere buruagatik (1 ere) bakarrik zatigarria baita. Horrenbestez, matematikari batzuek, zenbaki lehentzat hartzen zuten XX. mendearen erdialdera arte, baina adostasun matematikoari dela eta, hainbat arrazoigatik, zenbaki lehena izateko izaera kendu zitzaion (esate baterako, aritmetikaren oinarrizko teorema eta zenbaki leheni lotruiko beste teorema batzuk zailtzeagatik).\n1 zenbaki bakarraz bakarrik zatitu daitekeen zenbaki positibo bakarra da, izan ere, zenbaki lehen guztiak bi zenbaki positiborekin zatitu daitezke, zenbaki konposatuak bi zenbaki positibo baino gehiagorekin zatigarriak dira eta zero zenbaki oso positibo guztiekin zatitu daiteke."}
{"id": "11778", "revid": "1491", "url": "https://eu.wikipedia.org/wiki?curid=11778", "title": "Programa informatiko", "text": "Programa informatiko bat instrukzio sekuentzia bat da, gailu informatiko batek egikaritzean zeregin bat gauzatzen duena. Gailu informatiko gehienek programa informatikoen beharra dute ondo funtzionatzeko.\nPrograma informatikoen kodea progamazio lengoaia batean idazten dira, gehienetan programatzaile batek idatzita. Kode honi iturburu kodea deritzo, eta konpilatzaile batez konpilatu eta mihiztatu ondoren fitxategi egikarigarri batean bihurtzen da.\nProgramazio informatikoen multzoari, liburutegi eta datuekin batera, software deitzen zaio. Haien funtzioari erreparatuz bi mota daude: sistemako softwarea eta aplikazio softwarea.\nHistoria.\nIX. mendean Al-Kindi matematikari arabiarrak kriptoanalisia definitu zuen analisi frekuentziala erabiliz, eta hau izan zen historiaren lehen kode algoritmoa.\nLehenengo makina programagarriak.\nLehenengo makina programagarriak ordenagailu digitalaren asmakuntzarekin etorri ziren. Hauek dira aipagarrienak:\nMotore analitikoa.\n1837an Charles Babbage, Jacquarden ehungailuan inspiratuta, motor analitikoa sortzen saiatu zen. Txartel zulatuen bi atalekin programatua izan zen, bata operazioa egiteko eta bestea aldagaiak gordetzeko. Nahiz eta Erresuma Batuaren gobernuak 17.000 libra baino gehiago inbertitu, ez zen lortu dena ondo burutzea.\nTuring makina.\n1936an Alan Turingek Turing makina sortu zuen. Turing makina teorikoa zen eta edozein algoritmo simulatu ahal zuen.\nLehen ordenagailu programagarriak.\n1941ean Konrad Zusek Z3 ordenagailu digital eta programagarria sortu zuen. Ordenagailu digitalek elektrizitatea erabiltzen dute osagai kalkulatzaile bezala. Z3 ordenagailuak 2400 errele zituen zirkuituak sortzeko eta zirkuitu hauek 9 instrukzio bitarreko ordenagailu bat osatzen zuten. Z3 ordenagailua programatzeko teklatu berezi bat eta txartel zulatu berezi bat erabili zuten.\n1945ean ENIAC ordenagailua atera zen. ENIAC Turingen testa betetzen zuen, eta zirkuituak egiteko 17.468 balbula termoionikoak erabiltzen zituen ordenagailu bat zen. 30 tona pisatzen zituen eta 167m\u00b2 okupatzen zituen. Gainera, $650 gastatzen zituen orduko. ENIAC programatzeko bi hilabete behar izan zituzten eta programa bat debugeatzeko aste bete bat behar zen. ENIAC programatu zutenak emakumeak ziren eta \"ENIAC girls\" deitzen zieten. 8 urte egon zen martxan, hidrogeno bonben aldagaiak kalkulatzen, eguraldiaren iragarpena egiten eta artilleria armak kontrolatzeko aginteak egiten.\n1948an Manchester Baby izan zen sortua. Hau programatzeko ez zen behar kablerik mugitzea, izan ere programa memoria batean zenbaki bezala gordeta zegoen. 3 biteko instrukzioak soilik gorde ahal ziren, orduan 8 instrukzio bakarrik izan ahal zituen.\nOrdenagailu aurreratuagoak.\n1970era arte egindako ordenagailuek panel etengailuak erabiltzen zituzten programatzeko, hala ere, programa informatikoa paperean idazten zen erreferentzia izateko. Instrukzioak piztu/itzali erreferentzia bezala errepresentatzen ziren eta behin konfigurazioa eginda, exekuzio botoiari eman behar zitzaion. Prozesu hau behin eta berriz errepikatu behar zen. Garai honetako ordenagailu garrantzitsuenak hauek izan ziren:\nProgramazioa.\nProgramazioa iturburu kodea idaztearen edo editatzearen prozesua da. Programazioa egiten duen pertsona bati programatzailea deritzo. Gehienetan, programa bat programatzaile batek baino gehiagok egiten dute.\nBatzuetan programa informatiko bat programatzearen prozesuari software garapena deitzen zaio. Prozesua ingeniaritza diziplina bezala ikusten hasi da, software ingeniaritza hain zuzen ere.\nProgramazio lengoaiak.\nPrograma informatikoak eginda izan diren programazio lengoaiaren arabera multzokatu ahal dira. Bi programazio lengoaia mota nagusi daude: inperatiboa eta deklaratiboa.\nLengoaia inperatiboak.\nPrograma inperatiboak ordenagailuari ataza bat nola burutu behar duen esaten dioten agindu multzoz osatuta daude. Lengoaia inperatiboen adibide batzuk C, PHP, Python... dira.\nLengoaia deklaratiboak.\nProgramazio deklaratiboa programazio inperatiboaren kontrakoa da. Programa garapenean oinarrituta dago, baldintzak, proposizioak, baieztapenak, mugak, ekuazioak edo aldaketak deklaratuta, problema deskribatzen eta konponbidea zehazten dutenak. Lengoaia deklaratiboen adibide batzuk Haskell eta SQL dira.\nProgramen egikaripena eta memoria.\nPrograma informatikoak, kasu gehienetan, memoria ez-hegazkorrean daude gordeta, erabiltzaileak, zuzenki edo ez-zuzenki, deitzen dion arte. Hori gertatzen denean, sistema eragileak RAM memorian kargatzen du, prozesadore zentralak programaren atzipena izateko. Ondoren, prozesadore zentralak programa egikaritzen du prozesu izena hartuz. Bukaera hiru motakoa izan daiteke: normal amaitzen delako, erabiltzaileak bukatzeko esaten diolako edo errore bat gertatzen delako.\nAldibereko egikaripena.\nSistema eragile askok multiataza pairatzen dute, hau da, aplikazio informatiko batean, aldi berean, hainbat programa exekuzioan egon. Horretarako, sistema eragileak prozesuen planifikazioaz baliatzen da.\nBere burua aldatzen duten programak.\nNormalean, programa informatiko bat banatuta dago aldatzen dituen datuengan. Hala ere, batzuetan, programa berak bere burua aldatzen du. Kasu hauetan, aldatuta dagoen programa, programa berdinaren barruan egikaritzen da subsekuentziaz.\nKategoria funtzionalak.\nAplikazio softwareak.\nMota asko daude:\nPrograma baliagarriak.\nGailu informatikoak analizatzen, konfiguratzen, optimizatzen eta mantentzen laguntzen duten programak dira.\nSistema eragilea.\nSistema eragilea gailu informatiko baten software nagusia da, hardwarea eta erabiltzailea lotzen duena.\nAbio programa.\nAbio programak ROM memorian daude gordeta eta gailu informatikoa hasieratzen dute.\nProgramak eta algoritmoak.\nAlgoritmo bat da arazo bat konpontzeko urratsez urrats jarraitu behar den, antolatuta dagoen eta finitua den argibideen sekuentzia, anbiguotasunik ez duena. Oro har, programa batek algoritmo bat edo gehiago inplementatzen du, hau da, programazio-lengoaia batera itzultzen du. Algoritmo bat era ugaritan adieraz daiteke: grafikoki (fluxu-diagrama modura), kode moduan (sasikodea) edo era esplikatzaile batean (programazio-lengoaia).\nAlgoritmo guztiak honako parteez osatuta egon behar dira beti:\nGehienetan programak moduluak deitutako atal txikiagotan banatzen dira. Moduluen erabilerarekin algoritmoen zailtasuna murrizten da eta ondorioz errazagoa da programa garatzea. Prozesu horri beheranzko analisia (Top-Down) deritzo eta asko erabiltzen den jarduera da.\nNiklaus Wirth-en arabera programa bat algoritmoz eta datuen estrukturaz osatua dago.\nProgramazioak ikuspegi edo paradigma anitz jarrai ditzake, hau da, arazo baten konponbidea aurkitzeko modu ezberdinak daude. Programazioaren paradigmarik nagusienak hauek dira:\nProgramazio paradigma konkretu batekin lan egin daiteke, baina praktikan ohikoa da horiek nahastea (multiparadigma).\nInformatikan programa esaten dugunean software bati buruz hitz egiten ari gara. Zenbait programa mota bereiz ditzakegu. Oinarrizko software-ak, adibidez, pertsona bati ematen dio konputagailuaren osagai fisikoen (hardware) gaineko kontrola izateko aukera. Windows edo Linux sistema eragileak oinarrizko software-aren taldean sartzen dira.\nBulegotika programak ere oso garrantzitsuak dira, horien artean ondorengo testu prozesadoreak bereizten dira: Microsoft Word eta LibreOffice Writer; kalkulu-orriak, hala nola Calc, Lotus 1-2-3 eta Microsoft Excel; eta posta elektronikoaren kudeaketa ahalbidetzen duten Thunderbird, Lotus Notes, Microsoft Outlook eta Eudora.\nBehe- eta goi-mailako lengoaietako programak.\nProgramazioaren historiako lehenengo urratsetan programazio-lengoaiak behe- eta goi-mailakoen artea sailkatzen ziren, haien ezaugarrien arabera.\nBehe-mailako programazio-lengoaiak.\nProgramazio-lengoaia hauen instrukzioak euskarri fisikoan dute kontrola edo eragina, eta ondorioz ordenagailuaren egitura fisikoarekin zeharo lotuta daude. Beste konputagailu mota batean ez da izango erabilgarri. \"Behe\" hitzak ez dio lengoaiaren potentziari edo kalitateari erreferentzia egiten, lengoaia- eta hardware-abstrakzio murriztuari baizik.\nGoi-mailako programazio-lengoaiak.\nProgramazio-lengoaia hauek programatzaileari aukera ematen diote instrukzioak hitz edo adierazpen sintaktikoen bidez idazteko. Maila honetako adibide batzuk hauek izan daitezke: Ada, BASIC, C, C++, C#, COBOL, Common Lisp, Fortran, , Haskell, Java, JavaScript, Mathematica, Pascal, Perl, PHP, Prolog, Python, R, Ruby, Visual Basic.\nLaburbilduz, behe-mailako programazio-lengoaiak makinaren prozesamendu-lengoaiaz hurbilago daude eta goi-mailako programazio-lengoaiak, aldiz, programatzailearen lengoaiaz hurbilago daude.\nGehienetan, goi-mailako lengoaia bat erabiltzen denean, programaren idazketa bera bi urratsetan egiten da eta bi erreminta erabiliz. Alde batetik, kodea idazten laguntzen duen editore bat erabiltzen da. Eta bestalde, beste erreminta bat kode hori makina-lengoaiara itzultzeko, mikroprozesadorea agindu horiek prozesatu ahal ditzan.\nPrograma bat eraikitzeko faseak.\nProblema bat emanda hauek dira programa bat eraikitzeko faseak:\nOndo zehaztu zeintzuk diren programak hartuko dituen datuak eta zeintzuk diren lortu beharko diren emaitzak. Zer dira? Zenbaki osoak? Zenbaki errealak? Hitzak? Zer propietate betetzen dituzte datu horiek? Eta emaitzek?\nZehaztapenak definitzen du ZER lortu behar dugun. Algoritmoak NOLA lor ditzakegun emaitzak. Ez dago programaetan bezala zorrotz jarraitu behar diren sintaxi-araurik; algoritmoa ez baita idazten makina batek uler dezan, beste pertsona batek baizik.\nAlgoritmoak lagunduko digu gero programako agindu-sekuentzia eraikitzen.\nKonputagailuak exekutatuko duen agindu-sekuentzia da. Programazio-lengoaia bat erabili beharko da aginduak idazteko, lengoaia horren arau sintaktikoak errespetatu beharko dira (zer formatutan idatzi behar diren aginduak, nola idatzi zenbakiak...), noski, bestela erroreak gertatuko dira konpilazio-fasean, agindu-sekuentzia automatikoki makina-lengoaiara itzultzerakoan.\nProbatu behar da programak emaitza zuzenak lortuko dituela, datuak edozein direla .Datuen balio esanguratsuekin proba multzo bat prestatu behar da. Eta gero kasu horietan guztietan probatu ea emaitza zuzenak lortzen diren.\nProbak ondo bukatuz gero, programa prest dago erabilia izateko.\nPrograma on baten ezaugarriak.\nPrograma on baten ezaugarriak hauek izan behar dira:"}
