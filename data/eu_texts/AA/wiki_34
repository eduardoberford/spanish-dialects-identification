{"id": "24110", "revid": "336", "url": "https://eu.wikipedia.org/wiki?curid=24110", "title": "Urre", "text": "Urrea elementu kimiko bat da, Au ikurra (\"Aurum\", latinezko izena) eta 79 zenbaki atomikoa dituena. Haren forma puruan, metal distiratsua da, kolore hori gorrixkakoa, trinko, leun, xaflakorra eta harikorra. Kimikoki, urrea trantsizioko metala da, 11. taldekoa. Erreaktibotasunik txikiena duen elementu kimikoetako bat da, eta baldintza estandarretan solidoa da. Urrea, sarri, oinarrizko forma librean (natiboa) agertzen da, pipita edo alea modura, arroketan, meatan eta alubioi-deposituetan. Soluzio solidoa eratzen du zilar puruarekin (elektrum esaten zaio) eta, bestalde, aleazio naturalak sortzen ditu kobrearekin eta paladioarekin.\nUrrezko konposatu mineralak ez dira hain ohikoak: agertzen direnean, telurioarekin batera da.\nAzido gehienekiko erresistentea da, aqua regiatan (azido nitriko eta azido klorhidriko nahastea) disolbatzen den arren: anioi tetrakloroaurato disolbagarri bat eratzen duena. Azido nitrikotan disolbaezina da, nitrikoak zilarra eta metal arruntak disolbatzen baditu ere. Metal hori fintzeko eta objektu metalikoetan urrea dagoela egiaztatzeko, propietate hori denbora luzez erabili izan da: horrek azido-proba terminoa sortu due. Zianuro disoluzio alkalinoetan ere disolbatzen da, eta propietate hori meatzaritzan eta galbanoplastian erabiltzen da. Halaber, merkuriotan disolbatzen da, eta amalgama aleazioak eratzen ditu, baina hori ez da erreakzio kimiko bat.\nElementu erlatiboki arraroa da, metal preziatua, eta historian zehar txanponak, bitxiak eta beste objektu batzuk egiteko erabili da. Iraganean, sarri, urre-patroi bat aplikatzen zen moneta-politikatzat, baina urrezko txanponak zirkulazioan zegoen txanpon gisan egiteari utzi zitzaion 1930eko hamarkadan, eta munduko urre-patroia diru fiduziarioko sistema batekin ordezkatu zen 1971ren ondoren.\nEzaugarri fisiko-kimikoak.\nMetal astuna da, 19,3 gr/cm3-ko dentsitatea du, eta dagoen metalik harikor eta xaflakorrena da: hainbesteraino, non mikrometro bateko xafletan ere bana daitekeen. 1.063\u00a0\u00b0C-an urtzen da, eta 2.600\u00a0\u00b0C-an lurruntzen. Urak eta aireak ez diote erasotzen, ezta azidoek ere; bai, ordea, oxidatzaile indartsuek (gai halogenoek, esate baterako). Beroaren eta elektrizitatearen eroale ona da. Aqua regiak erasotzen du osagarri duen kloroarengatik eta merkuriotan disolbatzen da.\nKimikoki, trantsizio-metal tribalente eta unibalentea da. Ez du erreakzionatzen konposatu kimiko askorekin, baina kloroak, fluorrak, \"aqua regia\"k eta zianuroak eraso egiten diote. Ez da azido nitrikotan disolbatzen, zilarra eta metal basikoak bezala. Hain zuzen, urrea birfintzeko teknika baten oinarria ezaugarri horixe da. Azido nitrikoa urrearen presentzia egiaztatzeko erabili izan da, eta lagunartean erabiltzen den \"azidoaren testa\" terminoa, zerbaitek benetako balioa daukala adierazteko erabiltzen dena, hortik dator.\nNaturan, maizenik hondarrarekin nahasturik edo zainetan agertzen da. Arazketa eta amalgamazio bidez lortzen da, eta elektrolisiaren bidez garbitzen.\nUrrea metalen artean harikorrena da, hau da, deformagarriena. Horrek esan nahi du plastikoki deforma daitekeela, hautsi gabe. Horrela, urre atomo bakarra duen haria izanez gero, erraz luza daiteke, eta nanokable bat sor daiteke. Nanokable horiek itxura alda dezakete dislokazioen eraketaren, orientazioaren eta migrazioaren bidez. Urre gramo bakar batekin metro karratu bat duen orri fin bat lor daiteke. Horrela, urre-orria ia garden bihur daiteke.\nKolorea.\nMetal gehienak grisaxkak izaten dira, edota zilarraren antzeko kolorekoak, baina urrea, ostera, hori-gorrixka izaten da. Kolore hori metalaren balentzia-elektroien artean gertatzen diren plasmaren oszilazioen maiztasunarekin lotuta dago guztiz. Izan ere, maiztasun horiek zonalde ultramorean daude metal anitzetan, baina urrearen kasuan, atomoaren inguruan dauden orbitalen gainean eragiten duten efektu erlatibisten ondorioz, ikusgaiaren zonaldean daude. Fenomeno hori Cesio metalaren kasuan ere gertatzen da eta urre kolorea ematen dio horri.\nUrrearen aleazio asko ezagutzen dira eta bakoitzak kolore esanguratsu bat du. Horrela, urrea kobrearekin aleatzen denean, 24 kilateko urre arrosa deritzona eratzen da. Paladio edo nikelarekin aleatzen denean, aldiz, urre zuria sortzen da, bitxigintzan oso preziatua. 14 kilateko urre-kobre aleazioaren kolorea kobreak era ditzakeen beste aleazioenen antzekoa da. 14 kilateko urre-kobre aleazioa poliziaren intsignietan erabiltzen da, besteak beste. 14 eta 18 kilateko urre-zilar aleazioek, aldiz, hori-berdexkak izaten dira: hori dela eta, urre berde esaten zaie. Urrea burdinarekin elkartzen denean, urre urdina deritzona eratzen da. Urre purpura aluminioren bitartez sortzen da.\nBestalde, nahiz eta ez izan oso ohikoa, manganesoarekin, indioarekin edo beste elementu batzuekin aleatzen denean, urre kolore nahiko bereziak eman ditzake. Aleazio horiek oso erabilgarriak dira aplikazio anitzetan.\nAipatzeko modukoa da urre koloidalaren kolorea aldakorra dela esekiduran dauden partikulen arabera. Horrela, partikulen tamaina txikia denean, gorria da, eta tamaina handiagoa badute, berriz, urdina.\nEkonomia eta aplikazioak.\nUrre-xafla meheak erabiltzen dira halaber hainbat gauza urre kolorez apaintzeko, koadroen markoak eta liburuen azalak, esaterako. Elektrolisiaren bidez beste metalei urre kolorea emateko ere erabiltzen da, eta bai, besteak beste, osagai elektronikoak egiteko, zeramikagintzan, eta, 198 isotopo erradioaktiboa badu, minbiziaren kontra. Urrea garbia dela esaten da 24 kilate dituenean. Bitxigintzan erabiltzen diren aleazioek 10/24, 14/24 eta 18/24 erlazioa izaten dute urre-pisutan. Munduko urre-ekoizle nagusiak Hegoafrika, Errusia, Kanada, Estatu Batuak, Japonia eta Australia dira.\nAntzinatik erabili izan da urrea txanponak egiteko. Erdi Aroan urre eskasia zela eta, zilarra nagusitu zen mendebalean, nahiz eta XVIII. mendean zilarrarekin batera erabili izan zen (bimetalismoa). XIX. mendeko azken urteetan eta XX. mendeko lehen urteetan urre-meategi berriak aurkitu ziren Kalifornian, Australian, Alaskan eta Transvaalen, besteak beste.\nUrre-patroia.\nUrre-patroia edo \"Gold standard\" izenekoa Lehen Mundu Gerra amaitu ondoren bertan behera utzi zen. 1929ko krisiaren ondorioz izan ziren prezioen beherakaden ondoren, urrearen balioa areagotu egin zen, eta haren ekoizpena asko handitu. Estatu Batuak urre-erosle nagusi bilakatu ziren; hala, 1934. urtean 35 dolarretan finkatu zuten urre-ontza bakoitzeko prezioa, eta prezio hartan edozein urre kopuru erosteko edo saltzeko konpromisoa hartu zen. 1971. urtetik aurrera urrearen eta dolarraren trukagarritasuna bertan behera utzi zen, eta 1974. urtean, lehen petrolio-krisia izan zenean, alegia, urrearen prezioa ontzako 200 dolarrera igo zen. Gaur egun, banku zentralen erreserba aktibo nagusietakoa da, eta salerosketa batik bat Zurich eta Londresko merkatuetan egiten da.\nKimika.\nNahiz eta urrea metal nobleetan nobleena den, \u00a0beste konposatu ugarirekin erreakziona dezake. Urre-konposatuetan oxidazio-egoera -1etik +5era doa, baina Au(I) eta Au(III) dira gehienetan agertzen direnak. Au(I), oxidazio-egoera ohikoena da estekatzaile bigunekin dagoenean, hala nola, tioeterrekin, tiolatoekin eta fosfina tertziarioekin dagoenean. Au(I) duten konposatuak normalean linealak dira. Adibide ona da Au(CN)2-, zeina meatzaritzan aurkitutako urrearen forma solugarria den. Urrezko haluro bitarrek, AuCl esaterako, kate polimeriko sigi-sagatsuak eratzen dituzte, eta berriro ere koordinazio lineala azaltzen dute. Urrean oinarritutako farmako gehienak Au(I)-ren konposatuak dira.\nAu(III) oxidazio-egoera ohikoa da, eta urre(III) kloruroa, Au2Cl6, da horren erakusgarri. Urre atomoa Au(III) konplexuetan dago zentratuta, beste d8 konposatuak bezala, normalean karratu lauak dira, eta izaera kobalente eta ionikoa duten lotura kimikoak dituzte.\nUrreak ez du oxigenoarekin erreakzionatzen tenperatura edozein dela ere, eta 100 oC-tik gora, ozonoaren erasoarekiko erresistentea da.\nHalogeno aske batzuek urrearekin erreakzionatzen dute baldintza jakin batzuetan. Urreak fluorraren erasoa jasaten du tenperatura altuetan, eta urre(III) fluoruroa eratzen du. Urre-hautsak kloroarekin erreakzionatzen du 180\u00a0\u00b0C-an, eta AuCl3 eratzen du. Urreak bromoarekin erreakzionatzen du 140\u00a0\u00b0C-an eta urre(III) bromuroa eratzen du. Baina iodoarekin oso motel erreakzionatzen du, eta monoioduroa eratzen du.\nSufrearekin ez du zuzenean erreakzionatzen, baina urre(III) sulfuroa era daiteke hidrogeno sulfuro, urre (III) kloruro edo azido klorauriko disoluzio batekin nahastuz gero.\nGiro-tenperaturan azkar disolbatzen da merkurioarekin, eta amalgama bat eratzen du; tenperatura altuagoetan, aldiz, aleazioak ematen ditu beste zenbait metalekin. Aleazio horiek zenbait propietate metalurgiko eraldatzeko asmoz ekoizten dira, hala nola, gogortasuna, urtze-puntua edota kolorea aldatzeko.\nUrreak ez du azido gehienen eragina nabaritzen. Ez du erreakzionatzen ez azido hidrofluorikoarekin, ez hidroklorikoarekin, ez hidrobromidrikoarekin, ezta hidroiodiko, sulfuriko edo nitrikoarekin ere. Aitzitik, azido selenikoarekin erreakzionatzen du, eta aqua regiatan disolbatzen da. Azido nitrikoak metala +3 ioira oxidatzen du, baina soilik minutu batzuetarako. Azido puruan ez ohi da detektagarria izaten, erreakzioaren ioien oreka kimikoa dela eta. Hala ere, azido hidroklorikoak ioiak orekatik kendu, eta AuCl4\u2212 ioiak edo azido kloroaurikoa sortzen ditu.\nBaseekin ere antzera gertatzen da, eta urreak ez du horien eraginik jasaten. Ez du erreakzionatzen sodio eta potasio hidroxido urtsu, solido edo urtuekin. Hala ere, sodio eta potasio zianuroarekin erreakzionatzen du baldintza alkalinoetan, oxigenoa dagoenean, eta konplexu disolbagarriak eratzen dira. \u00a0\nEsan bezala, urrearen oxidazio-egoera ohikoenak +1 (urre (I) edo konposatu aurosoak) eta +3 (urre(III) edo konposatu aurikoak) dira. Urre-ioiak erraz erreduzitzen eta hauspeatzen dira metal modura, beste edozein metal agente erreduktore bezala gehituz gero . Bestalde, gehitutako metala oxidatu eta disolbatu egiten da, eta posible izaten da urrea disoluziotik erauztea eta prezipitatu solido modura berreskuratzea.\nEkoizpena.\nUrrearen Munduko Kontseiluak esan zuen, 2017 urtearen amaieran, \u201c187.200 tona urre zeudela lurrazalean\u201d. Azalera hori imajina dezakegu 21 metroko ertza duen kubo baten moduan adibidez. 1.349 dolar balio du Troyako ontza bakoitzak eta, beraz, 8,9 bilioi dolar balioko lukete 187.200 tona karratuk. AEBko Zerbitzu Geologikoak esaten duenez, 2016an, 5.726.000.000 Troya ontza ( 178.000 tona) ekoizi dira hasierako zibilizaziotik, eta horietatik, % 85 oraindik erabiltzen ari dira gaur egun.\n2017an, urre-ekoizpen handiena izan duen herrialdea Txina izan da 440 tonarekin. Bigarren ekoizle nagusiak, Australiak, 300 tona erauzi zituen urte berean, eta Errusiak 255 tona erauzi zituen.\nMeatzaritza eta prospekzioa.\n1880ko hamarkadatik, Hegoafrika munduko urre-hornitzaile nagusietako bat izan da. Izan ere, zenbatzen den munduko urrearen % 22k Hegoafrikan du jatorria.\nHegoafrikaren ekoizpena 1970eko hamarkadan % 79koa izan zen, 1.480 tona kalkulatu zirelarik. 2007an, Txinak 276 tona ekoitzi zituen, eta, horrela, Hegoafrika gainditu zuen munduko urre-hornitzaile nagusi modura. Hegoafrika urre-hornitzaile handiena ez zeneko lehenengo aldia izan zen.\n2017an, meatzaritza-herrialde nagusia Txina izan zen, atzetik Australia, Errusia, AEB, Kanada eta Peru zituela. Hegoafrika, XX. mendean zehar urrearen hornitzaile nagusia izan zena, seigarren postura arte atzeratu zen.[10] Beste hornitzaile garrantzitsu batzuk Ghana, Burkina Faso, Mali, Indonesia eta Uzbekistan ziren, besteak beste.\nHego Amerikan,Txile eta Argentinaren mugaldeen artean, Pascua Lama proiektu eztabaidagarriak mendi altuen\u00a0Atacamako basamortuaren zelai aberatsen ustiapena du helburu.\nGaur egun, oro har, gutxi gorabehera urre-horniduraren laurden bat artisau-meatzaritzatik edo eskala txikitik datorrela estimatzen da.\nJohannesburgoko hiria, Hegoafrikan, Witwatersrand-ren urrearen sukarraren ondorioz sortu zen, eta historian erregistratu den urre-biltegi handienetakoa izan zen. Urrezko zelaiak Witwatersrand arroaren iparraldeko eta ipar-mendebaldeko ertzetara mugatzen dira, 5-7 kilometroko harri arkaikoen geruza lodi bat dena, toki gehienetan, Estatu Aske, Gauteng eta inguruko probintziaren sakonean kokatua. Witwatersrandeko arroka hauek azalean daude ikusgai, Johannesburgo eta haren inguruetan, baina baita Johannesburgoko hego-ekialdeko eta hego-mendebaldeko adabaki isolatuetan ere, baita Witwatersrand arroaren erdialdetik gertu dagoen Vrefort kupularen inguruko arku batean ere. Azaleko esposizio horietatik abiatuta, arroa asko murgiltzen da, eta, beraz, meatze-ustiapenaren zati bat ia 4.000 metroko sakoneran egin behar da, eta horrek, bereziki Johannesburgoko hego-mendebaldean dauden Savuka eta TauTona meategiak, lurreko-meategi sakonenak bihurtzen ditu. Urrea sei eremutan baino ez dago, non ipar eta ipar-mendebaldeko ibaiek harkaitzez txirikordatutako ibaien delta zabalak sortu zituzten, \"Witwatersrand Itsasoan\" itsasoratu aurretik, non Witwatersrandeko gainerako sedimentuak metatu ziren.\nBritainiar Inperioa eta Afrikaner Boersen arteko 1899-1901eko Bigarren Guda, neurri batean behintzat, meatzarien eskubideek eta Hegoafrikako urre-aberastasunen jabetzak eragin zuten.\nXIX. mendean zehar, urrearen sukarra gertatzen hasi zen urre-biltegi handiak aurkitzen zirenean. Lehengoz dokumentatutako urre-aurkikuntza Estatu Batuetan Reed urrezko hobian Georgeville-tik hurbil, 1803an Ipar Karolinan egin zen. Estatu Batuetako lehenengo urre-aurkikuntza garrantzitsua Georgiaren iparraldean gertatu zen, Dahlonega izeneko hiri txiki batean. Urrearen sukar gehiago gertatu ziren Kalifornian, Coloradon, Black Hills-en, Otago Zelanda Berrian, Australiako hainbat zonaldetan, Hegoafrikako Witwatersrand-en eta Kanadako Klondike-n.\nKutsadura.\nUrrearen ekoizpenak kutsadura handia sortzen du.\nLege baxuko urre mineralak metalaren ppm bat baino gutxiago izan dezake; mineral hori ehotu egiten da eta sodio zianuroarekin nahasten da urrea disolbatzeko. Zianuroa substantzia kimiko pozoitsua da, eta kontzentrazio txikietan, izaki bizidunak hil ditzake.\nUrre meategietako zianuro-isuriak herrialde garatuetan nahiz garapen bidean dauden herrialdeetan gertatu dira eta, ondorioz, kaltetutako ibaien tarte luzeetan ur-inguruneko bizitza desagertu da. Ingurumen alorreko adituen ustez, gertaera horiek ingurumen-hondamendi garrantzitsuak dira. Erabilitako hogeita hamar tona mineral hondakin gisa isurtzen dira urrezko ontza troy bat sortzeko. Urre-mineralaren zabortegiak elementu astun askoren iturri dira: kadmioa, beruna, zinka, kobrea, artsenikoa, selenioa eta merkurioa.\nMineral-biltegi horietan sulfuroa duten mineralak airearekin eta urarekin kontaktuan jartzen direnean, sulfuroa azido sulfuriko bihurtzen da, eta, gainera, metal astun horiek disolbatu, eta azaleko eta lurpeko uretara igarotzea errazten da. Prozesu honi meatzearen drainatze azidoa deritzo. Urre mineralaren zabortegi horiek oso arriskutsuak dira epe luzera, eta hondakin nuklearren zabortegiak soilik dira hain arriskutsuak.\nIraganean ohikoa zen merkurioa erabiltzea mineralaren urrea berreskuratzeko, baina gaur egun merkurioaren erabilera eskala txikiko meatzari indibidualetara mugatzen da neurri handi batean. Merkurio-konposatuen kopuru txikiak uretara irits daitezke eta metal astunen kutsadura eragin dezakete. Merkurioa, orduan, giza elikadura-katean sar daiteke metilmerkurio moduan. Gizakiari merkurioz pozoitzeak kalte sendaezina eragiten dio garun-funtzioan.\nUrrearen erauzketa energia asko kontsumitzen duen industria ere bada, meatze sakonetatik minerala atera eta mineral kopuru handia ehotzeko sortutako urre gramo bakoitzeko ia 25 kWh elektrizitate behar da.\nToxikotasuna.\nUrre metaliko purua (elementala) ez da ez toxiko ez narritagarria irensten denean, eta batzuetan, elikagaien apaingarri moduan erabiltzen da xafla finetan. Urre metalikoa Goldschl\u00e4ger, Gold Strike eta Goldwasser alkoholdun edarietako gehigarria ere bada. Urre metalikoa elikagai-gehigarri moduan onartuta dago Europar Batasunean (E175 Codex Alimentariusean). Urre-ioia toxikoa den arren, urre metalikoa elikadura-gehigarri gisa onartzearen arrazoiak dira giza gorputzean gertatzen diren prozesu kimiko ezagunekiko duen inertzia kimiko erlatiboa, korrosioarekiko erresistentzia eta gatz disolbagarri (urre-konposatu) bihurtzeko erresistentzia.\nKonposatu disolbagarriak (urre-gatzak), hala nola urre kloruroa kaltegarriak dira gibelerako eta giltzurrunentarako. Urre zianuroaren gatz arruntak toxikoak dira zianuro- eta urre-edukiaren ondorioz, adibididez, urrezko galbanoplastian erabiltzen den urre eta potasio zianuroa. Zenbait kasutan pozoitze hilgarriak gertatu dira urre eta potasio zianuroz. Urrearen toxikotasuna murriztu daiteke dimercaprol bezalako kelatzaile batekin urre kelatoa sortuz.\nAmerican Contact Dermatitis Societyk urteko alergeno gisa proposatu zuen urre metala 2001ean; urrea ukitzeagatiko alergiek emakumeei eragiten diete nagusiki. Hala ere, urrea indar gutxiko kontaktu-alergenoa da, nikela bezalako metalen aldean.\nAspergillus niger onddoaren lagin bat aurkitu zen, urrea erauzteko soluzio batetik hazten ari zena; ziano metal konplexuak zituela aurkitu zen, urrea, zilarra, kobrea, burdina eta zinka kasu. Onddoaren eraginak ere garrantzia du metal astunen sulfuroen disolbagarritasunean."}
{"id": "24111", "revid": "612", "url": "https://eu.wikipedia.org/wiki?curid=24111", "title": "Placencia", "text": ""}
{"id": "24112", "revid": "612", "url": "https://eu.wikipedia.org/wiki?curid=24112", "title": "Placencia de las armas", "text": ""}
{"id": "24113", "revid": "105290", "url": "https://eu.wikipedia.org/wiki?curid=24113", "title": "AU", "text": "AU edo Auk esanahi ezberdinak izan ditzake:"}
{"id": "24114", "revid": "612", "url": "https://eu.wikipedia.org/wiki?curid=24114", "title": "Urrea", "text": ""}
{"id": "24115", "revid": "612", "url": "https://eu.wikipedia.org/wiki?curid=24115", "title": "Aurum", "text": ""}
{"id": "24117", "revid": "201", "url": "https://eu.wikipedia.org/wiki?curid=24117", "title": "Batikano Hiria", "text": ""}
{"id": "24123", "revid": "90799", "url": "https://eu.wikipedia.org/wiki?curid=24123", "title": "Grabitazio", "text": "Grabitazioa fenomeno natural bat da, zeinaren eraginez masadun objetuek elkar erakartzen duten. Efektu hori erraz ikus daiteke masa handiko objektuen artean, planeta eta izarren artean, adibidez, baina masadun edozein gorputzen gainean du eragina, gorputz subatomikoetatik hasi eta gorputz hipermasiboetaraino. Masa eta energia baliokideak direnez, energiaren edozein formak (argiak barne) grabitatea sortu, eta haren eragina jasaten du. Lurrean, grabitateak masadun objektuei pisua ematen die, eta Ilargiaren grabitatea da ozeano eta itsasoetan mareak sortzen dituena. Unibertsoan, gas egoeran dagoen materia grabitatearen eraginez kolapsatzen denean sortzen dira izarrak, eta izar horiek grabitatearen eraginez taldekatuz sortzen dira galaxiak; grabitatea da unibertsoan zehar dauden eskala handiko hainbat egitura edo formazioren sortzailea.\nHorrenbestez, grabitazioa laugarren oinarrizko indartzat har daiteke, indar elektromagnetikoarekin, elkarrekintza nuklear ahularekin eta elkarrekintza nuklear bortitzarekin batera. Guztietan ahulena da, hain zuzen ere, grabitazio-indarra, eta, hori dela eta, ez du eragin nabarmenik partikula azpiatomikoen higidura aztertzeko orduan. Eskala makroskopikoan, aldiz, indar grabitatorioa nagusitzen da. Besteak beste, gorputz astronomikoen formazioaren eta ibilbidearen arrazoi nagusia da.\nBestalde, grabitazioa ulertzeko beste modu bat ere badago: Einstein-ek proposatutako \u201cGrabitazio orokorraren teoria\u201d. Teoria horren arabera, grabitazioa ez da oinarrizko indar bat, masa ezberdineko gorputzek sortutako espazio-denboraren kurbaduraren ondorio zuzen bat baizik. Hala eta guztiz ere, aplikazio gehienetarako, nahikoa da Newtonen lege unibertsalaz baliatzea, horrek nahiko ondo hurbiltzen baitu aztertu beharreko sistema.\nEtorkizunari begira, grabitazioa bere osotasunean ulertu ahal izateko, mekanika kuantikoaren ikuspuntutik garatutako teoria bat osatzen saiatu beharko genuke, orain arteko lana barneratzeaz gain, gaurdaino ulertzeko gai izan ez garen gaietan sakonduko duena: Grabitazio Kuantikoaren Teoria. Zientzialari asko ari dira fisikaren adar honetan lanean, haien helburua izanik orain arteko teoria guztiak eta lau indarrak barne hartuko dituen \u201cGuztiaren Teoria\u201d bat lortzea.\nGrabitazioaren historia.\nAntzinako mundua.\nGrabitatearen izaera eta mekanismoa antzinako jakintsu ugarik aztertu zuten. Grezian, Aristotelesek uste zuen objektuak Lurrera erortzen zirela Lurra Unibertsoaren erdigunea zelako eta Unibertsoko masa guztia bertara erakartzen zuelako. Halaber, erortzen ari zen objektu baten abiadura bere pisuarekin batera handitu behar zela ere uste zuen; gerora frogatu zen ondorio hori faltsua zela. Aristotelesen ikuspegia Antzinako Grezia osoan oso onartua bazen ere, Plutarko eta beste pentsalari batzuk izan ziren aurreikusi zutenak grabitatearen erakarpena ez zela Lurrarena bakarrik.\nGrabitatea indar gisa ulertzen ez bazuen ere, Arkimedes filosofo greziarrak triangelu baten grabitate zentroa aurkitu zuen. Era berean, bi pisu berdinek grabitate-zentro bera izango ez balute, bi pisu berdinek grabitate-zentro bera izango ez balute, bi pisuen grabitate-zentroa elkarrekin beren grabitate-zentroak lotzen dituen lerroaren erdian egongo litzatekeela postulatu zuen. Bi mende geroago, Vitruvio ingeniari eta arkitekto erromatarrak bere \"De architectura\"n esan zuen grabitatea ez dagoela substantzia baten pisuaren menpe, baizik eta bere \"izaeraren\" mende] K.a. VI. mendean, John Philoponus alexandriar jakintsu bizantziarrak bultzadaren teoria proposatu zuen denborarekin murrizten den kausazko indar bat sartuz, zeinak Aristotelesen teoria (higiduraren jarraipena indar baten etengabeko ekintzaren araberakoa da) aldatzen duen. \nK.a. VII. mendean, Indian, Brahmaguptak grabitatea objektuak Lurrera erakartzen dituen indar erakargarria dela proposatu zuen, eta, hura deskribatzeko, \"gurutv\u0101kar\u1e63a\u1e47\" terminoa erabili zuen.\nAntzinako Ekialde Hurbilean, grabitatea eztabaida gogorren gaia zen. Al-Biruni intelektual persiarrak grabitate-indarra ez zela Lurrekoa soilik uste zuen, eta suposatu zuen, kriterio onarekin, beste zeruko gorputzek ere erakarpen grabitatorioa egin behar zutela. Aitzitik, Al-Khazinik Aristotelesen jarrera bera zuen: Unibertsoko materia guztia Lurraren erdigunera erakartzen dela.\nIraultza zientifikoa.\nXVI. eta XVII. mendeetan, Galileo Galilei izan zen grabitazioaren inguruan lehen lan modernoak egin zituen lehen zientzialaria. Azelerazio grabitatorioa gorputz guztietarako berdina zela erakutsi zuen, Pisako dorretik objektuak erortzen utziz egindako esperimentu famatuaz lehendabizi (nahiz eta ez dagoen inongo ebidentziarik Galileok esperimetu hori egin izanaz) eta plano inklinatuekin egindako esperimentu zehatzagoez ondoren. Galileoren lanak bidea erraztu zion Newton-i bere grabitazioaren teoria formulatzeko.\nNewtonen grabitazio unibertsalaren legea.\n1687an, Isaac Newton fisikari ingelesak \"Principia\" lan ospetsua argitaratu zuen grabitazio unibertsalaren alderantzizko karratuen ekuazioa hipotetizatuz. Bi partikularen kasua (1 eta 2 partikulak) honelaxe idatz ditzakegu bakoitzak bestearen eraginez jasaten duen indar grabitatorioak: formula_1formula_2\nnon formula_3delakoa 1 partikulak 2 partikularen eraginez jasaten duen erakarpen-indarra den (bektorea), formula_4 grabitazio unibertsalaren konstantea, formula_5 eta formula_6 bi gorputzen masak, formula_7 bi masen arteko distantzia eta masa puntualen arteko formula_8 bektore unitarioa; zeinu negatiboak indarra erakarlea dela adierazten du, alegia, formula_3 eta formula_10 bektoreek aurkako noranzkoa dutela; eta berdintsu bigarren adierazpenari dagokionez. Ekuazio horietatik, erraz ondoriozta daiteke grabitate-indarrak irismen infinitua duen arren oso urrun dauden objektuek ez dutela ia euren arteko elkarrekintzarik jasaten, masa izugarri handiak izan ezean.\nNewtonen teoria gai izan zen Neptuno planetaren existentzia aurresateko, zeren, Uranoren higidura aztertzean, planeta horren ibilbidea ezin baitzen azaldu beste planeta baten eragin ezean.\nHala ere, Merkurioren orbitak erakusten zuen desadostasun batek zalantzan jarri zuen Newton-en teoria. Izan ere, teoria horrekin ezin zen orbitaren perihelioak erakusten zuen prezesioa azaldu. Geroago, 1915ean, Albert Einstein-ek argitaratu zuen \"Erlatibitate orokorraren teoria\"rekin, fenomeno hori zehaztazun osoz ebatzi ahal izan zen.\nBaliokidetasun-printzipioa.\nBaliokidetasun-printzipioaren arabera, objektu guztiak era berean erortzen dira, azelerazio berarekin, eta, hainbat aspektutan, grabitatearen efektuak bereiztezinak dira azelerazio edo dezelerazio batetik. Printzipio hori aztertu duten zientzialari ospetsuenen artean, Galileo Galilei, Lor\u00e1nd E\u00f6tv\u00f6s eta Albert Einstein daude. Baliokidetasun-printzipioa frogatzeko modu errazena, masa ezberdineko bi objektu hutsean erortzen utziz gero zolura batera heltzen diren ikustea da. Horrelako esperimentu batek frogatzen du objektu guztiak era berean erortzen direla beste indarrik (airearen marruskadura edo efektu elektromagnetikoak, adibidez) ageri ez denean. Esperimentu sofistikatuagoek E\u00f6tv\u00f6s-ek asmatutako tortrsio-balantzak erabiltzen dituzte. Satelite-testak ere egin izan dira (STEP, \"Satellite Test of the Equivalence Principle\") doitasun handiagoa lortzeko, eta laserren bidez egindako esperimentu batek frogatu zuen baliokidetasun-printzipioa maila kuantikoan ere zuzena dela (\"Quantum Test of the Universality of Free Fall\", Leibniz University Hannover, Alemania, 2014).\nErlatibitate orokorra.\nAlbert Einsteinek Erlatibitatearen teoria orokorra argitaratu zuen 1915ean, Erlatibitate bereziaren teoria orokortuz eta bertan grabitatearen eragina kontuan hartuz. Orokortze horretan, Einsteinek zenbait printzipio berri sartu zituen: baliokidetasunaren-printzipioa, espazio-denboraren kurbadura eta kobariantzaren printzipioa. Teoria horretan, grabitate-indarren efektuak espazio-denboraren kurbadura gisa deskribatu zituen oinarrizko indar modura azaldu ordez.\nEinsteinen teoriaren arabera, edozein masadun gorputzek espazio-denbora kurbatzen du, eta erorketa-librean higitzen den edozein gorputz mugituko da espazio-denbora kurboan lokalki zuzenak diren ibilbideetan. Ibilbide zuzen horiei, geodesika deritze. Newtonen lehenengo legearen pareko, Einsteinen teoriak ondokoa dio: objektu baten gainean indar bat aplikatzen dugunean, beraren ibilbidea geodesikatik aldenduko da.\nGrabitazio kuantikoa.\nErlatibitate orokorra deskubritu eta denbora gutxira ohartu ziren teoria hau ez dela bateragarria mekanika kuantikoarekin. Izan ere, posible da grabitazioa eremu kuantikoen teoriaren barruan deskribatzea (beste oinarrizko indarrekin batera) eta indar erakarle hau grabitoia deituko diogun bosoien bidez esplikatzea. Baina horrela, limite klasikoan erlatibitate orokorra berreskuratuko badugu ere, distantzia laburretan (Planck-en luzeraren mailan), teoriak huts egingo du. Honenbestez, teoria osatuago baten beharra somatzen da esparru honetan.\nMekanika klasikoa.\nIsaac Newtonek proposatutako \"Grabitazio unibertsalaren legeak\" ondokoa dio: masadun partikula puntual batek beste masadun partikula baten gainean eragiten duen indarra bi masen biderkadurarekiko proportzionala eta euren arteko distantziaren karratuarekiko alderantziz proportzionala da. Gorago aipatu dugunez, partikula bakoitzak besteari egiten dion indarraren balioa honelaxe adieraz daiteke era matematikoan:\n&lt;math display=\"block\"&gt;\\boldsymbol F_{12} = -G \\frac {m_1 m_2} "}
{"id": "24135", "revid": "1105", "url": "https://eu.wikipedia.org/wiki?curid=24135", "title": "Lehen sektorea", "text": ""}
{"id": "24138", "revid": "119347", "url": "https://eu.wikipedia.org/wiki?curid=24138", "title": "Kubuntu", "text": "Kubuntu KDE mahaigain inguruneaz hornituriko Ubuntu Linuxen bertsioa da.\nBai LiveCDak bai Instalazioak (Ubuntu Dapper Drakeren ostean CD berean aurki ditzakegu), KDE mahaigaina eskaintzen digu.\nBertsioak.\nKubuntu, Hoary Hedgeok 5.04 Ubuntu Linuxen bertsioan mundura etorri zen, KDE 3.4 bertsioarekin.\nHurrengo bertsioetan Kubuntu garatzen joan zen, bai Breezy Badger 5.10 (KDE 3.4.3), bai Dapper Drakken 6.06 (KDE 3.5.2), distribuzio hau, KDE mahaigain ingurunearen erabiltzaileei hurbilduz. 8.04 bertsioa 2008ko apirilean atera zuten eta 11.04 (Natty) da bertsio berrienetakoa."}
{"id": "24139", "revid": "58701", "url": "https://eu.wikipedia.org/wiki?curid=24139", "title": "Moncada kuartela", "text": "Moncada kuartela Santiago de Cuba erdialdean kokatua dagoen eraikin militar bat da.\nKuartelaren aurkako erasoa.\nKubako iraultzaren hasiera hemen kokatu daiteke, 1953ko uztailaren 26an Fidel Castro eta Abel Santamar\u00edak gidatutako talde batek kuartela erasotu zuenean. Egun horretan Kubako gerrillari talde, batek Fidel Castro buru, Moncadako kuartel militarrari eraso egin zion, Batistaren diktadura eraisteko saiakeran. Erasoak, ordea, huts egin zuen, eta diktadurak gerrillariak gogor zapaldu zituen. Kubako iraultza gidatu zuen Uztailaren 26ko Mugimenduaren izena gertaera honetatik dator. Castrok heriotz zigorra jokoan, bere burua defendatu zuen epaiketan eta \u00abHistoriak absolbituko nau\u00bb diskurtso ezaguna irakurri zuen epaileen aurrean.\nGaur egun.\nGaur egun ospitale bat, eskola bat eta kuartelaren historiari buruzko museo bat daude kuartel ohiaren eraikinetan."}
{"id": "24141", "revid": "56334", "url": "https://eu.wikipedia.org/wiki?curid=24141", "title": "Inertzia-momentu", "text": "Inertzia momentua gorputza osatzen duten partikulen masen eta hauek erreferentzia batekiko (guztientzako bera dena) daukaten posizioaren karratuen biderkadura neurtzen duen magnitudea da. Magnitude eskalarra da. Gorputz horren biratzeko inertzia da:\nAdierazpen matematikoa.\nMasadun partikula diskretotako gorputz baten inertzia momentua:\nformula_1\nMasa jarraiko gorputz baten inertzia momentua:\nformula_2\nJatorria.\nKontzeptu hau biraka doan gorputzaren energia zinetikoa neurtzeko erabiltzen da orokorrean. Jakina denez, biraketakoa ez den higiduraren energia zinetikoa kalkulatzeko formula_6 adierazpena erabiltzen da, eta biraka doan gorputzen kasurako formula_7. Beraz, kasu orokorra, hau da, batera birakako eta irristakako higidura daukan gorputzaren energia zinetikoaren adierazpen matematikoa formula_8 da.\nSteiner-en formula.\nFormula edo teorema honek esaten duena hauxe da: gorputzaren inertzia momentua bere masa zentrutik pasatzen den ardatzarekiko formula_9 dela suposatzen badugu eta beste puntu batetik pasatzen denarekiko formula_10 dela.\nKasu honetan formula_10, formula_9ren eta masa osoaren eta bien arteko distantziaren karratuaren arteko batura izango da. Hau da:\nformula_13"}
{"id": "24142", "revid": "15795", "url": "https://eu.wikipedia.org/wiki?curid=24142", "title": "Inertzi momentua", "text": ""}
{"id": "24143", "revid": "15795", "url": "https://eu.wikipedia.org/wiki?curid=24143", "title": "Inertzi momentu", "text": ""}
{"id": "24144", "revid": "15795", "url": "https://eu.wikipedia.org/wiki?curid=24144", "title": "Inertzia-momentua", "text": ""}
{"id": "24146", "revid": "90700", "url": "https://eu.wikipedia.org/wiki?curid=24146", "title": "Ojo Biriki", "text": "Ojo Biriki Gasteizko erraldoi eta buruhandien konpartsan desfilatzen duen buruhandietako bat da."}
{"id": "24147", "revid": "59723", "url": "https://eu.wikipedia.org/wiki?curid=24147", "title": "Alfa (hizkia)", "text": "Alfa (batzuetan alpha) alfabeto grekoaren lehen letra da. \u0391 (larriz) eta \u03b1 (xehez) idazten da."}
{"id": "24148", "revid": "71145", "url": "https://eu.wikipedia.org/wiki?curid=24148", "title": "Zeledon", "text": "Zeledon Gasteizko Andre Maria Zuriaren jaietako pertsonaia nagusia da.\nAbuztuaren 4ko arratsaldeko seietan, txupinazoa bota ondoren, San Migel elizako kanpandorretik Andre Maria Zuriaren plazara panpina jaisten da; ondoren, hezur-haragizko Zeledon agertu eta plaza guztia zeharkatzen du, San Migel elizako balkoian jai zoriontsuak opatzeko. Abuztuaren 10eko gaueko ordu batean San Migel elizako kanpandorrera igotzen da, jaiei amaiera emanez.\n2007an, Zeledonen jaitsieraren 50. urteurrena zenez, hiru Zeledonek plaza zeharkatu behar zuten: Jose Luis Isasi, I\u00f1aki Landa eta Gorka Ortiz de Urbina, baina Jose Luis Isasiren gaixotasunaren ondorioz ezin izan zen joan. Beraz, I\u00f1aki Landak eta Gorka Ortiz de Urbinak plaza zeharkatu, balkoira igo eta biek jaiei hasiera eman zieten Jose Luis Isasi gogoan izanik. Tamalez, Isasi, 2007ko irailaren 19an zendu zen 77 zituela.\nHistoria.\nJaietako pertsonaiaren aintzindari izandako pertsona.\nZeledon benetazko pertsona batean oinarrituta zegoela sinetsita, zenbait etnografo eta antropologok ikerketak egin zituzten. \nBesteak beste, Manuel de Lecuonak, 1924an, Zeledon Andagoiako gerrillari karlista bat izan zela uste zuen, Celedonio Iturralde edo Celedon Agiluz izenekoa. \nCarlos Ortiz de Zarate apaiz eta etnografoak, 1810an Bitorianon jaiotako Celedonio Iturralde Armentia zuen buruan. Honen aburuz, Lehen karlistaldian parte hartu eta gero eta Frantzian erbesterturik egon ondoren, Katadianoko andre batekin ezkondu eta Andagoiara bizitzera joan zen, bertan etxe berri bat eraikiz. Hirugarren karlistadan aritu ondoren Frantziara alde egin behar izan zuen berriro. Azkenean,1889an hil zen. \nJose Migel Barandiaranek, ordea, beste pertsona bat proposatu zuen, Zapatari kaleko bizilagun bat, tabernetan egoteko ohituragatik ospea handia lortu zuena. \nOdon Apraizek beste baten berri izan zuen. \nVenancio del Val kazetariak, honi buruzko ikerketa zorrotz baten ondorioz, benetakoa Zapatari kalekoa zela sinetsi zuen.\nZeledonio Anzola Garcia de Andoin festazalea 21 urte zituela Gasteizko Zapatari kalera bizitzera joan zen. Lanbidez igeltseroa, bere etxea eraiki zuen.1796an jaio eta 1866an zendu zen, bi aldiz ezkondu ostean. Jatorriz Zalduondokoa zen; Urtero, Andre Maria Zuriaren festetan parte hartzen zuen, eta ingurukoak parte hartzera bultzatzen zituen. Horrela, Gasteizen ezagun-ezaguna egin zen, jaietako protagonista bihurtzeraino. Hil zenean, ordea, jaietako zerbait falta zela sumatu zuten batek baino gehiagok.\nAurrekoagatik, Zalduondon 1971n Zeledonen omenezko iturri monumental bat eraiki zen Torrelarre parkean, tolosako Juan Lope de Andoategik zizelkaturikoa. / tolosako Juan Lopez Jimenez eskultoreak eginikoa, bere lagun Fernando Goenagarekin batera. Herriko Vidal Imaz, Paco Lauente, Blas Arratibel, Jos\u00e9 Luis Santaeulalia, Eduardo Ribaguda eta Cruz Mujica, tokian kokatu zuten\nJaietako pertsonaiaren sorrera.\nHori zela eta 1923an jadanik pertsonaia horri buruzko komiki bineta batzuk agertu ziren \"Celed\u00f3n\" izen bereko jai aldizkarian.\nBestalde, 1955ean eta irrati saio baten bidez, Jose Maria Sedano eta Javier de Azpiazu izeneko bi blusa festak iragartzea helburu izango zuen panpin bat egiteko lehenengo ideia aditzera eman zuten. Horrela, guztira lau izan dira Zeledoni gorpua eman dioten panpinak. Lehenengoa jatorriz \"Pepito\" deitzen zen eta jaitsiera sortu zuten zenbait sortzaileren \"Los T\u00edmidos\" blusa taldearen maskota zen. Beste bat, San Migel Goiangeruaren elizako dorretxean egondako sute baten erre zen.\nEgun, Zeledonen jaitsieraren lehenengo ospakizuna 1957an antolatu zen, Gasteizko gazte batzuek (Jesus Jimenez Lopez de Lacalle, Jose Maria Sedano La\u00f1o, Luis Maria Sanchez I\u00f1igo, Amado Lopez de Ipi\u00f1a, Jose Luis Madinabeitia Armentia, Jose Luis Isasi Montalban, Josetxu Perez de San Roman, Mario Lopez de Guere\u00f1a eta Javier de Azpiazu) San Migel elizatik Gasteizko udaletxeko teilatura Zeledon irudikatzen zuen panpina bota zutenean. Harrezkero, urtero egiten da.\nCOVID-19 pandemiaren ondorioak.\n2020 eta 2021 urteetan Gasteizko jaiak eta Zeledonen jaitsierak bertan behera geratu ziren, pandemiak eragindako egoera dela-eta.\nNormalitate Berria.\n2022an Zeledonen jaitsiera berriro ospatu zen.\nZeledonen irudipena egin izan duten pertsonak.\nGaur egun, Blusa eta Nesken Batzordeak aukeratzen du nork ordezkatuko duen Zeledon.\nJose Luis Isasik 1976an ez zuen Zeledonen jaitsieran parte hartu izan nahi, urte bereko Gasteizko martxoaren 3ko sarraskia zela eta. Horren ondorioz, Enrique Orivek enpresaria eta garai bateko zekorzaina Zeledonen arropak jantzi zituen gizarte giro nahasiko urte horretan.\nI\u00f1aki Landak 2000 urtean, Zeledonen antzezpena egiteari amaiera eman zion bere aurrekaria Isasi baino irudipen gehiago egin nahi ez zituelako.\nHala ere, 2007an Zeledonen lehenengo jaitsieraren 50. urteurrena ospatu zenean, momentu horretara arte Zeledonen arropak jantzitak zituzten pertsona guztiak urte horretako jaitsieran parte hartzea adoztu zen. Bukaeran eta Isasiren gaixotasuna zela eta I\u00f1aki Landak eta Gorka Ortiz de Urbinak soilik plaza zeharkatu zuten. \n2012an Gasteizek irabazitako Europako Hiriburu Berde saria ospatzeko, Zeledonek eraman zuen euritakoa zuri-berde marraduna izan zen, ohikoa zuri-urdin ilun marradunaren ordez. \n2020 eta 2021ean COVID-19 pandemiaren kontrako neurrien barne, Zeledonen jaitsiera ez egitea erabaki zen.\n2022an Gorka Ortiz de Urbinak Zeledonen irudipena egin zuen berriro.\nAbestia.\nNahiz eta batzuen iritzian abestia jatorriz euskaraz izan (1918-1922 tartean asmatutakoa) Zeledonek euskarazko aldaera 2015ean abestu zuen lehenengo aldiz publikoki.\nZeledon! Etxe berria egin duk!&lt;br&gt;Zeledon! Balkoian leiho on!&lt;br&gt;Zeledon! Etxe berria egin duk!&lt;br&gt;Zeledon! Balkoian leiho on!&lt;br&gt;Zeledon, Zeledon, Zeledon! Etxe berria egin duk!&lt;br&gt;Zeledon, Zeledon, Zeledon! Balkoian leiho on!&lt;br&gt;\nZeledon Txiki, Neska Txiki eta Zeledon Buruhandia.\nHalaber, Zeledon Txiki jaietako txikien egunari (abuztuaren 7a) hasiera ematen dien pertsonaia da. Neska Txiki (2018tik, Edurne) laguntzen dion pertsonaia da; azkenik, Zeledon buruhandia Gasteizko erraldoi eta buruhandien konpartsako pertsonaia da."}
{"id": "24151", "revid": "119347", "url": "https://eu.wikipedia.org/wiki?curid=24151", "title": "Santiago (Kuba)", "text": "Santiago () Santiago de Cubako probintziaren hiriburua da, Kubako bigarren hiri garrantzitsuena Habanaren ondoren. Uhartearen ekialdean kokatuta Ekialdeko probintzia zenaren hiriburua izan zen eta gaur egun izen bereko probintziaren burua da. Hiriaren fundatzailea Diego Vel\u00e1zquez de Cu\u00e9llar izan zen, 1515an, Kuabako lehenengoko zazpi herrien artean. Hern\u00e1n Cort\u00e9s konkistatzailea herri berriaren lehenengo alkate izan zen eta Mexiko konkistatzera abiatu zenean handik irten zen. P\u00e1nfilo de Narv\u00e1ez konkistatzaile eta esploratzaile ere herritik beraretik Floridako kostaldetara abiatu zen; bidaia hartara Narv\u00e1ez Aintzindari tituluaz eta gobernatzaile tituluaz irten zen baina bidaiak porrot egin zuen eta haren bitartean Narv\u00e1ez hil egin zen.\nSantiago Kuba osoko lehenengo hiriburua izan zen. Haren portutik Afrikatik eramandako lehenengo esklabo beltzak sartu ziren uhartean. Horregatik Santiago sustrai espainiarrekin batera sustrai afrikarrak azter daitezke.\nKokapen geografikoa.\nSantiago uhartearen hego-ekialdean dago eta hauexek dira bere koordenadak: 20\u00b001'17.42\" N, 75\u00b049'45.75\" O. Historikoki Kubako bigarren hiri garrantzitsuena izan da eta gaur egun populazio handiena duena. Hango badiak Karibe itsasora ematen du eta garrantzi handiko itsas portua du.\nHiria badiaren inguruan handitu da, Sierra Maestra azpian. Ondorioz, hiriaren orografia nahasia da, aldapa ugariz eta hori da, alegia, Santiagoren ezaugarri nagusietariko bat.\nDemografia.\n2004an, Santiago de Cuba udalerriak 494.337 biztanle zituen"}
{"id": "24152", "revid": "448", "url": "https://eu.wikipedia.org/wiki?curid=24152", "title": "Bolumen (argipena)", "text": "Bolumen izenak adiera hauek ditu:"}
{"id": "24153", "revid": "512", "url": "https://eu.wikipedia.org/wiki?curid=24153", "title": "Bolumen (espazioa)", "text": "Bolumena magnitude fisiko bat da, objektu batek espazio fisikoaren hiru dimentsioetan betetzen duen lekua adierazten duena, edo espazioaren beraren parte baten tamaina ordezkatzen duena.\nLikidoak edo gasak gordetzeko objektuen kasuan, bolumen kontzeptuarekin erlazionaturik dagoen beste magnitude bat definitu ohi da praktikan, \"edukiera\" deritzona, objektuaren barnean gorde daitekeen likido edo gasaren bolumena adierazten duena. Izan ere, botila, katilu edo ontzi baten kasuan interesatzen zaigun magnitudea ez da ontziaren bolumena, barruan gorde daitekeen likidoarena baizik. Horixe da, hain zuzen, ontziaren edukiera.\nBolumenaren izaera.\nBolumena \"magnitude eskalarra\" da; hortaz, zenbaki bakar batez adierazten da. Baina dimentsioak ditu. Izatez, oinarrizko magnitudea den luzeratik eratorritako magnitude bat da, espazio euklidearreko hiru norabideen (luzera, zabalera eta altuera) biderketa eginez lortzen dena; horregatik, bolumenaren dimentsio-ekuazioa formula_1 da.\nBestalde, \"magnitude estentsiboa\" da; alegia, sistema fisiko baten bolumena bere parteen bolumenen batura da. Dena den, ez da magnitude aljebraikoak, ez baitago bolumen negatiborik.\nBolumen-unitateak.\nNazioarteko SI sistemako bolumen-unitatea metro kubikoa da, formula_2 sinboloaz adierazten dena. Ontzien edukiera neurtzeko, askotan \"litro\" unitatea erabiltzen da, formula_3 sinboloa duena, edo baliokidea dena, formula_4 Litroaren eta metro kubikoaren arteko erlazioa honakoa da:formula_5Bestelako unitateak ere erabiltzen dira eguneroko bizitzan. Batetik, litroaren azpimultiploak: \"dezilitroa\" formula_6, \"zentilitroa\" formula_7 eta \"mililitroa\" formula_8.\nBestetik, lurralde anglosaxoi batzuetan ohitura dute bestelako unitatean erabiltzeko. Edariekin, esate baterako, \"pinta\" (sinboloa formula_9 da) erabiltzen dute, baina unitate horrek balio desberdinak ditu Erresuma Batuan formula_10 eta Ameriketako Estatu Batuetan formula_11 Autoetarako erregaien kasuan AEBn \"galoi\" izeneko neurria hartzen dute unitatetzat formula_12 Eta munduan zeharreko merkataritzan petrolio-kupela erabiltzen da (formula_13 gutxi gorabehera).\nBolumenaren neurketa edo kalkulua.\nBolumen fisikoa neurtzeko batzuetan unitate txantiloi bereziak erabiltzen dira, bereziki likidoak edo gai xehe lehorrak neurtzeko (aleak, harkoskorrak...).Matematikan, bereziki geometria euklidestarrean, objektu geometriko baten bolumena kalkulatzeko, planokideak ez diren hiru bektorek formula_14 osaturiko oinarrizko paralelepipedoaren bolumena kalkulatzen da, eta horretarako, hiru bektore horien biderketa mistoa eginez lortzen da. Esate baterako, alboko irudiko paralelepipedoaren bolumenak balio hau du:formula_15Beraz, paralelepipedoaren bolumenaren balioa hiru bektoreen osagaiekin osaturiko determinantearena da.\nKalkulu integralaren bidez, koordenatu kartesiarrak erabiliz gero, honelaxe lor daiteke formula_16 espazioko eskualdea betetzen duen edozein formatako gorputz geometrikoen bolumena:\nformula_17Koordenatu zilindrikoak erabiliz gero, hauxe da formula:\nformula_18Eta koordenatu esferikoetan:\nformula_19\nHainbat gorputzen bolumena.\nPrismak eta zilindroak.\nPrisma eta zilindroen bolumena kalkulatzeko formula orokorra formula_20 da, non formula_21 oinarriko aurpegiko azalera den eta formula_22 altuera; formula horrek berdin balio du prisma edo zilindroa zuzena den ala ez. Bereziki,\nPiramideak eta konoak.\nPiramide eta konoen formula orokorra formula_30 da.\nBiraketa-kono zirkularraren kasuan honelaxe idatz daiteke: formula_31\nPlatonen solidoen bolumenak.\nGeometria euklidearrean osa daitezkeen bost poliedro erregularrei \"Platonen solidoak\" edo \"solido platonikoak\" deritze. Poliedro horien aurpegi guztiak poligono erregularrak dira, forma eta tamaina berekoak. Bost poliedro platoniko baino ez daude: \"tetraedro erregularra\" (lau aurpegiak triangelu ekilateroak dira), \"hexaedro erregularra\" (sei aurpegi karratu; \"kuboa\" ere esaten zaio), \"oktaedro erregularra\" (zortzi triangelu ekilatero), \"dodekaedro erregularra\" (hamabi pentagono erregular), \"ikosaedro erregularra\" (hogei triangelu ekilatero). Alboko taulan agertzen dira poliedro horiek, bakoitzaren bolumenaz eta irudiaz osaturik\nBeste magnitude batzuekiko erlazioa.\nGorputz baten dentsitatea masaren eta zati dentsitatearen arteko zatidura da:\nformula_35Hortaz, hiru magnitude horien arteko erlazioa bi era hauetara ere idatz daiteke:\nformula_36formula_37Batzuetan bolumenaren alderantzizko magnitudea erabiltzen da, bolumen espezifikoa, alegia. Honelaxe definitzen da:\nformula_38eta material baten masa-unitateak betetzen duen bolumena adierazten du. Material bakoitzaren ezaugarria da, masa-kantitateaz menpekotasunik gabea; izan ere, magnitude intentsiboa da.\nErreferentziak.\nFisika Orokorra, UEU, 2003, \nIkus gainera.\ndentsitate (fisika)"}
{"id": "24154", "revid": "129658", "url": "https://eu.wikipedia.org/wiki?curid=24154", "title": "Oinbete", "text": ""}
{"id": "24155", "revid": "336", "url": "https://eu.wikipedia.org/wiki?curid=24155", "title": "Gasteizko Eraztun Berdea", "text": "Gasteizko Eraztun Berdea Gasteiz inguruko parke multzoa da. Parke horiek beren artean loturik daude, prestaturiko bideen bitartez.\nHistoria.\nGasteiz inguruko parkeak elkarren artean lotzeko proiektua Ingurugiro Gaietarako Ikastegia udal-erakundeak proposatu zuen 1990eko hamarkadaren hasieran. Proiektu horren xedeak ziren Gasteizko ingurunea berreskuratzea eta aisialdirako eremu berde handia sortzea, lur horiek aski kutsatuta baitzeuden. 1993an, lur horiek oneratzeari ekin zioten.\n2005ean, 600.000 bisitari baino gehiago zenbatu zituzten. Gainera, urte berean ere, Dulantzi, Armentia, Olarizu, Salburua, Zabalgana, Atxa-Landaberde (Zadorra) eta Gamarrako parkea oneratuak zeuden, eta gainerakoekin (Zadorrako gune batzuk, Errekaleor eta Lasarteko parkea) lanean ziharduten. Beraz, 963 hektareetatik 527 hektarea oneratuak zeuden."}
{"id": "24158", "revid": "201", "url": "https://eu.wikipedia.org/wiki?curid=24158", "title": "Marearteko zabalgune", "text": "Marearteko zabalgunea, geologian abrasio-plataforma ere deitua, itsaslabarretan, itsas mailan, agertzen den kostaldeko plataforma harritsua da. Itsasoak itsaslabarrak higatzean sortzen da bi baldintza hauek betez gero: itsasgora eta itsasbeheraren artean alde handia egon eta arrokak geruzez osaturik egotea."}
{"id": "24159", "revid": "69297", "url": "https://eu.wikipedia.org/wiki?curid=24159", "title": "Arkaitz Duran", "text": "Arkaitz Duran Aroca (Gasteiz, Araba, 1986ko maiatzaren 19a - ) euskal txirrindulari ohia da.\nBenito Duran txirrindulari profesional ohiaren semea da.\n2005. urtean, 19 urterekin besterik ez zituelarik, Junior mailatik zuzen profesionaletara pasatu zen (afizionatuetan aritu gabe) eta Saunier Duval-Prodir taldean egin zuen debuta.\n2012an, UCI ProTour mailako talderik aurkitu ezin zuenez gero, amateurra birkalifikatu zen Telco'm-Conor Azysa taldearekin fitxatuz eta denboraldi ikusgarria burutu zuen. Hurrengo urtean, 2013an, Portugaleko Efapel-Glassdrive talde profesionalarekin fitxatu zuen.\nInformazioa.\n2005eko datuen arabera:\nPalmaresa.\n2012 (amateurra)"}
{"id": "24160", "revid": "135378", "url": "https://eu.wikipedia.org/wiki?curid=24160", "title": "Isabel Allende", "text": "Isabel Allende Llona (Lima, Peru, 1942ko abuztuaren 2a-), idazle, kazetari eta irakasle txiletarra da. Liburuak idazteaz gain, telesail eta filmetarako gidoiak idatzi ditu, eta kazetaria izan zen urte luzez. Bere lana oso arrakastatsua izan da mundu osoan, eta 35 hizkuntzatara itzulia izan da.\nBiografia laburra.\nFamilia eta ikasketak.\nTomas Allende Pesse diplomatikoaren (Salvador Allenderen, Txileko presidentearen lehengusua) eta Francisca Llona Barrosen alaba. Liman jaio zen bere aita Txileko enbaxadan idazkari gisa lanean ari zela. Hiru anai-arreben artean zaharrena da, bere bi anaiak Juan eta Francisco dira. Isabel Allendek erro euskaldunak ditu aitaren aldetik eta portugesak eta euskaldunak amaren aldetik.\nBere gurasoak 1945ean banandu ziren eta hiru anaiak euren amarekin Txilera itzuli ziren 1953ra arte. Urte horretan ama Ramon Huidobro Dominguez diplomatikoarekin ezkondu zen eta Boliviara joan ziren bere lana zela eta. Isabel eskola estatubatuar batera joan zen La Paz-en eta Libanon eskola pribatu ingeles batera.\nEzkontzak eta seme-alabak.\n1959an Txilera itzultzean Miguel Friasekin berriz aurkitu zen; 4 urte beranduago ezkondu egin ziren. Bikoteak bi haur izan zituen: Paula (1963-1992) eta Nicolas (1967), biak Santiagon jaio ziren.\n1973ko irailaren 11ko Salvador Allenderen aurkako estatu kolpearen eta Pinocheten diktaduraren ezarpenaren ondorioz, Txiletik ihes egin zuten 1973an. Allende eta bere familia Venezuelara erbesteratu zen, 1988ra arte bertan bizitzeko.\nBere liburuak aurkezteko etengabeko bidaiek bikotea banandu zuten. Dibortziatu ondoren, Willie Gordonekin ezkondu zen 1988ko uztailaren 7an San Franciscon. 2015ean, 27 urteren ondoren, banandu egin ziren. 1988tik Estatu Batuetan bizi da eta 2003an nazionalitatea eskuratu zuen.\nBizitza publikoa.\n1959tik 1965era bitarten Agrikultura eta Elikaduraren alde Nazio Batuen Erakundean (FAO) lan egin zuen Santiagon. Europan ere hainbat urte igaro zituen, bereziki Brusela eta Suitzan.\n1967tik aurrera, \"Paula\" aldizkarian parte hartu zuen, gai desberdinen inguruko artikulu ugari idatzi zituelarik. Horren ondoren, \"Mampato\" aldizkari infantilean kolaborazio batzuk egin zituen eta 1973-1974 zuzendari ordea izan zen. Gainera, bi haur liburu idatzi zituen, \"Lauchas y lauchones\" eta \"La abuela Panchita.\" Txileko bi telebista katetan lan ere egin zuen.\n1970eko hamarkadaren hasieran antzerki munduan murgildu zen. Bere lana \"El embajador\" 1971n estrenatu zen eta 1973an \"La balada del medio pelo eta\" \"Yo soy la Tr\u00e1nsito Soto\". Herrialdea utzi baino zertxobait lehenago \"Los siete espejos\" plazaratu zen.\nAllende Venezuelan egokitu zen 13 urtetarako, eta bertan \"El Nacional\" de Caracas egunkarian eta bigarren hezkuntzako eskola batean lan egin zuen. \"La casa de los esp\u00edritus\" bere lehen nobela bertan zegoen bitartean idatzi zuen, bere nobela ezagunena ere bada. Esaten da bere aitonari idazten hasi zitzaion gutun batetik sortu zela. Obra hau zinemara ere iritsi zen 1993ko urrian, Munichen estrenatu zen, Billie Augustek zuzendua eta Bernd Eichingerrek produzitua. 51 milioi ale baino gehiago saldu ziren eta 27 hizkuntzetara baino gehiago itzulia izan zen. Bigarren nobela, \"De amor y de sombra\" (1984) arrakastatsua izan zen era berean eta zinemara ere eraman zen 1994an Betty Kaplanen eskutik. Bi nobeletan diktaduraren gaia tratatzen da, idazlearen esperientziek aberastuta.\n1988an Txilera bidaiatu zuen urriko plebiszituan bozkatzeko, non Pinochetek galdu egin zuen. 1990an Txile demokraziara itzuli zen Patricio Aylwin buru zuela.\n1992an bere alaba Paula hil egin zen, 28 urte zituela, Madrideko klinika batean koman egon ostean. Bere heriotzak \"Paula\" idaztera bultzatu zuen, liburu autobiografikoa. Bi urte beranduago The Isabel Allende Foundation sortu zuen bere alabaren omenez, boluntariotzan jardun baitzuen Venezuela eta Espainian hezitzaile eta psikologo gisa.\n1988tik aurrera San Rafael, Kalifornian bizi izan da. Estatu Batuetako Arte eta Letren Akademiak saritua izan da. 2007an Trentoko Unibertsitateak (Italia) \"honoris causa\" bat entregatu zion hizkuntza eta literatura moderno euroamerikarrean.\n2010eko irailean, Txileko Literaturaren Sari Nazionala irabazi zuen. Isabel Allende sari hau jaso duen laugarren emakumea izan da; aurrekoak Gabriela Mistral (1951), Marta Brunet (1961) eta Marcela Paz (1982) izan ziren. Hurrengo urtean, Hans Christian Andersen Literatura Saria jaso zuen, Odensen ematen dena, idazle daniarraren jaioterrian.\nEstiloa eta gaiak.\nPlano literarioan Isabel leku, garai eta pertsonaia batzuk sortuz hasten da beti eta, berak dioenez, historia bere kabuz hartuko du forma. Bere liburu batzuk eskutitzetan eta hausnarketa pertsonaletan oinarriturik daude. Honen adibide dira \"La casa de los esp\u00edritus\" eta \"Paula\", bere alabaren ohorean idatzi baitzituen. Aditu askok azken obra hau autobiografikoa dela badiote ere, Isabelek memoriak direla aitortzen du, errealitatetik urrun dauden oroitzapen bilduma.\nUmorea bere obretan integraturik dago, bai lan literarioetan eta baita kazetaritza lanetan ere. Kazetaritzan zebilenean hartu zuen joera umoristiko hau, eta bere obretan eta bere hitzaldietan ere islatzen da hau guzti hau.\nKazetaritzan zebilenean, bere lotsa faltagatik bereizten zen. Etxeetan sukalderaino sartzen ahalegintzen zen eta edonolako galdera pertsonalak egiteko gai zen inolako arazorik gabe.\nObra mota hauetaz gain, eleberri historikoak idatzi izan ditu, \"In\u00e9s del alma m\u00eda\"- In\u00e9s de Su\u00e1rezen bizitzan oinarritua, Txilera ailegatu zen lehen emakumea- edo \u201cLa isla bajo el mar, Saint Domingueko (gaur XVIII mendearen amaierako Haiti) Zarit\u00e9 deituriko esklabo baten bizitza kontatzen duena.\n\"La ciudad de las bestias\" obra publiko gaztea erakartzeko ahalegina izan zen. Obra hau atsedenaldi moduan hartu zuen, hau idatzi baino lehen bi eleberri historiko idatzi zituelako eta hauek oso lan eta ikerlan handia suposatzen dutelako.\nBere obra \u201cPost-Boom\u201d mugimenduan sailkatzen da, adituentzat \u201cNov\u00edsima literatura\u201d deiturikoa. Mugimendu hau errealismora bueltatzeko joera da, prosa errazagoa, enfasi historikoa eta tokian tokiko kultura, besteak beste, sartzen dituena.\n2012an eleberri polizialen munduan murgiltzeko adorez bete eta \u201cEl juego de Ripper\u201d idatzi zuen. Bere senar-ordeak, William C. Gordonek, 2006tik lantzen zuen generoa zen eleberri poliziala edo beltza. Isabelek dio, Carmen Balcells (bere agentea) izan zela liburua Gordonekin egiteko proposatu ziona, baina ez zen ondo atera.\nBere obren salmentak oso arrakastatsuak izan badira ere, kritikari eta idazle asko oso zorrotzak izan dira berarekin. Batzuk, Gabriel Garc\u00eda M\u00e1rquezen kopia merke bat dela diote eta beste batzuek, estereotipo feminista iraungiak elikatzen dituela."}
{"id": "24161", "revid": "688", "url": "https://eu.wikipedia.org/wiki?curid=24161", "title": "\u00c9douard Manet", "text": "\u00c9douard Manet (Paris, 1832ko urtarrilaren 23a - Paris, 1883ko apirilaren 30a) frantziar margolari eta grabatzailea izan zen, errealismotik inpresionismorako trantsizioko eragile nagusienetako bat.\nBide berriak zabaldu zizkion margolaritzari: alde batetik, bere garaiko gertaera eta usadioetatik hartzen zituen gaiak eta, bestetik, eta hauxe da garrantzitsuena, margolaritzaren definizioa aldatu zuen, zeren oihalean marraztutako arrastoen antolamendua bera nabarmentzen baitzuen irudikatutakoaren gainetik. Maneten obra ezagunenetako batek, \"Bazkaria belar gainean\" (\"Le d\u00e9jeuner sur l'herbe\", 1863) obrak, aldi berean sortu zuen kritikoen haserrea eta gazte talde baten miresmena. Gazte haiexek sortu zuten gero inpresionisten zirkulua. Maneten beste lan garrantzitsuenak \"Olympia\" (1863) eta \"Folies Berg\u00e8reko taberna\" (\"Un bar aux Folies Berg\u00e8re\", 1882) dira.\nBiografia.\nLehen urteak eta lehen lanak.\nManet Parisen jaio zen. Familia goi mailako burgesiakoa zuen, kultura handikoa, baina kontserbadorea. Ikasle txarra izan zen, eta marrazketan bakarrik nabarmendu zen. Aitak semea legelari izatea nahi zuen, eta hartarako konbentzitu ezin izan zuen arren, ez zion utzi nahi margolari izaten. Hala, Manetek itsas eskolan sartzea erabaki zuen.\nSarrera azterketa ez zuen gainditu. Hala ere, 1848an itsasoratu egin zen, pilotu ikasle gisa, merkatari ontzi batean. Bigarren aldiz huts egin zuen itsasoko eskolako azterketa eta, azkenean, gurasoek onartu behar izan zuten semearen nahia. 1850. urtean Thomas Couture margolari klasikoaren estudioan sartu zen. Maisuak bere ikaslearen asmo berrizaleak ulertzen ez zituen arren, harexekin ikasi zuen Manetek marrazten, eta harekin beretu zituen margolaritzaren teknikak. Hala ere, irakatsiak ez baitzituen gustuko, sarritan joaten zen Louvrera, eta han Tiziano eta Velazquezen lanak kopiatu ohi zituen. Kopia haietan, baita geroago egingo zituen Rubensenetan ere, egiturak definitzen saiatzen zen, alferreko \u00f1abardurak alde bat utzirik.\nGarai hartan etxe berri batera aldatu zen Maneten familia, eta han emakume holandar bat, Suzanne Leenhoff, hasi zitzaion Manet gazteari pianoa irakasten. Badirudi maitasun harremanak izan zirela irakaslearen eta ikaslearen artean. Izan ere, geroxeago emakumeak haur bat izan zuen, eta haren aitatasuna, nahiz eta berak inoiz berretsi ez, Maneti egotzi izan zaio beti.\n1856an bidaia laburrak egin zituen Holanda, Alemania eta Italiara, eta hango maisu handien lanen kopiak egin zituen. Urte horretan, Couturerekin sei urte eman ondoren, estudio bat antolatu zuen. Han margotu zuen \"L'Enfant aux Cerises\" (1858 aldean, Gulbenkian Collection, Paris). Modelo izan zuen haurrak bere burua hil zuen, urkaturik, Maneten estudioan. Manet, hura ezin eramanik, beste estudio batera mugitu zen, eta han margotu zuen \"Absenta edalea\" (\"Le Buveur d'absinthe\", 1859, Ny Carlsberg Glyptotek, Kopenhage).\nBeste estudio batera aldaturik, Charles Baudelaire poeta ezagutu zuen, eta hark proposatuta margotu zuen \"Musika Tuilerietan\" (\"La Musique aux Tuileries\" 1862, National Gallery, Londres), aire zabalean egindako lana. Gizatalde dotore eta fribolo honetan Bigarren Inperioko Paris osoa ageri dela dirudi. Garai honetako lana, oro har, Baudelaireren ikusmoldearen baitako da, poetak ikuskera jartzen baitzuen ororen gainetik, eta ikuskera zen harentzat kontzepturik modernoena. \"Musika Tullerietan\" da aditu askorentzat, \"Bazkaria belar gainean\" eta \"Olympia\" baino areago, margolaritza modernoko lehen margolana, aldi berean agertzen baitira bertan, konposizio hierarkia baten ordez, sentsazio desberdinak, eta sentsazio horiek adierazteko behar diren deformazioak.\nHeldutasuneko lanak.\n1862tik 1865era arte Martinet Galeriak antolaturiko erakusketetan parte hartu zuen. 1863an Frantziako Errege Akademiako Erakusketak Maneten \"Bazkaria belar gainean\" (\"Le d\u00e9jeuner sur l'herbe\", 1863, Louvre, Paris) teknika guztiz iraultzailea baliatzen zuen lana, atzera bota zuen. Manetek \"Ukatuen Erakusketara\" (\"Salon des Refus\u00e9s\") eraman zuen, Erakusketa ofizialak onartzen ez zituen koadro ugariak erakusteko antolatzen baitzen hura. Giorgione eta Rafael maisu zaharren lanetan inspiratua zegoen arren, oihal handi honek (2,14m x 2,7m) oso harrera txarra izan zuen, eta hantxe hasi zen Maneten xelebre ospea, luzaroan pairatu beharko zuena. Kritiko burgesak mindu egin ziren, emakume bat osorik biluzik ageri zelako jantzitako gizonen artean.\n1863an, bere adiskideen harridurarako, Manet Suzanne Leenhoffekin ezkondu zen Herbehereetan. Etxez aldatu zen, zaldi lasterketetara joaten hasi zen, eta bere adiskide Edgar Degas bezala, zaldi lasterketak hasi zen margotzen. Horren inguruan egin zituen margolan ugarien artean, \"Longchampeko zaldi lasterketak\" (\"Les Courses \u00e0 Longchamp\", 1864, Art Institute of Chicago) da nagusia.\n1865eko Erakusketan, bi urte lehenago margotu zuen \"Olympia\" lanak -emakume biluzi bat etzanda, lasai-lasai ikusleari begira-, izugarrizko eskandalua sortu zuen. Guztiz mindurik, Espainiara abiatu zen, baina, jatekoa ez zuela gustuko eta hizkuntza ez baitzuen menderatzen, ez zuen denbora askorik igaro bertan. Madrilen alabaina Theodore Duret ezagutu zuen, gerora Maneten lanaren ezagutzaile hoberenetako bat eta aldezle sutsua izan zena. Hurrengo urtean, Erakusketak atzera bota zion \"Xirularia\" (\"Le Joueur de fifre\", 1866, Orsay museoa, Paris), modelatua laua zela argudiatuz, eta bere estudioan erakutsi zuen, heste obrekin batera.\n1867ko Erakusketa Unibertsalean margolan asko atzera bota ziotelarik, Manetek, Gustave Courbet imitatuz, ideia bera izan baitzuen hark, postu bat ipini zuen Erakusketatik gertu. Han, maiatzean, bere lan sail bat erakutsi zuen, zezenketariak eta zezenketak besteren artean. Guztira berrogeita hamar bat koadro aurkeztu zituen, baina ez zuten aurrekoek baino askoz harrera hobea izan. Urte haietan era askotako lanak egin zituen. Oro har, badirudi nabarmenagoa dela lan horietan tonuen erlazioei eta argiari eta giroari buruzko kezka. Zenbait kasutan, \"Musika Tuilerietan\" laneko pintzelkada askea ageri dute.\n1867an, Maneten lanaren naturalismoarekin liluraturik, Emile Zola eleberrigile gazteak haren lanaren alde egin zuen artikulu luze eta ausart batean, \"Revue du XIXe siecle\" aldizkarian. Maneten arerioei kontra eginez -garai hartako kritiko gehienei-, hasieran iritzi publikoa mintzen duten artista inportante guztien ordezkari bezala ikusten zuen Zolak Manet. Zolak argitaraturiko artikuluaren ondoren, eta orobat bere alde agertu zirelarik Theodore Duret eta Louis-Edmond Duranty arte kritikoa, 1870eko Erakusketan, Henri Fantin-Latourren omenaldia jaso zuen, margolan baten bidez \"Batignollesko estudioa\" (\"Un atelier aux Batignolles\", 1870, Louvre, Paris). Maneten aldeko manifestu moduko bat zen, hain zuzen ere, margolan hura.\nFrantzia-Prusia Gerraren garaian (1870-1871), familia Oloroera bidalirik, ordezkari militar gisa joan zen Manet gerrara.\nOso larri ibili ondoren, Komuna baino lehenxeago itzuli zen Parisa, eta laster hasi zen herriz lanean. 1872an Holandara joan zen, eta zirrara sakona eragin zion han Frans Halsen lanak. Bidaia haren ondoren margotu zuen \"Le Bon Bock\" (1873, Museum of Art, Philadelphia), 1873ko Erakusketan aski harrera ona izan zuena, baina Maneten adiskideei amore emate lotsagarria iruditu zitzaiena.\nAzken urteak eta azken lanak.\n1874ko urtea garrantzitsua izan zen Maneten eta Claude Monet margolari inpresionista gaztearen arteko harremanetan, eta elkarrekin aritzen ziren margotzen Sena ibaiaren ertzean. \"Txalupako paseoa\" (\"En bateau\", 1874, Metropolitan Museum of Art, New York), da seguraski Maneten aire zabaleko margolanik argitsuena: bi irudi ageri dira eguzkipean txalupa batean eseririk. Garai berean margotu zuen \"Claude Monet margotzen bere txalupan\" (\"Claude Monet peignant dans son atelier\", 1874, Neue Pinakoteke, Munich). Lan horretan, Monet txalupa zahar batean ageri da, bere emaztea margotzen.\nAlabaina, Manet Monetekin eta beste inpresionistekin ondo moldatzen zen arren, ez zuen haien erakusketa independenteetan parte hartu nahi, eta bere margolanak Erakusketa ofizialera bidaltzen jarraitzen zuen. Harrezkero, Monetek hartu zuen inpresionisten buruzagitza. 1875ean Parisko Erakusketak \"Artista\" (\"Portr\u00e4t des Gilbert-Marcellin Desboutin\") eta \"Arropa garbitzailea\" atzera bota zituenean, Manetek, beste margolan batzuekin batera, bere estudioan jarri zituen ikusgai. Etxeko erakusketa hark halako iskanbila sortu zuen, ikusleak gora eta berehera zebiltzala, ezen etxeko nagusiak ez baitzion alokairua berriztatu. Urte haietan, St\u00e9phane Mallarm\u00e9 poetaren adiskide handia izan zen Manet. Haren poementzako ilustrazioak egin zituen. Orobat egin zuen \"Mallarmeren erretratua\" (1876, Orsay museoa, Paris), bere maisulanetako bat.\n1881ean Manetek bakarkako erakusketa bat egin zuen \"La Vie Moderne\" aldizkariko bulegoetan, baina zangoak gaizkitu zitzaizkion eta Bellevuera joan behar izan zuen hidroterapia egitera. Han opera abeslari bat ezagutu zuen, Emilie Ambre, eta hark berekin eraman zuen Maneten obra bat, \"Maximiliano enperadorearen exekuzioa Mexikon\" (\"L'Ex\u00e9cution de Maximilien\") Estatu Batuetara. Urte horretan, ordurako oso gaixorik, frantses arteari buruzko erakusketa batean parte hartu zuen Londresen. Parisko Erakusketan, berriz, ondoko urtean, \"Folies Berg\u00e8reko taberna\" (\"Un bar aux Folies Berg\u00e8re\", 1882, Courtauld Institute Galleries, London) jarri zuen ikusgai, bere azken konposizio handia. 1883an ezkerreko zangoa moztu behar izan zioten, eta handik gutxira hil zen.\n1884ko urtarrilean hil ondoko erakusketa bat antolatu zen Parisko Arte Ederretako Eskolan. Emile Zolak, bere adiskideari leial, idatzi zuen katalogoaren hitzaurrea. Erakusketa haren ondoren hasi zen Maneten obra aintzat hartzen."}
{"id": "24162", "revid": "105290", "url": "https://eu.wikipedia.org/wiki?curid=24162", "title": "Tiber", "text": "Tiber (\"Tevere\" italieraz; \"Tiberis\" latinez) Italiar penintsulako ibaia da. 405 km luze da eta Italiako bigarren ibairik luzeena da, Poren ondotik. Sorburua Apeninoetan du, Fumaiolo mendian, Toskanan. Ondoren Umbria eta Lazioko eskualdeak zeharkatzen ditu Peruggia eta Erromatik pasatuz. Ibaia Ostia hiri zaharrean bi itsasadarretan banatzen da, Isola Sacra (hegoaldean) eta Fiumicino (iparraldean) eta bi horiek Tirreniar itsasoan itsasoratzen dira.\nTiber ibaiaren ur-emaria guztiz irregularra da eta Erromako auzo batzuetan uholdeak gertatzen ziren, ibilgua kanalizatu zuten arte.\nHistoria.\nOntziz ibiltzeko egokia sekula izan ez bada ere, dokumentuek argi uzten dute, K.a. VIII. mendean Erroma haren ertzean sortu zenean, eskualdeko merkataritzako garraiobide garrantzitsua zela. Inperioaren garaian Tiberrez baliatzen ziren Ostia Anticako portutik (bokalean) hiriko laboreak, ardoak eta olioak garraiatzeko. Ibaiaren ohean metaturiko sedimentuak, ordea, nabigaziorako oztopo bihurtu ziren Erdi Aroan zehar. XXVIII. eta XIX. mendeetan ibaiaren hondoa garbitzeko saioak egin zituzten, ontziz ibil ahal izateko, baina XX. mendean utzi zituzten lanak."}
{"id": "24163", "revid": "119347", "url": "https://eu.wikipedia.org/wiki?curid=24163", "title": "Loscorrales-Os Corrals", "text": "Os Corrals edo Loscorrales (izen ofiziala \"Loscorrales-Os Corrals\", aragoierazkoa \"Os Corrals\", gaztelaniazkoa \"Loscorrales\") Huescako probintziako udalerria da."}
{"id": "24164", "revid": "119347", "url": "https://eu.wikipedia.org/wiki?curid=24164", "title": "AsturLiNUX", "text": "AsturLiNUX Asturiaseko Linux erabiltzaileen elkartea da. 1999an sortu zen eta Asturiaseko elkarteen erregistroan izena eman zuen. Elkarte hau software libre eta GNU/Linuxa dibulgatzeaz arduratzen da.\nUrtero software librearen jardunaldiak antolatzen dituzte."}
{"id": "24165", "revid": "499", "url": "https://eu.wikipedia.org/wiki?curid=24165", "title": "Oscorrals", "text": ""}
{"id": "24167", "revid": "512", "url": "https://eu.wikipedia.org/wiki?curid=24167", "title": "Abejar", "text": "Abejar Soriako probintziako udalerria da."}
{"id": "24169", "revid": "512", "url": "https://eu.wikipedia.org/wiki?curid=24169", "title": "Igri\u00e9s", "text": "Igri\u00e9s (gaztelaniaz, aragoieraz eta ofizialki \"Igri\u00e9s\") Huescako Hoya de Huesca eskualdean dagoen udalerria da."}
{"id": "24170", "revid": "679", "url": "https://eu.wikipedia.org/wiki?curid=24170", "title": "Heraclito", "text": ""}
{"id": "24171", "revid": "679", "url": "https://eu.wikipedia.org/wiki?curid=24171", "title": "Heraclitus", "text": ""}
{"id": "24172", "revid": "512", "url": "https://eu.wikipedia.org/wiki?curid=24172", "title": "Eta (hizkia)", "text": "Eta, edo Ita, alfabeto grekoaren zazpigarren letra da. \u0397 (larriz) eta \u03b7 (xehez) idazten da."}
{"id": "24174", "revid": "1519", "url": "https://eu.wikipedia.org/wiki?curid=24174", "title": "Diderot", "text": ""}
{"id": "24175", "revid": "1491", "url": "https://eu.wikipedia.org/wiki?curid=24175", "title": "Xuxen", "text": "Xuxen euskaraz idatzitako testuak zuzentzen dituen aplikazio informatikoa da. UPV/EHUko Ixa Taldeak 1994an sortutako aplikazio hau Eusko Jaurlaritzako Hizkuntza Politikarako Sailburuordetzak finantzatu zuen. Gipuzkoako Foru Aldundiak, berriz XUXENen webgunea garatzeko diru-laguntza eskaini zuen.\n2020an bosgarren bertsioan zebilen, Elhuyarrek merkaturatuta Ixa taldearen lizentziarekin. Hainbat testu-editore eta bestelako programetan (MS Office, LibreOffice, Mozillako Firefox eta Thunderbird...), sarean zuzenean erabiltzeko aukera ere badago.\nHistoria.\nXuxen I (1994, 65.000 morfema).\nLehen edizioa, 1994ko irailean plazaratu zuten Ixa taldeak, UZEIk eta Hizkia enpresak, bi diskete eta eskuliburua zituen kutxa batean. Hasieran, aplikazioa erabili ahal izateko deskargatu eta instalatu egin behar zen programa. Bi sistema eragiletarako (Microsoft Windows eta Mac OS) eta bi testu-editoretarako (MS Word eta WordPerfect) balio zuen; baina offline moduan lan egin behar zen: aurrena dokumentua prestatu, eta gero egiaztatu eta zuzendu.\nHizkia enpresa Klaudio Harluxetek 1990an sortua zen Baionako SEI taldearen babesean, Hizkuntzaren Prozesamenduaren arloan lan egiteko. Xuxen-erako Hizkia enpresak egin zuen lan informatikoa Alexandre DaCosta-k egin zuen.\nXuxen-en programa barruan ez zegoen sartuta hitz edo atzizkiei buruzko informazioa, hori aparte zegoen datu-base batean. Euskararen Datu-Base Lexikala (EDBL) euskarazko hitz eta morfemei buruzko informazio morfologiko zabala biltzen zuen datu-basea zen, hiztegi informatiko baten moduko zerbait da, baina hitz-erroak (lemak) gain, atzizkiak-eta hartzen ditu eta bakoitzaren propietate lexiko eta morfologikoak zehazten ditu definizio bakoitzak; horrekin programak jakingo du, adibidez, \"etxe\" lema \"-ra\" atzizkiarekin \"lotu daitekeela etxera hitza sortuz (\"etxe + ra --&gt; etxera\") edo \"genuen + la --&gt; genuela\" ere posible dela, baina \"etxe + la --&gt; etxela\"\" edo \"genuen + ra --&gt; genuera\" ez direla posible. 1994an Xuxenen lehen bertsioa argitaratu zenean 65.000 sarrera zeuden datu basean, lemak edota atzizkiak. informazio horrekin euskarazko milioika hitz-forma desberdin ezagutzeko gauza zen Xuxen, adibidez: \"etxera, etxeetatik, , etxerainokoa, genuelako, genuenarekin...\" \n1994an Xuxenen lehen ber,tsioa argitaratu zenean 65.000 sarrera zeuden EDBLn, non sarrera bakoitza morfema bat zen; \"etxe\" bezalako lema bat edo \"-raino\" bezako atzizki bat. Baina geroago osatuz joan zen UZEIren EEBS corpusa (Egungo Euskararen Bilketa Sistematikoa) hedatzen joan zen heinean, eta geroago Euskaltzaindiak hiztegi batua hedatzen joan den heinean. Aberaste-prozesu horren ondorioz 2018an 125.074 sarrera zeuden EDBL datu-basean.\nXuxen II (1999, 73.000 morfema).\n1999an plazaratu zen bigarren bertsioak (Xuxen II) aukera berriak ekarri zituen: Euskaltzaindiak 1999ko maiatzean onartutako lexiko eta arau berriak integratu zituen (1999an 73.000 hitz zeuden EDBL datu-base lexikoalean); Ibon Sarasolaren Euskal Hiztegian eta Elhuyar Hiztegiko hitz berriak ere bai, eta Euskaldunon Egunkariak eta UZEIk sortutako corpusak ere baliatu zituzten horretan. Bestalde euskalkietako zenbait hitz ezagutu eta beren ordezko estandarra proposatzen zuen., esaterako \"handi\", eta ez \"haundi\".\nXuxen III (2001, Word eta Powerpointekin integratuta).\n2001ean CD-ROM batean Euskaldunon Egunkariaren bidez banatu zen hirugarren bertsioa baliagarria izan zen Word, Acces, Powerpoint, Front Page eta Outlook programekin; Mac eta PC-rako bertsioak zituen (Pc-Office 97, Office 2000 eta Mac-Office 98); eta Euskaltzaindiaren erabakien arabera eguneratuta zegoen.\nXuxen IV (2006, software libre).\n2006eko Xuxen IV bertsioa kualitatiboki oso berria izan zen: software librea zen eta software libreko hainbat programarekin erabili ahal zen, lehenengo aldiz. 2004an sortu zen \"hunspell\" programak flexio handiko hizkuntzei ate berri bat zabaldu zien software librearen munduan, eta OpenOffice proiektuan ere onartua izan zen bere 2.0.2 bertsiotik aurrera. Hungarierarako garatu zen hasieran \"hunspell,\" baina \"myspell\"-ek proposatutako eredua aberasten zuenez beste edozein hizkuntzetarako ere erabil zitekeen. Paradigma kopuru handia onartzen zuen, baita bi atzizki kateatzea ere (bi baino ez, ordea). Baldintza horiekin euskarak zituen lehengo eragozpenak saihets ahal izan ziren, neurri onargarri batean gutxienez.\n2011n Foma programa informatikoak laguntza tekniko erabakigarria ekarri zion Xuxeni, software libre gisa bertsio azkar eta eraginkorra sortu ahal izateko. Mans Huldenek eta I\u00f1aki Alegria ikertzaileak lankidetzan aritu ziren horretarako. Horri esker, behingoz, Firefox eta Thunderbird programek euskara ere zuzendu ahal izan zuten.\n\"xuxen.eus\" (2014, sarean erabilgarri).\n2014an \"xuxen.eus\" aurkeztu zen Durangoko azokan, euskarazko testuen zuzenketa sarearen bidez egiteko aukera, eta gainera estra batzuekin: Euskaltzaindiaren hitzen forma hobetsiak proposatzen hasi zen; Interneten zuten presentziaren arabera ordenatzen zituen hitz oker bat zuzentzeko proposamenak; Elhuyar hiztegietan bilatzeko aukera hitz baten gainean klik bikoitza egitean; eta testua entzuteko aukera ere eskaintzen zuen.\nXuxen 5 (2015, 125.074 morfema).\n2015ean plazaratu zen \"Xuxen 5\" bertsioa, ordura arte Euskaltzaindiak eta Elhuyar Hiztegiak onartutako azken hitz berriekin.\n2018an plazaratu zen \"Xuxen 5.1\" bertsioak, bere azken eguneraketekin gutxienez 125.074 hitz-forma desberdin ezagutzeko aukera zuen, 1999an 73.000 bano ez ziren. 1994an lehen bertsioa sortu zenetik EDBL datu-basean eguneratzen da informazio hori.\n2020an bosgarren bertsioan zebilen, Elhuyarrek merkaturatuta Ixa taldearen lizentziarekin, eta aplikazio integragarria da hainbat testu-editore eta bestelako programetan (MS Office, LibreOffice, Mozillako Firefox eta Thunderbird...), sarean zuzenean erabiltzeko aukera ere eskaintzen da (Xuxen-en webgunearen bitartez).\nIkerketa-lana.\nI\u00f1aki Alegria informatikariaren tesiak eta Miriam Urkia hizkuntzalariarenak Xuxen zuzentzaile ortografikoaren oinarri informatikoa eta linguistikoa ezarri zuten. Euskara mundu digitalean erabili ahal izateko lehen urratsetako bat izan zen; 1995ean Luistxo Fernandezek idatzitako txostenean azaltzen zen bezala; urte berean plazaratu zen euskaraz zebilen lehen sistema eragilea ere (Windows 95).\nGeroago, \"Morfologia konputazionala: euskararen morfologiaren deskribapena\" liburua argitaratu zuten bien artean 2002an.\nI\u00f1aki Alegriak 1995an defenditu zuen doktore-tesiko muinak euskararen analisi morfologiko automatikoa (Morfeus) eta Xuxen zuzentzaile ortografikoa izan ziren. 1999an plazaratu zen bigarren bertsioa, berriro Hizkia enpresarekin. Bere datu-baseak 73.000 hitz izatera heldu zen, %10 gehiago. \nHasierako bi bertsioetan Egoera finituko teknologiakren garapen propio bat erabili zen eta hirugarrenean Xuxenen arauak eta lexikoiak Xerox enpresako XFST programarekin kudeatzen ziren. Beste hizkuntza askotan ez, baina euskarazko morfologia hain aberatsa denez, beharrezkoa zen puntako teknologia testu zuzenketa bizkor egin ahal izateko. Baina XFST ez zen software librea. 2011an Mans Hulden eta I\u00f1aki Alegria ikertzaileek euskararen morfologia landu zuten foma software azkar berriarekin. 2010ean Mans Hulden-ek sortutako foma tresnaren laguntzarekin zuzentzaile ortografikoaren software libreko bertsio azkar bat sortu ahal izan zuten. Xuxen zuzentzailea Foma-rekin birdefinituta, Open Office, Mozilla Thunderbird edo Mozilla Firefox bezalako banaketa libreko programetan ere bere osotasunean integratu ahal izan zen. Behingoz, euskara ere zuzendu ahal izango zuten. Hortik zetorren Foma-ren garrantzia. "}
{"id": "24180", "revid": "512", "url": "https://eu.wikipedia.org/wiki?curid=24180", "title": "Saalfeld", "text": "Saalfeld Alemaniako Turingia estatuan dagoen hiria da, zehatz-mehatz, Saalfeld-Rudolstadt herri-barrutian. Saale ibaiak zeharkatzen du."}
{"id": "24189", "revid": "59723", "url": "https://eu.wikipedia.org/wiki?curid=24189", "title": "Emil Cioran", "text": "Emil Cioran \u2014abizenaren ahoskera: \u2014 (R\u0103\u0219inari, Sibiu, Errumania, 1911ko apirilaren 8a - Paris 1995eko ekainaren 20a), Frantzian \"\u00c9mile Michel Cioran\" izen-abizenez ezaguna, errumaniar jatorriko idazle eta filosofoa izan zen, bere obra gehienak frantsesez idatzi zituena."}
{"id": "24192", "revid": "1028", "url": "https://eu.wikipedia.org/wiki?curid=24192", "title": "Ir\u00e8ne N\u00e9mirovsky", "text": "Ir\u00e8ne N\u00e9mirovsky (ukraineraz \u0418\u0440\u0438\u043d\u0430 \u041b\u0435\u043e\u043d\u0438\u0434\u043e\u0432\u043d\u0430 \u041d\u0435\u043c\u0438\u0440\u043e\u0432\u0441\u043a\u0430\u044f, transkribatuta: \"Irina Leonidovna Nemirovskaia\", Kiev, Ukraina, 1903ko otsailaren 24a - Auschwitz, Polonia, 1942ko abuztuaren 19a) judutar idazle ukrainar bat izan zen, yiddish hizkuntza nagusi zen lurraldean. Heziera eta ikasketak Parisen egin zituen, eta liburu guztiak frantsesez idatzi eta argitaratu zituen. Idazle gisa arrakasta izan zuen Frantzian 1930eko hamarkadan, baina Bigarren Mundu Gerraren ostean ahaztua gelditu zen. Idazle bakarra da Frantziako Renaudot saria hil ostean jaso duena, 2004an, \"Suite frantsesa\" eleberri amaigabeagatik.\nJudutar familia ukandun batean jaio zen, baina ez zuen inoiz haren babesik izan. Frantses kulturan murgildurik jaso zuen bere heziketa guztia. Gurasoek jaioterritik ihes egin zutenean, Errusiako iraultzaren ondorioz, Parisen hartu zuten bizilekua. Bizimodu ero eta axolagabea eraman zuen han, bera bezala judutar etorkina zen Michel Epstein-ekin ezkondu zen arte 1926an; bi alaba izan zituzten, Denise eta \u00c9lisabeth. Gazterik hasi zen idazten, baina lehen arrakasta 1929an ezagutu zuen, \"David Golder\" eleberriarekin; handik aitzina, etengabe idazten jarraituko zuen, alde batetik, barne grina sakon batek bultzatuta, baina beste aldetik ere diru beharragatik. Berandu ohartu zen Frantziarekiko maitasunak eta frantses literaturan irabazi zuen lekuak ez zutela deusetan babestuko Vichy-ko gobernuak juduen aurka emandako legeetatik eta alemanen okupaziotik: nazien kolaboratzaile frantses poliziak 1942ko uztailaren 13an Morvan-en atxilotu eta hilabete bat pasatxo geroago, abuztuaren 17an, hil zen Auschwitz-en (Polonia).\nAlaba biek bizirik gainditu zuten arren holokaustoa, urte luzeak behar izan zituzten Ir\u00e8ne N\u00e9mirovskyren obra ostera esnarazteko. Lehenik, 1995ean, amaren eskuetatik jasotako agiri guztiak \"Institut m\u00e9moires de l'\u00e9dition contemporaine\" erakundearen esku utzi zituzten; bigarrenik, Denise Epstein-ek \"Suite frantsesa\" eleberriaren transkripzioa egin zuelarik, amaren obra guztiak ezagutarazteko oinarria ipini zuen.\nIr\u00e8ne N\u00e9mirovskyren eleberri gehienetan laburrek errealismo satiriko berariazko bat uzten dute agerian. Barne begirada zorrotz eta ironiko batez baliaturik, izakien nortasuna ulertu beharra da bere lehentasuna, hiru ardatz nagusiren inguruan, behin eta berriro: lehenik, amarekiko gatazka, txikitatik harreman gaiztoa izan baitzuen harekin; bigarrenik, lehen eta bigarren mundu gerren arteko garaiaren ustelkeria, eskuin ikuspegi batez begiratua, betiere; eta hirugarrenik, judutarren merkataritza-joera gutxi-asko estereotipatua, handinahikeriak edo atabismoak eragindakoa, \u2014eta antisemitismoak bere alde erabili zuena.\nHolokaustoaren oroimenak asko baldintzatu zuen N\u00e9mirovskyren obraren irakurketa 2000ko urteetan. Kritikari batzuek \u2014bereziki Estatu Batuetan\u2014 nolabaiteko \u00abjudutartasunaren gorrotoa\u00bb ikusi nahi izan zuten haren liburuetan, eta eztabaida horrek albo batera utzi zituen haren idazkeraren beste alderdi guztiak. Alabaina, Ir\u00e8ne N\u00e9mirovskyren lanen adituen artean, orobat, adostasun bat gailentzen da: judutar munduarekiko eta judutartasunarekiko harreman zoliak izan zituen N\u00e9mirovskyk, haren lerroetan ustez uler daitezkeen baieztapen soilak baino harreman konplexuagoak, sotiltasunez beterikoak.\nN\u00e9mirovskyk harreman etengabea izan zuen Euskal Herriarekin: umetan, gurasoekin egiten zituen udako hilabeteak Biarritzen; heldutan, senarrarekin eta alabekin jarraitu zuen etortzen Hendaiara edo Urru\u00f1ara, udatiar. Euskaraz poliki mintzatzen zen.\nBizitza.\nHaurtzaroa Kieven (1903-1917).\nIr\u00e8ne N\u00e9mirovsky (\"Irma\" soilik sinagogan) alaba bakarra izan zen. Aita Leonid Borissovitch N\u00e9mirovsky (1868-1932) Elisavetgrad-eko (gaur egun, Kropyvnytsky) negozio gizon bat zen, \u00abjudu txiki ilun bat\u00bb; ama, berriz, Anna Margoulis (1875-1972) Odesako judutar familia aberats bateko alaba. Bikotea, inoiz harreman onik izan ez zuena, Kiev-en bizi izan zen, batez ere, 1917ko urriko iraultza gertatu arteko aroa.\nErrusiatik irten arteko Ir\u00e8ne N\u00e9mirovskyren bizitzaren xehetasun gutxi dago: gehienbat, \"Le Vin de solitude\" bere lan autobiografikoenak ematen dituen datuak, beste eleberrietan sakabanatutako printzak, Ir\u00e8nek emandako elkarrizketa urriak eta lekukotza txiki batzuk, besterik ez. Guztiarekin, esan daiteke haurtzaro oso babestua izan zuela \u2014ez amaren edo gurasoen alboan, baizik zaintzaile baten magalean\u2014, judaismotik aski urrundutako giro batean baina antisemitismo oldarkor batek baldintzatua; frantses heziera bat jaso zuela, errusiar burgesiak gara hartan ohi zuen gisan; bakardade handi samar batean bizi izan zela \u2014horrek bultzatu bide zuen gaztetan literaturara\u2014, aita beti etxetik kanpoan zelarik eta maitasunik inoiz erakutsi ez zion ama batek baztertuta.\nAberats berri.\nFamiliaren jatorria.\nHeldua zelarik, Ir\u00e8nek bere buruari galdetzen zion zerk elkartu ote zituen gurasoak: Leonid xarmaturik geldituko zen, ziur aski, Annaren nortasun irmoarekin; Annak, berriz, bere handinahikeria sozial eta material guztiak ase nahi izango zituen Leonidekin elkartuta.\nLeonid N\u00e9mirovskyk hamar bat urte zituela galdu zuelarik aita, familiaren kargu hartu behar izan zuen, estutasun handiekin. Era guztietako langintzak egitera beharturik (mezulari, laguntzaile, biltegiko arduradun, saltzaile...), azkenean finantza munduan sartu zen. Bidaiatzen hasi zen, Moskutik Lodzera edo Vladivostokera. Errusieraz eta yiddisheraz hitz egiten zuen, haren hizkera eta jokamoldeak harrigarriak gertatzen ziren emaztearen giro burgestuan. Bere burua hutsetik hasita eraikitako gizon horietako bat zen, gutxi gorabehera alabak handik urte batzuetara sortuko zuen karikaturen gisara: David Golder (eleberriaren eponimoa), Alfred Kampf (\"Le Bal\"), Boris Karol (\"Le Vin de solitude\"), Dario Asfar (\"Arimen maisua\"). Aitarekin lotura estua izan zuen Ir\u00e8nek, baina aldi luzeetan etxetik kanpo egoten zenez, ezintasunez betetako harreman bat izan zuten. Harekin antza zuen, azal beltzarana eta aho zabala \u2014Ir\u00e8nek batere maite ez zuena. Aitarengandik jaso zituen bizi-poza, harrotasuna, iraunkortasuna, eta bizitza indar-harreman gisara ikustea; Ir\u00e8neren begietara, aitak irudikatzen zuen \u00abjudu izaeraren\u00bb ekintzailetasunaren ausardia.\nAnna Margoulis, Ir\u00e8neren ama, emakume autoritario eta handiuste bat zen, itxura onekoa, \u00abongi egina, erregina itxurakoa\u00bb, nahiz garaiera handirik ez zuen. Amarengandik jaso zituen Ir\u00e8nek, beraz, txikia izatea eta argazkietan maiz antzematen zaion \u00abbegirada nekatu\u00bb hori. Rosa Xtxedrovitx \u2014etxekoentzat, \"Bella\"\u2014 (1854-1932) Annaren amaren ahaideak gari saltzaileak ziren Ekatorinoslav-en (gaur egun, Dnipro). Aita, Jonas Margoulis (1847-1931), familia aspaldidanik aberats batean sortua zen. Ir\u00e8nek kultura handiko zahar bat gogoratzen zuen: merkataritza eskola ospetsu batean ikasia, musikaz eta literaturaz blai, ongi mintzatzen zen frantsesez eta biziki maite zuen Kosta Urdina. Annak heziera burges biribil bat jaso zuen, bera baino hamazortzi urte geroago jaiotako Victoria ahizpak bainoago: neska gazteentzako goi-mailako eskola, frantses irakaslea, piano ikasketak... Alabaina, alabarengan norberekeriaren ereduak baizik ez zituen piztuko: Gloria Golder, Rosine Kampf, Bella Karol, edo Gladys Eysenach (\"J\u00e9zabel\").\nMaitasunik gabe eta familiaren oniritzia doi-doi jasotan, Annak shtetl batetik zetorren Leonid harekin ezkontzea erabakitzen zuen. Gizon ausarta zirudien: liberalismo ekonomikora zabaltzen ari zen herrialde batean, trebea zen inbertsioetan eta espekulazioan. Negozio aski ilunetan eskua sarturik, gerraren atarian gizon aberats bat izatera iritsi zen, Voronezh-eko merkataritza bankuko buru, Moskuko batasunaren bankuko eta San Petersburgoko merkataritza banku pribatuko administratzaile \u2014azken horri esker, gobernuko zirkuluetara hurbiltzeko aukera izan zuen. Gainera, juduak bazterturik ziren arren Juduen Demarkazioko hiri gehienetatik, berak lehen baimenetako bat eskuratu zuen Kiev-eko hiri barnean bizi ahal izateko, ez aldirietan. Annak \u00abberaren haurtzaroarekiko urrezko eten bat\u00bb eraikitzeko Leoniden grina hartu zuen ghettoaren itzaletik ihes egiteko ziurtasuntzat.\nGhettotik eta judaismotik urrun.\nAnnak barne-barnetik gorrotatzen zituen, burugabeki, Errusiar Inperioaren shtetl haiek, miseriarik larrienean bizitzeaz gain, etengabeko epidemiak, krisiak eta pogromak pairatzen baitzituzten.\nIr\u00e8ne N\u00e9mirovskyk kolore beldurgarriz irudikatzen du Podol auzoa, Kiev-eko bihotz historikoa, juduen auzo pobre bilakatua: karrika higuingarri kale gorrian lagatako haur dohakabez beterikoak, saltoki likitsak, eskulangile miserableak yiddishari eta erlijioari estekatuak... Ikuspegi hori zeukan amak, beste judu errusiartu askok bezala: ezdeusen mundu bat zen hura, errotik atzean utzi beharrekoa. Alabaina, ghettoen aurkako pogromak, halako batean, auzo ukandunetara ere iristen ziren. Horrela, 1905eko urriaren 18an, zalaparta hilabete askoren buruan, gobernu gero eta ahulago batek herritarren haserrea bideratu ezin duelarik, karrika osoak suntsitu zituzten eta ehunka judu hil, Kiev-en eta Odesan. Batzuek laguntza jaso zuten, ordea: N\u00e9mirovskitarren sukaldari Maxak gurutze ortodoxo bat jarri zion zintzilik Ir\u00e8ne neskatoari, ohe azpian ezkutatu aurretik.\nMehatxu antisemita gero eta estuagoen eraginez, Anna eta Leonid erabat urruntzen dira juduen usadio zaharretatik, bereziki erlijiotik. Beste judu askorentzat bezala, emantzipazioak esan nahi zuen fedea bazter utzi beharra zegoela: Leonidek nahiago zuen bere familiaren ongizatea, Jainkoaren begirada bereganatzea baino. Ir\u00e8nek hala utzi zuen idatzita \"Le Vin de solitude\" eleberrian: \u00abNabarmendu beharra dago erlijiorik ez dagoela H\u00e9l\u00e8neren bizitzan. Arratseko otoitza kenduta, bizitzaren erlijio alderdia hutsik dago\u00bb. Garbi zeukan soilik gizartean ongi integratutako juduak izan zitezkeela praktikatzaile.\n1910. urtean familia Petxersk auzora aldatu zen, Kiev-eko aberats guztien gotorlekura: etxebizitza handi bat alokatu zuten Puxkin kaleko 11. atarian, zuhaitzez eta lasaitasunez inguraturik. Altzariak, dena dela, bigarren eskukoak ziren; beste horrenbeste, ontziteria, apaingarri zirtzilak eta liburuak. Annaren gurasoak eta ahizpa Victoria ere etxe hartara aldatu ziren, hura baitzen, betiere, \u00abahizpa nagusia\u00bb. Ir\u00e8nek oroigarri onak gorde zituen auzo eder hartaz, kaleak beti jendez beterik, eta parkeak loratuta udaberrian \u2014nahiz loreek beti asma krisi latzak eragin zizkioten, etxean jarri orduko.\nUrteak joan ahala eta senarrak diru gehiago ukan zuen neurrian, Annak debekatu egin zituen etxean yiddishera eta sukaldaritza askenazia, errusiar burgesiaren bizimoldea erabat bereganatzeko. Bere buruari \"Jeanne\" edo \"Fanny\" izena jarri zion, alabari frantsesez soilik egiten hasi zitzaion, pianoko piezak ikasi zituen frantsesez kantatu ahal izateko, Parisetik ekarrarazten zituen bere lurrun, apaingarri eta moda aldizkariak. Senar-emazteak askotan joaten ziren antzerkira, denda garestietara eta modako kafetegietara. Uda Itsaso Beltzaren ertzean igarotzen ez zutenean, Parisera edo Biarritzera joaten ziren; neguan, berriz, urak hartzera joaten ziren Kosta Urdinera, luxuzko hotel garestietara.\nBesterekin zikoitza izan arren, Annak bere buruarekin ez zuen noiz aski, berriro ghettoko judu bilakatuko ote zen larritasunez. Senarrak baino gehiago, Annak laburbiltzen zituen \u00abgoi mailako aberats berrien\u00bb ezaugarriak, haren alabak ederki isekaz hartuko zituenak.\nLiskarrak familian.\nBikote aldendu bat.\nAnnak gizon askorekin izan zituen harremanak urte haietan; senarra egoera hartara egokitzera behartu zen, ez alaba, ordea.\nZahartzeko eta itsusteko ikara neurosiraino eramanda, Annak denbora guztia behar zuen bere burua zaintzeko. Askotan jartzen zizkion adarrak senar bere ustez baldarrari, eta maitaleak berariaz bilatzen zituen, goy mutil gazteen artean. Errusiar batekin izandako harreman entzutetsuak, behin, dibortziora eraman zuen ia, baina harrokeria beti gailentzen zitzaion; Leonidek ikasia zuen begiak ixten haren maite-jolas guztiak ez ikustearren, ziurrenik dirua nahiago zuelako emakumeak baino; gutizia guztiak ematen zizkion, maitaleak barne, \"Le Vin de solitude\" eleberrian ageri den bezala. Dena dela, N\u00e9mirovskytarren bizimodua ez zen txarrena ere, liskarrak ez zitezen maiz sortu: Leonid hilabete luzetan ibiltzen zen etxetik kanpoko negozio bidaietan, eta Annak gero eta tarte luzeagoak egiten zituen Frantzian \u2014urtebete, osorik, Lehen Mundu Gerraren atarian.\nIr\u00e8nek amari egiten zion gaitzespen larriena zen, hain zuzen ere, maitaleekin izan zituen harremanak bere begiradapean eta ezer ezkutatu gabe izatea, maitasunaren ikuspegi doilor bat eman baitzion. Hori bai, behintzat, maitaleekin igarotzen zuen denboran bakean uzten zuen.\nAmatasuna ukatutako ama bat.\nAnnaren bi ezaugarri zituen, bereziki, jasanezinak Ir\u00e8nek: batetik, judutartasunarekiko herra; bestetik, ama izateari uko egina, bizitza osoan, behin eta berriro.\nAmarengandik ez zuen inoiz samurtasunik jaso, baizik etengabeko gaitzespena bere jokamoldeagatik, iritziengatik edo itxuragatik: ia hitzez hitz errepikatu zituen \"Le Vin de solitude\" eleberrian edo \"Le Bal-\"en hastapenean, orri ertzean ohar hau idatzirik: \u00abEz ziren soilik hitzak, gozotasunez edo irribarre batekin esanez gero jasangarriak izango lirateke; doinua zen, errepikatu ezin dudan gorroto doinua, aldez aurretik arerio bihurtzen zuena nire ama\u00bb.\nIr\u00e8nek txikitatik ulertu zen bere amarentzat zama bat besterik ez zela. Geroago, hobeki aztertuko zuen zer zen haur bat halako emakume batentzat: adinaren oroigarri krudel etengabe bat, betirako gazte eta erakargarri izateko ametsaren eragozpen bat. Annak, hamabi urte kenduta bere egoera zibileko agirietan, neskato baten gisara janzten zuen Ir\u00e8ne, ia adin nagusikoa izan zen arte; bidaietan, leku aparteko edo ezkutuko batean ostatatzen zuen, zaintzailearen ardurapean; Leonidengatik izan ez balitz, ziurrenik barnetegi gisako eskola batera bidaliko zuen amak. Begien bistakoa da ez zela haur desiratu bat izan; ez alferrik, alaba bakarra izan zen.\nIr\u00e8ne N\u00e9mirovsky gogotik saiatu zen, helduaroan, amarekiko sentimenduak xeheki aztertzen: haurtzaroko higuin fisikoa gorroto \u00abgogaikarri\u00bb bat bihurtu zen, nerabezaroa baino lehenago ere; ondoren, mingostasun bat nahasten zitzaion izuarekin, amaren indiferentziaren aurrean. \u00abGorrotatzekotan, eramangarriago da etxean ia inoiz ez dagoen norbait gorrotatzea, etengabe begien aurrean duzun norbait gorrotatzea baino\u00bb, aitortu zion 1937an Dominique Desanti neska gazteari, beraren ama beti etxetik kanpoan zebilela deitoratzen zuenean. Zernahi den gisan, Ir\u00e8nek ez zion sekula modu ageriko eta nabarmen batean aurre egin amari; nolabaiteko erruki bat sentitzera iritsi zen, betiereko gaztetasunaren atzetik lasterka alferrik zihoan emakume harengatik.\n\u00abZ\u00e9zelle\u00bb zaintzailea.\nAmaren besoetan jaso ez zuen maitasuna aurkitu zuen Ir\u00e8nek emakume zaintzaile frantsesaren altzoan; \u00abZ\u00e9zelle\u00bb izena jarri zion berak. San Petersburgon desagertu zen 1917an, bat-batean.\nLan agentzia baten bitartez aurkitu zuen Annak, 1906an edo 1907an, berrogeita hamar bat urteko emakume hura, Frantziako hegoaldekoa, alaba zaindu zezan. Ir\u00e8nek egiten zion potreta sinistera, emakume txiki bat zen, neurritsua eta aldi berean alaia, batere nabarmentzen ez zen janzkeraz beti. Losintxa gutxikoa izan arren, ongi zekien Ir\u00e8ne artatzen, haren adiskiderik minena eta, areago oraindik, ama ordeko izateraino: \u00abTxikitan, hura zen niretzat gordelekua, argia. [\u2026] Hura besterik ez dut izan, benetan, mundu honetan\u00bb. Bidaia guztietan laguntzaile, harekin hasi zen Ir\u00e8ne frantsesez ikasten, hark erakutsi zizkion umetako kantak eta bestelakoak, betiere frantses garbian.\nIr\u00e8neren bihotzean Z\u00e9zelle amaren lekua hartzen zihoan neurri berean betetzen zen itzalez Annarekiko harremana. Litekeena da, gainera, Ir\u00e8nek amaren maite-jolasak salatzea aitaren aurrean... Era batera zien bestera, argi dago, Ir\u00e8nek sortu zituen fikziozko bertsioen gainetik (\"La Niania\", \"L'Ennemie\", \"Le Vin de solitude\" edo \"Les Mouches d'automne\"), Z\u00e9zellek bere burua bota zuela edo Moika edo Neva ibaira.\n\u00abEz dut gehiago Z\u00e9zelle deitu nahi, sakratuegia da\u00bb. \"M Rose\" izenaz egin zion omen Ir\u00e8nek \"Le Vin de solitude\" eleberri autobiografikoan.\nBakardadea.\nAlaba eredugarri bat.\nZaintzaile frantsesa albo batera, Ir\u00e8nek oroimen txarra gorde zuen haurretako irakasleez eta ikasketa egun luzeez.\nAnnaren nahikarietara, irakasleak eta tutoreak etengabe txandakatzen ziren etxean. Ir\u00e8nek aise ikasi zituen ingelesa eta alemana; frantsesa, berriz, errusiera bera baino errazago loratzen zitzaion ezpainetara; bere-berea izango zuen bizitza guztian, pentsaeretan bezala ametsetan ere. Amak estutu egiten zuen frantses poesia buruz ikas zezan, agia egunen batean antzokietara iritsiko zen itxaropenaz. Hala, zortzi urte zituelarik, Sarah Bernhardt-en soinekoaren errepika batez jantzirik, Edmond Rostand-en \"L'Aiglon\" obran zati bat errezitatu zuen, Kiev-eko karitate ospakizun batean. Vladimir Soukhomlinov gobernadore orokorrak zoriondu egin zuen; haren irudia baliatu zuen, urte batzuk geroago, \"L'Affaire Courilof\" (1932) eleberriaren ministroaren pertsonaia eratzeko.\n\"L'Ennemie\" eleberrian xeheki aipatu zituen \u00abirakasgai aspergarriak, etxe-andere\u00f1oaren tirania, espetxezain baten gisako zaintza, diziplina zorrotza, eguneroko etxeko lanak... derrigortasun inozo harengatik ez balitz aise maitatu litezkeen gauzak, gorrotatu ordez\u00bb. Ilunabarrak jolasean edo marrazkigintzan ematen zituen Z\u00e9zelleren ondoan. Haur batentzako denbora-pasa handirik ez zegoen: ispiluak Caf\u00e9 Fran\u00e7ois-en, Lumi\u00e8re-ren filmak Bergonnier antzokian, irristaketa neguko igandeetan. 1935an, honela aitortu zion Ir\u00e8nek kazetari bati: \u00abUste dut haurtzaro aski goibel hartatik sortua dela nire liburuetan kolpatzen zaituen pesimismoaren funtsa\u00bb. \"Le Sortil\u00e8ge\" eta \"Le Vin de solitude\" eleberrietan, baina, oroimen bereziki atsegin batez jaso zituen bere izebaren familia lagun bohemio baten datxan igarotako egun alaiak.\nSan Petersburgo.\n1914ko udaren amaieran, N\u00e9mirovskytarrak San Petersburgora aldatu ziren bizi izatera.\nIngelesen etorbideko 18. ataria ez zegoen hiriko auzo aberatsenean, baina etxeak egongela zuri eta urrekaren hurrenkera bat gordetzen zuen, zilar eta ardo onduentzako ingurumen ezin egokiagoa. Lehen Mundu Gerra oso mesedegarri izan zen Leonid N\u00e9mirovskyren negozioetarako. Tsarren hiriburuan, propaganda antisemitak indar handia zuen arren, \u00abaraudi pribilegiatuko hiritar\u00bb egoera eskuratu zuen, beste judu batzuekin batera, nolabaiteko aukera bat koroarekiko atxikimendua frogatzeko, Gerrako Industrien Batzordera sartuta. \"Le Vin de solitude\" eleberrian iradokitzen da armekin edo hornigaiekin espekulatu ote zuen. San Petersburgoko Merkataritzako Banku Pribatuak 1915etik 1917ra irabazi handiak biltzen zituen bitartean, Leonidek adiskideak gehitu zituen botere inperialaren hurbilekoen artean.\nIr\u00e8nerentzat, piano ikasketetan halabeharrez murgilduta, hiriak ez zuen deus handirik: sei hilabeteko negu hotz eta luzeak, eta Neva ibaiaren ur arreen ustel usaina. Paris zuen irrika eta Frantziaren garaipena desio, errusiar asko eta asko gerraz gogaiturik zeuden bitartean.\nIrakurketa, aterpe.\nIrakurketak eman zion Ir\u00e8ne gaztetxoari familiaren etsipenen ihesbidea. \u00abIrakurketarik gabe \u2014zioen bere baliokideaz \"L'Ennemie\" eleberrian\u2014 asperduraz gaixotuko zen. Liburuak ziren, beretzat, benetako bizitzaren ordezko\u00bb. Hamar urte zituenetik, eskuetara iristen zitzaizkion liburu guztiak irakurtzen zituen, berdin denbora-pasa hutsezko nobelatxoak zein \"Gerra eta Bakea\" eta \"Le M\u00e9morial de Sainte-H\u00e9l\u00e8ne\", edo, gordean, XVIII. mendeko ipuin lizunak eta, areago oraindik, liburu erotikoak. Frantses klasikoen egarri zen: Racine, Balzac, Stendhal, Maupassant, baita idazle berriagoena ere: \u00abGarai hartan, eroturik nengoen Edmond Rostand-ekin\u00bb. 1917an, Moskun armadako ofizlal baten etxean gerizpeturik zeudela, aurkikunde handiak egingo zituen: Platonen \"Oturuntza\", frantses poetak Ronsard-etik Verlaine-raino, Huysmans-en \"\u00c0 rebours\", \"Oihaneko liburua\", Colette-ren \"Claudine\" batzuk, eta guztien gainetik \"Dorian Grayren erretratua\", beraren irudiz, barne min guztiekin bat egiten zuena. 1918an, Finlandiako erbestean, Th\u00e9ophile Gautier, Alexandre Dumas, Maurice Maeterlinck eta Henri de R\u00e9gnier-en liburuak ezagutuko zituen.\nErbesterako bidean (1917-1919).\n\u00abNolatan gelditu da, bat-batean, bizitza eguneroko ohiturarik gabe?\u00bb galdetzen zion bere buruari Ir\u00e8ne N\u00e9mirovskyk. Izan ere, bete-betean sartu zen politika haren bizitzan: mugimendu iraultzaileak indarra hartu zuelarik 1917ko otsailetik urrira, familiak Finlandiara ihes egin behar izan zuen, eta handik Frantziara, iraultzaren ostean erregimen liberal bat ezarriko ote zen itxaropen guztia galduta. Orduan hasi zen Ir\u00e8ne lehen urratsak egiten idazletzan.\nIraultzaz iraultza.\nN\u00e9mirovskytarrek ez zuten gerraren ondoriorik jasan, nahiz eta Errusiak bizi zituen gabezien, gorabehera politikoen eta porrot militarren eraginez juduak egoera benetan zailean zeuden, errusiarren pairamen guztien errudun bailiran. Gatazka sozialak bere bidea egin zuen, gero eta indar handiagoz, botere autokratikoaren aurka; grebak eta manifestazio jendetsuak ugaritu ziren 1971ko otsailean, hiru eskakizunen inguruan: ogia, bakea eta Nikolas II.aren abdikazioa. Ir\u00e8ne miretsirik zegoen, hastapenean, manifestazioetako emakume andanarekin eta etxe aurreko kasernaren soldaduekin jendetzak erakusten zuen adiskidetasunarekin; Bastillaren hartzea zeukan, ziurrenik, idealizatuta. Aldiz, izuturik gelditu zen beraren etxepeko atezaina fusilatzeko simulakroa egin zutenean, poliziaren salatari bat zelakoan: \"Le\" \"Vin de solitude\" eleberrian gertakari hura gogora ekarri zuenean, atezainaren hilketa irudikatu zuen. 1938ko ekainaren 4ko \"Le Figaro litt\u00e9raire\" aldizkarian idatzi zuenez, \u00abune hartan ikusi nuen iraultza mundura jaiotzen\u00bb; hura zen, zalantza gabe, eguneroko ohiturak suntsitu zituen deabrua, arima eta berezko errukia betiko aldarazita.\nLeonid N\u00e9mirovskyk negozioekin jarraitu ahal izan zuen, behin-behineko gobernuak altxata baitzituen juduen aurkako mugakizunak. Alabaina, urriko iraultzak San Petersburgon eragin zituen basakeriak irentsi ezinik, familia Moskura eramatea erabaki zuen, batik bat boltxebikeek banku sistema nazionalizatu zutenean. 1917ko abenduan. Moskun alokatu zuten etxebizitza, txikia eta kalearen mailakoa, toki xarmatu bat bilakatu zen Ir\u00e8nerentzat, egunak irakurtzen ematen baitzituen. Aldi berean, baina, kaleko borrokak, maiz odol-mozkorralditan amaitzen zirenak, bertatik bertara ikusteko aukera ematen zion etxeak; geroago, Finlandian idatziko zuen \"Les Fum\u00e9es du vin\" eleberrian agertu zituen. Hor esan daiteke sustraitu zela Ir\u00e8neren jarrera eszeptikoa, iraultza guztiekiko. Leonidek, bere buruari salneurria jarri ziotela jakin zuenean, ondasun guztiak atzerrira bidali zituen, sasian, familiaren ihesa antolatu aurretik.\nAgur Errusiari.\n1918ko urtarrilaren negu gorrian, San Petersburgotik Finlandiako mugaraino heldu ziren leraz N\u00e9mirovskytarrak, eta handik Mustam\u00e4ki herrixka galdura: beste errusiar asko ziren han, beheko su baten inguruko ostatu xume batean, gertakariek hartuko zuten bidea ikusi zain.\nHan egindako hilabeteak literatur sorkuntza oparokoak izan ziren Ir\u00e8nerentzat: \"Le\" \"Vin de solitude\" eleberriaren lau atal bete zituen hango oroimenekin, eta fantasiaz beteriko eleberri laburrak idatzi zituen (\"Nativit\u00e9\", \"Les Fum\u00e9es du vin\", \"Magie\", \"A\u00efno\"); hilabete garrantzitsuak izan ziren, beraz: elur paisaia magikoak, leran egindako ibilaldi zirikagarriak... eta gerra zibilaren ertzean zegoen herrialde bat aurkitu zituen han, errusiar errefuxiatu kontserbadoreekin nahasirik baitzeuden finlandiar nekazari boltxebikeak. Ilunabar luzeetako solasaldietan, Ir\u00e8neren hamabost urteek heldutasun mailaren aitortza zuten. Han ezagutu zituen, baita ere, bere lehen jolas sentsualak, errusiar gizon ezkondu baten besoetan; \u00abharengatik dituzte, zalantza gabe, nire heroi guztiek aho polit bat eta esku ederrak\u00bb, aitortu zuen.\nAsperdura gainetik kendu nahirik, idazten hasi zen Ir\u00e8ne, errusieraz hasieran, ipuinak eta poema laburrak, ekialdeko eta iparraldeko folklore usainaz. Idazle kaiera idazten hasi zen lehenengoz, ukitu moraleko frantses esamoldeak kopiatuz, eta Mustam\u00e4ki-ko kolonia tipian oinarritutako istorio proiektuak antolatuz. 1935ean zehaztu zuenez, \u00abidazketan hamabost edo hamasei urterekin hasi nintzen, nireak ez ziren besteren bideak ulertzeko gogoz, eta, hobeki oraindik, bide berriak asmatzeko gogoz\u00bb.\nIkusirik gerra frontearen lerroa hurbiltzen ari zela, N\u00e9mirovskytarrek hiriburura jo zuten, Helsinkira. Badirudi Ir\u00e8nek artzain luterano baten alargunaren etxean egin zuela urtebete, alemana hobetzeko asmoz; etxe hartan, baina, hiri moderno baten erosotasunak eta, batez ere, liburutegi amaiezin bat aurkitu zituen. Bitartean, Errusiako albisteek argi uzten zuten boltxebikeen garaipena: 1919ko martxoan, familia Stockholm-era aldatu zen \u2014Ir\u00e8neren oroimenean, hiri hotz eta grisa.\nLeonidek Polonian, herrialde baltikoetan eta abarretan zituen ondasun batzuk berreskuratzeko tartea eginik, ekainaren amaieran zamaontzi batean abiatu ziren; \"David Golder\" eleberriak ongi gogoan gordeko zuen N\u00e9mirovskytarrak, hamar egunen buruan, Rouen-era eramango zituen itsasaldi gorabeheratsu hura. 1919ko uztailean, Parisen ziren.\nFrantzia, herrialde hautatua (1919-1929).\nN\u00e9mirovskytarrek ez zuten zer ikusirik ez judu etorkin pobreekin, ez esku hutsik ihes egindako errusiar zuriekin: erbestea lehengo bizitzara itzultzeko bide bat zen haientzat. Ir\u00e8nek ez zuen zalantza izpirik ere bertako bizitza sozialean murgiltzeko, lehendik ere Frantziarekin maitemindua baitzen. Nortasun irekia zuenez, aise egin zituen harremanak, horietako batzuk adiskidetasun estukoak. Ikastea baino, urte haietan nahiago zuen dantzatzea, festarik festa ibiltzea eta maite-jolasean saiatzea, malenkonia ukitu bat inoiz galdu ez bazuen ere. Politikari behaturik ez zion egiten; Michel Epstein-ekin ezkondu ezkero, idazletzan murgildu zen buru-belarri.\nEro urteak (1919-1925).\nUrrezko gaztaroa.\nNegozioak berriro bideratuta, aberatsen bizimodura lerratu ziren berehala N\u00e9mirovskytarrak.\nEz dirudi L\u00e9on N\u00e9mirovsky hutsetik abiatu zenik Parisen, alabak aditzera ematen zuen bezala. Egia da bere ondasunen zati bat konfiskatu egin ziola gobernu boltxebikeak, eta dirua galdu zuela gainerako ondasunak berriro eskuratu ahal izateko; baina egia da, baita ere, behar adina diru zuela eskura, emazteari autoa, jatetxe eta hotel garestiak, eta era guztietako gutiziak eskaintzeko. 1920ko urteetan, Frantziak industriaren garabidea bete-betean bizi zuenez, bankuen finantza jarduera beso zabalik hartzen zuen, besteak beste, errusiar zuriena; Europako estatuen artean, Frantzia da bakarra Wrangel jeneralaren Krimeako errepublika efimeroa ezagutuko zuena. L\u00e9onek, beraz, aise berreskuratu zuen bere dirutza, Batasunaren Bankuak Parisen zuen ordezkaritzaren bitartez.\nHasierako urteetan, bi edo hiru etxe dotoreetan bizi izan ziren, hiriko auzo onenetan betiere. Ir\u00e8nek hogei urte zituela izan zuen, lehenengoz, bere apartamentu propioa, Henri de R\u00e9gnier poeta bizi zen kale berean.\nBerehala hasi ziren N\u00e9mirovskytarrak Nizara joaten, luxuzko hoteletan ostatu hartuta; handik aitzina, etengabe egingo zituzten egonaldi luzeak Mediterraneoko, Normandiako edo Euskal Herriko itsas hirietan, betiere hotel edo bainuetxe bikainen aterpean.\nIr\u00e8ne ere lagunekin txangoan hasi zen, autoan edo sidekarrean: 1921-1922 urteetan, Hendaia, Donibane Lohizune, Juan-les-Pins, Deauville edo Touquet bisitatu zituen, amaigabeko ibilaldi ero batean. Gaztaro aberats eta ase ezin hori ederki irudikatua agertzen da Ir\u00e8neren eleberrietan (\"David Golder\", \"Deux\", \"Le Malentendu\") zein eleberri laburretan (\"Dimanche\", \"Les Rivages heureux\").\nAdiskide ugari.\nIr\u00e8ne N\u00e9mirovskyk aise egiten zituen adiskideak, harremanetarako oso jarrera irekia baitzuen.\nBazuen, dena dela, hutsunerik, bereziki Z\u00e9zellerena. 1919ko uztailetik aitzin, N\u00e9mirovskytarrek emakume ingeles bat, Miss Matthews izeneko bat, hartu zuten etxeko gobernatzaile eta laguntzaile gisa; hasieran, Ir\u00e8nek ez zituen batere gogokoak izan ez haren irudi luze eta apaindurarik gabea, ez harekin nahitaez ingelesez egin behar izatea. Azkenerako, baina, haren jokamolde isila maitatzen ikasi zuen \u2014\"Topsy\" goitizena ipini zion (buru-tentea)\u2014 hainbesteraino non bere zerbitzura gorde zuen ezkondu eta gero.\nMargoulis aitona-amonak 1922an iritsi ziren erbestera, zaharkituta, eta Fannyk Nizara bidali zituen bizi izatera, senarraren kargura. Alabaina, ez zuen onartu Victoria ahizparen seme-alabak ekartzea, Errusia sobietarrean gelditua baitzen hura. Ir\u00e8nerentzat beste koska bat izan zen, amarekiko harremanak gaiztoagotzeko, izebarekin etengabeko gutunak trukatu baitzituen 1939ra arte.\nErrusiar komunitatean bezala, adiskideak frantses burgesian bilatzen zituen Ir\u00e8nek. Errusiarren artean, lagunik onena, Olga Valerianovna Buturline, 1920an Nizan ezagutu zuena, Obelnsky izeneko printze batekin ezkonduko zen; haren irudia ageri da, gutxienez, \"Destin\u00e9es\" eta \"\u2026et je l'aime encore\" eleberri laburretan. Sorbonan, berriz, Ren\u00e9 Avot izeneko mutil gazte bat ezagutu zuen Ir\u00e8nek, Pas-de-Calais-eko papergile handi baten semea, gero haren arreba Madeleine. Honek gonbidatu zuen 1921. urtearen amaieran gurasoen etxera; familia probintziano ukandun haren eguneroko bizitzak elikatuko zituen \"Com\u00e9die bourgeoise\", \"Deux\", \"Les Biens de ce monde\" eta \"Suite fran\u00e7aise.\"\nGautxori, baina langile.\nBere burua halakotzat hartuta, \u00abgautxori langile bat\u00bb, urte haietako gutunetan Ir\u00e8nek luze azaltzen zituen festak, \u00abarranopolako gauak\u00bb eta maitaleak, baina bestondoaren ajeak ere aipatzen zituen, noski.\nEguerdian ohetik jaiki, klase gutxi batzuetara joan, Ren\u00e9 Avotekin tea hartu, eta handik aurrera, eguna argitu arte, musika, lagunak, dantza, kanta... horra Ir\u00e8neren bizitza; izan ere \u2014azaltzen du berak\u2014 \u00abgauez, errusiar baten etxean inork ez du lotarako gogorik\u00bb. Horrez gain, antzerkia, zinema, kasinoak, eta, guztiaren gainetik, dantza: tangoa, fox-trota eta \"shimmy\", gau guztia dantzan. Maitaleak bata bestaren atzetik, axola handirik gabe, batzuetan egoera aski arriskutsu eta dramatikoen ertzera iristeraino; bortxaketa bat, \"Le Vin de solitude\" eleberriaren zirriborroetan ageri dena, baina argitartzera iritsi ez zena; ziurrenik, bere buruaz beste egiteko ideia ere zelatan ibiliko zuen...\nBaina, zorionez, idazketa zuen laguntzaile. Festa eta gaupasa guztien gainetik, letra ikasketak jarraitu zituen Ir\u00e8nek. 1920an errusiar literaturako ikasketetan hasi zen Sorbonan. Behartuta egon gabe ere, hiru lizentzia eskuratu zituen lau urtean, 1922-1925 bitarte: errusiar hizkuntza eta literatura, literatura konparatua, eta errusiar filologia. Idazle errusiarrekin batera (batik bat Turgenev, Konstantin Balmont), frantses autoreak ere irakurri zituen urte haietan (besteak beste, Proust, Valery Larbaud, Andr\u00e9 Maurois).\nErdi jolasean, 1921ean bost sainete idatzi zituen, hizkera gordineko bi neskato (Nonoche eta Louloute) protagonista dituelarik. Umorearen zentzu zorrotza eta munduaren gaineko begirada argia erakusten zituen testuotan, baina oker hautatu zuen non argitaratu, 1921eko abuztutik 1922ko martxora bitartean, \u00abTopsy\u00bb goitizenaz: \"Fantasio\" izeneko aldizkari satiriko bat, gizonezko atzerakoi eta chauvinistentzat idatzia, juduak zein boltxebikeak nahas-mahas hartzeko prest zeuden irakurleentzat.\n1923an, beste era bateko eleberri labur bat bidali zuen \"Le Matin\" egunkarira. \"La Niania\"-ren protagonista zerbitzari zahar bat da, antzinako Errusiaren oroiminaz bizi dena, baina nagusien atzetik Parisera erbesteratu behar duena; \"Bella\" amonaren ezaugarri guztiak ditu, auto batek harrapatuta hiltzen da. Egunkariak luzeegitzat jo zuenez eskuizkribua, Ir\u00e8nek laburtzea erabaki zuen, 1924ko maiatzaren 9ko alean argitaratzeko. Erbestearen eta suizidioaren itzulpen literario honek sakonki estutzen zuen Ir\u00e8ne, zortzi urte geroago xehetasun gehiagoz hornitu eta zabalduko baitzuen \"Les Mouches d'automne\" eleberrian. Baita ere 1923an idatzi zuen \"L'Enfant g\u00e9nial\", nahiz 1927an argitaratuko zuen: Ismael Baruch, judu ortodoxoen ingurunetik kanpo gelditu den poeta gazteari inspirazio iturri guztiak agortzen zaizkio, ghettoaren sakoneko zoritxarren eta asaba zaharren oroimenen zantzua galdu dituelarik. N\u00e9mirovskyren biografoen esanetara, pertsonaia hauek oso loturik daude XIX. mendearen osteko estereotipo guztiekin.\nArgitalpen xume hauek zirikaturik eta, batez ere, Michel Epstein ezagututa, Ir\u00e8ne N\u00e9mirovskyk betirako utzi zuen atzean \u00ablau urteko parrandako\u00bb bizitzaren atala.\nOreka berdindu nahirik (1925-1929).\nMichel, Mijail.\nIr\u00e8ne N\u00e9mirovskyk 1924ko abenduaren 31ko urte amaierako ospakizunetan ezagutu zuen bere senar izango zena; urte eta erdi geroago ezkonduko zen harekin.\n\u00abBadago zerbait edo, hobeki, norbait Parisera lotzen nauena\u00bb, idatzi zion Ir\u00e8nek Madeleine Avot-i 1925eko urtarrilean. \u00abEz dakit gogoan izango duzun Michel Epstein, azal iluneko beltxaran bat, Chourarekin eta gurekin taxian etorri zena gau edo, hobeto esanda, urtarrilaren 1eko goizalde hartan. Atzetik dabilkit eta, egia esateko, atsegin egiten zait\u00bb.\nMichel Epstein 1896ko urriaren 30ean jaio zen Moskun, familia judu batean. Aita, Efim Moissevitx, finantza munduan eskumen handiko gizona zen, erbesteko errusiar bankuetako batzordekide zuen N\u00e9mirovsky baino asko handiagokoa; Errusiako banku handienetako baten buru zelarik, gobernu boltxebikearekin negoziatzera deitu zuten, San Petersburgo utzi aurretik. Kiev-en, ingeniaritza ikasketak utzi eta Merkataritzako Goi Eskola amaituta, 1919an Ukraina independenteko Finantza Ministerioko goi kargua zen Michel. Alabaina, armada zuriaren hondamendiak eta urrian izandako pogrom ikaragarriek erbestera bultzatu zituzten Epsteindarrak. Efim, haren emazte \u00c9lisabeth, Samuel seme zaharrena emaztearekin eta Nataxa alabatxoarekin, Michel, Paul seme txikiena eta Sofia arreba (etxean Mavlik esaten zioten) seme txikiarekin, 1920ko martxoan iritsi ziren Parisera. Senide gehienak bankuetan hasi ziren lanean; Michel, Ipar Herrialdeko Bankuko kanpo harremanetako arduradun, ingelesez eta alemanez ongi egiten baitzuen.\nGizon lasai, atsegin eta dotorea zen. Ir\u00e8nek bezala, maite zituen xanpaina, dantza eta lagunartea. Ilunabarretan, George V hiribideko taberna batean elkartzen ziren. Ir\u00e8nek azken uda pasako zuen gurasoekin batera, Hendaiako Eskualduna jauregian, hango artifizialtasunak gero eta gehiago ernegatzen baitzuen. 1926ko uztailaren 31n ezkondu ziren Ir\u00e8ne eta Michel, Pariseko 16. barrutiko herriko etxean, Fannyren atsekabea handia izan arren, bere benetako adinaren aurrez aurre jartzen baitzen. Michelen ahaideengatik Th\u00e9ry kaleko sinagogan zeremonia labur bat egin zuten aurretik. Ondasunak bereizita ezkondu zirenez, emazteak bere kasa kudeatu ahal izango zituen bere jabetza guztiak. Bost gelako etxebizitza moderno batera aldatu ziren, Daniel-Lesueu hiribideko 8. atarira, Pariseko 7. barrutiko leku lasai batera.\nLehen eleberriak.\nEzkontzaren bizimolde orekatuagoak aukera eman zion Ir\u00e8ne N\u00e9mirovskyri sorkuntza literarioan buru-belarri murgiltzeko.\nEgunero idazten hasi zen, goizez eta arratsaldez, besaulki batean lasai eserita, kaiera belaun gainena zuela. Etxeko lanak egiteko sukaldari bat eta neskame bat zituenez, idazketan etenik ez zuen egiten, ez bazen bisitaren bat hartzeko edo Kissou katuari kilimaren bat egiteko. \u00abSenarra iristen denean, lana uzten dut. Hortik aurrera, emaztea naiz soilik [...] Oreka guztizko batera iristen naiz\u00bb. Michelek denbora gutxi eskaintzen zion arratsaldean, lanera itzuli aurretik, baina \u2014hori bai\u2014 haren idatzien lehen irakurle, miresle eta kritikari nagusia bihurtu zen agudo.\n1925ean, lehen eleberri baten eskuizkribua bidali zuen \"Les\" \"\u0152uvres libres\" hilerokora; \"Le Malentendu\" eleberria 1926ko otsailean argitaratu zen bertan. Arrosa usaineko istorioan, emakume egozentriko batek gizon gazte txiro batengana duen maitasunak aurrez aurre egiten du diruak ezarritako aurrebaldintzekin. Geroko liburuen istorioak era batera zein bestera zipriztinduko zituen gai nagusietako batekin plazaratu zen Ir\u00e8ne N\u00e9mirovsky.\n\"Les \u0152uvres libres\" hilerokoa oparoa izango da hurrengo hilabeteetan Ir\u00e8nerentzat: 1927ko apirilean, \"L'Enfant g\u00e9nial\" argitaratu zioten, eta 1928ko uztailean, berriz, \"L'Ennemie\": psikodrama anker honen protagonista emakume gazte bat da, ama gaizto berekoiari maitalea lapurtzen diona, amaiera txar batekin, gainera. Ez dago zalantzarik Fanny-ren ispilu bat dela; agian horregatik \"Pierre Nerey\" ezizenaren atzean ezkutatu zen Ir\u00e8ne, izenaren anagramarekin jolastuz, 1929ko otsailean \"Le Bal\" eleberri laburrean egin zuen bezala. Azken horretan, gordintasun handiagoz hartu zuen amaren aurkako mendekua, nahiz istorioaren ondorioak ez ziren hilgarriak izan: Antoniette nerabeak zakarrontzira botatzen ditu, bidali ordez, gurasoen gonbidapen guztiak, etxean egin nahi zuten gau dantzaldi dotore baterako; gonbitik inork jaso ez duenez, ez da inor agertzen, eta horrek sortzen duen egoera irrigarriak bikotea bereiztera bultzatzen du.\nHastapeneko argitalpen haiek ez zuten, baina, inolako oihartzunik izan kritikaren aldetik. Michelek hauspotuta, eta autobiografia gai bakartzat hartzeko arriskuak urrunduta, arnas handiagoko proiektu batean murgildu zen Ir\u00e8ne \u2014aitortu zuen \"Le Bal\" jolasean idatzi zuela, \u00ab\"David Golder\"-en bi kapituluren artean\u00bb.\nSorkuntza, haurdunaldia.\nIr\u00e8ne N\u00e9mirovskyk lau urtez landu zuen \"David Golder\" eleberria. Lehen alabaren haurdunaldia amaitzeko zorian, 1929ko urrian, bidali zuen Grasset argitaletxera.\nEleberriaren ideia, dirudienez, 1925ean otu zitzaion, Biarritzen, nazioarteko negozioen giro bihozgabean. Abenturazko iraganeko aita batek, amak eta alabak osatzen dute familia judu-errusiar deserrotu eta handinahi bat, diruak soilik elkartzen duena. Osagai autobiografiko argiak dituen istorioaren hezurdura 1926ko uztailean amaitua zuen.\n1928ko udazkenean berriro ekin zion, dokumentatu egin zen petrolioaren industriaz, Pariseko auzo judura doa maiz, pertsonaien izaeran sakontzen du... Protagonistaren inspirazioa bere aitarengandik hartzen du, alde batetik, espekulatzaile hutsa baitzen L\u00e9on; eta industriaren handikien artean, bestetik. Did Golderren Gloria emazteak urrea eta bitxiak besterik ez ditu gogoan, beste axolarik gabe. Ir\u00e8neren sen satirikoa bete-betean hedatzen da Joyce alabaren kasura ere, biografoen iritziz \u00abautoerretratu zorrotz\u00bb bat baita. David Golder protagonista negozio gizon errukigabe bat da, erretiratu nahi duena, asperturik baitago bere bazkide izandakoak eta emaztearen maitaleak diruz hornitzeaz. Alaba xahutzaile, hipokrita eta, gainera, beste gizon batekin sortua omen denari ezer ukatzeko gai ez delarik, azken bidaia batera abiatzen da, Errusia sobietarrean petrolio putzuak negoziatzera. Akiturik, gaixo, Frantziara itzultzeko itsasontzian hiltzen da. Bizitza osoko gurutze-bidearen amaieran, negozioen hondamena benetako askapen bat da berarentzat.\n1929ko irailean, Fayard argitaletxeak errefusatu egin zion eleberria, luzeegia baitzen \"Les\" \"\u0152uvres libres\" aldizkarian argitaratzeko. Orduan, Ir\u00e8nek pentsatu zuen gaiaren zinismoa eta hizkeraren gordintasuna erakargarriak izango zirela Grasset bezalako editore batentzat. Badaezpada ere, baina, senarraren izenaz sinaturik bidali zuen testua, helbidearen ordez posta-kutxa bat ipinita. Oheratu behar izan zuen berehala, mundura etortzeko zorian zuen haurraren jaiotza zail izango zela ohartarazi baitzioten.\n\"David Golder\": gertakari literario bat (1929-1930).\n\"David Golder\" eleberriaren arrakastak literaturaren agertokira eraman zuen Ir\u00e8ne. Berehala egokitu zuten obra antzerkirako, eta hizkuntza askotara itzulia izan zen, baina, guztiarekin ere, eztabaida piztu zuten, judu aberastu berriez ematen duen irudi ezkorragatik.\nArgitalpena.\nGrasset argitaletxeak bere baliabide guztiak prestatu zituen, 1929ko urrian, \"David Golder\" argitaratu eta merkaturatze indartsu bat egiteko, nahiz idazlea ezezagun zitzaion oraindik. \u00abM. Epstein\u00bb egile misteriotsuaren erantzunik jasotzen ez zuenez, Grassetek egunkarietan iragarkiak jarri behar izan zituen, haren bila; hura izan zen, nahi gabe, liburuaren \u2015eta, bide batez, idazlearen\u2015 lehen publizitatea.\nAzaroaren 9an, Denise France Catherine Epstein jaio zen. Haurra aurreratuta iritsi zenez, Ir\u00e8nek hiru astez ohean eman behar izan zituen. Umearekin laguntzeko, C\u00e9cile Michaud hartu zuen bere zerbitzura. Bi emakumeen artean berehalako konplizitate harreman bat sortu zen: elkarrekin ateratzen ziren, baita oporretan ere, eta Ir\u00e8nek idazketa sekretu guztiak partekatzen zituen C\u00e9cilerekin.\nAzaroaren amaieran, emakume txiki bat agertu zen Grasset argitaletxean, esanez bera zela \"David Golder\"-en egilea. Albiste ezin hobea izan zen argitaletxeko arduradunentzat: halako obra bikain bat, juduekiko batere gupidarik gabea, nork idatziko eta emakume judu gazte batek... Grassetek hurrengo hiru eleberrietarako kontratu bat eskaini zion Ir\u00e8neri. \"David Golder\" Eguberri bezperan kaleratu zen; berehalako salmenta arrakasta luzatzea lortu zuen Grassetek, udako kanpainara iritsi arte. CGT sindikatuaren \"Le Peuple\" egunkariak atalka argitaratu zuen eleberria 1931ko urtarril-otsailetan. Hiru urtean, 60.000 ale baino gehiago saldu ziren. Itzulpenak ere berehala hasi ziren, lehenik ingelesez, Estatu Batuetan, 1930ean; jarraian Europako herrialde askotan, baita Txilen edo Japonian ere.\nKritikaren arrakasta.\n\"David Golder\" eleberria arrakasta itzelaz hartu zuen kritikak.\nHastapenean, kritikari askok ez zuten guztiz sinesten halako erretratu \u00abindartsu\u00bb bat emakume gazte batek idatzia zela. Zernahi gisaz, ia aho batez txalotu zuten, guztiek, eskrupulurik gabeko juduen negozio mundu haren erretratua, azken batean Europako erdialdetik iritsi berritako espekulatzaileen kritika egiten baitzuen. Egunkari askotan idatzi zituzten kritika onak, eta elkarrizketak ere egin zizkioten Ir\u00e8neri. Kritikari batzuek Balzac-en pertsonaien antza hartu nahi izan zuten, ziurrenik ohartu gabe egileak bere gaztaroko unibertsoarekin kontuak kitatzen zituela eleberrian, ez besterik.\nAntisemitismoaren lerroetan kokatzen ziren irakurle eta kritikari askok, ordea, juduen aurkako agiritzat hartu zuten \"David Golder\"; liburuan erretratatzen diren estereotipo fisiko eta sozialetan baieztaturik ikusi nahi izan zuten beren ikuspegia, judu harrapakari, gizarteraezin eta bazterkeriara kondenatutakoarena.\nAlderantziz, prentsa juduak antisemitismoa elikatzea leporatu zion Ir\u00e8neri. \"L'Univers isra\u00e9lite\" aldizkarian 1930ean Nina Gourfinkel kazetariak egindako elkarrizketan marraztu zituen Ir\u00e8nek bere aldeko argudioak: salaketa haiek zentzugabeak ziren, bera judua baitzen, eta ez baitzuen inoiz hori ezkutatu; ez zuen, bere eleberrian, judu guztiak irudikatzeko asmorik, baizik bere bizitzan ezagutu eta ikusitakoak, diruagatik beste lotura eta harreman guztiak apurtzera iritsitakoak. Kazetariak gogoz kontra bezala zioen, elkarrizketaren amaieran: \u00abAntisemita ez da, noski, Ir\u00e8ne N\u00e9mirovsky, baina hain gutxi da judua\u00bb.\nEleberriaren arrakastak bultzatuta, Frantziako literaturaren esparruan N\u00e9mirovskyren izena aipatzen hasi zen, Femina edo Goncourt sarietarako. 1929ko azaroaren 9an, alabaren jaiotza zela eta, atzeratu egin zuen frantses nazionalitatea eskuratzeko eskaera: Goncourt saria jaso ahal izateko mesedegarria izan zitekeenez, itzal bat jar zezakeen Frantziarekiko bere atxikimendua garbiaz. \u00abNahi nuke nire aldetik guztiz interesik gabea izatea, sariaren alderdi moral eta materiala ez daitezela ezertan nahasi dohain hau nik ulertzen dudan erarekin\u00bb, aitortu zuen Ir\u00e8nek.\nSaririk jaso gabe, baina, azkenean, \"David Golder\" eleberriak behin betiko bultzada eman zion N\u00e9mirovskyren ibilbide literarioari, eta idazle errealista zorrotz baten ospea erantsi zion. Halarik ere, haren biografoek \u00abGolder auzia\u00bb izendatu zuten eztabaida behin eta berriz berpiztuko zen, haren \u00abeleberri judu\u00bb bakoitza argitaratu orduko.\nAntzerkira eta zinemara.\nArrakasta literarioaren beroan, eleberria antzerkira eta zinemara eramana izan zen berehala.\nAntzerki obrari dagokionez, Fernand Nozi\u00e8re antzerki kritikari eta egileak erosi zizkion eskubideak Grasset argitaletxeari, 1930ean. Harry Baur-en zuzendaritzapean, 1930eko abenduaren 26an eman zen lehen aldiz, Porte-Saint-Martineko antzokian, baina antzezpenak hiru aste besterik ez zuen iraun: taularatze aspergarri batekin, pertsonaien karikaturak besterik ez zituen jaso Nozi\u00e8rek, eta ez zuen ikusleen oniritzia bildu.\nZineman, berriz, Julien Duvivier-ek aukera ikusi zuen bere lehen film soinuduna egiteko. Errodajea 1930eko udazkenean egin zelarik, \"David Golder\" filma 1930eko abenduaren 17an ikusi zen estreinakoz Pigalleko antzokian, eta \u00c9lys\u00e9e-Gaumont-en 1931ko martxoaren 6tik aurrera. Duvivierrek berariaz saihestu nahi izan zuen karikatura; alderantziz, eleberriaren ikuspegi ezkorra errespetatu eta areagotzen saiatu zen.\nEmakumea, idazlea, errusiarra, judua (1930-1939).\n\"Suite fran\u00e7aise\" alde batera uzten bada, Ir\u00e8ne N\u00e9mirovshyren liburuetatik batek ere ez zuen lortu \"David Golder\" eleberriak bezainbesteko oihartzunik. Finantza arazo edo gorabehera batzuen karietara, Ir\u00e8nek ekoizpena bizkortu beharra izan zuen, gehiegi begiratu gabe zein aldizkaritara bidaltzen zituen testuak. 1930ean \u00abemakume idazlea\u00bb ote zen zalantzan jartzen bazuen, hamar urte geroago bete-betean zuen idazletzat bere burua; ziurrenik, bera izan zen belaunaldi hartako emakume bakarra eleberrigiletzat hartua izan zena. Hamarkada honek heriotzak eta bigarren alabaren jaiotza ekarri zizkien Epsteindarrei, eta, batez ere, Alemanian nazismoaren sorrera ikusi zuten; bazuten zertan kezkatu.\nHeriotzak familian.\n1930ko hamarkadaren hasieran, amaren aldeko aiton-amonak eta aita galdu zituen Ir\u00e8ne N\u00e9mirovskyk, baita aitaren heriotzagatik jaso beharreko oinordekotza ere.\n1931ko urtarrilean hil zen Iona Margoulis; geroago, 1932ko maiatzean, berriz, Ir\u00e8neren bihotzeko amona Bella. 1932ko irailaren 16an, L\u00e9on N\u00e9mirovsky aita hil zen, hemoptisi krisi gogor baten ondorioz \u2014aitaren biriketako arazoak argi agertzen ziren \"David Golder\"-en. Bellevilleko hilerriaren lur juduetan hilobiratu zuten; \"Le Vin de solitude\" eleberria zeremonia soil harekin ixten da. Ama alarguna etxe berri eta hobe batera betirako aldatu zen bitartean, Ir\u00e8nek barne tristura eta deserrotzea adierazten zituen bere kaieretan: handik aurrera, bakarrik sentituko zen, harrotasuna eta ekintzailetasuna erakutsi zizkion aita galduta. Aldiz, bere sorkuntza literarioan libreago jokatu ahal izango zuen handik aurrera, gainetik kenduta amarekiko harreman behartua: Fannyk, amona izateari uko egiteaz gainera, alabari bidegabe ebatsi zion haren oinordekotzaren zatia.\nIzan ere, hil aurreko hilabeteetan, L\u00e9on N\u00e9mirovskyk nahiko alboratuta zituen negozioak, 1929ko krisiak kalte handi bat eragin baitzion. Besteak beste, ondorio deitoragarriak izan zituen berarentzat Ivan Kreuger suediar handikiaren hondamendiak; suediarrak maileguan utzitako 14 milioi libera itzuli behar izan zizkion L\u00e9onek. Hori gutxi balitz bezala, jokoan diru asko galdua zuen L\u00e9onek. Egoerak estuturik, gelditzen zitzaion ondarea salbatu ahal izateko, zeukan guztia emaztearen izenean jarri zuen, testamenturik egin gabe. Espero zitekeen eran, Le\u00f3n hil zenean, Fannyk ez zion zentimorik ere eman nahi izan Ir\u00e8neri.\nDiru estutasunak.\nEpsteindarrek zeramaten bizimodurako, diru iturrien beharra luzaz handiagoa zen Michelen irabaziak baino; Ir\u00e8ne, beraz, etenik gabe argitaratzera behartuta zegoen.\nMichel Epsteinek, bere lansariaz gain, bazuen dirurik bankuetan ezarrita, haren gurasoek ia guztia galdu bazuten ere 1929ko depresio handian. Alabaina, 1938an, adibidez, Michelek baino hiru bider handiagoko diru sarrerak aitortu zituen Ir\u00e8nek, horietatik % 80 bere lumari esker; esan daiteke, beraz, emakume bakarretakoa zela idazketatik bizi ahal zena urte haietan. Colettek ez bezala, senarraren laguntza zeukan beti: kontu bereizi bat zeukan Ir\u00e8nek bere izenaen, kontratuak negoziatzen laguntzen zion Michelek, luma bat oparitu zion bere tinta gogokoena erabil zezan (\u00abbleu des mers du sud\u00bb) eta haren eskuizkribuak idazmakinaz jotzen zizkion.\n1933ko urriaren 24an, Ir\u00e8ne N\u00e9mirovskyk hogei urterako esklusibotasun kontratu bat izenpetu zuen Albin Michel argitaratzailearekin. Urtean, gutxienez, eleberri bat aurkeztearen truke, hilero 4.000 liberako ordainsariak jasoko zituen. Eleberri laburrak edo testu motzagoak beste argitaletxeetan kaleratzeko eskubidea gordetzen zuen, dena dela. Izan ere, argitaletxe askok astekari politiko eta artistikoak argitaratzen zituzten garai haietan; halakoetan, eleberri laburrak ongi ordaintzen ziren, bereziki atalka kaleratzeko, eleberri bat liburu gisa argitara emanda baino askoz ere gehiago batzuetan: 1938an, N\u00e9mirovskyk 34.000 libera eskuratu zituen ipuin luze batengatik, eta 64.000 libera eleberritxo bat atalka argitaratuta.\nGuztiarekin ere, bikotea beti eskas zen diruz, ez baitzekien \u2014edo ez zuen jakin nahi\u2014 gastu ez beharrezkoak nola baztertu. Etenik gabe argitaratutako testuekin zorrak ordaintzen zituen Ir\u00e8nek, ez besterik. 1938ko ekainean, Albin Michel argitaletxean zeukan kontuan 65.000 libera zor zituen, hileroko ordainsaria 3.000 liberara laburtu zioten, eta jakin zuen senarrak 50.000 liberako mailegua eskuratu zuela, lukurreriazko interes batekin... Etsipen uneak bizi izan zituen Ir\u00e8nek: \u00abBegien bistakoa da eleberri gehiegi idazten dudala... Baina jakingo balute jateko egiten dudala... batez ere Micheli eta Deniseri jaten emateko\u00bb (1934); \u00abKezka, tristura, lasai bizitzeko grina. Hara zer bilatzen ari naizen, aurkitu gabe, paradisuak bakarrik eman ahalko didana: lasai bizitzea\u00bb (1937); \u00abLarrimin egunak, diruak sortarazten duen larritasun hori, ez daukazunean eta, hala ere, badakizunean irabaz dezakezula. Bizitzaren aurkako herra\u00bb (1938). Kezka hauen zurrunbiloan sortu zituen Dario Asfar, \"Le Charlatan\" eleberriaren protagonistaren oinazeak.\n1930eko urteetan zehar, N\u00e9mirovskyk berdin argitaratu zituen testuak \"La Nouvelle revue fran\u00e7aise\" aldizkarian, ospe handiko idazleen artean; \"Marie Claire\" emakumeentzako aldizkarian; \"Marianne\" zentro-ezkerreko aldizkarian; edo \"Revue des Deux Mondes\" aldizkari nazionalistan. Halarik ere, haren sinadura, batez ere, \"Gringoire\" aldizkarian agertzen zen, baita astekariak ikuspegi xenofobo eta antisemita argi bat hartu ondoren ere.\nPoz handi eta txikiak.\nArazo guztiekin batera, Epsteindarrek jokamolde bizimodu eskuzabala zeramaten, familiarekin bezala lagun eta adiskideekin.\nUrtero itzultzen ziren Euskal Herrira, Hendaiara, Donibane Lohizunera edo Urru\u00f1ara; txalet ederrak alokatzen zituzten, ahal zela itsasertzean, idazteko lasaitasuna izan zezan Ir\u00e8nek, askotan Michelen anaia Paulekin batera; argazki askotan ikusten dira, Denisekin hondartzan, edo lagunekin, besteak beste Marie-Laure de Noailles-ekin. Bidaia laburragoak alde batera utzita, atzerrian ere ibiltzen ziren, batez ere neguan mendi aldera, Ir\u00e8nek pairatzen zuen asma hobeki zaintzeko, Louis Pasteur Vallery-Radot sendagilearen zaintzapean.\n1935eko ekainean, Constant-Coquelin hiribideko etxebizitza handi batera aldatu ziren, Ir\u00e8nerentzako bulego zabalago batekin eta harrerak egiteko leku gehiagorekin; \u00abgurasoak \"\u00e0 la russe\" bizi ziren\u00bb, oroitzen da Denise, \u00abetxea zabalik, gau festa luzeak\u00bb, kabiarra, xanpaina, kristal finak. Paul Epstein edo Choura Lissianski senitartekokoak ez ezik, etxe hartan maiz ikusten ziren Fernand Gregh, Paul Morand eta haren emazte H\u00e9l\u00e8ne, Tristan Bernard eta haren seme Jean-Jacques.\n1937ko martxoaren 20an, \u00c9lisabeth-L\u00e9one Epstein jaio zen. Etxeko zerbitzura zeuzkaten Epsteindarrek, orduan, C\u00e9cile Michaud eta Miss Matthews irakasleaz gain, sukaldari bat eta neskame bat. Hala ere, Ir\u00e8nek denbora asko ematen zien alabei, kaleetan barrena ibiltzen zen Denisekin eta liburuak irakurtzen zizkion, berak bakarrik egiten ikasi zuen arte.\nUrte haietan, Ir\u00e8nek literatura asko irakurri zuen: egile frantsesak, errusiarrak, ingelesak, amerikarrak... Bere \u00abProust, Larbaud, Chardonne, hirukote gogokoenari\u00bb erantsi zizkion Colette, Maurois, Henri Bernstein; \u00aberrusiar handiak\u00bb (Tolstoi, Dostoievski), baita frantsesak ere (Racine, Chateaubriand); edo \u00abmodaz pasatako\u00bb egileak, besteak beste George Sand. Txundituta gelditu zen Aldous Huxley-ren \"Bai mundu berria\" nobela distopikoarekin, Mauriac-en \"Le N\u0153ud de vip\u00e8res\" \u00abaspaldidanik irakurri dudan gauzarik ederrena\u00bb iruditu zitzaion.\nBaieztatu beharreko ospea.\n\"David Golder\"-en ardoran.\nBi urtetan zehar, Ir\u00e8ne N\u00e9mirovskyk testu laburrak edo lehendik argitaratutakoak, ez besterik, bidali zituen argitaletxeetara.\n1930. urtearen hasieran, Fayard-ek \"Le Malentendu\"\u00a0argitaratu zuen, eta Grassetek \"Le Bal\" berrerosi eta ostera argitaratu zuen abuztuan, liburu berri bat balitz bezala; berehala piztu ziren, berriro, \u00abjarrera antisemitaren\u00bb susmoak. Wilhelm Thiele zinemagileak egokitzapen bat errodatu zuen film batean, arrakasta handi bat izan zuena 1931ko udazkenean; \u00abhappy end\u00bb batekin amaitzen zen psikodrama familiar batera laburtuta egon arren, Ir\u00e8nek ontzat jo zuen film musikal hura.\n19391ko maiatzean, \u00c9ditions du Sagittaire argitaletxeak \"Les\" \"Mouches d'automne\" argitaratu zuen, emakumeen erretratuen bildumarik onenean, Colette, Paul Morand, Kessel, Giraudoux eta beste idazle ospetsu askore ondoan. Liburuari jarritako azpizenburuak (\"La Femme d'autrefois\") Tatiana Ivanovna zerbitzariaren nostalgia mingarria iragartzen du: Sena ibaiaren azal izoztuarekin nahasita, itota hiltzen da. Kritika batzuetan liburua sentimentalegitzat jo zutenez, abenduan Grasseti bidalitako ohar batean, Ir\u00e8nek argitu behar izan zuen beraren zaintzaile izandako Z\u00e8zelleren omenaldi bat zela hura. Robert Brasillach-ek txalotu egin zuen \"L'Action fran\u00e7aise\"-n liburuaren poesia \u00abhunkigarri eta benetakoa\u00bb; frantses idazleen eredutzat jartzen zuen... liburuaren egilea \u00abeslaviar\u00bb bihurtuta, judu ordez.\nBere bi liburu zinemara eraman izan zirela ikusirik, Ir\u00e8nek gogoa izan zuen zinemaren prozedurak bereganatzeko; izan ere, zinema Pariseko mundu modernoarekin erabat loturik ikusten zuen, eta bere pentsamoldea irudien bitartez gauzatzen zela zioen: deskribapenak, elkarrizketak eta didaskaliak iraganbiderik gabe kateatzen ziren; kanpotiko ikuspegia, estilo telegrafikoa... 1931ko uztailean, Les \u0152uvres libres argitaletxeak lehen saioa argitaratu zuen, \"Film parl\u00e9\", eta urtebete geroago \"La Com\u00e9die bourgeoise\". Zinemagileen Elkartean gutxienez zazpi gidoi aurkeztu zituen 1931-1934 bitarte, inoiz argirik ikusi ez zutenak.\n\"David Golder\"-en ostean, \"Le Bal\" eta \"Les Mouches d'automne\" eleberrien laburtasunak eta malenkoniak desilusioa sortu zuten kritikarien eta irakurleen artean, baina, hala ere, idazlea bertatik bertara ezagutzeko aukera zuten kazetariak liluraturik gelditu ohi ziren, Ir\u00e8neren begirada miopiak, izaerak eta irrikortasunak menderaturik.\nEleberrigile ala ipuingile?\nHurrengo hiru urteetan, Ir\u00e8ne N\u00e9mirovskyren ipuinak edo eleberri laburrak gailendu ziren, eleberrien gainetik.\n1932ko udan, luze dokumentatu ondoren Errusian 1880-1914 bitarte izandako giro politikoaz eta gobernuaren aurkako atentatuez, \"L'Affaire Courilof\" eleberria idazten hasi zen. Vladimir Soukhomlinov-en eta militanteen irudietan inspirazioa hartuta, fikzio hau L\u00e9on M. izeneko iraultzaile baten aitorpena da, Nizan hil aurrekoa: sendagile gisa Courilof ministro ohiaren zirkulu hurbilera infiltraturik, hura hiltzeko asmoz, atzera egiten du azken unean, zapaltzailearen atzean gizona aurkitzen duelarik; emakume burkide batek bukatzen du misioa. Atalka argitaratuta 1932ko abenduko \"Les Annales politiques et litt\u00e9raires\" aldizkarian, 1933ko maiatzean Grasset etxeko \u00abPour mon Plaisir\u00bb bilduma zabaldu zuen.\nIr\u00e8ne N\u00e9mirovskyren eleberri ustez \u00abpolitiko\u00bb bakar honetan, zentzu politikoa guztiz bazter batera gelditzen da, pertsonen jokabidea soilik hartzen baita aintzat. \u00abKausa justu\u00bb baten izenean hilketa bat egiteko arrazoiak ez dira azaltzen: badirudi erregimen zaharrean errotutako amoralismo politikoaren jarraipen hutsa dela iraultza. Eleberria idazteko prestakuntza kaieretan, idazlearen etsipena agerian gelditu zen: \u00abHiltegi ba da iraultza! Merezi al du? Ez du ezer merezi, hori da egia; bizitzea, hain gutxi\u00bb. Liburuaren kritikak ez dira salmentak (10.000 ale) baino hobeak; \"L'Action fran\u00e7aise\"-n horrela salatu zuten: \u00abNorberaren aiurria sinesten da, ez da gehiago lanik egiten, eta nor bere buruaren biktima bihurtzen da\u00bb.\nZernahi gisaz, Ir\u00e8nek egunero gutxienez bi ordu idaztera behartzen zuen bere burua, baita oporretan ere. Etengabe bidaltzen zituen argitaletxeetara antzerki edo zinema kritikak, eta literatura ingeles, amerikar edo sobietarrari buruzko kronikak. Etxean bezala kalean ere, beti zituen eskura ohar blok txikiak, une bakoitzean idazten ari zen fikzioen zirriborroak sakontzeko.\n1933an, \"Un d\u00e9jeuner en septembre\" eleberri laburrean, emakume protagonista, helduaroan, damutzen da bere garaian amodioaren besoetara ez murgiltzeagatik. Robert Brasillach-ek Txekhov-en mailaraino goraipatu zuen. Hurrengo urtean, ordea, astindu eder bat eman zion \"Le Pion sur l'\u00e9chiquier\" eleberriari, betiere \"L'Action fran\u00e7aise\"-n; hutsala aurkitzen zuen, eta galdetzera ausartu zen ea N\u00e9mirovsky andreak ez ote zion uko egin behar eleberrigile izateko temari. Eleberria parabola bat zen, soldatapeko langile baten madarikazio modernoaz, Ir\u00e8nek \u00abGolder aroa\u00bb deitzen zuenaz: ustelkeria, finantzen edo industriaren arloko abenturazale dohakabeak, itxaropen galdu edo tranpatiak. Idazleak aitortu bazuen ere pindar bat eskas zuela eleberriak, ez zuen, ziurrenik, kritikaren halako oldarrik espero: \u00abbabesgabe, kemenik gabe, itxaropenik gabe, guztiz lur jota\u00bb utzi zuela azaldu zuen. Hilabete ere ez zuen iraun liburuak dendetako erakusleihoan; 7.000 ale salduta, horrek eraman zuen Ir\u00e8ne N\u00e9mirovsky Albin Michel argitaratzailearekin kontratua sinatzera, betiere ipuinak eta narrazioak aldizkarietara bidaltzeari uko egin gabe (\"Nativit\u00e9\", \"Ida\", \"Dimanche\", \"Les Fum\u00e9es du vin\", \"\u00c9cho\", \"Les Rivages heureux\"). 1935eko otsailean Paul Morand-ek, \"La Nouvelle revue fran\u00e7aise\" aldizkariko zuzendaria zelarik, haietako lau bildu zituen \"Films parl\u00e9s\" izenburuaz. Gidoi moduko testu haiek onarpenik ukan ez zutela ikusirik, Ir\u00e8nek albo batera uztea erabaki zuen genero hura; ez damututa, hala ere: \u00abUste dut ez direla bi generoak nahasi behar, baina ezta ere beldurrik izan behar esperientzia berriei\u00bb.\n\"Le Vin de solitude\".\nEleberri hau \u00abia autobiografikotzat\u00bb jotzen zuen Ir\u00e8ne N\u00e9mirovskyk berak; bi urtez landu zuen, eta arrakasta handia izan zuen.\n1933ko uda inguruan, Urru\u00f1ako etxalde baten giro lasaian, Errusiako eta Finlandiako oroimenak biltzen hasi zen Ir\u00e8ne, gutxi gorabehera \"Le Bal\" edo \"L'Ennemie\" eleberri laburren gisako narrazio bat josteko asmoz. \"Le Monstre\" behin-behineko izenburua jarrita, ideia nagusi bat zerabilen buruan: \u00abhaurtzaroa beti dago bizirik, eta maitasunik izan ez duen haur batek [...] ez du inoiz behar besteko maitasunik\u00bb. Pertsonaien izenak aukeratzeko zalantzatan oraindik, liburuaren hezurdura erabakita zeukan irailerako. Hitzez hitz jaso zituen, idazketan, iraganeko gertakari eta elkarrizketa batzuk, trama nagusitik aldentzen ziren kontuak beste narrazio batzuetarako lagata (\"A\u00efno\", \"J\u00e9zabel\", \"Magie\"). 1934ko udan amaitu zuen idazketa, Urru\u00f1an.\n\"Revue de Paris\"-en argitaratu zen 1935eko martxoan, eta abuztuan liburu gisa. Ez zuen idazleak eta editoreak espero bezalako salmentarik izan (10.000 ale), baina, hala ere, beste hizkuntza batzuetara itzulia izan zen. Aldeko kritikak ere izan zituen; adibidez, narrazioaren sendotasuna eta oreka goraipatu zituen Jean-Pierre Maxence-k, zeinak, orobat, N\u00e9mirovskyren aldeko miresmena gordeko baitzuen Okupazioa gertatu arte.\n\"Le Vin de solitude\"-ren alderdi autobiografikoa zalantza gabekoa da. Haurtzaroa, familia giroa, Kiev-etik Parisera egindako bidea, gertakariak, bizimodua... dena dauka eleberriak N\u00e9mirovskyren liburu pertsonalena izateko, haren bizitzaren orpoz orpo baitoa. Izenburuak adierazi nahi du bakardadeak, gazte garaian, sortzen duen mozkorraldi morala. Boris Karol, L\u00e9onen irudia da: judu handinahi bat, diruaren eta aberastasunen gatibu; Bella kaskarin pinpirina, hala higuingarri nola zital, Fanny da; haren maitale Maxek gigolo guztiak laburbiltzen ditu; \u00abZ\u00e9zelle\u00bb da, berriz, M Rose; eta H\u00e9l\u00e8neren barruan dago, jakina, Ir\u00e8ne bera: beti oinazetan, begirada gogor eta sakon bat du izakien gainean, arrangura egun batez idazten hasten da (frantsesez, noski) senideen aurka, mendekutik axolagabetasunera; amaierak aditzera ematen du idazle bilakatuko ote den.\nIdazle, soilik.\nEskakizun asko.\nIr\u00e8ne N\u00e9mirovskyk harreman sozialak asko landu zituen, bizi ahal izateko egiten zituen testuez gain.\nEditoreen koktel eta bazkarietara joatera beharturik, Ir\u00e8nek eta senarrak harreman estuak lotu zituzten, besteak beste, Paul Morand, Henri de R\u00e9gnier, Ren\u00e9 Doumic, \"Marianne\" aldizkariaren zuzendari Emmanuel Berl, G\"ringoire\" aldizkariaren zuzendari Horace de Carbuccia, eta H\u00e9l\u00e8ne Lazareff-erekin.. Grasset argitaratzailearen aurkako auzi bat zela eta, Michelek harekin harreman estua zuenez, Ir\u00e8ne agertu zen haren aldeko agiri baten sinatzaileen artean. Albin Michel argitaldaria, zer esanik ez, lagun hurkoa zuten Ir\u00e8nek eta Michelek.\n1934an, Paul Levy-rentzat kritikari lanetan ari zelarik, Ir\u00e8ne txunditurik gelditu zen Ferdinand Bruckner-en \"Races\" artikulu batekin, alemanen antisemitismoaz. Baita ere, barne zirrara handi bat eragin zion Franz Werfel-en \"Die vierzig Tage des Musa Dagh\" eleberriak, \"La Revue hebdomadaire\" aldizkariarentzat atzerritar literaturaren kronikak idatzi behar zituelarik. 1936ko irailean, \"La Nouvelle Revue fran\u00e7aise\"-rentzat James Cain-en \"Postariak bi aldiz deitzen du beti\" eleberriaren hitzaurrean, erritmoa nabarmentzen zuen, eta ekintzak egotea pertsonaien psikologiaren gainetik. Konpromiso ugariren artean, berriro haurdun zelarik, eta osasun gorabehera batzuk zirela medio, ezin izan zuen Puxkin-en biografia bat amaitu, Fayard-ek eskatu ziona 1937an. Otsaileko iraultzaren oroimenak \"Le Figaro\" egunkarian agertu ziren 1938ko ekainean, eta 1939ko urte hasieran sei hitzaldi eman zituen, irratiz, atzerritar idazleei buruz. Horrez gain, bi antzerki lan idatzi zituen irratirako, apirilean \"Femmes de Paris, femmes de lettres,\" eta azaroan \"\u00c9milie Plater\", Poloniako heroi nazionalaz.\nEleberri gehiegi?\n1935etik 1940ra bitarte, Ir\u00e8ne N\u00e9mirovskyk bata bestearen atzetik idatzi zituen eleberriak, kritikak oso aintzat hartuak, gehienetan.\n1934ko udan zehar, \"J\u00e9zabel\" zirriborratu zuen, \"Marianne\" aldizkarian argitaratzeko lehenik, 1935eko urrian, eta liburu gisa Albin Michelen, geroago, 1936ko maiatzean; 12.000 ale saldu zituen. Jezabelen mito biblikoaren atzean, Gladys Eisenach-en prozesua erakusten da, flasback teknika erabilita: eder irauteko obsesioak hiltzaile bihurtzen du emakumea; berriro ere, Fannyren itzala antzematen da. Kritika onak jaso zituen liburuak: Fernandez, Chaumeix-ek eta Ren\u00e9 Lalou-k nartzizismo horren alderdi patologikoa azpimarratu zuten, Maxence-k Racineren gisako indarkeria, eta Henri de R\u00e9gnier-ek, berriz, Faustorekiko kidetasuna.\n1936ko urrian, \"Gringoire\" aldizkariak atalka argitaratu zuen \"La Proie\" narrazioa; bi urteren buruan, 11.000 ale zalduko zituen. Bildungsroman honen protagonista, Jean-Luc Daguerne, esan daiteke XX. mendeko Julien Sorel bat dela: krisiak jotako burges txiki bat da, Frantziako inguru politiko eta finantzarioetan gora egin nahi duena guztiaren gainetik, sentimendu eta moral guztiaren gainetik, berdin da horretarako lagunak edo emaztea bera oinpean hartu behar baditu. N\u00e9mirovskyk argi ikusten zuen zinismo horrek ez zuela inor izutzen: \u00abHipokrita inozo ahalenak! [...] Edozein Dupont edo Durand batengandik onartzen den guztia, ez litzateke aise irentsiko maketo batengandik etorri ezkero\u00bb.\n1937ko udan, \"Deux\" eleberria bukatu zuen, pasioa jakinduriaz janzten duen istorio batekin. 1934az geroztik zerabilen buruan proiektua, \u00abbi izaki ero, gaizto eta oldarkor, bizitzaren, maitasunaren eta ezkontzaren poderioz baretzen direnak\u00bb. Antoine papergile baten semeak eta Marianne margolari bohemio baten alabak erakusten dute, gerra osteko kaosaren erdian, diruak eta botereak maitasuna usteltzen duenean, zein den moral burgesaren ifrentzua. 1938ko apiriletik uztailera agertu zen, atalka, \"Gringoire\" aldizkarian; 1939an liburu gisa, \u00abIr\u00e8ne N\u00e9mirovskyren amodiozko lehen eleberri\u00bb gisa iragarria eta kritikak aho batez onartua; \"David Golder\"-en atzetik, gehien saldu zen N\u00e9mirovskyren liburua izan zen.\n1938ko apiriletik abuztura, \"Charlatan\" eleberria landu zuen Ir\u00e8nek; iruzurgile bihurtzen den sendagile etorkin baten ibilbidea da. Dario Asfar meteko unibertsalak maite ditu frantses kultura eta gizartea, baina mingoski pairatzen du frantsesen mesprezua. Harrokeriak, zorrak eta eta bazterkeriak harrapatuta, idazleak sentitzen zuena adierazten du pertsonaiak, N\u00e9mirovskyren biografoen arabera,: \u00abEleberriaren gakoa ez da \"zenbat\", \"David Golder\"-en bezala, baizik \"maite nauzue?\"\u00bb. \"Les \u00c9chelles du Levant\" izenburu berriaz, immigrazioa eta arrazismoa aztertu nahi duen eleberria atalka argitaratu zen 1939an \"Gringoire\"-n \u2014betiere \u00abnobelista eslaviar handi\u00bb gisa aurkeztuta N\u00e9mirovsky.\nBien bitartean, itxuratua zeukan \"Les Enfants de la nuit\": Errusiako iraultzatik ihesean dabiltzan bi juduk arazo handiak aurkitzen dituzte gizartean integratzeko. Ben Sinner-ek Stavisky baten arrastoari jarraitzen dio, eta emazte margolariak, berriz, amodio istorio sutsu bat biziko du Harry lehengusu aberatsarekin, zeinak aurkituko baititu berriro bere sustraiak harreman haren bitartez, baina konturatuko baita, aldi berean, frantses burgesiak ez duela benetan inoiz onartuko. Liburua idazten amaitu zuenean, beste izenburu bat jarri zion, \"Les Chiens et les Loups\". Funtsean \"David Golder\"-en gaiari berriro helduta, liburuak agerian uzten du Ir\u00e8ne N\u00e9mirovskyk izandako bilakaera, norberaren judutartasunari dagokionez, juduak Europan bizi zuten egoeraz jabetu baitzen. 1939ko urtearen amaieran \"Candide\" aldizkarian, eta 1940an liburu gisa Albin Michel-en argitaratuta, ia oharkabean pasa zen: gerra hasita zegoen. Hura izan zen Ir\u00e8ne N\u00e9mirovskyk bizirik eta bere izenaz izenpetuta argitaratuko zuen azken eleberria.\nLarritasunak.\nEgoera kezkagarria.\nIr\u00e8ne N\u00e9mirovskyk artega jarraitzen zituen juduen gaineko mehatxu gero eta larriagoak \u2014zer esanik ez bakearen gaineko mehatxuak\u2014 naziak boterera iritsi zirenez geroztik, 1933an.\n\u00abJauregietako jendaila\u00bb salatzeko beti prest, klase politikoaren ospe txarragatik diskurtso antiparlamentarioak gero eta gehiago sinetsita, Ir\u00e8ne eskuin zorrotz baina, aldi berean, sozialaren jarreretara lerratu zen, hurbilago Croix-de-Feu elkartetik, \"L'Action fran\u00e7aise\"-etik baino. Hirugarren Reicharen agintepean Alemaniako juduen egoerak kezka larria sortzen zion. \u00abZalantzarik gabe, garai hartan Hitler egon izan balitz, \"David Golder\" askoz ere gozoago bat idatziko nukeen\u00bb, adierazi zion \"L'Univers isra\u00e9lite\"-ri 1935eko uztailaren 5ean \u2014jarraian erantsita, hori bai, eleberriarekin zer ikusirik ez zeukaten faktoreen aurrean amore emate hori \u00abonartezina izango litzateke[ela] egiazko idazle batentzat\u00bb.\nL\u00e9on Blum izendatu zutenean Fronte Popularraren buru, 1936ko ekainean, antisemitismo eta indarkeriazko uhin bat piztu zen Frantzian. Ir\u00e8ne N\u00e9mirovskyren izena agertu zen, beste 800ekin batera, 1936ko urte amaierako panfleto izengabe batean, \"Voici les vrais ma\u00eetres de la France\" (Hauek dira Frantziaren benetako nagusiak) izenburuaz. Ir\u00e8nek bazter utzi zuen, berehala, buruan zerabilen eleberri proiektu bat, \u00abjuduei buruzkoa\u00bb, eta bere buruari galdetzen zion, 1938ko maiatzean, \"David Golder\"-en errusiar antzezpen baten irteeran, \u00abnola idatzi ote nuen halakorik\u00bb. Anschluss gertatu zenez geroztik, Ir\u00e8nek saihetsezintzat jotzen zuen gerra; harreman sozialak erabat murriztuta, etxean igarotzen zituen ilunabarrak, irakurtzen eta idazten.\nHerritartasuna ukatu.\nEuroparen eta Frantziaren egoera gero eta larriagoa ikusirik, Ir\u00e8ne N\u00e9mirovskyk et Michel Epsteinek frantziar herritartasuna eskatzea erabaki zuten.\nDenise Epstein alaba zaharrenari frantziar herritartasuna onartu ziotelarik 1935eko irailaren 30ean, gurasoena bide errazagotik joango zela pentsatu zuten. Azaroan, Ren\u00e9 Doumic ezagutu zuen Ir\u00e8nek, \"Revue des Deux Mondes\" aldizkariko zuzendaria. Hura L\u00e9on B\u00e9rard Frantses Akademiako kide eta senatariarekin harremanetan jarri zen, bidea erraztu nahirik, baina ez zuen emaitza onik lortu.\n1938ko azaroaren 23an, Ir\u00e8nek eta Michelek eskaera aurkeztu zuten berriro. Michelek, Iparraldeko Bankuaren nagusien aldeko irizpena zuen; Ir\u00e8nek, berriz, bi sostengu zituen, eskaera babesteko: batetik, Jean Vignaud, SGDLko kidea; bestetik, Andr\u00e9 Chaumeix, kazetari eta Frantses Akademiako kidea, eskaera Paul Marchandeau Justizia ministroaren eskuetaraino eraman zuena. Michel Epsteinek ezin izan zuen jaiotza agiririk lortu sobietar estatuan, baina benetan eskaera trabaturik gelditu zen azaroaren 12ko lege-dekretuen edukiagatik, herritartasuna lortzeko baldintzak gogortu baitziren eta \u00abatzerritar desiraezin\u00bb figura legala sortu baitzen.\nJean Vignaud berriro hasi zenean gestiotan 1939ko irailean, Albin Michelek gomendio gutun bat bidali zion Ir\u00e8neri, prentsaren eta agintarien aurrean baliatu zezan: \u00abLarritasun handiko orduak bizi ditugu egunotan, goizetik arratsera bilakaera tragiko bat hartu dezake egoerak. Edo errusiarra zara edo israeldarra zara eta [...] pentsatu dut nire testigantza, argitaratzaile naizenez, zuretzat erabilgarri izan daitekeela\u00bb. Alabaina, alemanen eta sobietarren arteko Molotov-Ribbentrop itunak eta Poloniaren inbasioak, irailaren 1ean, deuseztatu zituzten, errusiar etorkinentzat, Frantzian herritartasuna lortzeko aukera guztiak.\nOspe handiko adiskide eta ezagunen laguntza edukita eta 1939ra arte etengabeko eskaerak aurkeztuta ere, ez Ir\u00e8nek ez Michelek ez zuten eskuratzerik izan frantses naziotasuna, ulertezina badirudi ere.\nKonbertsioa.\n1939ko otsailaren 2an, Ir\u00e8ne N\u00e9mirovsky, Michel Epstein, eta Denise eta \u00c9lisabeth alabak bataiatu zituen Vladimir Ghika errumaniar apaizak, Pariseko Andre Mariaren Abadian.\nIr\u00e8ne izututa utzi zuen kristal hautsien gauak, 1938ko azaroaren 9an. Bere familia zaindu besterik ez zuen egin nahi, oldarraldietatik babestu, etorkizuna gero eta itzal handiagoz beterik ikusten baitzuen. Kezka horien gainetik, baina, ez zegoen ezkutatzerik bataio agiri bat ez zela aski babes izango antisemita itsuentzat, judu izatea \u00abarraza\u00bb auzi bat baitzen haientzat, ez erlijio kontu soil bat.\nGarai hartan, Roger Bechard izeneko apaiz bat hurbileko ezaguna zuen Ir\u00e8nek; 1940an hil zutenean, harengandik hartu zuen inspirazioa, \"Suite fran\u00e7aise\"-ko Philippe P\u00e9ricand pertsonaia sortzeko. Bechard-ek bidali zuen Ghika apaizarengana: errumaniar handikien familia batean jaioa, Eliza katolikoaren eta pobreen alde lanean ziharduen. Gertakariek eta egoera larriak begien bistako garrantzia izan bazuen ere halako urrats bat egiterakoan, Ir\u00e8neren erabakian ziur aski bazegoen baita ere arrazoi espiritualagorik: judaismoan inoiz aurkitu ez zuen babes kontsolagarria bilatu nahi izan zuen katolizismoan.\nBataiatu zuen apaizari bidalitako gutunetan, bisita egitea sobera luzatzen ari zela eta, Ir\u00e8nek azaltzen zion Elizarentzako \u00abhasiberri okerrenetako\u00bb bat zela, baina Jainkoagan aurkitzen zuela behar zuen kontsolamendua: 1939ko apirilean, Michel hilzorian egon zen, pneumonia larri batek jota, eta sei hilabete lehenago luzatutako paper guztiak atzera eskatu zizkion prefekturak.\nUrte beltzak (1939-1942).\nBigarren Mundu Gerra piztu zenean, 1939ko irailaren 3an, Epsteindarrak Hendaian zeuden, udako oporrak amaitzen; haiek izango ziren azken oporrak familiarentzat. Parisera berehala itzultzera deliberaturik, beldur ziren Denise eta \u00c9lisabeth haiekin eramateaz; C\u00e9cile Michaud-i abisu emanik, haien bila joan zen, Issy-l'\u00c9v\u00eaque-ra eramateko haurrak. 1940ko ekainerako, baina, Ir\u00e8nek eta Michelek ere hara joatea erabaki zuten, haurrengandik gertu egoteko. Laster, herria zona okupatuaren barruan gelditu zen; hango egoeran inspirazioa harturik landu zuen Ir\u00e8nek \"Suite fran\u00e7aise.\"\nMichelek lana galdu zuen eta Ir\u00e8nek zail zuen inon ezer argitaratzerik: Frantziarekiko atxikimenduak, bat-batean, fatalismo mingots eta larritu bati utzi zion lekua, Vichyko gobernuak juduen aurka hartzen zituen neurriak ikusirik. Alabek ihes egin zutenean Julie Dumot-en babesean, 1942ko urrian, artean ez zekiten ama, uztailean atxilotu zutena, Auschwitz-en hila zela bi hilabete lehenago, eta aita haren atzetik joango zela berandu gabe.\nJuduak zona okupatuan.\n1940tik 1942ra Epsteindarrak baldintza aski txarretan bizi izan ziren Issy-l'\u00c9v\u00eaque-n.\n1939ko uda oraindik Hendaian igaro zuten, ohi bezala, baina irailaren 3an, Erresuma Batuak, Frantziak, Australiak eta Zeelanda Berriak gerra aldarrikapena egin ziotelarik Alemaniari, Denise eta \u00c9lishabet Issy-l'\u00c9v\u00eaque-ra bidali zituzten, C\u00e9cile Michaud-ekin batera, haren amaren etxera. Gurasoek bide-baimenak lortu behar zituztelarik alabak ikustera joan ahal izateko, Ir\u00e8ne 1940ko maiatzean elkartu zitzaien, eta Michel ekainean, Paul bere anaiarekin batera; Michel bankuko lantokitik bota egin zuten, lanera agertzen ez zela argudiatuta; zor zizkioten 43.000 liberatatik, soilik 13.000 ordaindu zizkioten, kalte-ordain gisa. Issy-l'\u00c9v\u00eaque-n ikusiak ziren, ordurako, jende oldeak alemanengandik ihes: 1940ko ekainaren 21ean iritsi ziren herrira alemanak, eta demarkazio lerroa 20 km hegoaldera ezarri zuten. Ir\u00e8nek pentsatu zuen zona okupatuan bizi izatera, errazago argitaratuko zituela testuak. Hasieran jendearen ihesa, gero alemanen presentzia herrian, batik bat Montrifaudeko gazteluan, haiek izango ziren \"Suite fran\u00e7aise\"-ren bi ataletako inspirazio iturri.\n1940ko udan hasita, Frantziako Estatuak baldintza gero eta gogorragoak ezarri zituen herritartasuna aitortua izateko, funtsean arrazen bereizkuntzan oinarritutako lege sistema batez. Epsteindarrak beldur ziren, noski, aberrigabeen aurkako neurriengatik, baina ez zitzaien bigarren erbesteratze bat bururatu ere egin. Ir\u00e8nek sinetsi nahi izan zuen hogei urte luzez Frantzian ospea eta izen bat landuta zeuzkan atzerritar bat babesean egongo zela; nahiz aitortzen zuen zalantza batean bizi zela, noiz \u00abitxaropen eutsi eta absurdo\u00bb baten, noiz \u00ablarritasun jasanezin\u00bb baten artean. Irailean, gutun bat bidali zion P\u00e9tain mariskalari berari, babes eske, esanez ez zela inoiz politika gaietan sartu, Frantzia irabazia zuela bere lumaren bidez, eta ezin zuela sinetsi \u00abbereizkuntzarik ez egitea atzerritar desiraezinen eta ohoretsuen artean\u00bb. Deportazioaren beldurraz gain, Ir\u00e8nerentzat erronka zen nortasun legalean aitortzea beraren nortasun kultural eta afektiboa.\nHerritarren artean ongi ikusiak zirelarik, Michelek maiz interprete lanak egiten baitzituen, Epsteindarrek herriko H\u00f4tel des Voyageurs-en hartu zuten ostatu, soldadu alemanekin batera, haiek Errusiako frontera bidali zituzten arte, 1941eko ekainaren amaieran. Denise herriko eskola publikora joaten zen. Azaroan, Pariseko etxearen alokairua ordaintzeari utzita, etxetxo bat alokatu zuten, komunak lorategian zituena; jakina, garaiotan, lorategia baliatzen zen oilategi eta baratza edukitzeko. Landa giroko bizitza behartu hori zama handi bat izan zen Ir\u00e8nerentzat; Paris zuen beti gogoan, baina ez zioten baimenik ematen hara joateko, ezta dentista edo oftalmologoa kontsultatzeko ere. Albin Michel argitaletxeak liburuak eta aldizkariak bidaltzen zizkion, hileroko ordainketak egiten jarraitu zuen, eta 1942rako Ir\u00e8nek idatzia zuen \"La Vie de Th\u00e9khov\" biografiaren argitalpena programatu zuen.\n1940ko urriaren 3ko legea, juduak lanbide askotatik kanporatzen zituena, etorri zen lehenbizi; berehala, 1941eko ekainaren 2an, bigarren legea, juduen aurkako debeku zorrotzagoekin; azkenik, Bizargorri operazioa... Egoeraren larriak beharturik, 1941eko ekainean bertan Julie Dumot anderea, aurrez L\u00e9on aitaren zerbitzuan eraginkortasun handia frogatua zuena, etorrarazi zuten: notario aurrean, Ir\u00e8nek ahalmen osoa eman zion, behar larririk gertatuko balitz, bere obra guztien argitalpenen gainean, baita bi alaben tutoretza ere. Urtebeteren buruan, familia osoak, \u00c9lisabeth txikiak izan ezik, zeraman paparrean izar horia.\nIdatzi... baina argitaratu?\nIr\u00e8ne N\u00e9mirovskyk, egoera berriaren hastapenetan, ezizenaz argitaratzen jarraitu zuen \"Gringoire\"-en; berehala, baina, argitaratu ezinik gelditu zen. Idazten, hori bai, etenik gabe, batez ere \"Suite fran\u00e7aise\".\nIssy-l'\u00c9v\u00eaque-ra iritsi berritan amaitu zuen \"Jeunes et Vieux\" idazten; frantziar familia baten kronika da, bi mundu gerren artean. 1940ko urrian, Ir\u00e8neren liburuak ez zeuden oraindik debekatuta, baina Fayard argitaletxeak hautsi egin zuen sinatutako kontratua: handik aitzinera, \"Candide\"-k ez zion testurik onartuko. Paradoxa den bezala, \"Gringoire\" aldizkari guztiz antisemita eta kolaborazionista izango zen eleberria argitaratuko zuena, atalka, \"Les Biens de ce monde\" izenburu berria ipinita; zentsurari izkin eginda, berriz, 1941eko urritik aurrera, zenbait eleberri labur argitaratu zizkion Ir\u00e8neri: \"Destin\u00e9es\", \"La Confidente\", \"L'Honn\u00eate homme\", \"L'Inconnue\", \"Les Revenants\", \"L'Ogresse\", \"L'Incendie.\" Testuok ezizenez (Pierre Nerey, Charles Blancart) izenpetuta edo batere sinadurarik gabe (\u00abemakume gazte bat\u00bb) argitaratu ziren.\n\"Gringoire\"-ren amoina onartzera behartuta, \u00ab\"bitxigile bat basatien artean\" bezala sentitzen zen\u00bb. Hala, Carbuccia-k \"Suite fran\u00e7aise\"-ren lehen liburukia errefusatu zionean, 1942ko otsailean \u2014kontratuaren truke 50.000 libera espero zituen\u2014, \u00abgarraztasunaz, akiduraz eta higuinaz\u00bb jota gelditu zen Ir\u00e8ne. Martxoan, ia egunero idazten zuen bere egunkari pribatuan, harritu egiten zen iraganean Frantziarekiko izandako samurtasunaz. \u00abJainkoarren, zer ematen ari zait herrialde hau? Gorrotoa eta mespretxua!\u00bb. Ezin izan zituen inon argitaratu, \"Suite fran\u00e7aise\"-rekin batera idatzitako ez \"Chaleur du sang\" (landa giroko tragedia bat, bizitzaren aroez eta desioen grinaz), ez \"Les Feux de l'automne\" (gerrak esnarazitako handinahikeriaren aurkako eleberri bat).\n1940ko urtearen amaieran, Tolstoi-ren oroimena hartuz, eta Louis Bromfield-en \"The Rains Came\"-ren ereduari jarraituta, 1940ko ekainaren 8tik 22ra Europan izandako ihes handiari buruzko eleberri bat idazten hasi zen Ir\u00e8ne. Liburuaren irakaspena izango zen heroismoak ez duela deusetarako balio eta gizartearen antolamenduak berdin jarraitzen duela, gobernu formak gora behera. Liburuaren ataletan zehar, protagonistak behin eta berriro elkar gurutzatuko dute, alderrai: P\u00e9ricand-arrak, familia burges handi bat, seme zaharrena apaiz delarik, gerratik ihesi zeramatzan gazte gaizkileek hiltzen dutena; Corte, idazle handinahi eta oportunista bat; Langelet, portzelanazko piezen bildumagile norberekoi bat; Corbin, eskrupulurik gabeko banku jabea, eta Arlette, haren maitale maltzurra; Michaud-tarrak, enplegatu senar-emazteak, seme soldaduaren berririk gabeak, gerratik ihes egin eta baserri batean zaintzen dutena. Narrazioaren egiturak ederki irudikatzen du nazio baten hondamendia eta, horren aurrean, bakoitzak ematen duen erantzuna.\n1941eko apirilean, amaituta zeukan \"Temp\u00eate en juin\" eleberriaren lehen bertsioa, Michelek aldi berean makinaz idatzi ziolarik, ertzetan bere baratzeko zuzenketa eta oharrak eginda. Letra txiki-txikiz eta lerroak ia elkarren gainean idatzita, papera eskas baitzuen, bigarren liburukia hasi zuen Ir\u00e8nek, \"Dolce\", inguruko lekuetan eta jendeetan inspirazioa bilatuta: Bussy-la-Croix izeneko herrian (Issy-l'\u00c9v\u00eaque), 1941eko udaberrian, alemanak ahalegintzen dira herritarrekin harreman ona izaten. Emakume lur-jabe zahar eta garratz baten biloba Lucille Angellier-en eta Bruno von Falk ofizial aleman baten \u2014bizitza zibilean musika konpositorea\u2014 arteko maitasunak agerian uzten du amodioaren eta eginbeharraren arteko gatazka, norberaren desioen eta herriaren xedeen arteko konpondu ezina. Liburuki honetan \u00aberlauntzaren izpiritua\u00bb \u2014von Falk-en hitzetan\u2014 kritikatzen du Ir\u00e8nek. 1942ko ekainean ia amaiturik zuenerako, zirriborraturik zeukan hurrengo liburukia, \"Captivit\u00e9\", eta buruan hezurmamituta hurrengo biak, \"Batailles\" eta \"La Paix\", bulkada indibidualaren garaipena erakutsi behar zutenak.\n\"Suite fran\u00e7aise\" hau, sinfonia baten gisara osatu nahi zuena, mila bat orrialde izatera iristea nahi zuen Ir\u00e8nek, eta Albin Michel argitaletxeko arduradunei iragarri zien \u00abnire bizitzako obrarik garrantzitsuena\u00bb izango zela. \u00abAsko idatzi dut azken boladan \u2014aitortzen zien 1942ko uztailaren 11n\u2014. Pentsatzen dut hil osteko argitalpenak izango direla, baina denbora betetzeko ona da idaztea\u00bb.\nHeriotza.\n1942ko uztailaren 13an, goizez, Ir\u00e8ne N\u00e9mirovsky bi frantses jendarmek atxilotu zuten Issy-l'\u00c9v\u00eaque-ko etxean, ziurrenik norbaitek salaketa bat egin ostean, \u00ab16-45 urte bitarteko judu aberrigabeen aurkako neurri orokor baten aplikazioaz\u00bb. Toulon-sur-Arroux-eko polizia postura eraman zuten lehenik, hamar bat kilometrora; handik, egun berean, arratsaldeko bostak inguruan, gutun baten bidez gauza batzuk eskatu zizkion Micheli, doinu lasaigarri bat nahitara erabilita, barne larritasuna doi-doi ezkutatu ezinik. Bi egun geroago, uztailaren 15ean, Pithiviers-eko (Loiret) igarotze esparrura eraman zuten; uztailaren 16an erregistratu zuten, \u00abIr\u00e8ne Epstein Nimierovski, emakume idazlea\u00bb. Astirik izan zuen, oraindik, azken lerro batzuk idazteko senarrari: \u00abUste dut gaur aterako gaituztela hemendik. Adorea eta itxaropena. Nire bihotzean zaituztet, ene maiteak. Jainkoak lagun gaitzala denok\u00bb. Seigarren zenbakia zeraman tren ilara uztailaren 17an, 06:15etan atera zen Pithiviers-etik, eta uztailaren 19an iritsi, 19:00ak aldera, Auschwitz-Birkenau-ra. Adinagatik gas ganbera saihestu zuen arren, Ir\u00e8ne N\u00e9mirovsky hilabete bat geroago hil zen, tifusak jota, abuztuaren 19an.\nIraila bitarte, Michel Epsteinek zeruak eta lurrak nahastu zituen, emaztea lagundu nahirik: gutunak eta telegramak etengabe bidali zizkien, Ir\u00e8neren berri izateko posizioan ziren ezagun guztiei (Robert Esm\u00e9nard, Albin Michel, Bernard Grasset, Joseph Caillaux, Jacques Benoist-M\u00e9chin), Pithiviers-etik ez zezaten bidali, irudikatu ere egin nahi ez zuen \u00abekialdera\u00bb. 1942ko urriaren 8an, Michelek alaben gaineko tutoretza eman zion Julie Dumot andereari. Urriaren 9an, Autun-eko prefekturara eraman zuten Michel; handik, lehendabizi Le Creusot-era, gero Drancy-ko esparrura. 42 zenbakia zeraman trenean Auschwitz-era iritsi orduko hil zuten gas ganberan, azaroaren 6an.\nUrriaren amaieran, Julie Dumot-ek lortu zuen, nola edo hala, Denise ezkutatzea, hura atxilotzera etorritako jendarme eta militarrei. Presaka, Ir\u00e8nek utzitako paperak eta gainerakoak maleta batera bilduta, bi neskatoak hartu eta ihes egin zuen Bordelera. Han, izen faltsuekin ezkutatuak izan ziren biak barnetegi katoliko batean lehenbizi, sotoetan eta laguntzaileen etxebizitzetan gero.\n1945eko maiatzean, gerra amaiturik, Michelek lan egindako bankuak (Banque des Pays du Nord), SDGL-ek eta Albin Michel argitaletxeak osatutako batzorde batek erabaki zuen behar adinako diruak jartzea, Ir\u00e8neren bi alabek hezkuntza ziurtatua izan zezaten adin nagusikoak izan bitarte. Robert Esm\u00e9nard-ek, Ravensbr\u00fcck-etik bizirik irtendako Simone Saint-Clair-ekin batera, hilero 2.000 libera emateko konpromisoa hartu zuen. Denise Notre-Dame de Sion-en ikastetxe batera eraman zuten; \u00c9lisabeth, berriz, portaera txarragatik bertatik bota zutenez, Ir\u00e8neren lagun izandako Ren\u00e9 Avot-ek hartu zuen etxean. Amona Fannyk ez zien aterperik eman nahi izan, eta oihuka aurpegiratu zien umezurtz-etxe batera joan behar zutela. Liberazioa gertatu eta hilabete batzuetara oraindik, Paris-Ekialdeko geltokira joaten ziren biak, Lutezia hotelera edo kalera bertara, gurasoak noiz itzuliko zain.\nObra oso baten josi-urratuak.\nGerraren ostean, Ir\u00e8ne N\u00e9mirovskyren obra ia guztiz ahaztuta gelditu zen, \"Suite fran\u00e7aise\" ia mirakuluz bezala argitaratu zen arte. Ir\u00e8nek utzitako kaier eta zirriborroek asko lagundu zuten haren idazletza hobeki aztertzen eta ulertzen. Hala, \u00abXX. mendeko frantses idazle irakurrienetako bat\u00bb bihurtu zen N\u00e9mirovsky, judutartasunari buruzko eztabaida guztien gainetik: Ir\u00e8neren obrari antisemitismoa dariola diotenen aurrean, holokaustoaren ezagutzak laguntzen du haren idatzien izatasuna hobeki ulertzen.\nIdazlea berpizturik.\nDenise eta \u00c9lisabeth Epsteinek ia mende erdi bat behar izan zuten iraganari aurre egitera ausartzeko. Ahizpa gazteenak amaren autobiografia irudikatu bat argitaratu zuen 1992an, zaharrenak amaren eskuizkribuak transkribatzeko lana hartu zuen bitartean. \"Suite fran\u00e7aise\" eleberriari emandako Renaudot salbuespenezko sariak N\u00e9mirovskyren liburu guztien berrargitalpena eragin zuen.\nAhanztura luze bat.\nGerra amaitu eta berehala, Ir\u00e8ne N\u00e9mirovskyren izena ia erabat ahaztuta gelditu zen.\nAlbin Michel argitaletxeko editore Andr\u00e9 Sabatier ausartu zen, ahal bezain laster, Ir\u00e8neren liburu amaitu gabeak argitaratzen; beste batzuen gisan, N\u00e9mirovskyren eleberri ziklo handia puskatan sakabanatuta ikusten zuen oraindik. \"Chaleur du sang\" liburua galduta zebilen, baina 1946ko urrian \"La Vie de Tchekhov\" argitaratu zen, Ir\u00e8nek irakurriak baitzituen inprentako probak 1942ko hasieran. Liburuak Jean-Jacques Bernard-en omenaldi itxurako aitzinsolas bat zeraman: \u00abEmakume errusiar gazte bat etorri zaigu gure hizkuntzaren urrezko liburuan orri aberasgarriak eranstera [...] Harengan, negar egiten dugu frantses idazle batengatik\u00bb. Jarraian, \"Les Biens de ce monde\"-ren txanda etorri zen, 1947ko otsailean, eta \"Les Feux de l'automne\"-rena, geroago, 1957an. Aipamen on bezain laburrak jaso zituzten liburuok.\nN\u00e9mirovskyren liburu gehienak, argitaletxeen biltegietan pilaturik, aurkitu ezinak ziren, ez bazen liburu zaharren saltzaileen etxeetan. 1980ko urteetan, holokaustoaren itzal luzearen eraginez, berrargitalpen batzuk egin zituen Grassetek, \u00abLes Cahiers rouges\u00bb bilduman (\"Le Bal\", \"David Golder\", \"Les Mouches d'automne\", \"L'Affaire Courilof\"), eta beste zenbait Albin Michel-ek (\"Les Chiens et les Loups\", \"Le Vin de solitude\", \"La Proie\"). Guztiarekin ere, N\u00e9mirovsky ezezaguna zen ez bakarrik irakurle arruntarentzat, baizik ere literatura adituentzat.\n\"Suite fran\u00e7aise\"-ren eskuizkribua.\nTristurak eta ikarak eraginda, Ir\u00e8ne N\u00e9mirovskyren alabak ez ziren luzaroan ausartu amaren dokumentuen aztertzen.\nMichel Epsteinek, atxilotua izan aurretik, agindua zion Deniseri berarekin eramateko beti \u00abamaren kaierak\u00bb gordetzen zituen maleta. Denisek aitortzen zuenez, gogoan zuen ihesaldi osoan ahizparekin batera nola eraman zuten, arrastaka, maleta lodi hura, 1945ean, gerra amaituta, notarioak bertatik paper administratiboak atera zituen arte. Adin nagusikoa izan zenean, maleta berreskuratu zuelarik, familiaren argazkiak hartu zituen Denisek. Bi ahizpek benetan ongi zekiten arren zer gertatua zitzaien gurasoei, itxurak egiten zituzten oraindik noizbait itzuliko ote ziren, eta ez ziren eskubidedun sentitzen koaderno haiek zabaldu eta irakurtzeko, pentsaturik amaren egunkari intimo bat aurkituko zutela. 1970eko hamarkadaren amaieran, Denise jabetu zen, pixkanaka, hura zela amarengandik jasotako gauza bakarra, eta beldur hartu zuen amaren gustuko tinta urdin hura lausotzen edo ezabatzen ari ote zen. Alabaina, sentimenduak sakonegiak ziren oraindik, eta eskuizkribua maletatik maiz atera eta ostera sartu arren, apal batean gelditu zen denboratan.\n1990eko urteen buruan, paper haiek bere eskuetatik aldentzeko arriskuak erabakitzera eraman zuen Denise: \u00abezin nuen eskuizkribu hura ihes egiten utzi, barruan zer zegoen jakin gabe\u00bb. Lupa baten laguntzaz, lortu zuen, pixkanaka, \"Temp\u00eate en juin\"-en testua ulertzea eta makinaz jotzea; lan mingarria gertatu bide zitzaion, txikitako oroimen guztiak berpizturik, noizbehinka testuan aringarri batzuk ere aurkitzen zituen arren, Pariseko edo Issy-L'\u00c9v\u00eaque-ko bazter edo pertsona ezagunak identifikatzerakoan. Testuaren transkripzioa amaiturik, Frantziako Liburutegi Nazionalean hasi zen, amaren elkarrizketak eta, argitaratzeko asmotan, aldizkarietan agertutako eleberri laburrak kopiatzen. Hori dena egin ostean ohartu zen amaren kaieraren orri zuri gutxi batzuen ostean \"Dolce\" zegoela idatzita, eta segidako zatien zirriborroak. Horrela, Denisek bi urte eta erdi behar izan zituen \"Suite fran\u00e7aise\" osorik transkribatzeko.\nOrdurako, \u00c9lisabethek argitaratzeko zorian zuenez \"Le Mirador\", eta ez zuenez nahi amaren obrarekin bateratsu kaleratzerik, makinaz idatzitako transkripzioa Frantziako \"Institut m\u00e9moires de l'\u00e9dition contemporaine (IMEC)\" erakundearen esku gorde zuten. Myriam Anissimov-en eta \u00c9ditions Deno\u00ebl argitaletxeko zuzendari Olivier Rubinsteinen adorea behar izan zen Deniseri sinetsarazteko argitaratu beharra zegoela, amak berrikusteko astirik izan ez bazuen ere.\nDenisek bidalia zion, 1957an, eskuizkribua edo, besterik ez bada, aitak bere garaian makinaz idatzitako bertsioa, Catherine Valogne kazetariari, aurrez \"Les Feux de l'automne\" liburua biziki goraipatua baitzuen. Hark gogo onez hartu zuen \"Suite fran\u00e7aise\", baina argitaraezina iruditu zitzaion, amaitu gabea baitzegoen. Aditu batzuen iritziz, horrek babestu zuen liburua; izan ere, gerra amatu berritan, publikoak ez zuen batere onartuko halako egitura klasikoko eleberri bat \u2014gogoan izan \"Nouveau roman\" zegoela orduan literaturaren goi aparretan\u2014, zertarako eta okupazioaren garaian frantses jende arruntaren bizitzaren berri emateko.\nAitorpena.\nGuztiz amaitu gabe egon arren, \"Suite fran\u00e7aise\"-ek \u00abarrakasta ikaragarri bat\u00bb ukan zuen, Frantzian bezala mundu guztian.\n2004ko irailaren 30ean argitaratu orduko, kazetariek aho batez egin zioten ongi etorri gerrari buruz \"bat-batean\" idatzitako liburuari. Myriam Anissimov-ek hitzaurrean zioenez, \u00abobra bortitz bat da, fresko izugarri buru-argi bat, bat-batean eta zuzenean frantsesei eta Frantziari egindako argazki bat\u00bb, ihesaren eta okupazioaren hastapenean zehar. Azaroaren 8an, Renaudot saria eman zioten liburuagatik Ir\u00e8ne N\u00e9mirovskyri, zalantza askoren ostean, sariaren xedea baita bizirik diren idazleak sustatzea. \nEskuizkribuaren historiak, tragedia handi baten ikur bihurtuta, lagundu zuen liburu dendetako arrakastan: 200.000 ale saldu ziren bi hilabetetan. Zabalkunde komertziala, baina, agian oztopo izan zen liburua bere horretan irakurria izateko, hau da, eleberri satiriko handi bat, etengabe ironia baliatzen duena, enbata sozial larri batean harrapatuta dauden pertsonaien gainean. Kazetari batzuk \u00aboroimenaren mozorroz jantzitako marketin operazio bat\u00bb salatu zuten.\nLau urteren buruan, eleberria 38 hizkuntzatara itzulia zegoen eta munduan barrena ia milioi eta erdi ale salduak ziren, horietatik milioi bat gutxienez ingelesez. \"The Times\" egunkariak eta ingeles liburu saltzaileek \u00aburteko liburu\u00bb hautaturik, bi urtez jarraian egon zen \"The New York Times\"-en liburu salduenen zerrendan. \u00abWoman of letters: Ir\u00e8ne N\u00e9mirovsky and \"Suite fran\u00e7aise\"\u00bb izenburuko erakusketak bisitari ugari bildu zituen, 2008ko irailetik 2009ko abuztura bitarte, New Yorkeko Museum of Jewish Heritage museoan. Pariseko Judaismoaren Arte eta Historia Museoak, berriz, ez zuen erakusketa onartu nahi izan, esanez idazleak ez zuela hainbestean juduen kultura agertzen, baizik gehiago juduen autogorrotoa; azkenean, Pariseko M\u00e9morial de la Shoah erakustokian izan zen erakutsia, 2010eko urriaren 13tik 2011ko martxoaren 8ra bitarte, izenburu honekin: \u00abIr\u00e8ne N\u00e9mirovsky, \"Batzuetan iruditzen zait atzerritarra naizela\"\u00bb.\n2005az geroztik, Issy-L'\u00c9v\u00eaque-ko herriak \u00abIr\u00e8ne N\u00e9mirovsky plaza\u00bb deitu zuen herriko plaza nagusia, han bizi izan baitzen Ir\u00e8ne bere familiarekin, eta Pariseko 15. barrutian idazlearen izena eman zioten karrika berri bati 2013an.\nBien bitartean, N\u00e9mirovskyren liburu guztiak izan ziren argitaratuak; 2011n, kronika, gidoi eta gaztaroko testuekin batera, lan osoak argitaratu ziren, bi liburukitan. Era berean, haren bizitza xehetasun handiz ikertua izan zen, eta Denise amaren enbaxadore moduko bat bihurtu zen, 2013an hil zen arte.\nEztabaida.\nEstatu Batuetan, eztabaida piztu zen 2006an, kazetari eta literatura kritikarien inguruetan, N\u00e9mirovskyk juduen auzia begiratzeko modua zela eta, hau da, haren istorioetako nortasun juduaren eta asimilazio gogoaren arteko gatazka erabaki gabea zela eta. Oreka zail horretan ez alde batera, ez bestera egitea antisemitismotzat hartu zuten batzuek.\nJuduen gorroto?\n\"Suite fran\u00e7aise\" argitaratu zenean Estatu Batuetan, 2006an, eleberriak berak hainbat interes piztu zuen, irakurleen eta kritikarien artean, idazlearen biografiak, liburuaren hitzaurrean Myriam Anissimov-ek era labur bezain adierazgarrian jasotzen baitzuen. Kazetari judu zein ez-juduen iruzkinetan, harrigarritzat jotzen zen judurik ez agertzea Bigarren Mundu Gerrari buruko eleberri batean. Hitz batera, irudi luke N\u00e9mirovskyk bere ospe guztia eraiki ote zuen judu estereotipoen parodia bat eginez, katolizismora bihurtzen zen bitartean.\nGogoan izan behar da, dena dela, XX. mendean amerikar judu idazleen artetik asko izan zirela gisa horretan salatuak, horien artean, Philip Roth bera, \"Goodbye, Columbus\" narrazio bilduman juduen gainean ematen zuen ikuspegiagatik (judu gazteek gurasoen ghettoak atzean uzten dituzte unibertsitatera edo lanera joateko). Antisemitismo edo autogorroto salaketa haien aurrean, Roth-ek honela idatzi zuen 1963an: \u00abAsmo txarreko edo adimen mugatuko batzuek juduen estereotipo batzuk sortu badituzte, juduen bizitzatik hartutako datu jakin batzuen gainean, horrek ez du esan nahi datu horiek guztiz baliogabeak direnik hortik aurrera, ez gezurrezkoak direnik, ez eta, gutxiago oraindik, idazle batentzat tabu bat direnik ere\u00bb. Aski argi dago hori dela, funtsean, Ir\u00e8ne N\u00e9mirovskyren liburuetan agertzen den ikuspegia.\nEz da ahantzi behar, ezta ere, komunismoaren aurkako N\u00e9mirovskyren jarrera argia, gaztetan boltxebikeen iraultzatik ihes egin zuenetik, Frantziako erbestean urte luzez elikatua. Jarrera horrek pisu handia izango zuen, ziurrenik, gerra piztu ostean ere Ir\u00e8nek oraindik lagun eta adiskideen artean izan zitzan jokabide kolaborazionista eta antisemita argi bat hartutako idazle eta argitaratzaileak.\nAnbiguotasun neurtua.\nEstereotipo literarioak, pertsonaia juduenak batez ere, irakurlearengana errazkiago iristeko bide bat izan ziren Ir\u00e8ne N\u00e9mirovskyrentzat.\nIzan ere, harentzat juduen gaineko estereotipoak \u00abestiloaren osagarriak\u00bb besterik ez ziren, frantses izateko moduaren osagaietako bat. Liburuek arrakasta izatekotan irakurlearen onarpena behar zutela jakinik ere, bazekien, aldi berean, idazlea zigortua izan zitekeela horregatik; hala, 1935ean esan zuen bezala ez zukeela \"David Golder\" 1929an bezala idatziko, \"Fraternit\u00e9\" narrazioaren ertzean hala idatzi zuen, 1937an: \u00abBerriro egurra emango didate, ziurrenik, une honetan juduei buruz idazteagatik, baina tira...\u00bb . Itxura guztia du anbiguotasun kalkulatu batez erabili nahi izan zituela juduen estereotipoak, beharbada epe luzerako ondorioen beldur handirik gabe.\nEz dago zalantzarik Ir\u00e8nek ikusmen politiko urria izan zuela, Europako juduei eta, zehazki, Frantzian bizi ziren bera bezalako judu erbesteratuei gainera zetozkien mehatxuak garaiz antzemateko, baina horrek ez die antisemitismo aztarnarik eransten haren eleberriei. Aitzitik, pertsonaia juduak aztertzeko erabiltzen duen ikuspegi satirikoak, funtsean, Frantziako gizartean integratzeko ezintasuna erakutsi nahi luke.\nIdazkera eta estiloa.\nIr\u00e8ne N\u00e9mirovsky errealista zen idazterakoan, Ivan Turgenev hartzen zuen bereziki eredutzat. Haren hausnarketaren lekuko baliagarriak dira lan kaierak, idazketa prozesuaren gakoak hobeki ulertzeko aztarnak baitira. Abangoardia guztietatik at, pertsonaiekin josten duen harreman aldi berean intimo eta urrunduak, klixeekin egiten duen jolasak eta estilo ziztatzaile eta ironikoak munduarekiko etsipena erakusten dute.\nTurgenev-en eran.\nHastapeneko idatzietatik eta, batez ere, \"David Golder\" idatzi zuenetik, Ir\u00e8ne N\u00e9mirovskyk inspirazioa hartu zuen Turgenev-engan: pertsonaiek bizitza oso eta propio bat ukan behar zuten, istorioaren trama ehuntzen hasi aurretik.\nIr\u00e8nek lan koaderno batean ohar hau utzi zuen idatzita: \u00abmunduaren benetako misterioa ikusten den horretan dago, ez ikusezinean\u00bb. Beraz, idazlearen lehen eginkizuna da pertsonaien jokabideak ongi finkatzea, eta bizitza pertsonalaren nahiz testuinguru sozialaren arabera aztertzea. \u00abLehenik, hasten naiz neronentzat idazten pertsonaia guztien, baita garrantzi gutxienekoen itxura fisikoa eta biografia osoa\u00bb, azaldu zuen 1933an. Eleberriaren gaia doi-doi zirriborratua besterik ez zuelarik, orrialde luzetan irudikatzen zituen pertsonaien hezkuntza, izaera, grinak, baita benetako bizitzan izango lituzketen ahoskera eta jokabidea ere. Kode gorri edo urdin batez azpimarratuta uzten zituen eleberria idazterakoan gorde beharreko ezaugarriak.\nGainera, eleberriaren istorioak hala eskatzen bazion, dokumentazio lan bat egiten zuen; adibidez, \"David Golder\" idazteko, pasarte luzeak kopiatu zituen negozioen hondamendiez, oinordekotasunaz, bihotz gaixotasunez... edo \"L'Affaire Courilof\"-erako biografia, memoria edo gutun ugari. Zentzu horretan, Ir\u00e8nek aitortzen zuen biziki maite zituela bere garaiko ingeles eleberriak, era horretako xehetasun zehatz asko jaso ohi baitzituzten.\nLan hori dena eginda, ez lehenago, abiatzen zen istorio lauso bat idaztera, pixkanaka antolatuaz. \u00abEz dut inoiz planik egiten\u00bb, adierazi zuen behin, zehaztuta aldi berean eramaten zuela \u00abeleberriaren egunkaria, Andr\u00e9 Gide-ren hitzak erabiliz\u00bb: bertan, bere buruarekin eztabaidatzen zituen ekintzaren bilakaera posibleak, burura zetozkion hausnarketa guztiak idatzita. Bakarrizketa luze haietan, tarteka, ingelesez edo errusieraz idatzitako aipamenak agertzen ziren, erreguak (\u00abAdorea, ene laztana!\u00bb), ohartarazpenak (\u00abErne, ez galdu bistatik hasierako plana!\u00bb), autokritikak (\u00abBaina nola idatzi ote nuen \"\u2026 haurtxo zoragarria!\u2026\" Utikan!\u00bb), eta edonolako iruzkinak (\u00abHitz batera, ene maitea, zer nahi duzu, zure \"Gerra eta bakea\" idatzi?\u00bb; \u00ab\"Bertaratzezintasun\", hori da hitza, Jainkoarren!\u2026\u00bb ; \u00abZer esango ote dute inozoek? \"N\u00e9mirovsky andereak eleberri jasanezinari eusten dio\u2026\" [\u2026] Honez gero, aberastuta behar nuke, baina tira\u2026\u00bb).\nHurrengo urratsa: gauzak baretzen uzten zituen, beste zerbaitetan pentsatuta; horrela, berehala, \u00abdena hurrenkera batean jartzen da, berez antolatzen hasten da\u00bb. Bigarren bertsio hura, oraindik, eskuz idatzia izan ohi zuen; soilik hirugarrena jotzen zuen makinaz, estiloa arazteko ahalegin bat eginda.\nBatzuetan, dena dela, prozesua lehenagotik zehaztua izaten zuela esan daiteke. Izan ere, N\u00e9miroskyk bere burua antimusikaltzat hartzen bazuen ere, askotan ezarri izan dira musikarekiko paralelotasunak haren lanetan, adibidez \"Le Vin de solitude\" eta C\u00e9sar Franck-en \"Sinfonia re minorrean\"; eta, batez ere, \"Suite fran\u00e7aise\"-ren egitura eta aipamen musikal ugariak. Izan ere, izenburua Bach-i mailegatzeaz gain, \"Temp\u00eate en juin\" eta \"Dolce\" izango lirateke sinfoniaren lehen bi mugimenduak (\"tempestuoso\" eta \"andante\"), non istorioaren barruan Bruno von Falk ofizial alemanak konposatzen duen musika pieza izango bailitzateke haren matrioxka.\nNarrazioa, pertsonaiak, estiloa.\nHirugarren pertsona erabilita idatzi zituen, orobat, bere testuak N\u00e9mirovskyk, hau da, narratzaile orojakilea istoriotik kanpo dago. Alabaina, gertakariak etengabe azaltzen dira pertsonaia bakoitzak, izan nagusi izan bigarren mailako, emandako ikuspegitik. Jakina, teknika horrek anbiguotasun arriskutsu bat eransten zion testuari; izan ere, irakurleak berdin leporatzen ahal dio deskribapen edo iritzi bat (esate baterako, kutsu antisemita duena) pertsonaiari edo idazleari. Horren adibide garbia da \"Suite fran\u00e7aise:\" pertsonaia bakoitzak egiaren aurpegi bat adierazten du, ukaezina, noski, baina aldi berean eztabaidagarria, historiaren irakasbideen arabera.\nN\u00e9mirovskyk maiz azaldu zuen zein zen bere eredua, literatura estiloari dagokionez: \u00abBi hitzetan esan, hamarretan esana zegoena\u00bb; \u00ab\"Facts\". Esaldi labur bezain trinkoak, horixe behar nuke\u00bb. Etengabe ahalegindu zen, bide horretan, \u00abnaturalismoaren senitarteko doinua\u00bb menderatzen, nahiz askotan ez zuen lortu; argota gutxietsi gabe, \"David Golder\"-en arrakastaren oinarrian egon zen estilo zirikatzaile hura eskuratu nahi izan zuen beti, elkarrizketa eta iradokizun lausoekin konbinatuta.\nIr\u00e8neren biografoek diotenez, \u00ab1926tik 1940ra, Ir\u00e8ne N\u00e9mirovskyk eleberri luze bakar bat idatzi zuen etengabe\u00bb; enbor nagusi horretatik sortu ziren adarrak eta adaskak, narrio luze nahi laburrak, horietako batzuk ostera erroberritu zirelarik.\nLiteratura kritikari orekatuenek onartzen dute, gaur egun, Ir\u00e8ne N\u00e9mirovskyk gutxienik eleberri handi bat idatzi zuela, \"Suite fran\u00e7aise\", eta ziurrenik idazle handi bat bilakatuko zela luzaroagoan bizi izan balitz.\nEuskal Herriarekiko harremana.\nIr\u00e8ne N\u00e9mirovskyk harreman luze eta ugariak izan zituen Euskal Herriarekin, bereziki Lapurdiko itsasaldearekin: umetan, gurasoekin batera etortzen zen udan, Biarritzera lehendabizi, Hendaiara gero; gaztetan, Parisen bizi zela, txangoak egin zituen maiz Donibane Lohizunera, Hendaiara edo Baionara, lagunekin; eta helduaroan, udako opor luzeak egiten zituen, urtero, Urru\u00f1an edo Hendaian, senarrarekin eta alabekin.\nEuskal Herrian \u2014bereziki Biarritzen\u2014 ezagututako jendeak eta lekuak baliatu zituen bere eleberrietako pertsonaiak sortzeko; eta aurkitu zuen idazteko behar zuen lasaitasuna.\nHaren biografo batzuek diotenez, euskaraz ongi mintzatzen zen Ir\u00e8ne.\nLapurdiko itsasaldea.\nBiarritzek eta orobat Lapurdiko itsasaldeak erakarmen handia izan zuten, bi mundu gerra artean bereziki, Europako aristokraziarentzat. Lehenagotik hasia zen handikien zaletasun hori Biarritzen alde, batik bat Eugenia de Montijo frantsesen azken enperatrizak 1854an bi hilabete bertan egin ondoren jauregi bat eraikiarazi zuenetik. Lehen Mundu Gerraren amaierak, baina, aro berri bat ekarri zion Biarritzi, are eta arrakasta handiagokoa: \"urte eroak\" etorri ziren; Europako aberats, artista eta jende ezagun guztien biltoki bihurtu zen, 1929an 70.000 turista ukaiteraino, tartean zinemako izarrak (Charlie Chaplin, Sarah Bernhardt), artistak (Picasso, Stravinsky, Paul Val\u00e9ry) edo aberats handiak (guztien gainetik, Albert L\u00f6wenstein belgikarra, garai hartan munduko hirugarren fortuna handiena). Boltxebikeen iraultzatik ihes joandako errusiar zuriak \u2014haietako asko, finantza eta negozioen munduan aberastuak\u2014 ugari bezain nabarmenak ziren Biarritzeko giro apartuan, loturak tsarren garaietatik eginak baitzituen hiriarekin errusiar aristokraziak: 1867tik, eliza ortodoxo errusiar bat dago Biarritzen.\nIr\u00e8ne gurasoekin etorri zen lehen aldietan Biarritzera, artean Kiev-en bizi zirelarik, 1910eko hamarkadan, boltxebikeak agintera iritsi aurretik; N\u00e9mirovskytarrak urtero etortzen ziren, garai haietan, Biarritzera, Donibane Lohizunera edo Hendaiara. Esan daiteke, beraz, umetatik zetorkiola Ir\u00e8neri euskal itsasertzeko herrietarako atxikimendu berezi hori.\n1920ko hamarkadako urteak bereziak izan ziren Ir\u00e8ne N\u00e9mirovskyren bizitzan, \"ero urteak\", nolabait esateko. 1921eko otsailean, Ir\u00e8nek 18 urte zituelarik, etengabeko txangoak egiten hasi zen adiskide eta lagunetik, autoan edo sidekarrean; txango horien jomuga izaten ziren, askotan, Biarritzeko H\u00f4tel du Palais luxuzkoa eta errusiarrek bereziki maitatua, edo Hendaiako Eskualduna jauregia, euskal estiloko arkitekturaz egina, 125 gelak eta aterpeko galeria amaigabeak, Txingudiko badiaren aurrez aurre, solaserako eta lagunarterako ingurumen ezin hobea baitziren.\nBizitza lasterketa ero moduan hartzea amaitzera etorri zitzaion Ir\u00e8neri, batik bat Michel Epstein ezagutu zuenean 1924ko urtearen amaieran, zer esanik ez Denise alaba jaio zenean 1929an. Hala ere, beti jarraitu zuen Lapurdiko itsasaldera etortzen, orain bere familiarekin: lehen eleberria, \"Le Malentendu\", 1924ko udan idatzi zuen Hendaian, \u00abeuskal udaz maiteminduta\u00bb, eta 1939ra bitarte, etenik gabe etorri ziren urtero.\nHain zuzen ere, \"Le Malentendu\" eleberrian izendatzen zuen Ir\u00e8nek Biarritz \"azoka kosmopolitaren\" erdigunetzat, Donostiarekin batera. Ir\u00e8nek Biarritzekin zeukan sentimenduzko lotura argiago ikusten ahal da \"L'Ennemie\" eleberrian: Gabri protagonista gaztea H\u00f4tel du Palais-ko gela batean irudikatu zuen, \u00abmagiazko ozeanoari begira, itzalez eta islaz, kresalaz eta kantu trinkoz beterik\u00bb.\nEredu literarioen iturri.\nIr\u00e8ne N\u00e9mirovskyk bizitza osoan Euskal herriarekin izan zuen lotura alderdi literariora ere lerratu zitzaion, 1920eko hamarkadan Biarritzen ezagututako handikietan hartu baitzuen, itxura guztien arabera, pertsonaiak eraikitzeko inspirazioa.\n1926an, aberastu berrien arketipotzat jo zitekeen Albert L\u00f6wenstein belgikarra. \"B\u00e9gonia\" izeneko luxuzko txaleta nahitaez ikusten zen Biarritzeko labarren goiburu, hegazkin pista bat alboan zuela. Familia judu batean jaioa, bere fortuna zeta artifiziala eta argindar sistemak ekoizten pilatu zuen. Bihotzeko gaitz bat zuenez, Lapurdiko itsasaldera etortzen zen zaintzera, negozioak albo batera utzi gabe, betiere: Xibertan proiektu handinahi erraldoi bat egin nahi izan zuen, aberatsentzako pribilegiozko bizileku hesitu bat, zaldi-lastertoki, kasino, dantzaleku, golf zelai eta luxuzko saltokiz hornitua. Proiektua ez zen, noski, gauzatu, baina zer hitz egina sortu zuen, eta haren izaera utopiko eta handiustea izan zen, ziurrenik, Ir\u00e8nek gogoan izan zuena \"David Golder\" irudikatzerakoan. Frantziako literatura mundura eramango zuen eleberria 1925-1929 bitarte idatzi eta landu zuen: \u00abBehin eta birritan berridatzi dut\u00bb, azaldu zuen Ir\u00e8nek, \u00abesan dezaket lau urtez landu dudala. Biarritzen sortu zen, alfer, ero eta biziotsu haien guztien ikuskizunaren argitan, mundu nardagarri haren argitan, finantzak, zalantzazko bankariak, plazeraren bila abiatutako emakumeak, gigoloak eta prostituzioa nahas-mahas erakusten zituena\u00bb.\nEz zen Ir\u00e8nerentzat, ziurrenik, eredu bakarra izango Albert L\u00f6wenstein, jatorri juduko errusiar aberats ugari biltzen baitzen garai hartan, Biarritzeko luxu eta bizitza arduragabeak erakarrita. Ez da ahantzi behar, besteak beste, Biarritzek sinagoga bat duela 1904az geroztik.\nIdazteko atsedenleku.\nIdazle izateko egokiera izan zuenetik eta hautu garbia egin zuenetik \u2014orobat, \"David Golder\"-ek 1929an izandako arrakastak bultzatuta\u2014 Ir\u00e8ne N\u00e9mirovskyk Lapurdiko itsasaldea lehenetsi zuen, uda-udazkenetan, bere sormenari zor zion atseden eta lasaitasun giroa gotortzeko.\nHendaian, Eskualduna jauregiaren itzalpeetan, berridatzi eta landu zuen \"Le Bal\" eleberriaren bigarren bertsio bat, 1930eko udan. Egunak hondartzan igarotzen zituen, Denisekin, Michelekin, haren anai Paulekin, Chourarekin, eta C\u00e9cile Michaud-ekin batera, luxuzko soiltasun batez inguraturik. Eguraldi txarra zenean, taldea Biarritzera edo Urru\u00f1ara joan ohi zen, itsasoaren garratza behatzera. Ir\u00e8neren oporretako argazki bat argitaratu zen \"L'Intransigeant\" aldizkarian, irailaren 28an, oraindik urtea bete gabeko Denise magalean zuela; beste argazki batean, Marie-Laure de Noailles-ekin ageri da. Hurrengo udak ere Hendaian igaro zituen, 1932an jende ospetsuen zerrendan ageri baitzen.\nUrru\u00f1an, antzina posta etxe izandakoa alokatzen zuten Epsteindarrek. 1933ko uda han igaro zuten; Ir\u00e8nek etxearen deskribapen hau jaso zuen bere lan koadernoan: \u00abLorategi estu bat, legarrezko bidexkak. Erabateko isiltasuna, urruneko ekaitzaren urruma eta oinatzen hotsa hartxintxarretan. Lore arrunt distiratsuak\u00bb. Sormenari eragiteko leku ezin egokiagoa gertatu bide zitzaion Ir\u00e8neri Urru\u00f1ako Posta etxea. 1933ko uda hartan, Ir\u00e8nek lau bat liburu berri itxuratu zituen etxe hartan.\n\"Le Vin de solitude\", N\u00e9mirovskyren eleberri guztietan eduki autobiografiko argiena duena, 1934ko udan idatzi zuen, Hendaian lehenbizi, Urru\u00f1an gero; aurreko udan egondako etxe hartan zirriborratua baitzuen. Donibane Lohizunera irtenaldiren bat ere egin zuen Ir\u00e8nek, susmo bat egiaztatzeko besterik ez bazen. euskal liburu dendetan ez zen bere aurreko liburuaren (\"Le pion sur l'\u00e9chiquer\") arrastorik ere ageri.\nUrru\u00f1ako Posta etxean, bigarrenez igaro zuten Epsteindarrek 1936ko uda luzea, urriaren hasiera arte. Irakurleei txantxetan hitz eginik, Ir\u00e8nek zioen \u00abberandu samar erantzuten dizuet, barka, baina oporrak erabili ditut nagitasuna erarik trinko eta arrazionalean praktikatzeko\u00bb. Ez zen guztiz egia: \"La Proie\" azkentzen aritu zen opor hilabeteetan, buru-belarri. Lasaitasun itxurak egin nahi zituen, baina bazuen zertan kezkaturik, urrunean bezala hurbilean ere. 1936ko martxoan, Hitlerrek Renaniaren inbasioa burutua zuen, eta udan Francoren matxinadak eragindako gerra bete-betean zegoen. Ir\u00e8neren ironiak ozta-ozta ezkutatzen zuen larridura: \u00abOporrak Urru\u00f1an igaro ditut, euskal herri zoragarri honetan, non, orain, nahasten diren kilkerren kantua eta... metraileten zarata, hemen alboan, Espainian!\u00bb.\nBere bizitzan gogoratzen zela lehenengo aldiz, 1937an, Ir\u00e8ne N\u00e9mirovskyk ez zuen uda Lapurdiko itsasaldean igaro: bigarren alaba, \u00c9lisabeth, martxoan jaio zenez, nahiago izan zuen etxe inguruan gelditu, La Fert\u00e9-Alais-en, Parisetik 50 km-ra. \u00abBigarren alabak sei hilabete besterik ez ditu, ez zaio komeni halako bidaia luze bat. Aurten ez hondartzarik, ez mendirik, baizik zelaiak eta basoa, eta batez ere atsedena\u00bb, azaldu zuen.\n1938ko udan, Hendaiara itzuli ziren oporretan Ir\u00e8ne eta bere familia. \"Ene Etchea\" izeneko euskal estiloko txalet handi bat alokatu zuten, hondartzaren parez pare. Ziurrenik, Urru\u00f1ako etxea baino agitzez merkeago zelako alokairua \u2015ordurako, zailtasun ekonomiko handiak zituzten\u2015, baina, baita ere, hondartza bertatik bertara zuelako, bi alaba txikiekin orduak aiseago eman ahal izateko. Bero etorri zen uda: \u00abHendaia, uztailak 6. Eguraldi ezin ederragoa... nire burua urkatzeko bezainbateko gogoa lanerako\u00bb, zioen Ir\u00e8nek bere egunkarian. Idatzi eta argitaratu beharra zeukan, ordea, une hartan diru iturri bat behar baitzuen premiaz. Orduan landu zuen \"Le Charlatan\", hurrengo urtean \"Les \u00c9chelles du Levant\" izenburuaz argitaratuko zuena.\n\u00abUztailak 7. Bero itogarria; zerua oskarbi, tupustean ekaitza lehertu da, zilarrezko euria, eguzki artean. Itotzen gara etxean, itotzen gara hondartzan. Lanerako gogorik ez, eta, aldi berean, ezinegon ilun hori...\u00bb, kezkaturik idatzi zuen Ir\u00e8nek. Hondartzako eguzkitako baten itzalpean, Katherine Mansfield eta Proust irakurtzen eman zituen orduak. Iluntzetan, senarra eta biak Donibane Lohizunera joaten ziren, itsasontziak porturatzen ikustera, edo Hondarribira, mugaz beste aldera joaten ziren afaltzera. Ikuskizun bakarra, halabeharrezkoa: Gipuzkoa aldetik zetozen iheslariak, Bidasoa gaineko zubia kamioietan igarotzen, edo ibaian zehar gauez, bestaldekoen lastargiek gidaturik. 1938ko uda hartan, Epsteindarrek emakume gazte iheslari bat gorde zuten etxean, lauzpabost urteko haur batekin batera; \u00abemakume ederra zen, oso\u00bb gogoratzen zen Denise.\nAzken oporrak.\n1939ko udako oporrak ekainaren erdialdean hasi nahi zituzten Epsteindarrek, Hendaiako \"Ene Etchea\"-n, baina bi astez atzeratu behar izan zituzten, Denisek lizeora sartzeko azterketa egin zezan, eta lehen jaunartzea egin zezan Ghika apaizarekin, otsailean katolizismora bihurtua baitzen familia osoa. Hendaiarako bidean abiatu aurretik, Ir\u00e8nek lau hileko ordainsari eskatu zizkion Albin Michel argitaletxeari, eta gomendiozko gutun bat idatzi zion C\u00e9cile Michaud-i, familiaren zerbitzua utzia baitzuen. \u00abEz ziren, ez, opor politak izan 1939ko haiek\u00bb, azaldu zuen Ir\u00e8nek. Eleberririk idatzi ez bazuen ere, argazki ederrak gordetzen dira, familia osoa, itxuraz zoriontsu, \"Ene Etchea\"-ko lorategian bildurik.\nBat-batean, baina, Deutsches Nachrichtenb\u00fcro berri agentzia naziaren albistea etorri zen, abuztuaren 22an, alemanen eta sobietarren arteko Molotov-Ribbentrop ituna iragarriaz; hor amaitu ziren Epsteindarren itxaropen guztiak, frantses herritartasuna lortzeko.\nIrailaren 3a goiz ederra esnatu zen, gerra aldarrikapenaren albistea iritsi zenean. Frantses turista guztiak Hendaiatik ateratzen hasi ziren, \u00ab...sandaliak oraindik hondarrez lohiturik, emakumeek malkoren bat irristatzen zutelarik...\u00bb, Ir\u00e8neren hitzetan. Azken egunak izan zituen Ir\u00e8ne N\u00e9mirovskyk Euskal Herrian.\nEuskara.\nN\u00e9mirovskyren biografo Myriam Anissimov-en arabera, frantsesaz gain Ir\u00e8nek errusieraz, polonieraz, ingelesez, alemanez, finlandieraz eta euskaraz egiten zuen, eta yiddisha ulertzeko gai zen.\nNola eta norekin ikasi ote zuen euskaraz ez dago garbi, baina arrasto bat ematen du Anissimov-ek berak, \"Suite fran\u00e7aise\"-ren hitzaurrean: Kiev-en eta San Petersburgon bizi ziren garaietan, hau da, Ir\u00e8ne neskato bat zela, N\u00e9mirovskytarrak Biarritzera, Donibane Lohizunera edo Hendaiara etortzen zirenean, \u00abIr\u00e8neren ama jauregi batean kokatzen zen bitartean, alabak eta haren zaintzaileak pentsio batean hartu behar izaten zuten ostatu\u00bb. Pentsa daiteke, beraz, amaren bizitza sozial goi-mailako hartatik at, zaintzailearen begiradapean bada ere, Ir\u00e8nek kalean egin zituela haurretako udaldi haiek, Urru\u00f1ako eta Hendaiako karriketan, giro euskaldun batean.\nEz bakarrik Euskal Herrian hitz egingo zuen Ir\u00e8nek euskaraz, gainera: Michel Epsteinekin 1926an ezkondu eta Pariseko Daniel-Lesueu hiribideko 8. atarira aldatu zirenean bizi izatera, Ir\u00e8nek beraren zerbitzura eraman zuen sukaldari euskaldun bat, Josephine Arozamena. Harekin euskaraz egiteko aukera izango zuen Ir\u00e8nek.\nOroimena.\nIssy-l'\u00c9v\u00eaque.\nBere azken egunak igarotako herrian, Issy-l'\u00a8\u00c9v\u00eaquen, N\u00e9mirovskyren oroimena gordetzen da. Alde batetik, 1921eko azaroaren 20az geroztik \u00abPlace du Monument\u00bb izena zeraman plaza berrizendatu zuten, 2005eko irailaren 2an, \u00abPlace Ir\u00e8ne N\u00e9mirovsky\u00bb deitzeko. Bestetik, idazlea bizi edo egon izandako lekuetan ibilbide literario bat dago antolatua, bi aukeratan banatuta: lehena, N\u00e9mirovskyk bere liburuetan dekribatutako herri barruko lekuetan barna egitekoa; eta bestea, herriaren inguruko larretan, N\u00e9mirovsky idaztera aterpetzen zen lekuetara, 8 km ingurukoa ibilbide batekin.\nParis.\nParisko Udaleko zinegotziek 2012ko otsailaren 6an eta 7an egindako saioetan beren gogoa adierazi zuten, Parisko kale edo bide publikoren bati Ir\u00e8ne N\u00e9mirovskyren izena jartzeko. Nahi hori 2013an bete zen: 15. barrutian, ZAC Boucicaut hirigintza aldean, \u00abIr\u00e8ne N\u00e9mirovsky zumardia\u00bb izena jarri zitzaion kale bati, Lacordaire kalearen eta Marianne-Breslauer zumardiaren artean."}
{"id": "24194", "revid": "393", "url": "https://eu.wikipedia.org/wiki?curid=24194", "title": "Baviera", "text": ""}
{"id": "24195", "revid": "2241", "url": "https://eu.wikipedia.org/wiki?curid=24195", "title": "Bremen", "text": "Bremen, hurrengo gauzak izan daitezke:"}
{"id": "24196", "revid": "201", "url": "https://eu.wikipedia.org/wiki?curid=24196", "title": "Hanburg (argipena)", "text": ""}
{"id": "24197", "revid": "431", "url": "https://eu.wikipedia.org/wiki?curid=24197", "title": "Jose Irazu Garmendia", "text": ""}
{"id": "24198", "revid": "431", "url": "https://eu.wikipedia.org/wiki?curid=24198", "title": "Miguel de Cervantes Saavedra", "text": ""}
{"id": "24199", "revid": "219", "url": "https://eu.wikipedia.org/wiki?curid=24199", "title": "Alemanezko literatura", "text": "Alemanezko literatura hizkuntza hori erabiltzen duten idazleek osatzen dute. Herrialdeei dagokienez, Alemania, Austria, Suitza eta Txekiakoak dira nagusi.\nIdazle klasikoen artean nabarmentzekoak dira Goethe, Grimm anaiak, Thomas Mann, Hermann Hesse, Franz Kafka eta Bertolt Brecht egile handiak.\nLiteraturako Nobel saria alemanezko 13 idazlek lortu dute (\"ikus atala\")."}
{"id": "24200", "revid": "59723", "url": "https://eu.wikipedia.org/wiki?curid=24200", "title": "Danierazko literatura", "text": "Danierazko literatura hizkuntza hartan egindakoa da, Danimarkako egileek osatua. Zalantza barik, mundu osoan Hans Christian Andersen ezagunena da, haur-literaturan egindako lanagatik (\"Sirenatxoa\" eta \"Ahatetxo itsusia\"). Orobat, Nobel saridunok aipatzekoak dira: Henrik Pontoppidan (1917), Karl Adolph Gjellerup (1917) eta Johannes Vilhelm Jensen (1944)."}
{"id": "24201", "revid": "65203", "url": "https://eu.wikipedia.org/wiki?curid=24201", "title": "Errumanierazko literatura", "text": "Errumanierazko literatura hizkuntza hartaz edo Errumanian egindakoa da."}
{"id": "24202", "revid": "6950", "url": "https://eu.wikipedia.org/wiki?curid=24202", "title": "Errusierazko literatura", "text": "Errusierazko literatura hizkuntza hartaz edota SESB zaharrean edo Errusian egindakoa da.\nXIX. mendeko Leo Tolstoy (\"Gerra eta Bakea\" eta \"Anna Karenina\") eta Fjodor Dostojevsky (\"Krimen eta zigorra\", \"Lurpeko oharrak\" eta \"Karamazov anaiak\") dira egilerik ezagunenak.\nLiburuak.\nErrusiako idazleen kanona.\nErrusiako idazleen kanon klasikoan, gizonez osatutako parnaso horretan, betiere Gogol, Tolstoi, Puxkin eta Fiodor Dostoievski aipatu ohi dira... \nVladimir Nabokov idazleak, literatura kritikariarena eginez, Puxkin eta Lermontov aparteko aurrekaritzat jarri zituen goren, eta horien ondoren, zerrenda batean Tolstoi lehen, Gogol bigarren, Txekhov hirugarren eta Turgenev laugarren. \"Ate joka izango ditut bulegoan Saltikov eta Dostoievksi halako nota txarra emateagatik\", gehitu zuen txantxati Nabokovek sailkapen horren berri ematean."}
{"id": "24203", "revid": "512", "url": "https://eu.wikipedia.org/wiki?curid=24203", "title": "Estonierazko literatura", "text": "Estonierazko literatura edo estoniera literatura (estonieraz, \"eesti kirjandus\") estonieraz (1.100.000 hiztun inguruko hizkuntza) egindako literatura da. Estonia, Iparraldeko Gurutzadez geroztik, Alemaniaren, Suediaren eta Errusiaren mende izan zen XIII. mendetik 1918. urte arte, eta ondorioz urriak izan dira estonieraz egindako idazlanak, oraintsuko mendeetaraino. Ezagunak diren Estonierazko idazki zaharrenak XIII. mendekoak dira. \"Livoniako Henrikeren kronika\" lanaren zati den \"Originates Livoniae\" idazkian, badira estonierazko toki izenak, hitzak eta esaldi zatiak. \"Liber Census Daniae\" liburuak (1241) baditu estonierazko toki izenak eta abizenak. Estonierazko testu lotu luzeen adibiderik zaharrenak \"Kullamaa otoitzak\" deritzenak dira, 1524. eta 1528. urteetakoak."}
{"id": "24204", "revid": "1668", "url": "https://eu.wikipedia.org/wiki?curid=24204", "title": "Euskarazko literatura", "text": ""}
{"id": "24205", "revid": "512", "url": "https://eu.wikipedia.org/wiki?curid=24205", "title": "Frantsesezko literatura", "text": "Literatura frantsesa edo frantsesezko literatura hizkuntza hartaz egindakoa da. Frantzia, Belgika eta Suitzako idazleak hartzen ditugu barne, baina baita beste hainbat herrialdetan jaiotako egileak ere, beti ere frantsesez idazten dutenak.\nMundu mailan oso ezagunak diren egileak eman ditu hizkuntza honek, esate baterako Victor Hugo, Alexandre Dumas, Jules Verne, Georges Simenon, Simone Beauvoir eta Marguerite Duras.\n2019 arte frantsesezko 14 idazlek lortu dute Literaturako Nobel Saria.\nHistoria.\nAntzinako frantseseko lehenengo idatzia Estrasburgoko Zinagitearen erromantzezko bertsioa da (842). XII. mendean historia kronikak idatzi ziren batez ere; egitandien kantak, horietako zaharrena \"Chanson de Roland\" (1100), Ingalaterrako eskuizkribu batetik kopiatua. XIII. mendean frantses literatura lan garrantzitsuenak, normandiarren konkistaren ondorioz, Ingalaterran egin ziren, baina XIV. menderako Frantzian idatzi ziren berriro.\nAhozko literatura bidezko epikak Erdi Aro osoan aurrera egin zuen (\"Roman de la rose\"). Antzerki zaharrenak liturgikoak izan ziren, eta lan horiez gainera, fabulak ere ugari idatzi ziren mende berean. XVI. mendea aberatsenetakoa izan zen literatura emaitzetan: Errenazimentu garaikoak dira F. Rabelais, P. de Ronsard eta M. de Montaigne. Antzerkian eta poesian Italiatik etorri ziren aldaketak eta berrikuntzak, eta prosan teologia, politika eta zientzia gaiak erabili ziren. F. de Malherbe, XVII. mendeko poeta eta teoriagile garrantzizkoa izan zen, eta hizkuntzaren dotoretasunaz arduratu zen. R. Descartes eta B. Pascal hitz lauzko saioengatik eta filosofia lanengatik dira ezagunak. Antzerkian, P. Corneille eta J. Racine Frantziako tragedia klasikoaren idazle nagusiak dira, eta Moli\u00e8rek arrakasta handiko komediak idatzi zituen.\nMarie de La Fayettek lehenengo eleberria idatzi zuen, \"La Princesse de Cl\u00e8ves\" (1672). XVIII. mendean klasikotasuna alde batera utzi zuten aldaketa handiak izan ziren: Voltaireren tragediak, P. Beaumarchaisen komediak, eta poesia eta eleberri ugari, baina garai hartako literaturaren ezaugarri nabarmenena pentsamendu errazionalaren eragina izan zen (Voltaireren \"Filosofia eskutitzak\", eta Dideroten entziklopedia lanak).\nFrantziako Iraultzak hala ere ez zituen literatura lanetarako aukera onak eskaini, eta idazleek ezkutuan idatzi zuten zenbaitetan (F.R. de Chateaubriand). Monarkia berriz indarrean jarri zenean askatasun handiagoa izan zuten idazleek; frantses erromantizismoaren garaia izan zen: poesian aipatzekoak dira A. de Lamartine, A. de Vigny, Victor Hugo, eta A. de Musset. Eleberriak ere gora egin zuen (Balzac, \"La Com\u00e9die humaine\"; Stendhalen eleberriak).\nErromantizismoaren ondoren parnasianismoaren garaia iritsi zen, eta teknika zehatzagoak erabiltzen hasi ziren (T. de Gautier, poesian). XIX. mendean errealismoa nagusitu zen, eta Emile Zolak naturalismoa sortu zuen (Guy de Maupassanten kontakizun laburrak ere eskola horretakoak ziren). Poesian, Baudelairek sinbolismoari bidea zabaldu zion (S. Mallarm\u00e9 ere talde bereko poeta zen), eta A. Rimbaud poesia modernoaren aitzindaria izan zen. XX. mendeko eleberri garrantzitsuenak M. Prousten \"A la recherche du temps perdu\" (1914-1927), eta A. Gideren \"Les faux-Monnayeurs\" izan dira, besteren artean. Baina eleberriaren garai emankorrena 1940. urteaz geroztikoa da: S. de Beauvoir, A. Camus, eta J.P. Sartre. Antzerki lanetan: S. Becketten berrikuntzak, J. Geneten antzerki antisoziala eta antinaturalista, eta E. Ionescoren antzerki \u201cgarbia\u201d dira nabarmentzekoak.\nNobel Saridunak.\nSully Prudhomme (lehenengoa munduko saridun guztien zerrendan), Maurice Maeterlinck, Romain Rolland, Anatole France, Henri Bergson, Roger Martin du Gard, Andr\u00e9 Gide, Fran\u00e7ois Mauriac, Albert Camus, Saint-John Perse, Jean-Paul Sartre eta Claude Simon.\nAzken frantzesesezko Nobel saridunen artean Jean-Marie Gustave Le Clezio dugu 2008an eta Patrick Modiano bestela 2014an."}
{"id": "24207", "revid": "103793", "url": "https://eu.wikipedia.org/wiki?curid=24207", "title": "Erdialdea", "text": ""}
{"id": "24208", "revid": "336", "url": "https://eu.wikipedia.org/wiki?curid=24208", "title": "Thomas Mann", "text": "Paul Thomas Mann (L\u00fcbeck, Schleswig-Holstein, 1875eko ekainaren 6a - Zurich, 1955eko abuztuaren 12a) idazle alemaniarra izan zen. \"Buddenbrooks\" (1901), \"Der Tod in Venedig\" edo \"Herioa Venezian\" (1912) eta \"Mendi magikoa\" (1924) liburu ezagunen egilea da. 1929an Literaturako Nobel saria eman zioten.\nPolitikoki, nabarmenena izan zen erregimen naziaren aurkako bere jarrera. Hainbat urtez M\u00fcnchenen bizi ondoren, arteriosklerosiak jota hil zen Suitzan. Bere garaiko lekuko argia izan zen Thomas Mann, Alemaniako eleberrigile moderno handiena kritikari askoren ustez. Estilo patxadatsu eta aldi berean ironiko batez azaldu zuen Europako kultura tradizioaren gainbehera, tradizio horren funtsezko balioak ukatu ez bazituen ere.\nBiografia.\nThomas Mann merkataritza aristokraziako familia bikainenetako batean hazi zen eta bere anaia nagusi Heinrichek bezala literatur zaletasun handia erakutsi zuen gazte-gaztetandik. Jaioterrian bertan egin zituen oinarrizko eta lehen mailako ikasketak, baina aita hil zenean (1891), eta bere senitartea hartuta, Munichera joan zen bere ikasketak osatzera eta sakontzera. Munichen, Mann gaztea artisten arteko giroan murgildu zen eta anaia zaharraren urratsei jarraituz buru-belarri sartu zen literatur munduan, eta zenbait aldizkaritan parte hartzen hasi, \"Simplicissimus\" izenekoan, besteak beste.\n1905ean Katia Pringsheimekin ezkondu zen, eta sei seme-alaba izan zituzten. Lehen Mundu Gerran nazionalismoaren alde egin zuen sutsuki,autoritarismoaren alde, baina gerra bukatu orduko jarreraz aldatzen hasi zen eta demokraziaren balioak onartu zituen azkenean. \"Betrachtungen eines Unpolitischen\" (1918, \"Apolitiko baten aburuak\") liburuan erakutsi zuen bere hasierako jarrera hura, anaia Heinrich progresista eta demokratikoarenari guztiz kontrajarria: liburuan Mannek aurrez aurre jarri zituen Alemaniaren \"Kultur\"-a (zibilizazio espirituala) eta sartaldeko herrien zibilizazio materiala. Bigarren Mundu Gerra aurreko urteetan nazismoaren aurkako jarrera garbia izan zuen.\n1933an, Hitlerrek aginpidea eskuratu orduko, hitzaldiak egiten atzerrian zegoela aprobetxatuz, bere herrialdera ez itzultzea erabaki zuen. 1933 eta 1938 bitarteko urteetan Suitzan bizi izan zen denbora gehiena, 1938an Estatu Batuetara joan zen, Princetonera, han unibertsitatean irakasle lanpostua lortu baitzuen, eta 1940an Kaliforniara. Gerra bitartean Hitlerren aurkako propaganda egin zuen mezuak idatziz eta irrati bidez lau haizetara zabalduz. 1944an Estatu Batuetako herritartasuna hartzea erabaki zuen. 1952an Suitzara itzuli zen eta handik hiru urtera hil zen, Kilchbergen.\nNazien aurkako hainbeste hitzaldiren artean, beheko hau adibide garbia da bere ideologia irmoaren adierazgarri:\nLanak.\nNahiz eta kontakizun molde klasikoei leial egon zen beti, Mannek konplexutasun berezi batez hornitu zituen beti moldeok.\nUmorea eta ironia erabiliz \u00f1abartu zuen bere idazkera aberatsa, eta kontatzen zituen historia sotilek sinbolismoz betetako edukia ikusten uzten zuten errealismo handiko itxuraren azpian. Analisia, zehaztasuna eta ironia izan ziren haren estiloaren ezaugarri nagusiak, eta artearen eta heriotzaren arteko harremana, eta eritasunarenaren eta osasunarenaren artekoa, gehien landu zituen gaiak.\n\"Der kleine Herr Friedemann\" (1898, \"Friedemann jaun txikia\") kontakizun bildumaren ondoren, Thomas Mannek publikoaren eta kritikaren arreta bereganatu zuen \"Buddenbrooks\" eleberriarekin (1901, \"Buddenbrooktarrak\"). Liburu horretan (bere bizitzan oinarritua neurri handi batean), familia burges baten gainbeheraren kontakizuna egin zuen familiako lau belaunalditan zehar.\nMannek, bere literatura ibilbidearen hasierako urrats haietan, arteari eta sortzailearen eta honen langaia den bizitzaren arteko harremanari buruzko gogoetak egin zituen bere liburuetan, aipatu den horretan, eta baita bere hurrengoetan ere: \"Tonio Kr\u00f6ger\" (1903) eta \"Tristan\" (1903) ipuinetan, adibidez. Ezkondu eta urte batzuetara sortu zuen bere lanik hoberenetako bat: \"Der Tod in Venedig\" (1912, \"Herioa Venezian\", Xabier Mendigurenek euskaratua). Eleberri labur horretan -idazle aleman baten bizitzaren azkeneko egunak Venezian, hiria kolera izurriteak jota dagoen garai batean- Mannek oso modu tragikoan, dekadentismoz asetako hondamen giro batean, erabili zuen bere literaturgintzako gai nagusia: artearen eta bizitzaren arteko gatazka, duintasun burgesaren eta senen askapenaren artekoa.\nLehen Mundu Gerrak eragin handia izan zuen Mannen politika eta kultur pentsamoldean, eta pixkana-pixkana jarreraz aldatu zuen. Buruan zerabiltzan ideia berriak beste maisulan batean azaldu zituen: \"Der Zauberberg\" (1924, \"Mendi magikoa\"). Eleberria Suitzako tuberkulosi gaixoentzako erietxe batean girotuta dago eta Hans Castorp gaztearen zalantzak azaltzen ditu: edo erietxean gelditu, bere baitan bilduta, eritasunaren eta heriotzaren liluraren mende, edo izatearen errealitateak onartu. Azken erabakia, munduari aurre egitekoa, idazlearen jarrera espirituaren sinbolotzat har daiteke. Obra horretan, bestalde, Thomas Mannek Europan berpizten ari zen militarismoaren arriskuez ohartarazi zuen, eta elkarrekin kontraesanean dauden bi modutara agertu zuen eritasuna: balio espiritualen sortzaile gisa, batetik, eta anarkia eta degenerazio gisa, bestetik. Eleberrian aurrez aurre jarri zituen progresismo burgesa, batetik, eta nazionalismo neoerromantikoa (nazismoaren aitzinekoa), bestetik, eta berak aurrenekoaren alde egin zuen argi eta garbi.\nNazismoa zabaltzen hasi zenean aurre egin zion gogor, eta Hitlerrek aginpidea eskuratu zuelako Suitzara erbesteratu behar izan zuenez geroztik (1933), Thomas Mannek filosofia sustrai sakoneko alegoriak moldatu zituen gizarte modernoari buruz.\nGermaniar kulturaren suspertzaileen eredua aldarrikatuz eta aldi berean arrazoiaren aldeko deia eginez, \"Freud\" (1929), \"Goethe\" (1932) eta \"Wagner\" (1933) saiakerak idatzi ondoren, bere eleberri nagusietako hi idatzi zituen: batetik, \"Joseph und seine Br\u00fcder\" (1933-1943,\"Jose eta bere anaiak\") zikloa (lau liburu), mendebaldeko zibilizazioaren sustraiak arakatuz eta Bibliako historia beste era batera azalduz, eta bestetik, \"Doktor Faustus\" (1947, \"Fausto doktorea\"), nazismoa gerta zedin lagundu zuten gorabeheren azterketa psikologiko eta moral sakona, bere arima deabruari saltzen dion musikari bati buruzko kontakizunaren bidez egina. Azkeneko lanetan bere betiko ironiaz eta umoreaz azaldu zituen gauzak berriro: \"Der Erw\u00e4hlte\" (1951, \"Aukeratua\") eta \"Bekenntnisse des Hochstaplers Felix Krull. Der Memoiren erster Teil\" (1954, \"Felix Krull iruzurgilearen aitorpenak\").\nZurichen hil zen, 1955eko abuztuaren 12an."}
{"id": "24209", "revid": "58701", "url": "https://eu.wikipedia.org/wiki?curid=24209", "title": "Ingelesezko literatura", "text": "Ingelesezko literatura hizkuntza hartaz egindakoa da. Britainia Handiko eta AEBetako idazleak dira nagusi, nahiz eta Afrika eta Ozeanian ere egile ugari egon.\nZalantza barik, historian zehar ingelesezko idazlerik handiena William Shakespeare izan da. Halaber, beste egile handien izenen artean Lord Byron, John Ronald Reuel Tolkien, Washington Irving, Edgar Allan Poe, Mark Twain, William Faulkner, Ernest Hemingway, Tennessee Williams, Arthur Miller, Truman Capote, Robert Louis Stevenson, Oscar Wilde, Arthur Conan Doyle, Rudyard Kipling, James Joyce eta Bertrand Russell ditugu.\nHistoria.\nErdi Aroa.\nXII. mendean finkatu zen ingelesa nazio hizkuntzatzat, Geoffrey Chaucerren eraginez, britainiar uharteetan. Ingelesezko testu zaharrenak, anglo-saxoiak kristautu ziren garaikoak dira. Beda Ohoragarriak, \"Historia ecclesiastica gentis Anglorum\" liburuan (VIII. mendea) adierazten duenez, Caedmon izan zen, VII. mendean, anglo-saxoieraz idatzi zuen lehenbizikoa.\nHurrengo bi mendeetan, erlijio poema ugari agertu ziren, eta Cynewulf izan zen garai haietako poeta behinena. Antzinako ingelesaren garaiko literatura lan bikainena \"Beowulf\" poema da (VII. mende ingurukoa, egile ezezagun batena), eskandinabiar epopeien tankeran taxututakoa. Prosari dagokionez, Alfredo erregearen garaikoak dira (IX. mendekoak, alegia) lehenbiziko lanak, latinetik ingelesera itzulitako testuak hain zuzen. Orduan hasi zen biltzen \"Anglo-Saxoi Kronika\" (\"Anglo-Saxon Chronicle\") delakoa, historiazko testuen bilduma, XII. mendean amaitu zena.\nGilermo Normandiakoak Ingalaterra hartu zuenean (1606), frantsesa eta latina lehenetsi ziren, anglo-saxoieraren kaltetan. Haiek erabili ziren kultura hizkuntzatzat, historiazko lanetarako batez ere. Garai horretakoa da Godofredo Monmouthekoa (XII. mendea), eta berak idatzi zuen \"Historia regum Britanni\u00e6\" (Britainiako erregeen historia) liburua, asmatutako gertaerak biltzen dituena. Liburu hori da Artur erregeari buruzko elezaharraren iturburua.\nPoesian, berriz, ingelesa erabili zen gehienbat, baina frantsesaren eta latinaren errimak hartu zituen. Normandiatarren konkistaren ondorengo poesia lan nagusiak bi hauek dira: \"Hontza eta urretxindorra\" (\"The Owl and the Nightingale\"), XII. mendearen bukaerakoa, eta Sir Gawayne eta zaldun berdea (Sir Gawayne and the Green Knight), XIV. mendearen bukaerakoa, egile ezezagunenak bi-biak. XIV. mendean zehar, normandiarren eta anglo-saxoien arteko integrazioaren eta nazio kontzientzia gero eta sakonago baten ondorioz, bestelako literatura mota bat garatu zen, garaiko errealitateari lotuagoa. Adibidez, \"Petri nekazaria\" (\"Piers the Plowman\"), ustez Wiliam Langlanden poema, nahiz eta erlijiozko alegoria bat izan, apaizen gehiegikerien kontrako adierazpena ere bazen, antzinako kristautasuna erreibindikatzen zuena.\nGarai berekoak dira, halaber, Richard Rolle eta Walter Hilton mistikoak, eta John Wyclif sermoilaria. Geoffrey Chaucer izan zen, hala ere, gizartearen egoera literaturara eraman zuena, eta, era berean, literaturari berari bide berriak zabaldu zizkiona. Chaucerren lan nagusia \"The Canterbury Tales\" (\"Canterburyko ipuinak\", 1386-1400) izan zen, bai bertan erregistro ugari erabili zituelako (burla mingotsa, sentsualitatea, etikari buruzko hausnarketa zorrotza, etab.), bai eta lan horretan ingelesaren oinarriak jarri zituelako.\nChaucerren jarraitzaile behinenak XV. mendeko idazle eskoziar batzuk izan ziren: Robert Henryson, \"Testament of Criseyde\" (\"Kriseideren Testamentua\") idatzi zuena, eta William Dunbar, \"Dance of the Seivin Deidly Syneris\" (\"Zazpi Bekatu Nagusien Dantza\") liburuaren egilea.\nGarai horretakoa da, orobat, Artur erregeari buruzko elezaharren ildotik sortutako idazlan nagusia eta, bide batez, generoa ixten duena, \"Morte d\u2019Arthur\" (\"Arturren Heriotza\"), Sir Thomas Maloryk idatzia. Garaiko herri literaturaren adierazpen nagusia izan ziren carol deitutako kantuak, dantzatzeko ere egokiak \u2013polititazko eta erlijiozko gaiak zerabilzkitenak\u2013, eta ingeles eta eskoziar tradiziozko baladak, antzinako literaturaren igorpena bermatu zutenak.\nErrenazimentua.\nBerandu heldu zen Britainiako uharteetara Europako kultura joera hori, eta XVI. mendea arte ez ziren bertan hedatu humanismoa eta italiar kutsuko gaiak. Prosan ingeles humanismoaren lehenbiziko idazle garrantzitsua Tomas Moro (Sir Thomas More) izan zen. \"Utopia\" izeneko liburua \u2013latinez idatzia\u2013 da bere idazlan nagusia. Moro Erreformaren etsai gogorra izan zen, eta, Eliza Anglikanoa Erramakotik banatu ondoren, hil egin zuten (1535).\nMororen garaikidea izan zen Wiliam Tyndale, eta haren etsaia teologia arazoetan. Tyndalek \"Biblia\" itzuli zuen ingelesera, eta oso ingeles eder, aberatsa eta, aldi berean, soila erabili zuen. Eliza Anglikanoaren bi korronteen (puritanoak eta episkopalistak) arteko gatazka teologikoen haritik, hitz lauzko idazlan ugari azaldu ziren. Horietan nagusia Richard Hookerren \"Laws of Ecclesiastical Polity\" (\"Eliza Politikaren Legeak\") izan zen.\nLehenbiziko eleberriak garai hartan agertu ziren: John Lyly-en \"Euphues, the Anatomy of Wit\" (\"Eufues, Izpirituaren Anatomia\"), filosofiazko adierazpen eta aipamen jakintsuez jositako eleberria, \u201ceufuismo\u201d deitutako estiloaren sorburua. Errealistagoak dira, berriz, Thomas Nasheren \"The Unfortunate Traveller\" (\"Zoritxarreko Bidaiaria\"), eta Thomas Deloneyren \"Jacke of Newberie\" (\"Newberieko Jacke\").\nErrenazimentuan agertu ziren, halaber, bidaia literatura, gerora sekulako arrakasta izan duena britainiar literaturan. Genero horretako lehenbiziko idazlea Richard Hakluyt izan zen. Poesian XVI. mendeko lehenbiziko poetek (John Skelton, Thomas Wyat eta Henry Howard) italiar ereduak eta gaiak jorratu zituzten, nortasun handirik gabe. Nortasun handiagokoak izan ziren Sir Philip Sidneyren idazlanak: \"Astrophel and Stella\" (soneto bilduma), \"Arcadia\" (artzain giroko eleberria, pasarte ugari bertsotan idatziak dituena).\nBerrikuntza handiena, hala ere, Edmund Spenser idazleak egin zuen, \"The Faerie Queene\" (\"Maitagarrien erregina\") alegoriazko poemaren bidez. Metrikari dagokionez, sonetoa izan zen erabiliena, eta sonetogile nagusiak Samuel Daniel, Henry Constable eta, batez ere, William Shakespeare izan ziren.\nAntzerkian William Shakespeare izan zen antzerki idazle nagusia, nahiz eta, lehenago, beste idazle batzuek ere antzerki lanak idatzi (Thomas Nortonek eta Nicholas Udallek, Senekaren eta Plautoren ereduetako tragediak eta komediak; John Lylyk, komediak; George Peelek eta Rober Greenek, errimarik gabeko bertsotan idatzitako amodiozko komediak; Thomas Kydek, mendekuari sarbidea ematen zioten melodramak; Christopher Marlowek, multzo honetako garrantzitsuenak, tragediak \u2013berea da \"Doctor Faustus\" antzerki lana, Shakespeare aurretiko behinena\u2013). William Shakespeareren antzerki lan nagusiak zenbait arotan banatu behar dira.\nXVII. mendea.\nBi gertaerak baldintzatu zuten britainiar pentsamoldea eta literatura: Iraultza puritanoak eta Orangeko Gilermoren monarkia parlamentarioaren sorrerak (1688an).\nProsan britainiar filosofiaren aintzindaria Francis Bacon izan zen, eta bere idazlan nagusiak \"Jakintzaren aurrerabidea\" eta \"Novum organum\". \"Thomas Hobbes\"ek, Baconen tesien ildotik, \"Leviathan\" liburua idatzi zuen, monarkiaren absolutismoaren alde.\nGarai bereko beste egile eta lanak: Sir Thomas Browne (\"Hilobiko ontzia\"); Robert Burton (\"Melankoliaren anatomia\"); Henry More eta Thomas Cudworth (\u201cCambridgeko platonikoak\u201d deitutako taldeko buruak); Izaak Walton, Roger North eta Gilbert Burnet apezpikua (biografiagileak); John Bunyan puritanoa (\"Erromesaren ibiltzea\" alegoria eta \"Gizagaizto jaunaren bizia eta heriotza\", ingelesezko lehenbiziko ohitura eleberria).\nPoesian John Donne izan zen literatura joera berrien aintzindaria, bere amodiozko poemetan. Donneren ondoren, \u201cpoeta metafisikoak\u201d izenekoen belaunaldia etorri zen, bi multzotan banatu zena: erregearen aldekoak (Thomas Carew, Sir John Suckling, Richard Lovelace) eta parlamentuaren aldekoak (George Herbert, Richard Ceashaw, Henry Vaughan).\nXVII. mendeko poeta nagusia John Milton izan zen. Milton, hasieran puritanoa izan bazen ere, oso teologia berezi batera (zenbaitetan heretikotzat ere jo zitekeena) iritsi zen. Bere poema nagusiak hauek izan ziren: \"Paradisu galdua\", \"Samson Agonistes\" eta \"Paradisu berriro aurkitua\". Antzerkian John Dryden da garaiko antzerki idazlerik emankorrena eta aipagarriena. Bere lan nagusia \"Dena maitasunaren truke\" komedia da.\nXVIII. mendea.\nKontinenteko literatura joerekiko harreman handia izan zuen britaniar literaturak, hein handi batean, eta eragin handia izan zuten Frantziako Ilustrazioan. Literatura soilari dagokionez, mendearen lehenbiziko erdian \u2013aro augustanoa\u2013 frantses klasizismoari jarratu zitzaion, Alexander Popek eta Samuel Johnsonek zehaztutako ereduen arabera.\nMendeak aurrera egin ahala, arau klasizistak alde batera uzten hasi ziren idazleak, eta, horren ondorioz, narraziogintza errealista zabaldu zen. Bide batez, misteriozko \u201celeberri gotikoa\u201d eta lehenbiziko idazle erromantikoak agertzen hasi ziren.\nProsan; saiakerari dagokionez, Alexander Pope eta Samuel Johnson (klasizismoaren defentsaile nagusia) izan ziren egile garrantzitsuenak. Azken honek idatzia da \"Ingeles poeta handien bizia\" izeneko literatura azterketa. Garai horretako aldizkariek \u2013\"The Spectator\" izenekoak batez ere\u2013 bultzatu zuten ingelesezko prosa gero eta askeagoa. Historia azterketen eremuan, David Hume eta Edward Gibbon dira idazle aipagarrienak.\nEleberria izan zen gehien landu eta aurreratu zen generoa. Garai honetako lehen narratzaile handia Jonathan Swift izan zen. Idazle honek, errealismoa alde batera utzita, oso idazlan zorrotzak egin zituen, bere garaiko instituzio politikoak zein erlijiozkoak eta gizakiaren izaera eta jokabideak kritikatzeko asmoz. Bere lan nagusia \"Gulliverren bidaiak\" izan zen. Narrazio errealistari dagokionez, Daniel Defoe idazlea izan zen emaitza biribilenak lortu zituena: Robinson Crusoe, Moll Flanders, etab.\nDefoeren ildotik beste idazle batzuk abiatu ziren, nor bere irizpidez: Samuel Richardson (\"Pamela\", \"Clarissa\" eleberri melodramatikoak), Henry Fielding (\"Tom Jones\", \"Joseph Andrews\" ekintza eta pertsonaia ugari dituzten eleberriak), Tobias Smollet (\"Roderick Randon\", \"Humphry Clinker\" eleberri bitalista eta komikoak, Dickensen bidea zabaltzen dutenak), Lawrence Sterne (\"Tristam Shandy\" gizonaren esperientzietan oinarritutako eleberria).\nMendearen bigarren erdian, Horace Walpolek \u201celeberri gotiko\u201d generoa sortu zuen, \"Otrantoko gaztelua\" eleberriaren bidez. Genero horren jarraitzaileak izan ziren Clara Reeve eta Ann Radcliffe, eta, literatura teknika hobea erabili zuten Matthew Lewis eta William Thomas Beckford eleberrigileak. Oso bestelakoak ziren Oliver Goldsmithek idatzitakoak (\"Wakefieldeko bikarioa\", adibidez), idealismoaren eta etika alorreko orientabideen adierazpenak baitziren.\nXIX. mendea.\nBi arotan banatzen da ingeles literatura: \"aro erromantikoa\" eta \"Victoria erreginaren aroa\".\nAro erromantikoa.\nPoesian sentimentuen adierazpen indartsua, naturarekiko harmonia eta irudimenaren gorespena ziren aro horretako poesiagintzaren ardatz nagusiak. Bi belaunalditakoak izan ziren ingeles poeta erromantikoak: lehen belaunaldikoak \u201clakistak\u201d (aintziren poetak) deituak izan ziren: William Wordsworth eta Samuel Taylor Coleridge, \"Balada lirikoak\" idatzi zituztenak; Coleridge, bestalde, urrutiko tokietan kokatutako gaiak lantzen hasi zen (\"Tamburlaine\", \"Kubla Khan\"). Wordsworth izan zen, hala ere, lirikan eragin handiena izan zuena.\nBigarren belaunaldiari dagokionez, George Gordon, Lord Byron ezizenez ezaguna, izan zen heroi erromantikoaren eredua. Lord Byronen idazlan nagusiak hauek dira: \"Childe Harolden erromesaldiak\" eta \"Don Juan\". Bigarren belaunaldiko poetarik erradikalena \"Percy Bysshe Shelley\" izan zen. Oso teknika malgua erabili zuen poesiagintzan, eta bere lan nagusia \"Prometeo kateetatik askatua\" izan zen. Belaunaldi honetakoa izan zen John Keats ere: \"Greziar kutxa bati Oda\", \"Endymion\", \"Hyperion\", etab.\nEleberrian Charles Robert Maturin irlandarrak \"Melmoth ibiltaria\" eleberri gotikoa idatzi zuen. Mary Shelleyk, poetaren emazteak, \"Frankenstein\" eleberria, eta Jane Austenek, \"Northangereko Abadia\" eta \"Harrotasuna eta prejuizioa\". Dena den, Walter Scott eskoziarra izan zen eleberrigile erromantiko ospetsuena. Bere idazlan nagusiak Eskozian kokatutakoak ditu: \"Rob Boy\", \"Guy Mandering\" eta \"Edimburgoko kartzelak\".\nGarai berekoak dira, baita ere, eleberrigile hauek: Bront\u00eb ahizpak (Anne, Charlote \u2013Jane Eyre ezizenaz ezaguna\u2013 eta Emily \u2013\"Ekaitz gailurrak\" idatzi zuena\u2013) eta Thomas De Quincey.\nVictoria erreginaren aroa.\nEleberrian, garai horretako eleberri errealistaren maisua Charles Dickens izan zen. Idazle honek Ingalaterra industrializatuak sortutako auzune ilun eta lohitsuak deskribatu zituen eta irakaskuntza sistemaren ankerkeria salatu: \"Oliver Twist\", \"David Copperfield\", \"Itxaropen handiak\". Umorea ere erabili zuen, hala ere, Dickensek: \"Pickwick klubaren hil ondoko agiriak\".\nWilliam Makepeace Thackeray idazleak, Dickensek ez bezala, burgesiaren mundua erretratatu zuen: \"The Book of Snobs\", \"Vanity Fair\". Anthony Trollopek apaizen eta politikarien kontrako satirak idatzi zituen (\"Phineas Finn\"), eta Mary Ann Evansek \u2013George Eliot ezizena erabili zuenak\u2013 burgesiaren balioen aurkakoak (\"Middelmarch\"). Satira idatzi zuen, baita ere, George Meredithek \"The Egoist\" eleberrian.\nGarai berekoa da Thomas Hardy, \"Madding Crowd\" eta \"Jude, the Obscure\" eleberrien egilea. Bestelako generoak landu zituzten Bram Stoker (\"Dracula\") eta Joseph Sheridan Le Fanu (beldurrezko narrazioak) irlandarrek, Wilkie Collinsek, Arthur Conan Doylek (Sherlock Holmes sortu zuenak) eta Robert Louis Stevenson eskoziarrak (\"Altxorraren uhartea\", \"Dr. Jekyll and Mr. Hyde\").\nHaur literaturari dagokionez, Charles Lutwidge Dogson \u2013Lewis Carroll ezizena erabili zuena\u2013 izan zen idazle nagusia, eta bere \"Alizia lurralde harrigarrian\" surrealismoaren aintzindaritzat hartu izan da. Poesian Alfred Tennyson izan zen aro horretako poeta nagusia. Idazle horrek tradizioaren balioen alde egin zuen, eta Erdi Aroko gaiak erabili zituen: \"Idylls of the King\", \"The Princess\".\nGarai bereko beste poeta batzuk: Dante Gabriel Rossetti, Algernon Charles Swinburne, Thomas Hardy, Robert Louis Stevenson, Gerard Manley Hopkins eta Robert Browning. Kritika eta saiakeran Thomas Carlyle, John Ruskin, William Morris, Walter Pater eta Matthew Arnold.\nXIX. mendearen bukaerako idazleak.\nRudyard Kipling eta Oscar Wilde idazleek, oso bide urrunetatik, burutu zuten XIX. mendeko literaturaren garapena, eta XX. mendekoarenari bidea zabaldu zioten. Britainiar inperioaren balioen defentsaile izan zen Kipling, baina bere idazlanetatik geratu dena naturarekiko lilura majikoa (\"Oihanaren liburua\") eta deskribapen indartsuak (\"Kim\"). Oscar Wilde, berriz, estetizismoaren bidetik abiatu zen. Bere idazlan nagusiak hauek dira: \"Dorian Grayren erretratua\" (gizartearen hipokresia salatzen duen komedia) eta \"Reading kartzelako balada\" (kartzelan idatzitako poema).\nXX. mendea.\nHiru motatakoak dira mende horretako britainiar literatura balditzatu duten gertaerak: bi Mundu Gerrak, gizarte eta ekonomia krisi gero eta sakonagoa, eta inperioaren deuseztatzea.\nPoesian William Butler Yeats irlandarrak tonu sinesgarriago bat eman zion XIX. mendetik zetorren poesia estetizistari (\"The Shadowy Waters\"). \u201cPoeta georgiano\u201d deitutakoek (Rupert Brookek eta Walter de La Marek, batez ere) naturaren deskribapen melankoliatsuak landu zituzten.\nEzra Pound eta T. S. Eliot Estatu Batuetako poetek eragin handia izan zuten britainiar poesian, zehaztasun intelektualari eta sakontasun filosofikoari sarbidea eman baitzioten. Eraginkortasun horren eredu nagusiak Elioten \"Waste Land\" eta \"Four Quartets\" poesia lirikoak dira. Surrealismoaren eragina, bestalde, 1930eko hamarkadan agertu zen, William Empsonen eta, batez ere, Dylan Thomas (\"The Map of Love\") galestarraren bitartez. Beste poeta garrantzitsu batzuk: Robert Graves (\"Claudius the God\"), Ted Hughes eta Thom Gunn.\nAntzerkian, Oscar Wilde irlandarrak hasitako berrikuntzaren bidetik, beste hiru irlandar abiatu ziren: W.B. Yeats (\"The Countess Cathleen\"), John Synge (\"Riders to the Sea\") eta George Bernard Shaw (\"Man and Superman\", \"Major Barbara\", \"Pygmalion). Hiru horiez gainera, badira aipatu beharreko beste antzerki idazle batzuk: Joseph Priestley, John Glasworthy eta T.S. Eliot. Azken honek, eragin handiko drama erlijioso bat izatzi zuen: \"Murder in the Cathedral\".\nBigarren Mundu Gerraren ondoren, antzerki soziala idatzi zuen idazle multzo bat agertu zen (\"angry young men\", \u201cgazte haserreak\u201d, euskaraz): John Osborne (\"Looking Back with Anger\"), Arnold Wesker, John Arden, etab. Bestalde, absurdoaren antzerkia landu dute Ann Jellicoek eta Harold Pinterrek, besteak beste.\nEleberrian, errealismoari jarraitu dio eleberrigintzak XX. mendearen lehenbiziko hamarkadetan. Polonian jaiotako Joseph Conrad idazleak giro exotikoetan kokatu zituen bere narrazioak (\"Lord Jim\", \"Heart of Darknees\"). Henry Jamesek, Estatu Batuetan jaioak, gizartearen kontraesanak aztertu zituen \"Daisy Miller\", \"The Golden Bowl\" eta, batez ere, \"The Turn of the Screw\" eleberrietan. H.G. Wellsek fikziozko eleberria landu zuen: \"The Firts Men in the Moon\", \"The Island of Dr. Moreau.\nWellsen ideia progresistak Arnold Benneten narazioetan ere agertzen dira. G.K. Chesterton katolikoak paradoxaren bidez adierazi zituen bere ideia etikoak eta erlijiosoak ('The Innocence of Father Brown\"). D.H. Lawrence, garaiko narratzailerik erradikalena, gizartearen konbentzionalismoaren kontra aritu zen: \"Sons and Lovers\", \"Lady Chatterley\u2019s Lover\" (azken hori debekatua izan zen, bere edukin erotikoarengatik).\n1920ko hamarkadako liberalismo ekonomikoaren emaitza dira E.M. Forster eta Aldous Huxley. Huxleyren \"Brave New World\" satira futuristak badu George Orwellen \"1984\" eleberriarekiko kidetasunik. Britainiar literaturaren berritzailerik handiena James Joyce irlandarra izan zen, berak idatzitako \"Ulysses\" eleberriak aurreko narrazioen eredu guztiak apurtu baitzituen. \"Finnegans Wake\" eleberrian areagotu egin zuen Joycek, hermetismo irakurgatitz bateraino, bere lieratura hizkera nahasi eta hautsia. Virginia Wolfek inpresionismoa landu zuen: \"To the Lighthouse\", \"Orlando\", \"The Waves\", \"Room of One\u2019s Own.\nBigarren Mundu Gerraren ondorengo urteetan oso literatura kritikoa agertu zen, eta garai horretako idazlerik adierazkorrena Evelyn Waugh, idazle katoliko kontserbadorea, izan zen, 1930eko hamarkadako britainiar gizartearen satira zorrotzak (\"A Handful of Dust\") eta eleberri sinbolistak (\"Brideshead Revisited\") idatzi zituena. Waughek eragina izan zuen, batez ere, Graham Greene (\"Human Factor\") eta Anthony Burgess (\"A Clockwork Orange\") idazle katolikoengan. Esperimentalistagoak izan ziren Lawrence Durrell (\"The Alexandria Quartet\" tetralogia idatzi zuena) eta Malcom Lowry (\"Under the Volcano).\n1950eko hamarkadatik aurrera,\u201dgazte haserreak\u201d izeneko taldeak izan zuen, eleberrigintzan ere, eragina, eta \u201celeberri proletarioa\u201d bideratu zuen: Allan Sillitoe, David Storey (\"This Sporting Life\"), etab. Frantses existentzialismoak eragin nabarmena izan zuen Iris Murdoch irlandarrarengan. Angus Wilsonek eta Mervyn Peakek, berriz, britainiar gizartea aztertu zuten. Samuel Beckett irlandarrak \u2013gehienbat frantsesez idatzi zuenak\u2013 Joyceren bidetik jarraitu zuen. Tom Sharpek umorezko eleberriak idatzi ditu.\nIdazleak.\nKontinenteka sailkatuko ditugu egileak, jaiotze-lekuaren arabera eta kronologikoki."}
{"id": "24210", "revid": "219", "url": "https://eu.wikipedia.org/wiki?curid=24210", "title": "Gaztelaniazko literatura", "text": "Gaztelaniazko literatura () hizkuntza hartaz lan egindako idazleek osatzen dute, bai Espainiakoek baita Latinoamerikakoek ere.\nHistorian zehar espainierazko idazlerik handiena, zalantza barik, Miguel de Cervantes da.\nBestela, azpimarratzekoak dira Vicente Aleixandre, Miguel Angel Asturias, Jacinto Benavente, Camilo Jos\u00e9 Cela, Jos\u00e9 Echegaray, Gabriel Garcia Marquez, Juan Ram\u00f3n Jim\u00e9nez, Gabriela Mistral, Pablo Neruda eta Octavio Paz Nobel Saridunak eta Miguel de Unamuno, Jorge Luis Borges eta Julio Cortazar.\nEspainiako literatura.\nXI. eta XII. mendeko \"jarcha\" direlakoak, \"muwashaha\" edo amodiozko kanten azken ahapaldiak, hartu ohi dira Iberiar Penintsulako lirikaren lekuko zaharrentzat. Hala ere, Europako Erdi Aroko literatura egitandien-kantekin eta poema epikoekin hasten da; Espainian, oso osorik gordetzen den mota horretako obra bakar bat dago, anonimoa: \"Cantar de mio Cid\" (XII. m.). Berant Erdi Aroan, batetik, gai erlijiozkoak, didaktikoak edo historikoak jorratu zituzten elizgizonen poesia landua sortu zen (Gonzalo de Berceo errioxar poetaren \"Andre Mariari mirariak\"); bestetik, Alfontso X.a Jakitunak, Toledoko itzultzaile eskolan obra asko itzuli edo moldarazi zituen, gaztelaniaren sendogarri izan zirenak. XIV. mendean, Juan Ruiz, Hitako artzipresteak Erdi Aroko obrarik bereziena idatzi zuen, \"Libro del buen amor\" (1330-1343), gertaera satiriko, erotiko, amodiozko eta moralizatzaile ugari kontatzen dituena. Hitz lauzko idazleen artean, Joan Emanuel infantea nabarmendu zen (\"Libro de los enxiemplos del conde Lucanor\"). XV. mendean, Erdi Aroaz gero asko erabili den poesia mota bat sortu zen, erromantzea; mende horretan, halaber, nabaria da Italiako literaturaren eragina. Idazle batzuk, hizkuntza zein literatura generoak eraberritzen saiatu ziren, baina Erdi Aroko gai eta molde berak landu ziren. Ondorengo urteetako poesian eragin handia izan zuen Jorge Manriqueren \"Coplas a la muerte del maestro don Rodrigo\" (1476 inguru) liburua da garai hartako obra nagusietako bat. Baina XV. mendeko obrarik behinena, Fernando de Rojasen \"Comedia de Calixto y Melibea\" edo \"La Celestina\" (1499) da, Errenazimentuaren izpiritu berriaren eta Erdi Aroko ezaugarrien sintesia egiten duena.\nLirikari dagokionez, Garcilaso de la Vega soldadu eta poetak Italiako bertso motak, sonetoak bereziki, finkatu zituen Espainiako poesian. Mende horretako poeta nagusiak Frai Luis Leongoa, eta Teresa Jesusena (edo Avilakoa) eta Joan Gurutzekoa mistikoak dira. Antzerkiari dagokionez, 1570. urtean saio satiriko herrikoiak jokatzen hasi ziren, eta Lope de Ruedak izaera komikoko antzezlan laburrak egin zituen, \"entremeses\" deituak. XVI. mendearen lehen erdialdean Zaldunen Liburuak ziren nagusi (\"Amadis\"); mende erdialdetik aurrera sortu ziren joera berrietan nagusia \"Tormesko itsumutila\" (1554) obra anonimoarekin hasitako \"pikaroen\" generoa izan zen: protagonista, genero horretako eleberri guztietan bezala, gizarte maila apaleneko \"antiheroi\" burutsu argia da, oztopo eta gabezia guztiak gaindituz, bizirik irauten duena; obra horretan, bestalde, eleberri modernoaren zantzuak antzeman daitezke.\nXVII. mendean, estilo barrokoaren gorakadarekin batera, literatura aro guztiz bikaina eta ugaria izan zen Espainian, Urrezko Mendea deitua. Espainiako literatura barrokoan bi joera izan ziren: Francisco de Quevedorena bata (\"La vida del Busc\u00f3n, llamado don Pablos\"), egitura bihurrikoa, bihurri bezain adierazkorra, eta batzuetan hizkera arrunta eta lotsagabea ere badarabilena, eta Luis de G\u00f3ngorarena bestea (\"Soledades\"), oso landua, literaturazale gutxi batzuen gozamenerako egina, eta metafora zail, neologismo eta hiperbolez betea. Prosazko literaturari dagokionez, gaztelaniaren eredutzat eta eleberrigintza modernoaren ezaugarriak sortu zituen egiletzat hartu dira ahobatez Miguel de Cervantes eta bere \"On Kixote Mantxakoa\"; barrokoaren ezaugarri batek gidatzen du liburuaren nondik norakoa: errealismoa eta idealismoaren arteko aurkakotasuna. Antzerkiari dagokionez, espainiar komediaren sortzailea den Lope de Vegak finkatu zuen ereduari jarraitu zitzaion XVI. mendean (\"Fuenteovejuna\"). Urrezko mendeko beste antzerkigile onena Pedro Calder\u00f3n de la Barca da, Loperen komediaren jarraitzaile hasieran eta pixkana bere estiloa ondu zuena (\"El alcalde de Zalamea\").\nXVIII. mendean nagusitu zen frantses jatorriko joera neoklasikoak helburu didaktiko eta moralizatzailea zuen; arrakasta handia izan zuten Tom\u00e1s de Iriarte eta Felix Maria Samaniegoren alegiek eta, antzerkian, Leandro Fern\u00e1ndez de Morat\u00ednen komediek (\"El s\u00ed de las ni\u00f1as\", 1806). Erromantizismoa berandu samar heldu zen Espainiara; joera horretako poeta nagusia Jos\u00e9 de Espronceda izan zen (\"Poes\u00edas l\u00edricas\", 1840). Bestalde, intimismoa eta melankolia izan ziren Rosal\u00eda de Castro galegoaren eta Gustavo Adolfo B\u00e9cquer sevillarraren (\"Rimas y leyendas\") obren ezaugarri nagusiak. Prosazko literaturan eleberri historikoa eta ohiturazkoa nagusitu ziren; ildo horretatik, Mariano Jos\u00e9 de Larrak garai hartako gizartearen kritika egin zuen. Antzerki erromantikoak jarraitzaile asko izan zituen Espainian; ospe handia irabazi zuten Jos\u00e9 Zorrillaren (\"Don Juan Tenorio\", 1844) eta, \u00c1ngel de Saavedra, Rivasko dukearen obrek.\nXIX. mendearen erdialdera, errealismoarekin, eleberrigintzaren maila jaso egin zen. Joera berri hori Pedro Antonio de Alarc\u00f3nen \"El sombrero de tres picos\" (1874) obrarekin hasi zen. Erromantizismoaren jarraitzaileak dira, halaber, nork bere herrialdeko giroa islatuz, Emilia Pardo Baz\u00e1n galegoa, Juan Valera andaluziarra eta, batez ere, Leopoldo Alas \"Clar\u00edn\" (\"La Regenta\", 1884) eta Benito P\u00e9rez Gald\u00f3s. XX. mendean literatura joerak ugaritu ziren. Modernismoak poesiaren berrikuntza ekarri zuen, M. Machadoren eskutik Espainian. \"98ko Belaunaldia\" deitu zen taldeko idazleek, berriz, Espainiako arazoekiko ardura handia erakutsi zuten: Miguel Unamuno, \"Azor\u00edn\", P. Baroja, taldeko eleberrigile nagusia, Valle-Incl\u00e1n, \"esperpento\" izenarekin ezagutu zen literatura ereduaren sortzailea, Maeztu, eta A. Machado, Gaztelako eremuen deskribatzaile bikaina. Belaunaldi horren garaikidea zen Juan Ram\u00f3n Jim\u00e9nez (Nobel saria, 1956) poetak, modernismotik aldenduta, poesia labur, trinko, eta batere apaingarririk gabea landu zuen. Bestalde, poeta klasikoen (G\u00f3ngora) miresle izateak eta abangoardia higikunde batzuen ezaugarri estetikoetan bat etortzeak \"27ko Belaunaldia\" izenarekin ezagutu zen taldera bildu zituen hainbat poeta: F. G. Lorca, R. Alberti, V. Aleixandre (Nobel saria, 1977), J. Guill\u00e9n, F. Salinas, L. Cernuda, G. Diego, D. Alonso. Miguel Hern\u00e1ndez poetaren obrak \"27ko belaunaldiaren\" eta Espainiako Gerra Zibilaren (1936-39) osteko lirikaren arteko trantsizioa markatu zuen. Gerra ostean, hainbat idazle erbesteraturik zegoela, C. J. Celaren \"La familia de Pascual Duarte\" (1942), C. Laforeten \"Nada\" (1934) eleberriek, eta D. Alonsoren \"Hijos de la ira\" (1944) poema liburuak garaiko ikuspegi ofizialaren baikortasunari kontrajartzen zitzaion ikuspegi ezkorra azaldu zuten aipatutako obretan. Poesian, 50eko hamarkadan, \"errealismo soziala\" izenarekin ezagutu zen joerak gizarteak bizi zituen arazoak islatu zituen: B. Otero eta G. Celaya izan ziren estilo haren aitzindari. Celaren \"La colmena\" (1951) eta M. Delibesen obrek eleberrigintza errealista iragarri zuten, R. S. Ferlosioren \"El Jarama\" (1956) liburuan gauzatu zena. 1960. urtetik aurrera joera errealista hura aldatzen hasi zen, eta L. M. Santos donostiarraren \"Tiempo de silencio\" (1962) obrak bide berriak urratzeko ildoa ireki zuen."}
{"id": "24211", "revid": "28455", "url": "https://eu.wikipedia.org/wiki?curid=24211", "title": "Portugesezko literatura", "text": "Portugesezko literatura hizkuntza horretan egindako literatura da, aspalditik Portugal-en eta berrikiago Brasilen eta Afrikako herrialde lusofonoetan (Angola, Cabo Verde eta Mozambike batez ere).\nErrenazimenduan urrezko garaia izan zuen Lu\u00eds de Cam\u00f5es-en \"Os Lus\u00edadas\" obrarekin, eta XIX. mendearen ondoren ere idazle oso ezagunak izan ditu: Fernando Pessoa poeta handia mendeen artean, XX. mendeko Jose Saramago eleberrigile handia, Nobel Saria eskuratu zuena 1998an.\nHistoria.\nErdi Aroa.\nLehen literatura galaikoportugesez idatzi zen, trobadoreek zabaldutako kantuez osatuta, proventzeraren eragin handia zutenak. Poema ezagunenak \"Cancioneiro da Ajuda\" liburuan jaso ziren. Portugalgo Dionisio I.aren gorteak, okzitaniarren antzera, poesia-sorkuntzaren gune garrantzitsu bat babestu zuen. Generorik garrantzitsuenak hauek dira: \"cantiga d'amigo\" (herri-tradiziokoa, emakume bat bere maiteari zuzentzen zaiona), \"cantiga d'amor\" (maitasun-poema dotoreak) eta \"cantiga d'escarnio e maldizer\" (poema satirikoak). Ezagutzen den autore bakanetako bat Mart\u00edn Codax da, trobadore gehienen kantuak anonimoak baitira.\nEpika ez zen hainbeste lantzen, Europako liburuen itzulpenak eta gutxi gehiago. \nErrenazimentua.\nErrenazimentuarekin hizkuntza kultua sortzen da, hizketa arruntetik urrun, latinizatua askotan. Kontinente osoan gertatzen den moduan Italiako eragina handia da poesian. Lu\u00eds de Cam\u00f5es (1524-1580) Portugalgo Errenazimentuko olerkari epikoa gailendu zen XVI. mendean. Haren \"Os Lusiadas\" (1572, Lusoren ondorengoak edo Portugaldarrak) Portugalgo poema nazional bihurtu zen.\nJo\u00e3o de Barrosek \"D\u00e9cadas da \u00c1sia\" idatzi zuen, Portugalgo bidaiari loriatsuen inguruan. Gil Vicente antzerki-sortzailea ere garrantzitsua izan zen, mota askotako obrak idatzi zituen eta: Erdi Aroko eragina duten biblia-zatien erlijio-irudikapenak, komedia klasikoen eta modernoen bertsioak, amodiozko gaizki-ulertuetan eta egoera barregarrietan oinarrituak.\nBarrokoa eta Neoklasizismoa.\nBarrokoak nolabaiteko gainbehera dakar, garaian espainiera kultura-hizkuntza gisa bultzatu zelako, 1640ko iraultzaren ondoren independentzia lortu bazuten ere. Gainbehera hori neoklasizismoan zehar mantendu zen bere horretan, lan oso klasikoekin eta berrikuntza handirik gabe.\nXIX. mendea.\nLiteratura berritzeko arau puristekin hautsi eta erabilera komuneko hizkuntza berreskuratu behar zen, Almeida Garrettek horri ekin zion erromantizismo ingelesa eta frantsesa ezagutu ondoren. Jarraitzaileak izan zituen, Castilho esaterako, baina. Antero de Quentalek eskola honen aurka erreakzionatu zuen eta poesia ezkor eta existentziala landu zuen, Te\u00f3filo Bragak jarraitu zuena (politikari moduan ere nabarmendu zen).\nErromantizismoaren beste idazle nabarmen bat Camilo Castelo Branco izan zen, baina Portugalgo prosa bere gorenera iristen da Jos\u00e9 Mar\u00eda E\u00e7a de Queir\u00f3s (1845-1900) eleberrigile errealistarekin, kanonaren ezinbesteko idazlea bihurtuko dena.\nXX. mendea.\nBi mendeen artean aipagarria da Fernando Pessoa olerkari modernista (1888-1935). Itzal handiko idazlea izan zen eta itzulienetako bat da.\nPessoaren lana heteronimo edo ahots poetikoen asmakuntzan oinarritu zen, eta, horri esker, lirikako erregistro guztiak ukitu zituen, literatura idazteko modua berritu zuen bere herrialdean (arrakastaren zati handi bat hil ondoren izan arren). Bere bertsoek modernismoaren, abangoardien eta post-erromantizismoaren oihartzunak dituzte, eta XX. mendeko poetei bidea ireki zien. Bigarren erdian Herberto Helder-en ahotsa nabarmendu zen, portugesezko poeta originalenetako bat.\nProsan autore garrantzitsuenak mende amaierakoak dira: Ant\u00f3nio Lobo Antunes eta Jos\u00e9 Saramago. Portugaletik kanpo bizitzea, kritika egitea, Literaturako Nobel sarirako hautagaiak izatea eta literatura hizkuntza nagusietarako itzuliak izatea dute ezaugarri komun. Saramagok Nobel saria irabazi zuen 1998an. Miguel Torga ere aipa daiteke eragina izan duten idazleen artean.\nCam\u00f5es sariak.\nCam\u00f5es sariak portugesez idazten duten idazleentzako sari nagusia da 1989tik. Sariak bizitza osoko lana saritzea bilatzen du, sortzaile hauek ondare literarioari eta kulturari egindako ekarpenak saritzeko. Hauek izan dira irabazleak:"}
{"id": "24212", "revid": "512", "url": "https://eu.wikipedia.org/wiki?curid=24212", "title": "Latinezko literatura", "text": "Latinezko literatura latinez sortutako literatura da. Antzinako Erromako literatura lanak biltzen ditu batik bat, kultura erromatarrak grekozko literaturako lanak ere sortu zituela kontuan hartu behar bada ere. Erromatar garaian sortu ziren latinezko literaturaren lan gorenak; Zizeron eta Virgilioren eskutik, esaterako. Garai honetako literatura, gainera, latinez zein grekeraz, klasikotzat hartzen da literatura unibertsalean, eta mendeetan zehar eragin nabarmena izan du beste idazleengan.\nErdi Aroan ere, latina kultura hizkuntza nagusia izan zen Europan; horrela, literatura oparoa sortu zen latinez, erlijio, filosofia eta historia gaiei buruz batez ere, eskolastika izeneko mugimenduaren baitan; Tomas Akinokoaren lumaz, esaterako. Pizkundearekin batera idazle klasikoekiko interesa areagotu eta jakintza iturri moduan hartua izan zen. Horrela, Pizkundeko humanismoaren ordezkari handia izan zen Erasmo Rotterdamgoak latin garbi eta jantzi batez idatzi zituen bere lanak. Nazio estatuen zabalkuntzarekin batera, ordea, latinak galdu egin zuen bere nagusitasuna. Horrela, lan erlijioso, filosofiko (Spinoza, kasu) eta zientifikoetara mugatu zen bere literatura, literatura lan nagusiak hizkuntza nazionalez idazten ziren bitartean. Egun latinak komunikazio tresna izaera ia guztiz galdu badu ere, badira zenbait idazle bere sormen lanak latinez egiten dituztenak.\nHastapenak.\nLatinaren arrasto materialak K.a. VII. mendetik aurrera aurki daitezke, harrietan edo aurkitutako zenbait objektutan eginiko inskripzio eran, apaizen kolegioek utzitako \"carmina\" edo ereserkiak kasu . K.a. 450. urteko XII Taulen Legea direlakoetatik zati batzuk besterik ez dira geratzen, baina geratzen direnek literatura estilo landua adierazten dute. Apio Klaudio Itsua, zentsorea eta kontsula izandakoa, latinezko lehenengo idazle ezaguna da: zuzenbideari buruzko lan bat (\"De usurpationibus\") eta aforismo bilduma bat idatzi zituen (\"Carmen de moribus\"), baina bere lanetik zati bakanak heldu dira gaurdaino . Dena den, literatura arloan, Livius Andronicus jotzen da lehenengo latinezko idazletzat: K.a. 240. urtean berak idatziriko tragedia plazaratu omen zuen. Hori baino lehenago, liburu gutxi zebilen erromatar kulturan eta, eskura dagoen informazioaren arabera, beti grekeraz idatzia (\"Liburu Sibilinoak\", esaterako, K.a. VI. mendean). Livius Andronicusen garairako, ordea, latinez idatzi eta irakurtzeko ahalmena nahiko zabaldurik zegoen Erroman, eta anitz ziren idazteari ekiten zioten hiritarrak, gehienetan beraiek eginiko jarduerei buruz (\"comentarii\", \"libri\", \"tabulae\") .\nHala ere, grekoen eragina nabarmena izan zen hastapen hauetan; kultura finekotzat jotzen ziren eta horrela literaturan eta beste arloetan ere haiek imitatzeari ekin zioten erromatarrek. Erromako herriak greziar tragediak eta komediak antzeztea eskatzen zuen eta horrela, antzerkia, eta batez ere komedia, izan zen hasieran landu zen literatura genero nagusia. Horrela, K.a. II. mendea latinezko antzerkiaren urrezko aroa dela aipatu da. Antzerkigile nabarmenena Plauto (K.a. 254- K.a. 184) dela esan daiteke. Plautoren ondorengoak baina lehenengo garai honetako komedia egileak izan ziren baita ere Terentzio eta Zezilio Estazio K.a. II. mendearen lehenengo erdian. Komediaren ildotik, eta beste zenbait generoren iturrietatik edanez, satira ere Antzinako Erromako literatura genero nabarmena izan zen, batez ere Gaio Luzilioren K.a. II. mendearen bigarren erdian.\nBeste alde batetik, Homerori jarraiki, epopeia izan zen lehenengo idazleek landu zuten beste genero garrantzitsu bat, eta horrela K.a. III. mende bukaerako Nevio eta bere \"Bellum Poenicum\", Erromako aberri-epopeia bat, aipatu behar dira. Olerkigintzan ere nabaria izan zen greziar tradizioaren eragina: hasieran erromatarrek saturnio izeneko bere metro edo bertso neurria erabili bazuten ere (hain zuzen ere, Livius Andronicus idazleak saturnioa erabili zuen \"Odisea\" lanaren itzulpena egiteko), hexametro daktiliko grekoa hartu zuten geroago olerkietarako oinarri gisa (Ennio (K.a. 269 - K.a. 169) bere \"Annales\" erromatar epopeian, kasu). Literaturaren gorenean olerkigintza eta antzerkia zirelarik garai honetan, prosak nekez lortzen zuen beste generoen maila. Prosa arlo praktikora bazterturik, historiografiaren arloan hautematen dira lehenengo idazleak. Hauek urtez urte eta gertaerak bilduz jasotzen zuten Antzinako Erromako historia, \"annales\" direlakoen tradizioaren barnean, eta horregatik \"analista\" izenaz ezagutu izan dira. Hauen artean aipatu behar dira K.a. III. mendearen bigarren erdian, Kinto Fabio Piktor eta Luzio Zinzio Alimento, grekeraz idazten zutenak biak, Erromako historia atzerrian zabaldu eta goraipatzeko asmoz. Ildo honetatik, Katon Maior (K.a. 234 - K.a. 149) jotzen da latindar prosaren sortzailetzat askoren ustetan: \"Origines\" bere idazlana Erromako historia bilduma da, bere aurrekoen datu bilketa hutsak gaindituz; \"De agri cultura\" lana nekazaritzari buruzko eskuliburu zabala da.\nGiro politiko bizia zegoen Antzinako Erroman erretorika ere genero garrantzitsua bihurtu zen. Apio Klaudio Itsuak Pirroren aurkako guda dela eta emandako hitzaldi baten berri badago ere, Gerra Punikoen garaian bilakatu zen erretorika arte literario bat. Lehenengo erretorikotzat ere jo behar da Katon Maior: 150 hitzaldi idatzi zituen guztira, nahiz eta hauetatik 80 bat hitzaldiren zati batzuk bakarrik ezagutzen diren. Grakotarrak, Tiberio Grako eta Gaio Grako ere garai honetako hizlari ospetsuak dira.\nK.a. II. mendearen bukaeran itxi ohi da latinezko literaturaren hastapenen garaia. Mugarritzat Zizeronen jaiotza jarri ohi da; bere bizitzako urteak, Augustoren garaiarekin batera, literatura erromatarraren urrezko aroa osatzen du, prosa eta olerkigintza arloetan batez ere.\nUrrezko aroa.\nGreziar kultura bereganaturik, erromatarrak jabetu egin ziren berezko kultura idatzia eta literatura beharrezko zirela Erromatar Errepublikaren ospea eta loria zabaltzeko. Horrela, idaztea erromatar hedapenerako tresna bihurtzen da, erromatar gizartea eratzen ari ziren estatu gizonen eskutik, hasiera batean. Bi alditan zatitu ohi da urrezko aro hau: zizerondar aldia eta augustoar aldia, Zizeron eta Zesar Augusto bizitzen mugarriekin bat datozenak. Bi garaien ezaugarriak arrunt ezberdinak dira: zizerondar aldia garai nahasia izan zen politika arloan; augustoar aldian, berriz, bakea eta egonkortasuna izan ziren nagusi.\nZizerondar aldia Zizeronen jaiotzatik (K.a 106) (K.a. 80. urtetik, beste batzuen iritziz) abiatzen da eta K.a. 43. urtean ematen da bukatutzat, haren heriotzarekin batera. Garai honetako giro politiko nahasian, Zizeron Erromako historiako hizlari finena izan zen eta esan izan da berarekin heltzen dela gorenera latin hizkuntza. Zuzenbideari, politikari eta baita ere filosofiari buruzko bere idazlanetatik asko gorde dira; horien artean, hark idatziriko 800 bat gutun, besteak beste Julio Zesar, Brutus, Ponpeio eta Marko Antoniori zuzendutakoak, Antzinako Erromako historia jasotzen dutenak. Garai honetakoa da Lukrezio poeta epikurearra, \"De rerum natura\" olerki filosofiko ospetsuaren egilea. Katulo latinezko lehenengo olerkari lirikoa da, eta ezagunak dira Klodia bere maitaleari buruz eginiko olerki hunkigarriak.\nHistoriografian joera berria garatu zen Zizeronen hizkuntzaren apaingarritasunaren aurka. Estilo labur eta lehorrago honetan historia idazleak izan ziren Julio Zesar, besteak beste bere \"Commentarii de Bello Gallico\" bildumarekin, non Galiako konkista argitasun eta zehaztasunez kontatzen duen, eta hori dela-eta egun latinezko literatura ikasteko abiapuntu gisa erabili ohi dena , eta Salustio, Tuzidides grekoaren ereduari jarraiki eta Julio Zesar bezala, gertaera historikoak estilo hotz eta xehatu batez jaso baina aldi berean gertaera historikoen kausak ere aztertzen saiatzen dena, bere \"De coniuratione Catilinae\" edo \"Katilinaren zimarkua\" lanean, esaterako. Azkenik, Kornelio Nepote biografo eta historialariak ere, Zizeron eta Katuloren laguna, erromatar ikuspegia alde batera utziz eta zintzotasunez beste herrietako historiak ere kontatuko zituen. Beste alde batetik, Nigidio Figulok eta batez ere Varronek lan zientifikoen dibulgazioari ekingo zioten. Varronek denetariko gaiak landu zituen: filosofia (morala, batez ere), biografiak, historia, arkeologia, gramatika, nekazaritza, ... Zoritxarrez, idatzi zituen 74 lanetatik, 3 bakarrik gorde dira: nekazaritzaren gaineko \"Rerum rusticarum libri III\" eta beste lanen zati bakan batzuk besterik ez.\nGarai honetan, antzerkiak behea jo zuen, K.a. II. mendean gorenera heldu ondoren. Antzinako lanak behin eta berriz plazaratzen ziren, herriaren interes handirik gabe. Horrela, herrikoiagoa zen pantomimak arrakasta izan zuen urte hauetan, Publilio Siroren eskutik, zeinaren \"Sententia\" batzuk, bere lanetan botatzen zituenak, gorde diren. Halaber, mozorroturiko pertsonaia finkoak (\"Pappus\", aitona; \"Sannio\", pailazoa eta bestelakoak) zituzten atelakoak ere (aktoreak Atela hirikoak baitziren) antzezten ziren. Urteak aurrera, arte hauek interesa galdu zuten.\nK.a. I. mendean eta Oktavio Augusto enperadore izan arte, Antzinako Erromak gudu eta gatazka anitz jasan zituen. Literatura sortzaileek gogor ekin zioten giro honi; baina Oktavio Augustoren agintepean, kezka politiko eta sozialak baretu eta egonkortasuna heldu zenean, loratu zen sormena. Besteak beste, Augusto enperadorearen inguruko Maecenas aberatsaren babespean (eta hortik dator \"mezenas\" hitza) denetariko idazleek eta batez ere poetek inperioko idealak bereganatu eta kantatu zituzten. Virgilio olerkaria idazten hasi (K.a. 42) eta Tito Livioren heriotza (K. o. 17) bitartean eta augustoar aldia ere deitu den garai honetan gailentzen da erromatar literaturaren urrezko aroa, Horazio eta Ovidio ere hartzen dituena . Erromatarrak berak laster baino lehen garai honetako idazleak eta lanak kanon klasiko bihurtzera bultzatu zituztenak izan baziren ere, hala nola I. mendetik bertatik klasiko hauek eskoletan irakatsiz, historiak ere kanon klasiko hau onartu eta literatura unibertsalaren gorenean atxiki ditu .\nTito Livio erromatar historialari nagusia izan zen. Bere \"Ab urte condita libri\" bilduman Antzinako Erromaren historia zehazten da bere sorreratik K.a. 9. urtera arte, urtez urte, bere aurreko analisten estiloa jarraituz. 142 \"libri\" edo liburukitan idatzia, gutxi gorabehera lan osoaren laurdena bakarrik gorde da, zoritxarrez. Historia zorroztasunez jarraituz, iturri ezberdinak erkatuz, antzinako Erromako historia abertzale bat osatu zuen, prosa landu batez.\nVirgilio naturaren olerkari gorena da. \"Bukolikak\" eta batez ere \"Georgikak\" olerkigintza unibertsalaren poema onenetakoak direla baieztatu da . Antzinako Erromaren epika poema nagusia den \"Eneida\" ere, latinez inoiz idatziriko olerki luzeena dena eta Erromako kultura eta pentsaera ulertzeko ezinbestekoa, Virgiliok idatzi zuen. Bere lanean Antzinako Greziako idazleen arrasto anitz aurki badaiteke ere (esaterako, \"Eneida\" poemak \"Iliada\" eta \"Odisea\" poemen ereduari jarraitzen dio eta horien jarraipena dela esan daiteke) Virgilioren olerkiak originalak, hunkigarriak, sentikortasunez beteak eta formalki perfektuak direla aipatu da .\nHoraziok satira eta lirika landu zituen. Metrika grekoa latinera ekarri eta egokituz, bere bertsoak perfekzioaren eredutzat jotzen dira, eta horrela \"callida iunctura\" delakoan edo hitzak leku egokienean jartzen trebeena Horazio dela aipatu da. Lirikan ezaguna da bere bizitza-filosofiagatik, Epikuroren pentsaeratik estoizismora bilakatuko zena. Horrela, ezaguna den \"Carpe diem\" esaera bere bertso baten zati bat da. Bere lan liriko garrantzitsuenak \"Odak\" eta \"Epistolak\" dira.\nOvidio da urrezko aroaren hirugarren eta azken olerkari handia. Elegia izan zen gehien landu zuen generoa, eta berarekin amaitzen da genero hau latinezko literaturan, Erdi Aroan idazle zenbaitek berreskuratu arte. Amodioaren olerkari, ezagunak dira bere \"Amores\" eta \"Ars amatoria\" lanak. Erromatar mitologiaren bilduma den \"Metamorfosis\" lana ere osatu zuen. Klasiko bihurturik, Erdi Aroan eta aurrerago ere eredutzat hartu den olerkaria izan da.\nHiru olerkari hauen poemek \"ars\" edo teknika eta \"ingenium\" edo argitasuna uztartzen dituzte. Antzinako Greziako metrika eta bestelako teknikak latin hizkuntzara egokituz eta euren berezko arima ezarriz, latinezko literatura gorenera heldu zen. Horrela, hurrengoentzako estilo finko, orekatu eta fina utzi zuten.\nZilarrezko aroa.\nLatinezko literaturaren zilarrezko aroa lehenengo mendearen hasieratik (Augustoren heriotza izan zen K. o. 14tik hain zuzen) bigarren mendeko hasierara arte luzatzen da . Urrezko aroko idazleak klasiko bihurturik, literatura mailaren apaltze bat gertatu zen lehenengo mendean zehar. Hala ere, Erromako Inperioaren zabalkuntzak urrutiko probintzien eragina ekarri zuen literaturara, kanon klasikoak eraldatuz. Horrela, garaiko literaturak kutsu kosmopolita eta izaera humanista hartu zituen. Batzuen iritziz, aro hau bitan zatitzen da: lehenengoan, klaudiotarrak agintean daudelarik, berrikuntzetarako bidea zabaltzen da; bigarrenean, berriz, flaviotarren mendean, klasizismora itzultzen da.\nOlerkigintzan, Ovidioren laguna izan zen Albinovanus Pedo jarri da literaturaren atal berriaren adibide gisa, bere olerkien monotonia dela eta, kontalari trebea izan bazen ere . Aurrerago, bizitza laburra izan zuen Pertsio satirak idatzi zituen estoiko bat izan zen, hil eta gero arrakasta handikoa eta Erdi Aroan estimatua bere pentsaeraren zuzentasuna dela-eta. Marko Valerio Martzialek epigramak erabili zituen bere satiretarako. Azkenik, Juvenalek aberats eta boteretsuen aurka botatako zirikadak aipatu behar dira. Bera izango zen garaiko azken satirikoa, eta ondoren, mendeetan zehar mespretxuz begiratutako literatur generoa izango zen, XVI. mendean berreskuratua izan zen arte, hain zuzen ere Juvenalen eskutik. Fedrok bere aldetik Esoporen fabulak bertsoetan jarri zituen. Fedroren fabulek oihartzun zabala izan zuten Erdi Aroan; eta, gerora, Jean de La Fontaine XVII. mendean eta Felix Maria Samaniego XVIII. mendean fabulistek Fedro bera izan zuten eredu, euren fabulak osatzeko. Garai honetako epikan, Lukano, Publio Papinio Estazio, Silio Italiko eta Gaio Valerio Flako aipatu behar dira. Senekaren iloba zen Lukanok, Neronen aurkako Pisonen zimarkukide izatea leporatu eta horren ondorioz gazte gazterik hil arren, lan ugari sortu zituen, baina bakan batzuk bakarrik gorde dira. Garrantzitsuena \"Farsalia\" izenburukoa da, hexametroetan idatzia hamar liburukitan zehar, Eneida ondoren erromatar epopeia handiena dena eta balio handiko agiri historikoa, Zesar eta Pompeioren arteko gerra zibilaren berri ematen baitu.\nZizeronen garaian erretorikak zuen maila galdu egin zuen, askatasun politikoen galerarekin batera. Errepublika garaian foroan izaten ziren eztabaidak desagertu dira eta Augustoz geroztik, erretorika deklamazio hutsa bilakatzen da. Horrela, gazteen hezkuntzarako funtsezko gaia da eta, gai mamitsuak bazterturik, gehiegizko apaingarriak sartzen dira hitzaldietan, entzuleak hitzaldiaren edertasunaz liluratu nahian eta hitzaldiaren gaia eta kausa alde batera utzirik. Erretorika arlo honetan, Marko Anneo Seneka edo Seneka Zaharra nabarmendu zen, antzinako hizlari ospetsuek gai ezberdinak aztertzeko era azaltzen baitu 64 \"controversiae\" edo aferatan zehar, baina horietatik batzuk bakarrik gorde dira. Horrela, erretorikaren historiarako garrantzi handiko testigantza utzi zuen. Antzinako Erromako historiaz liburu bat ere idatzi zuen, egun galdurik dagoena.. Kintiliano pedagogo bikainak ere erretorika landu zuen. Besteak beste, \"Institutio Oratoria\" (euskaraz, \"Hizlariaren hezkuntza\") izenburuko lana idatzi zuen, erretorikari buruzko irakaskuntzaz aritzen dena. Garaiko historialari nabarmenena izan zen Tazitok erretorikaren gainbeheraren berri eman zuen bere \"Dialogus de oratoribus\" (euskaraz, \"Hizlarien gaineko solasaldia\") lanean: erretorika aro hartan falta zen askatasunezko giro politiko batean garatu behar zen. Berak emandako hitzaldi zenbait goretsiak izan ziren bere garaian.\nHistoriografian, inork ez zion heldu Erromatar Errepublikako garaiari edota Gerra Punikoei. Seguru asko, Tito Livioren maisulanek garai haiek itxita utzi eta kontatzeko gutxi utzi zuten. Garaiko idazlerik handiena Tazito izan zen. Bere esperientzia politikoak garaiko historia zorrotz azaltzeko aukera eman zion. \"Analak\" eta \"Historiak\" lanek 14-96 urte bitarteko erromatar politikaren irudi sakona eskaintzen dute, pertsonaia eta pasadizo bakoitzaren inguruan lezio moralak emanez. Historiografian eta zientzia arloan ere, Plinio Zaharra ere idazle argitsu eta ugaria historian. Langile sutsua, gau eta egun irakurtzen eta idazten aritzen omen zen. Bere lan asko galdu badira ere, zorionez \"Naturalis Historia\" lan itzela gorde da, non denetariko gaiak aztertzen diren. Plinio Gaztea bere iloba ere aipagarria da latinezko literaturan, batez ere idatzi zituen \"litterae\" edo gutun ugariengatik. Biografia landu zuen egile nabarmen bat Suetonio izan zen, Traiano enperadorearen garaian, eta Plinio Gaztearen laguna ere izan zena. Berari zor zaio \"De Viris illustribus\" izenburuko bilduma\nEleberrian, Petronio aipatu behar da. Neronen laguna izan zen, eta \"arbiter elegantiae\" moduan hartua izan zen gortean. Garaiko Erromako gizartea erretratatzen duen \"Satyricon\" prosazko eta bertsozko eleberri pikaresko barregarriaren egiletzat jotzen da. Seneka eta Lukano bezalaxe, Pisonen zimarkukide izatea leporatu zioten eta bere buruaz beste egitera behartu zuten.\nLatinezko literaturaren gainbehera.\nII. mendetik aurrera, latinezko literatura agortzen doa. Idazle klasikoen eredua galdu eta literatura joerak beste bide batzuk hartzen ditu. Arrazoi gisa, genero klasikoen aurka jotzen zuen kristau literaturaren sorrera aipatzen da. Estilo eta genero berriak Erdi Arora arte ez dira guztiz garatuko . Beheraldia nabarmenagoa izan zen Alexandro Severoren heriotzaren ondoren, 235. urtean, kaosa nagusitu zenean inperioan zehar, Dioklezianoren garaira arte, III. mendearen atarian.\nOlerkigintzan, hutsune nabarmena dakar II. mendeak. Juvenalen satiren ondoren, generoa ia guztiz desagertu egiten da . Beheraldi horren erakusgarri, gorde diren garai honetako olerkien egileak beraiek dira: Hadriano, enperadorea bera, eta Luzio Anneo Floro, historialaria. Apuleioren olerki batzuk ere gordetzen dira, baina mamirik gabeko gaien inguruan. Hala ere, nabari da aldi berean estilo berria zabaltzen dela: olerki laburrak eta metrika sinple eta aldi berean landuetan, aurreko garaiko hexametroak alde batera utziz . Anianok eta Septimio Serenok gai pastoralak hautatu zituzten bere olerkietarako, Alfius Avitusek olerki luzexka osatu omen zuen Erromako historiari buruz, eta Marianus \"Lupercalia\" izeneko baten egile izan zen. Egile hauek \"poetae nouelli\" izenpean bildu ziren, Terentianus Maurus metrikoaren eskutik.\nBeste literatura generoetan ere idazle gutxi nabarmentzen dira. Salbuespen gisa, Apuleio, \"Asinus aureus\" (euskaraz, \"Urrezko astoa\") eleberri ospetsuaren egilea, aipatu behar da, antzinatik gorde den lehenengo eleberri osoa baita. Bertan, satira, abentura eta elementu fantastikoak bateratzen dira, nahasketa dibertigarria sortuz.\nII. mendean betiere, Aulo Geliok \"Noctes Atticae\" edo \"Atikako Gauak\" idatzi zituen, literaturaren historiaren eta hizkuntzaren gainean. Berari esker, garaiko idazleen eta beraiek egindako lanen berri iritsi da gaurdaino. III. mendeko Frontorengandik gutunak, hitzaldiak eta literaturaren gaineko iruzkin batzuk bakarrik gorde dira. Bi idazle hauen iraganerako begiradak eta bildumazaletasunak agerian uzten dute garaiko literaturaren egoera kaskarra. Hutsune hau nabarmendu egingo zen III. mendean zehar; arrazoi gisa, III. mendeko krisialdiak arlo guztietan ekarri zuen gainbehera aipatzen da.\nLehenago, II. mendearen bukaera aldera, apologetika latinezko literatura genero berria zabaltzen da. Apologetika generotik, indartzen ari zen kristau fedearen jarraitzaileek kultura greko-erromatarraren aurka jotzen zuten, kristau pentsamendua bultzatu eta literatura genero paganoak baztertuz. Joera horretako idazleak \"apologistak\" izenaren inguruan bilduko dira. Aipatu behar da latina berandu samar bihurtu zela kristautasunaren hizkuntza nagusia: II. mendearen bukaera aldera, hain zuzen. Izan ere, lehenengo kristauek grekera erabili zuten batez ere euren fedea zabaltzeko. Lehenengo latinezko apologistak Tertuliano, Zipriano eta Minuzio Felix izan ziren, hirurak Afrika iparraldekoak, non latina hizkuntza nagusia zen kristauen artean. Afrikakoa ere bide zen Komodiano III. mendeko poeta kristau apologista bat.\nIV. mendeko pizkundea.\nKonstantino I.a Handiak kristautasuna baimendu eta legeztatu zuen 313. urtean, Milango Ediktuaren bitartez. Geroago, 380. urtean, Teodosio I Handiak inperioko erlijio ofizial izendatuko zuen. Erlijio kristauaren zabalkunde hori latinezko literaturan ere islatu zen, latinezko kristau literatura oparoa sortuz, patristika izenpean bildurik. Ordura arteko latinezko literatura klasikoa paganoa zen ia guztiz, eta beharrezkoa zuten klasiko paganoak baztertuko zituen \"corpus\" bat sortzea, jarraitzaileak bere tradizio propioan hezitzeko. Kristauak ez zirenak, ordea, ez ziren atzean geratu, eta idazle garrantzitsuak sortu ziren mende honetan. Urrezko eta zilarrezko aroetako lan klasikoak eskuratu eta gordetzea errazago izan zen, gainera, mende honetan, urte gutxiren buruan hondatzen zen papiroaren ordez pergaminoa erabiltzen hasi baitzen. Pergaminoak erabiltzen hasi zirenean, lan klasikoen berriskupen zabala egin zen, klasikoekiko interesa piztuz berriz ere. Komeni da, beraz, garai honetako kristau literatura eta literatura profanoa bereiztea.\nOlerkigintza profanoan, Ausonio galoa nabarmendu behar da, Virgilioren antzera gai bukolikoak landu zituena bere olerkietan; besteak beste, \"Mosella\" olerki ezaguna idatzi zuen, Mosela ibaiaren deskribapen sentimental bat. Kristau izan arren, bere literatura profanoa da guztiz. Klaudianok zirikadak, goraipamenak eta bukatu gabeko epika bat (\"De raptu Proserpinae\") idatzi zituen. Ezaguna da egile ezezaguna duen \"Previgilium Veneris\" olerkia, berrikuntza nabaria dakarrena metro eta gai aldetik. Rutilio Klaudio Namazianok \"De redito suo\" poema utzi zuen, Galietarako itzulera bidaian ikusitakoak deskribatu eta Erroma goraipatu egiten duena. Avienok prosisten lana bertsotan jarri eta \"Ora maritima\" idatzi zuen, Mediterraneoko kostaldeak deskribatuz. Avianok elegiazko distikoa erabiltzen du Esoporen estiloko 42 fabula osatzeko.\nProsa profanoan, berriz, Amiano Martzelinok Erromatar Inperioaren gainbeheraren berri eman zuen bere \"Res Gestae\" bilduma zabalean, Tazitoren ereduari jarraiki. Abertzale handia zen; bere idazkietan \"irbs aeterna\" eta \"urbs sacratissima\" bezalako terminoak maiz erabiltzen ditu. Horregatik, garaiko enperadore kristauak gogor kritikatu zituen, erromatar inperioaren gainbehera ekartzen ari zirela ikusten baitzuen. Garai berean, Eutropiok ere Erromako historiaren bilduma egin zuen bere \"Breviarium historiae Romanae\" izenburukoan. Ezagunak dira, halaber, IV. mendearen hasieran, idazle ezezagun zenbaitek, \"Scriptores Historiae Augustae\" izenez bildu ohi direnak, idatziriko \"Historia Augusta\" bilduma, non II. eta III. mendeetako erromatar enperadoreen biografiak biltzen diren. Sextus Aurelius Victor politikoak \"Caesares\" izenburuko bilduma osatu zuen 360. urtean, non Augusto enperadorearekin hasita enperadore guztien bizitzak eta ekintzak kontatzen dituen. Amiano Martzelinoren goraipamena jaso zuen, bere \"sobrietas\" erako estiloagatik. Historia-generoan betiere, egile ezezaguna duten \"Origo gentis Romanae\", Saturnotik Romulorenganainoko pertsonaiekin, eta \"De viris illustribus urbis Romae\", monarkia eta errepublika garaiko pertsonaia errealekin, aipatu behar dira.\nKristau olerkigintzan, berriz, Juvenkok Jesukristoren bizitza bertsoetan osatu zuen. Prudentius poetak, besteak beste, \"Psychomachia\" poema alegorikoa idatzi zuen, non giza arimak grinen eta bertuteen arteko borrokak kontatzen diren modu alegorikoan. Alegoria honek eragin nabarmena izango zuen Erdi Aroan. Bere olerkigintza bikaina ez bada ere, garaian kristau publiko jantzi bat osatzen ari zela erakusten du. Paulino Nolakoa kristau olerkigintzaren eredu garbia da, gai mitologikoak baztertu eta biblikoak jorratu zituen. Halaber, olerkietan ohikoa zen musaren deialdia ere baztertu egiten du. Hala ere, metrika klasikoaz idatzi zituen bere lanak, hexametroetan eta Horazioren metro lirikoetan. Guztira 51 gutun eta 36 olerkiko \"corpus\"a utzi zuen. V. mendeko Sidoniorengandik \"Panegyrici\", alabantzak, eta \"Nugae\", poema laburrak, izeneko 24 olerki iritsi dira gaurdaino, 150 bat gutunekin batera. Kontalari trebea da, eta garaiko historiaren berri zehatza ematen du. Aldi berean, indartzen ari zen Europako beste kulturekiko atxikimendua (godoak, ...) erakutsi zuen. Garai berean, Ausonioren biloba zen Paulino Pellakoa ere aipatu behar da olerkari moduan. Bai Sidonio bai Paulino Pellakoa godoen preso izan ziren urte batzuetan zehar. Kristau historialaria izan zen Jeronimo Estridongoa, \"De viris illustribus\" bilduma idatzi zuena, kristau idazleen gainean. Sulpizio Severok kristau elizaren historia idatzi zuen V. mendean.\nKristau literaturan, elizako \"pater\" edo aiten \"patristika\" lanak ere azpimarratu behar dira garai honetan, Eliza Katolikoaren teologia eta dotrina finkatzen dutenak. Horien artean, Agustin Hiponakoaren \"Aitorkizunak (Agustin Hiponakoa)\" autobiografia eta \"Jainkoaren hiria\" aipatu behar dira.\nLatinezko literatura Erdi Aroaren atarian.\nMendebaldeko Erromatar Inperioa 476. urtean erori zen. Hala ere, latinaren literatura tradizioak iraun egin zuen. Latinezko literaturaren lanak liburukietan idatziak ziren, liburutegiak bazeuden, eta literatura hori miretsi, gorde eta ikertu nahi zuten pertsonak ere bazeuden. Inperioa eroria bazen ere, Eliza Katolikoak latindar kultura eta literatura gorde eta zabaltzeko ahaleginak egin zituen. VI. mendeko fraide irlandarrei zor zaie, esaterako, \"Hisperica famina\" eta \"Altus prosator\" olerkiak eta San Gildasen \"De Excidio et Conquestu Britanniae\" historia-lana, britaniarren historia kontatzen duena erromatar konkistako garaietatik. Hiberno-latin dialekto batean idatziak izateaz gainera, lan hauek ez dute, ordea, jarraitzen kultura klasikoaren tradizioa. Kultura klasikoak kristau fedea sostengatu eta bultzada emateko balio zuela iritzia zabaldu zen ordea elizan , Agustin Hiponakoak \"De dochtrina christiana\" lanean defendatu bezala. Ildo horretatik, Ingalaterrara Gregorio I.aren ekimenez VII. mendean ebanjelizazio lanetarako bidaliko fraideak izan ziren pentsaera honen erakusgarri nagusienetako bat. Giro horretan 639.ean jaiotako Aldhelm Malmesburykoa nabarmendu behar da. Kultura klasikoan hezia eta Sherboneko apezpiku, gutunak, olerkiak eta \"De virginitate\" lana utzi zituen; apalak izanda ere Erdi Aroko latinezko literaturan lehenak dira. Ingalaterran zehar eraikitako monasterioei esker, gainera, literatura klasikoa Europako beste lurralde batzuetara ere zabaldu zen. Horrela, Winfridok, \"San Bonifazio\" eliza katolikoan, egungo Alemaniako lurretan zabaldu zituen kristau dotrina eta kultura klasikoa: \"De octo partibus orationis\" erretorika lana (\"Hitzaldiaren zortzi atalen gainean\", euskaraz) eta \"De metris\" metrika lana idatzi zituen besteak beste, gutun eta olerki zenbaitekin batera. VIII. mendearen hastapenetan, Bedaren \"Historia ecclesiastica gentis Anglorum\" lan historikoa eta \"De rerum natura\" lan entziklopedikoa aipatu behar dira, metrika, erretorika eta denborari buruzko beste lan zenbaitekin batera. Europako beste muturrean, Isidoro Sevillakoa aipatu behar da: bere \"Etymologiae\"ek garaiko jakintzaren entziklopedia zabala osatzen dute, hogei liburukitan.\nKarolingiar Pizkundea.\nV. mendetik indarge izan zen literatura eta kultura klasikoa Galian. Horrela, Gregorio Toursekoak hau idazten zuen bere \"Historia Francorum\" lanean:\nHorrela, mugaz haraindi bilatu behar zuen Galian nagusi zen Karlomagnok bere erresuman bilatzen zuen pizkundea. Ildo horretatik, Ingalaterrako eskoletan hezitako Alkuino Karlomagnok deitua izan zen 781 urtean, Eliza Katolikoa eta bere dotrina erresuma sendotzeko oinarri moduan erabiltzeko. Alkuinorekin batera beste zenbait ilustratu bildu zituen Karlomagnok bere gortean, Paulus Diaconus, Agobardo eta Teodulfo Orleansekoa besteak beste, Aachengo errege-jauregian akademia bat sortuz. Horrela, latinezko letrak berpizteko asmoa ere erakutsi zuen . Pizkunde honetako gertaera nagusiak honako hauek izan ziren: latina ikasteko eskolen ugalketa, latina gorteko hizkuntza bihurtzeko; monasterioetako \"scriptoria\" edo idaztegi izenekoetan literatura lan klasikoen kopien bilduma egitea; karolingiar minuskula kaligrafia osatzea (Alkuinoren ekarpena izan zen hau) eta ortotipografia berri bat sortzea, egungoaren antzekoa, besteak beste hitz batetik bestera hutsune bat uzten ez zuena. Gorteko Akademian, Alkuinok lan didaktikoak idatzi zituen gai anitzen gainean. Paulus Diaconus \" Historia Langobardorum\" (\"Lonbardarren historia\") idazteagatik da ezaguna. Giro honetan heldutako idazle nabarmen bat Rabano Mauro izan zen, Germania aldean, \"De rerum naturis et verborum propietatibus et de mystica rerum significatione\" lan entziklopediko zabalaren egile, beste lan batzuekin batera. Karlomagnoaren erresuman bultzaturiko monasterio hauetara, gainera, irlandar fraide anitz etorri ziren, giro ilustratuak erakarrita. Horien artean, Johannes Scotus Eriugena teologoa aipatu behar da, Alkuinoren ondorengoa errege-jauregiko eskolako buruzagitzan."}
{"id": "24218", "revid": "512", "url": "https://eu.wikipedia.org/wiki?curid=24218", "title": "Galizierazko literatura", "text": "Galizierazko literatura hizkuntza hartaz egindakoa da, Galiziako idazleekin lotutakoa nagusiki.\nJarraian, idazleak aipatuko ditugu, jaiotzako probintzia agertuz.\nGaztelaniazko idazle galiziarrak.\nGaztelaniaz idatzi izan dituen egile galiziarren artean aipagarriak dira kronologikoki Emilia Pardo Bazan, Ramon Maria Valle-Inclan eta Camilo Jose Cela Nobel Sariduna."}
{"id": "24219", "revid": "65203", "url": "https://eu.wikipedia.org/wiki?curid=24219", "title": "Hungarierazko literatura", "text": "Hungarierazko literatura hungarieraz idatzitako lanen multzoa da. Zenbait mendez Mendebaldean nahiko ezezaguna izan ondoan, XX. mendetik aurrera entzute handiagoa erdietsi zuen. Idazlerik ezagunenak M\u00f3r J\u00f3kai, Antal Szerb, S\u00e1ndor M\u00e1rai, Imre Kert\u00e9sz (2002an Nobel Saria jaso zuena) eta Magda Szab\u00f3 dira.\nHistoria.\nHasierako lanak.\nEztebe I.a Hungariakoaren erregealdian (1000\u20131038), Hungariako Erresuma kristautzearekin batera, alfabeto latinoa erabiltzen hasi zen. Garai hori baino lehen zegoen ahozko tradizioaren aztarna batzuk geroagoko kodexetan agertzen badira ere, lehenbiziko testu idatziak kristau kulturari loturik daude. Garrantzitsuenak latinezko testuen itzulpenak dira: \"Ehorzte-sermoi eta otoitza\" (, 1192\u20131195) eta \"Mariaren ahuenak\" poema (, 1300 baino lehen).\nXI. eta XVI. mendeen artean, testu gehienak latinez idatzi ziren. Hizkuntza horretan izkiriatu ziren, esate baterako, magiarren jatorriari eta egitandiei buruzko lehenbiziko kronika liburuak: \"Gesta Hungarorum\" (1200-1230 artean) eta \"Gesta Hunnorum et Hungarorum\" (1282-1285 artean). Erdi Aroko beste kronika bat \"Chronicon Pictum\" (1360 baino lehen) da. XIII. eta XIV. mendeetan hungarieraz idatzitako zenbait kodexetan, Bibliako zati batzuen itzulpenak, himnoak, elezaharrak eta monasterioen erregelak agertzen dira.\nMatias Corvino erregeak (1443\u20131490) Italiako pizkundeko humanismo eta kultura inportatu zituen; besteak beste, Europako liburutegi garrantzitsuenetako bat, \"Biblioteca Corviniana\", sortu zuen. Hungariako errenazimentuko olerkari handiena Janus Pannonius (1434-1472) izan zen, bere lanak latinez idatzi zituena.\nXVI. eta XVII. mendeak.\nBi gertarik baldintzatu zuten Hungariako politika eta kultura XVI. mende hasieratik aurrera: herrialdearen zatiketak (1526an zati handiena Otomandar Inperioaren mende gelditu baitzen) eta erlijio gatazkek (Erreforma protestantea eta Kontraerreforma). 1540ko hamarkadatik aurrera hedatu zen Erreformak eragin positiboa izan zuen kulturan; hala, mendearen erdialdean, J\u00e1nos Sylvesterek Itun Berria hungarierara bihurtu eta, horrekin batera, gramatika eta latina-hungariera hiztegia argitaratu zituen.\nXVI. mendean Pizkundeak eta humanismoak hedapen handia izan zuten. Idazlan gehienak erlijiosoak izan ziren eta, denen buru, G\u00e1sp\u00e1r K\u00e1rolyi artzain protestanteak egindako Bibliaren itzulpena (1590) dago. Hungarieraz idatzi zuen lehen poeta B\u00e1lint Balassi (1554\u20131594) izan zen, amodio, gerra eta erlijiozko olerkiak ondu zituena. XVII. mendeko egileen artean Mikl\u00f3s Zr\u00ednyi (1620\u20131664) gailentzen da; \"Szigeteko setioa\" olerki epikoan (, 1651n argitaratua) egilearen birraitona hil zeneko Szigetv\u00e1rko gudua kontatzen da. Kontraerreformako idazle nagusia P\u00e9ter P\u00e1zm\u00e1ny (1570\u20131637) izan zen, Hungariako lehen unibertsitatea sortu zuena.\nXVIII. eta XIX. mendeak.\nXVII. mende amaieran otomandarrak egotziak izan ziren, eta Hungaria Habsburgo etxearen mende gelditu zen. XVIII. mendearen bigarren erdian, Vienan barrena, Argien Mendeko ideiak iritsi ziren; Gy\u00f6rgy Bessenyeiren \"Agisen trajedia\"-k (, 1772) boteretsu eta menekoen arteko gatazkaren gaia plazaratu zuen. Garaiko poeta nagusiak Mihaly Csokonai eta D\u00e1niel Berzsenyi izan ziren. Mende amaieran, hungarierazko lehen literatura aldikaria (\"Museum H\u00fangaro\", 1788) eta hungarierazko antzezlanak ematen zituen lehen taldea sortu ziren. XIX. mendearen hasieran, Ferenc Kazinczyk eta haren jarraitzaileek hizkuntza eraberritu zuten, garai berrietako gertakariak eta zientziaren aurrerabideak adierazteko egokia izan zedin.\n1821ean K\u00e1roly Kisfaludyk (1788\u20131830) sortutako \"Aurora\" aldizkaria funtsezkoa izan zen Hungariako literatura erromantikoaren garapenean. Idazle erromantiko garrantzitsuenak ditugu Ferenc K\u00f6lcsey (1790-1838), ereserki nazionalaren egilea, Mih\u00e1ly V\u00f6r\u00f6smarty (1800-1855), \"Zal\u00e1nen ihesa\" poema epikoa (, 1852) idatzi zuena, eta S\u00e1ndor Pet\u0151fi (1823-1849), 1848ko Iraultzaren bultzatzailea eta Hungariako poeta nazionaltzat hartzen dena. J\u00e1nos Aranyk balada deitutako herri-literatura generoa berriztatu zuen.\n1848ko Hungariako Iraultzak porrot egin ondoren, herrialdean etsipena eta pesimismoa nagusitu ziren. Imre Mad\u00e1chen (1823\u20131864) \"Az ember trag\u00e9di\u00e1ja\" olerki dramatikoa (\u00abGizakiaren trajedia\u00bb, 1861) ezkortasun horren adibidea da. XIX. mende amaierako eleberrigintzan M\u00f3r J\u00f3kai (1825\u20131904) eta K\u00e1lm\u00e1n Miksz\u00e1th (1847\u20131910) nabarmendu ziren.\nXX. eta XXI. mendeak.\nXX. mende hasierako belaunaldi gazteak \"Nyugat\" (\u00abMendebaldea\u00bb) aldizkariaren inguruan bildu ziren. 1908tik 1941era argitaratu zen aldizkari horren helburua Hungariako kultura berritzea zen, Mendebaldeko Europako joera berriei (modernismoa, sinbolismoa...) bide emanez. \"Nyugat\"-en inguruko lehen belaunaldiko egile nagusiak Endre Ady (1877-1919), Mih\u00e1ly Babits (1883-1941), Dezs\u0151 Kosztol\u00e1nyi (1885\u20131936) eta Zsigmond M\u00f3ricz (1879\u20131942) izan ziren. 1920ko hamarkadako idazle ezagunenak L\u0151rinc Szab\u00f3 (1900\u20131957) eta S\u00e1ndor M\u00e1rai (1900-1989) dira, eta 1930eko hamarkadakoen artean S\u00e1ndor We\u00f6res (1913\u20131989), Mikl\u00f3s Radn\u00f3ti (1909\u20131944) eta Istv\u00e1n \u00d6rk\u00e9ny (1912\u20131979) daude.\nLehen Mundu Gerran garaitua izan zenez gero, Hungariak lurralde historikoaren bi heren galdu zituen. Porrot horrek hungariar nazionalismo antikomunista eta antisemita sorrarazi zuen. Gyula Szekf\u0171 (1883\u20131955) higikunde horren jarraitzailea izan zen, baina alde batera utzi zuen, joera arrazistekin ados ez zegoelako. Idazle batzuek eleberri historikoa landu zuten, eta beste batzuek neokatolizismora jo zuten. Herrialdeko gai eta literatura molde tradizionalak berreskuratu nahi zituzten idazle populisten (\"n\u00e9pi\") taldean Gyula Illy\u00e9s olerkaria da aipagarriena.\nBigarren Mundu Gerran, hungariar juduak ghetto eta sarraski-esparruetan sartuak izan ziren. Horietako asko hil ziren, Mikl\u00f3s Radn\u00f3ti, Antal Szerb (1901-1945), Gy\u00f6rgy S\u00e1rk\u00f6zi (1899-1945), K\u00e1roly Pap (1897-1945) eta Andor Endre Gell\u00e9ri (1906-1945) idazleak barne.\nGerra ondorengo diktadura komunistarekin Hungariako literaturak itzalaldi luzea izan zuen. Matyas Rakosiren erregimen estalinistaren aurrean makurtu ez zirenek gartzela, ostrazismoa (Imre Kert\u00e9sz, Magda Szab\u00f3) edo erbestea (S\u00e1ndor M\u00e1rai) pairatu behar izan zuten. 1956ko Hungariako Iraultzarekin bat egin zuten Tibor D\u00e9ry eta Gyula H\u00e1y idazleak espetxeratuak izan ziren eta Gy\u00f6rgy Luk\u00e1cs Errumaniara egotzia. 1960ko hamarkadaren erdialdean literatura aldizkari batzuk argitaratzen hasi ziren, eta egoera erabat aldatu zen 1989an demokrazia itzuli zenetik. 2002an Imre Kert\u00e9szek Literaturako Nobel saria jaso zuen."}
{"id": "24220", "revid": "28455", "url": "https://eu.wikipedia.org/wiki?curid=24220", "title": "Italierazko literatura", "text": "Italierazko literatura hizkuntza hartaz egindakoa da, nagusiki Italiako idazleei lotua. Italieraren estandarizazioa gertatu arte latinaren eta Siziliako zein Toscanako dialektoen eragin handia izan zuen. \nHistoriak idazle italiar handiak eman ditu, Dante eta Cesare Pavese, esate baterako. Halaber, sei Nobel Saridunek idatzi dute italieraz, besteak beste, Dario Fok.\nHasiera.\nXIII. mendean, Siziliako poesia-eskola eta Toscanako \"Dolce Stil Novo\" loratu ondoren, italiera bere lehen heldu arora iritsi zen XIV. mendeko idazleen (Dante Alighieri, Francesco Petrarca eta Giovanni Boccio) literatura-sorkuntza azpimarragarriari esker, eta ondorioz Europan zehar zabaltzen hasi zen. XV. mendean eta, batez ere, XVI. mendean, Errenazimentua nazioartera hedatu zenean, literatura eta hizkuntza italiarren hedapena areagotu zen. Garai hartan italiera inposatu zen Europako literatur hizkuntza gisa.\nXVI. mendearen bigarren erdian, italiera literatura-eremutik irakaskuntzaren eta komunikazioaren hizkuntza izatera pasa zen. baina hizkuntza elitista zen, populazioaren parte nagusia dialektoak erabiltzen zituelako. 1861ean, Italiako Erresuma aldarrikatu eta ofizial bihurtu zenean, kultura-marko bakarra eratu zen eta beste hizkuntzek eta dialektoek indarra galtzen joan ziren.\nHumanismoa eta Errenazimendu ondoko garapena.\nErrenazimenduarekin sortutako Humanismoa lehen mailako kultura-fenomenoa izan zen Italian, eta seguruena da Italiak Europako kulturari egin zion ekarpenik garrantzitsuena. \"Mundu klasikorako itzulera\" izan zen, modernitatea aldarrikatzen duten sentsibilitate eta pentsamolde baten bidez iragazia. Humanismoa da, halaber, Italiako izaera nazionaleko lehen literatur eta kultur mugimendua, penintsula osoan zehar garatu baitzen eta Italiako hainbat guneren arteko truke eta loturez elikatu baitzen. Hala ere, Florentziak izan zuen oso eragin garrantzitsua eta Lorenzo Medici-ren inguruan bildu ziren artista asko. \nErrenazimentuaren ondorengo literatura-aldiaren ezaugarri nagusiak dira arte-mota guztiak gurutzatzea eta literatura bideratzea italiera eta klasizismoa uztartuz. Garaiaren hasieratzat 1494 hartzen da, 1494 urtean sartu baitzen Frantziako Karlos VIII.a Italian, Italiako gainbehera politikoaren eta atzerriko menderatzearen hasiera delarik. Garai hartako idazle ezagunenetako bat Nikolas Makiavelo da, Printzea idazlanaren egilea.\nGarai hartan Commedia dell'arte ere garatu zen, berebiziko eragina izan duena antzerkiaren garapenean.\n1559tik aurrera, gutxi gorabehera, gainbehera hasi zen Italiako literaturan. Espainiaren mende, filosofo batzuek beren jarduerak mugatuta ikusi zituzten beren ideiengatik. Tommaso Campanella torturatu zuen Inkisizioak, eta Giordano Bruno erre egin zuten sutan (nahiz eta azken bi kasu horietan Inkisizio erromatarrak zuzenean erre zituen).\nXVIII. mendeko pizkundea.\nEspainiako mendekotasunetik libre eta Ilustrazioaren eraginarekin XVIII. mendea Italiako literaturak aurrera egin zuen. Historia eta Filosofia garrantzitsuak izan ziren; horrela Giambattista Vicok kontzientzia historikoaren esnatzea ekarri zuen, eta Cesare Beccariak sistema penalaren aldaketa eta tortura alboratzea.\nGiuseppe Parini izan zen XVIII. mendeko literaturaren pizkundeak eman zuen idazlerik garrantzitsuena. Lirikaren berritzailea izan zen eta ironia da bere ezaugarrietako bat. Eskola sortu zen bidea irekiz ondoren etorriko ziren Vittorio Alfieri, Ugo Foscolo eta Vincenzo Monti poetei.\nXIX. mendea: Literatura erromantikoa eta ondokoa.\nAlessandro Manzonik formulatu zituen eskola berriaren helburuak, egia historikoa eta egia morala aurkitu eta adierazi nahia ezarriz, ez bakarrik helburu gisa, baizik eta edertasun-iturria. Artearen errealismoa da literatura italiarraren ezaugarria Manzonirengandik abiatuta. Haren \"I promessi sposi\" (\"Ezkongaiak\") lanak eman dio ospe hilezkorra. Ezbairik gabe, eleberri historikoaren ideia Walter Scottengandik heldu zitzaion, baina Manzonik eleberri historiko bat baino zerbait handiagora heldu zen, benetako artelan errealista bat lortu baitzuen. Irakurlearen arreta bereganatzen du, erabat, pertsonaien eraikuntza ahaltsu eta objektiboak eginez. Garaiko poeta azpimarragarriena, bestalde, Giacomo Leopardi da.\n1848ko iraultzak eta gero politikak tokia galtzen du. Giosu\u00e9 Carducci izango da garaiko idazle ezagunena, eta erromatikoen aurkakoa izanik antzinako espiritua berreskuratu zuen. Poeten artean Gabriele D'Annunzioren poesia-lan originala aipa daiteke, baita bere obra dramatikoak eta fikziozkoak ere.\nXX. mendearekin postmodernismoa izan zen kanona, Italo Calvinoren eskutik.\nXX. mendea.\nMundu gerren artekoa krisi garaia eta gizartean positibismoa baztertu (errealitatea eta zientziaren nolabaiteko ukapenarekin) egiten da. Frantzian sortutako Dekadentismoa arrakastatsua gertatzen da. Ordezkari nagusia Gabriele D'Annunzio \"Il Piacere\" (Plazera) obrarekin. Futurismoa ere bere garrantzia izan zuen. Italo Svevo y Federigo Tozzi dira XX. mendeko hasierako idazle garrantzitsuenetako bi. \nFaszismoaren garaian Luigi Pirandello eta Curzio Malaparte aipa daitezke. \nBigarren mundu gerraren ondorengo aroan gertaeren izugarrikeria deskribatu nahi duen joera azpimarra daiteke. Aurreko literatura italiarra gaitzesteko jarrera hartu zuen, faxismoari lagundu izana leporatuta. Kondenaren interprete nagusia Elio Vittorini izan zen, \"Il Politecnico\" aldizkariarekin, eta bertan artistaren eta errealitate politikoaren arteko independentzia berresten zuen. Arreta poesiatik urruntzen hasten da eta zinemak garrantzia hartzen du. Prentsa-askatasuna berreskuratu ondoren, garrantzi berezia du \"Einaudi\" argitaletxeak, garai hartako idazle nagusietako asko biltzen baititu: Beppe Fenoglio, Natalia Ginzburg, Elio Vittorini, Cesare Pavese, Italo Calvino etab. \nXX. mendeko beste idazle aipagarriak dira Umberto Saba, Alberto Moravia, Vitaliano Brancati, Vasco Pratolini, Pier Paolo Pasolini, Sandro Penna, Giuseppe Tomasi di Lampedusa, Giorgio Caproni eta Leonardo Sciascia. \n1960ko hamarkadaren ondoren abangoardiako mugimendu berri bat sortzen da, adierazpen tradizionalarekin talka egiten duena eta hizkuntzarekin esperimentatzen duena. Haren ordezkariak dira Umberto Eco, Edoardo Sanguineti, Giorgio Manganelli, Vincenzo Consolo eta Alda Merini beste batzuen artean. Gaur egungo beste idazle azpimarragarriak dira Antonio Tabucchi, Alessandro Baricco, Niccol\u00f2 Ammaniti, Andrea Camilleri, Giulio Angioni, Stefano Benni, Aldo Busi eta Dacia Maraini. \nEuskaraz argitaratuak.\nAsko itzuli da italieratik euskarara, batez ere haur eta gazte literatura. Hona hemen ezagunenetako batzuk:"}
{"id": "24221", "revid": "219", "url": "https://eu.wikipedia.org/wiki?curid=24221", "title": "Dante", "text": ""}
{"id": "24222", "revid": "512", "url": "https://eu.wikipedia.org/wiki?curid=24222", "title": "Katalanezko literatura", "text": "Katalanezko literatura hizkuntza hartaz egindakoa da, edozein dialektotaz. Historikoki, lau aro nagusi ditu: Erdi Aroko loraldia, \"Decad\u00e8ncia\" edo gainbehera (arrazoi politikoengatik eta espainol literaturaren Urrezko Aroarengatik, katalanaren erabilerak beherakada handia izan zuen kultura hizkuntza gisa), \"Renaixen\u00e7a\" eta literatura garaikidea.\nKatalunieraz idatzi izan duten egile klasikoen artean, nabarmentzekoak dira Ramon Llull eta Ausias March. Idazle garaikide ezagunenak Salvador Espriu, Terenci Moix eta Quim Monz\u00f3 dira.\nOrganyako homiliak.\n\"Organyako homiliak\" dira katalanez idatzitako dokumentu literariorik zaharrena. Ebanjelioaren predikura bideratutako sermoi-liburu bateko atala dira, eta Iberiar Penintsulako edozein hizkuntzatan idatzitako testurik zaharrena ere. Adituen arabera, \"Organyako homiliak\" XI. mendekoak dira, eta zehatzago 1080-1095 bitartekoak.\nIdazle klasikoak.\nXIII.-XV. mendeak.\nErdi Aroan, loraldia etorri zen trobadoreen bidez lehenik, eta bestela Kataluniako Printzerritik kanpoko hiru egile klasiko nabarmendu ziren:\nBalear Uharteetan, Ramon Llull (1235 - 1315) idazle emankor, filosofo eta teologoa katalanezko literaturaren sortzailetzat jotzen dute adituek. 250 liburu inguru idatzi zituen katalan, latin edo arabieraz. Obra ezagunena \"F\u00e8lix (Llibre de meravelles)\"da.\nValentziako Erresuman, \"Segle d'Or valenci\u00e0\" ordezkatu zuten batik bat Ausias Marchek (1397-1459; \"Cants d'Amor\") eta Joanot Martorellek (1413?-1468; \"Tirant lo Blanc\"), Pizkundean.\nXIX. mendea.\nXIX. mendean, Renaixen\u00e7a piztu zen katalanezko kulturan orokorrean eta literaturan zehazki, aurreko mendeetan pairatutako \"Decad\u00e8ncia\" garaiaren ostean.\nBartzelonako probintzia edo hiriburukoak izan ziren gailendu ziren hiru idazle nagusiak: Jacint Verdaguer (1845-1902; \"L'Atl\u00e0ntida\"), Joan Maragall (1860-1911, \"Visions &amp; Cants\") eta Santiago Rusi\u00f1ol (1861-1931; \"El jard\u00ed abandonat\").\nValentzian, bitartean, Constant\u00ed Llombart, Teodor Llorente eta Josep Bernat i Baldov\u00ed azpimarratzekoak dira."}
{"id": "24223", "revid": "65203", "url": "https://eu.wikipedia.org/wiki?curid=24223", "title": "Norvegierazko literatura", "text": "Norvegierazko literatura hizkuntza hartaz egindakoa da, Norvegiako idazleekin lotutakoa nagusiki.\nEgile ezagunenen artean Henrik Ibsen daukagu, antzezlan kopuru itzela egin zituena.\nHalaber, norvegierak hiru Nobel Saridun eman ditu: Bj\u00f8rnstjerne Bj\u00f8rnson (1903), Knut Hamsun (1920) eta Sigrid Undset (1928), azkenekoa hiruretatik emakumezko bakarra izanda."}
{"id": "24226", "revid": "65203", "url": "https://eu.wikipedia.org/wiki?curid=24226", "title": "Polonierazko literatura", "text": "Polonierazko literatura da hizkuntza hartaz egindakoa, nagusiki Poloniako idazleekin lotutakoa. Eslaviar literaturetan artean garrantzitsuenetariko bat da, errusiarraren atzetik.\nLiteraturako Nobel saria 1905ean Henryk Sienkiewiczek, 1924an Wladyslaw Stanislaw Reymontek, 1980an Czeslaw Milosz-ek, 1996an Wislawa Szymborska olerkariak eta 2018an Olga Tokarczukek eskuratu zuten.\nGarapena.\nPolonierazko literatiraren hasiera Behe Erdi Aroan dago. Urte haietan kristautasuna nagusitu zen herrialdean eta herri-hizkuntzaz erlijio-abestiak konposatu ziren; hauek izan ziren lehenengo bertako literaturaren aztarna idatziak. Garai hartan, Europa osoa moduan, latina elizaren hizkuntza zen baina herriak ulertzeko polonieraz erabiltzeko beharra izan zuen. Polonieraz idatzita ezagutzen den dokumentu zaharrena XIII. mendekoa da: Andre Mariari eskainitako otoitza da, \"Bogurodzica\" (\"Jainkoaren Ama\"); kanta hori gudetan erabili izan zen ereserki gisa. XIV. eta XV. mendeetako beste erlijio abestiak ere gordetzen dira, maitasunezko poema laburrak eta satira batzuk. Prosaz, bestetik, Bibliaren itzulpenak eta sermoi zatiak ezagutzen dira. \nPizkundean, XV. mendean Humanismoaren eragina ezagutu zen eta, ondoren, Erreformarekin, latinez idatzitako lanak zabaldu ziren, baita italieraz idatzitakoak ere. Geroago polonierazkoak ere idatzi ziren. Garaian ohikoak zenez ereduak literatura klasikoan bilatu ziren baina, denborarekin, Poloniaren egoerara moldatu ziren, eduko abertzaleak jasoz."}
{"id": "24227", "revid": "219", "url": "https://eu.wikipedia.org/wiki?curid=24227", "title": "Eslaviar hizkuntz", "text": ""}
{"id": "24228", "revid": "65203", "url": "https://eu.wikipedia.org/wiki?curid=24228", "title": "Txekierazko literatura", "text": "Txekierazko literatura eslaviar hizkuntz hartaz egindakoa da, nagusiki Txekiako idazleekin lotutakoa. Hala ere, Franz Kafka moduko idazle txekiar handia kanpoan utziko dugu, hizkuntza irizpideei jarraituz, alemanez idazten baitzuen.\nLiteraturako Nobel Saria irabazi zuen 1984an txekierazko idazle batek, Jaroslav Seifertek hain zuzen ere."}
{"id": "24233", "revid": "336", "url": "https://eu.wikipedia.org/wiki?curid=24233", "title": "Kubako Alderdi Komunista", "text": "Kubako Alderdi Komunista (, PCC) 1965eko urriaren 3an sortutako alderdi komunista da. Gaur egun Kubako alderdi politiko ofizial bakarra da. Egungo kubako Alderdi Komunistaren aitzindaria, 1925. urtean sortutako \"Partido Comunista Cubano\" izan zen zen."}
{"id": "24234", "revid": "105290", "url": "https://eu.wikipedia.org/wiki?curid=24234", "title": "Rosario", "text": "Rosario Argentinako erdi-ekialdeko hiria eta ibai portua da. Rosario departamentuko hiriburua eta Santa Feko probintziako hiri garrantzitsu eta jendetsuena da, nahiz eta bertako hiriburua Santa Fe izan. Parana ibai handiaren mendebaldeko ertzean dago. 178\u00a0km\u00b2ko eremua du eta 2010ean 948.312 biztanle zituen. Argentinako hirugarren hiria da, jende kopuruari dagokionez.\nHistoria.\n1689. urtean soldadu kolono batek eraiki zuen leku horretan lehen etxea eta 1725ean Francisco Godoyk, bere familiarekin han finkatu ondoren, Ama Birjina Errosarioko eliza eraikiarazi zuen (1731). Eliza horren inguruan sortu zen pixkanaka-pixkanaka hiria. 1852an, hiri-gutuna jaso zuen eta, 1854. urtetik aurrera, ekonomia garapen handia izan zuen, barnealdeko 11 probintzietako portu nagusi hautatu zutenean.\nEkonomia.\nIndustria (automobilgintza, nekazaritzarako makineria, janari industria, garagardogintza, metalurgia, eraikuntzarako gaiak, papergintza, larrugintza, armagintza, burdinbide gaiak, petrolio findegiak, kimika industria) eta merkataritza (nekazaritza produktuen garraioa, esportazioa, salerosketak) dira ekonomia jarduera nagusiak. Burdinbidegune garrantzitsua da. Aireportua eta unibertsitateak ditu.\nOndarea.\nAipagarriak dira Ama Birjina Errosarioko eliza (1731), Pizkunde estiloko katedrala eta hainbat museo."}
{"id": "24235", "revid": "96586", "url": "https://eu.wikipedia.org/wiki?curid=24235", "title": "Bertolt Brecht", "text": "Bertolt Brecht (\"Eugen Berthold Friedrich Brecht\"; Augsburg, Bavaria, 1898ko otsailaren 10a - Buckow, Berlin, 1956ko abuztuaren 14a) antzerkigile eta olerkari alemaniarra izan zen.\nMedikuntza ikasi zuen eta denbora labur batean horretan egin zuen lan, Lehen Mundu Gerran. Gerra amaiturik, talde ezkertiarretan sartu zen. Max Reinhardt antzerki zuzendariaren laguntzailea izan zen Berlinen (1923) eta gero, Piscatorren lankide (1927).\nNazien agerpenarekin erbestera joan behar izan zuen, bere ideologia komunista zela-eta. Danimarka, Suedia eta Finlandia iragan eta gero, Estatu Batuetara iritsi zen gerratik ihesi. 1948an itzuli zen Alemaniara, eta Ekialdeko Berlinen finkatu zen. Bertan, \"Berliner Ensemble\" antzerki-taldea sortu eta zuzendu zuen.\nMiokardio infartu akutuak jota hil zen.\nBizitza.\nLehenengo urteak.\nBertolt Friedrich Brecht eta Sofie Brecht-en semea, Bertoltek ume-umetatik ikasi zuen Augsburgen, 1908 eta 1917. urteen bitartean. Brechtek zenbait osasun arazo izan zituen umetan, kardiopatia kongenitoa baitzeukan diagnostikatua eta baita aurpegiko tic bereizgarri bat ere. Bere lehenengo ikasketak sei urterekin jaso zituen Lehen Hezkuntzako eskola protestante batean (Volksschule) eta, hamar urterekin, eskola pribatu batera mugitu zuten, \"Koeniglich-Bayerisches Realgymnasium-\"era. Garaiko ume gehienen antzera, latinez hezia izan zen eta humanitateak ikasi zituen. Horren ondorioz, gaztetatik izan zuen Nietzscherekin eta beste hainbat filosoforekin harremana. Hala ere, hamabi urterekin bihotzeko batek jo eta denbora batez bere ikasketak eten zituen, nahiz eta denbora gutxira bere ikasketekin jarraitu. \nOraindik eskolan zela, idazteari ekin eta eskolako aldizkaria izango zena zuzendu eta sortu zuen, The Harvest izenarekin ezagutu zena. Hamasei urterekin herriko egunkari batean idazle lanetan zebilen dagoeneko eta bere lehenengo obra ere idatzi zuen, \"Biblia.\" Bere lehenengo lan honetan neskatxa gazte baten historia kontatzen da, zeina bizitzera edo hiltzera behartuta dagoen, baina hilez gero jende mordoa salbatuaz. Ikertzaileen artean oso zabaldua den teoria da Bertolt Brechten ibilbidean eragin gehien \u00a0izan zuen liburua Biblia bera izan zela. \nHasierako hezkuntza mailak gaindituta, Munichen medikuntza ikasketak egingo ditu Bertoltek. Hala ere, denbora gutxira eten beharko ditu ikasketak, lehenengo urtean zehazki, Lehenengo Mundu Gerraren ondorioz ospitale militar batean zerbitzu lanetan jardun behar izan baitzuen. Garai honetan ezagutuko du Paula Banholzer Bertoltek, gerora bere emazte eta bere semearen ama izango dena. 1919. urtean jaioko da Frank Brecht, Bertolt eta Paularen semea, zeina 1943. urtean, Bigarren Mundu Gerraren testuinguruan, Errusian hilko den.\n1920. urtetik aurrera, geroz eta ugariagoak izango dira Bertoltek Berlinera egingo dituen bidaiak. Bidaia hauek ahalbidetuko dizkiote Bertolti antzerkiarekiko lehenengo harreman eta kontaktuak eta pixkanaka Berlineko eszena literarioaren berri izango du. 1924. urtean Berlinen ezarriko du bere egoitza eta, hasieran, Carl Zuckmayer antzerkigilearekin batera, Max Reindharten \"Deutsches theater\" obran egingo du lan. \u00a01922. urtean, behin Paula Banholzerrekin zeukan harremana bukatuta, ezagutuko du bere lehenengo emaztea izango den emakumea, Marianne Zoff. Bikoteak 1922. urtean emango dio baiezkoa elkarri. Urte berean Bertolt gazteak \u201cMunchen kammmerspiele\u201d eta \u201cDeutsches theather\u201d antzezlanetan antzezle papera lortuko du. 1923. urtean jaioko da bere lehenengo alaba, Hanne, eta urtebete beranduago , 1924. urtean, Stefan, bere bigarren semea. Dena den, 1926. urtean dibortziatu eta hiru urte beranduago, 1929. urtean, bere bigarren emaztea izango denarekin ezkonduko da, Helene Weigel aktore alemaniarrarekin.\nEzkerreko mugimenduarekin eta sozialismoarekin kontaktuan gaztetatik hasiko da Bertolt, 1926. urte ingururako. Kontaktu eta harremanok berebiziko eragina izango dute bere ideologiaren bilakaeran. Bilakaera hau bere hasierako lanetatik antzeman daiteke, besteak beste, Hegelen lanen interpretazio propioa, Karl Marxen eragina eta honen printzipio filosofikoak antzeman baitaitezke lehenengo idatzietan.\nBere lehenengo olerki liburuak, \u201c\"Devocionari domestic\u201d-\"ek, 1927. urtean ikusiko du argia eta urtebete beranduago, 1928. urtean, bere lehenengo antzezlana izango den \u201c\"Die Dreigroschenoper\"\"\u201d (\u201cLau soseko opera\u201d)\" argitaratuko du. Bere lehenengo antzezlan honek ikaragarrizko zeresana eman zuen garaiko Weimarren Errepublikan.\nBrechtek marxismoarekiko zeukan erakarpenaren arrazoi nagusia ez zen ez ekonomia politikoaren teoria ezta proletalgoaren historia bera ere, baizik \u00a0eta marxismoak metodo kognitibo gisa zeukan boterea bera. Bestela esanda, metodo eta ideologia marxistak baldintza sozialak prozesu gisa ulertzeko eta baldintza sozial hauetan kontraesanak bilatzeko ahalmen hori zen benetan erakargarri egiten zitzaiona.\nBrechten lanen ezaugarri nagusietako bat publikoaren inplikazioa da. Horretarako, teknika eta baliabide desberdinak erabiliko ditu, besteak beste irratia, antzerkia eta, batez ere, zinema. Publikoaren inplikazioak bete-betean egingo du bat aipatu berri den eragin ideologiko marxistarekin. Hala, bere lanetan argi identifika daiteke burgesiari egiten zaion kritika gordina, eta, esaterako, bere \"\u201cDie Dreigroschenoper\u201d\" antzezlanean, klase burgesa gaizkileez gainezka dagoen gizatalde bezala irudikatuko da. Brechten antzerkiaren helburuetako bat ideologiaren eta baldintza sozial errealen arteko bateragarritasun eza proiektatzea da. Horretarako, publikoari edo irakurleari erronka bota eta gizarte burges eta kapitalista kritikatzera bultzatzeaz gain, gizarte modu honen historikotasuna eta dituen mugak identifikatzera bultzatzen du.\n1932. urtean, Bertolt Brechtek komunismoa eta zinema uztartuko zituen difusio proiektu bat aurkeztu zuen, \"Kuhle Wampe\" (\"\u201cZeinena da mundua?\"\u201d) izenpean. Film honek krisi egoera larrian zegoen Weimarren Errepublikako biztanlegoari komunismoak eskaini diezazkiokeen aukerak irudikatzen ditu. Dena den, 1933. urtean Naziak Alemaniako boterera heldu bezain pronto debekatuko dute Brechten filma, eta 1933. urtetik 1945. urtera bitartean egongo da debekupean \"Kuhle Wampe\" pelikula.\nExilioa.\n1933. urtean ekingo dio ihesari Brechtek bere lagun eta familiarekin batera, hain zuzen otsailaren 28an, Reichstagaren erreketa gertatu eta hurrengo egunean. Bere exilioko lehenengo 5 urteak Danimarkako Skovsbostrand herrian pasatuko ditu Bertolt Brechtek. Bost urte hauetan, egoera ekonomiko larriak behartuta, Londres, Paris eta New York bezalako metropoli garrantzitsuetara egin beharko ditu bidaiak, bere lanak bertan bakarrik erakutsi zitezkeelako. Aipatu beharra dago, dena den, exilioko urte hauetan idatziko dituela Brechtek bere lan ezagunetako asko.\n1939. urtean, bizileku zuen Danimarka utzi eta 1940. urtean Helsinkira egingo du ihes. Gerra kontestu honetan, Brecht Exiliteratura delakoaren idazle oparoa bilakatu zen. Nazional Sozialismoaren eta mugimendu faszisten aurkako bere oposizioa garai honetan idatzitako zenbait lanetan antzeman daiteke. Lan hauetako batzuk honakoak dira: Galileoren bizitza, \"Mutter Courage und ihre Kinder\", \"The Good Person of Szechwan, The Resistible Rise of Arturo Ui, The Caucasian Chalk Circle\" eta \"Fear and Misery of the Third Reich,\" beste zenbaiten artean.\nGarai honetan idatziko du aurretiaz aipatutako bere antzezlan famatuetako bat, \u201cGalileiren bizitza\u201d. Antzezlan honetan, modu nahiko inplizituan bada ere, Brechtek bere burua gizartearen baitan nola ikusten duen erakutsiko du. Bertoltek honakoa erakutsi nahi du antzezlanean: Galileok ez zion inoiz elizari kritika zuzenik egin, bestela inkisizioak herejetzat hartuko baitzuen. Galileoren jarrera berdina hartuko du Brechtek ere bere exilioan: ez zaie inoiz autoritateei, estatuari eta nazien presiopean bizi zen gizarteari modu zuzen eta kritikoan zuzenduko, bai ordea modu inplizitu eta subliminal batean, bere ideiek izan zezaketen ondorio lazgarrien mirabe izan ez zedin.\n1941. urteko udaran Estatu Batuetara egingo du ihes eta Santa Monican, Hollywodetik gertu, ezarriko du bere egoitza berria. Ihesaldirako Mosku eta Vladivostok lotzen dituen tren transiberianoa erabili zuen, garaiko SESB-a gurutzatuaz. Hollywooden zinearen industrian lan egitea izango du helburu eta lortu egingo du, baina ez guztiz. Horrez gain, zenbait antzezlan ere zuzendu eta gidatuko ditu, batez ere komunitate emigranteek jabetzan zeuzkaten antzerkietan. Pixkanaka hasiko da Brecht politika munduan eskua sartzen eta komunismoarekin harremana oraindik gehiago errotzen. Hori dela eta, bere obra garrantzitsuenetan, tartean \u201cGalileiren bizitza\u201d dela, zentratuko da buru eta belarri, zeina 1943. urteko irailaren 9an estreinatuko den lehenengo aldiz Zurichen.\nBrechtek bere idolo pertsonaletako bat ezagutuko du Hollywooden garai honetan, Charles Chaplin. Hala ere, aspaldikoa zen Chaplinekiko zuen admirazioa, Brechtek miresmen handiz ikusi baitzituen 20. hamarkadaren hasieran bere film laburrak, gerra hotzaren ondoren lehenengo aldiz produktu amerikarrak Alemaniara heldu zirenean. Garaiko beste intelektual ugariren antzera, Brecht erakarrita sentitu zen inolako babes ez laguntzarik gabeko kaleko eskalearekin eta egoera serioetan honek zerakustan trataera komikoarekin.\u00a0 Chaplinek, Brechten antzera, pantomima komikoa eta pertsonaiaren psikologizazio merkea eta fundamenturik gabekoa gogor arbuiatu zituen. Chaplinek antzeztutako \"Gold Rush\" (1925) film mutuan antzezleak zerabiltzan gag eta etendako, bukatu gabeko gestuek Brechtengan eragin nabarmena izan zuten. Brechtek hala imaginatzen zuen Antzerki Epikoan protagonista zen antzezle ideala, hots, identifikatzeko errazak izan zitezkeen portaerak antzezteko gai zen baina horretarako barnekoak edo psikologikoak ziren ekintzak kanporatzeko gai zen antzezlea. \n1945. urtean Bigarren Mundu Gerra bukatu bazen ere, Bertolt Brechten egoerak ez du hobera egingo: maccarthismoak artista eta intelektual komunisten kontrako sorgin ehiza bat hasiko baitu. Hori dela eta, 1947. urteko urriaren 30ean Ekintza Antiamerikarren Batzordeak Brecht-i galdeketa zorrotz bat egingo dio. Hala ere, hurrengo egunean, New Yorken bere \u201cGalileoren Bizitza\u201d estreinatzen zen egun berean, Estatu Batuak utzi eta Suitzara egingo du ihes, Suitza baitzen joan zitekeen herrialde bakarra.\nAzken urteak.\n1949. urtean helduko da Brecht Ekialdeko Alemanian kokatuta zegoen Berlinera. Berlinera heldu eta denbora gutxira \"Deutsches Theater\"-eko zuzendari nagusia bilakatuko da eta urtearen bukaerarako, Helene Weigelekin batera, \"Berliner Ensemble\" antzerki konpainia sortuko du. Momentu honetatik aurrera buru belarri ekingo dio antzerkiari Bertolt Brechtek eta bere lan gogorraren ordainetan Mendebaldeko Alemanian kokatuta zeuden zenbait hiritan bere lana aurkezteko aukerak izan zituen. Hala ere, mendebaldean bere lanak erakusteko aukerak izan zituen bere ondorio ilunak ere. Mendebaldeko hirietan aurkezteak arazoak sortu zizkion Alemaniako Alderdi Sozialista Unifikatuarekin, baina baita burokrazia kulturalaren ordezkariekin ere. Tentsio hauen eraginez, bere lanetako zenbait arbuiatuak izan ziren denbora batez. \u00a0Hori bakarrik ez eta, behin Ekialdeko Alemanian finkatuta, Bertolt Brechtek ez zuen bere bizi denbora osoan hainbeste eta hain sutsuki defenditu zuen justizia soziala aurkitu Alemania Sozialistaren baitan.\nBertolt Brechten antzerkiaren ezaugarri nabarmenetako bat komedia da. Bertolten helburuetako bat ikuslearengan irribarrea eta hausnarketa sozialaren uztarketa errotzea da eta hala ikus daiteke bere lanetako gehienetan. Hala ere, inor ez da kontzienteago Brecht bera baino bere audientzia \u00ad\u2014erregimen Nazional Sozialistaren boterepean 12 urte eman ondoren, bigarren mundu gerran jasotako porrotaren ondoren eta pixkanaka-pixkanaka gizartean holokaustoaren kontzientzia handitzen zioan garaian\u2014 ez zegoela oraindik barre askorako. Dena den, Brechtek bere ohiko jardunean jarraitu zuen, behin eta berriz errepikatuz antzerkiak alaia (Spass) izan behar duela eta mundua aldatzeko irrika horren erakusle bezala jardun behar duela.\n1954. urtean, bere azken arnasa eman baino bi urte lehenago, Bertoltek, Sobietar Batasunaren eskutik, Bakearen Lenin Saria jasoko du. 1956. urtean, Berlineko \"Charit\u00e9\" ospitalean, abuztuaren 14ean bihotzeko batek jota hil zen antzerkigile, filosofo eta erreferente kultural alemaniarra.\nLanak eta ondorengo irakurketak.\nBertolt Brechten izateak esparru germanikoaren mugak gainditu ditu, gerraosteko antzerkiaren aurpegi esanguratsuenetako bat bilakatuz. Esan daiteke aro berri baten bultzatzailea izan zela, ondoren izan zituen jarraitzaileen kopuru handia ikusita. Egia esan, bere bizi denboraren azken urteetarako, Bertolt Brechten izate iraultzailea pixkanaka itzali zen. Hala, \u201cantzerki epikoaren\u201d izatea ez zitzaion jada bere egiten eta \u201cantzerki dialektikoa\u201d-rengatik aldatzeko ahaleginak egin zituen. Honek, hala ere, ez zuen bere obra osoaren balio estetikoa zapuztu, egunez egun eta urtez urte geroz eta oihartzun zabalagoa hartzen joan baita mundu osoan barna. Antzerkiaren kontzepzio tradizionala, bere esanetan, eguneroko errealitate berrietara egokitzeko oso konplexu bezain zaila da, hots, antzerki sozial berri bat sortzen saiatuko da, ohorea, errua, tragedia edo helburua bezalako kategoriak errotik desagertaraziz. Brechtek deboraren, lekuaren eta ekintzaren unitate aristoteldarrekin apurtuko du, eta haren antzerki dramatikoaren aurrean, antzerki epikoa deituko duena proposatuko du. \"Epiko\" kontzeptuak ez dio heroi klasikoaren figurari erreferentzia egiten, ezpada bere izaera narratiboari. Brechtek, bere antzerkiarekin, ekintza bakoitza independenteki kontatu nahi izan zuen, haiek ikuslearentzat ezohikotuz, alienazio- edo historizazio-efektuaren bidez. Finean, publikoari eragin nahi ziona ekintzekiko harridura zen, haiek gertakari aldagarri gisa uler zitzaten.\nBere horretan uzten duen gauza bakarra fatalismoa da, metafisikoa ez dena, baizik eta gizabanakoaren izatearena gizartearen baitan. Destinoaren indarrek baldintza jakin batzuen eraginez funtzionatzen dute: egoerak eta gizarteak ezarritako baldintzak. Laburbilduz, esan daiteke, beste ororen gainetik, arazo soziologikoek baldintzatzen dutela izatea bera. Bertolt Brechten intentzio artistikoa bizitza desidealizatzea da, bere esperientzia pertsonalak eta ideologiak eraginda. Bertoltek gerra bere ondorio lazgarri eta krimen denekin bizi izan zuen eta, Marxen eraginez, mundua kaosaren ikuspegitik begiratzen ikasi zuen, zeinean norbanakoak injustiziak markatutako helmuga pairatzen duen.\u00a0 Hori dela eta, ezinezkoa egin zitzaion berak bizitako errealitate gogorra poesiaren munduarekin modu armonikoan uztartzea.\nBere teknika dramatikoa katastrofe historikoak ordena sozial berri baten ekidingarriak diren gertaerak direla aurkeztean datza, hitz laburretan. Doktrina marxistaren jarraitzaile, desoreka ekonomikoaren eta klase borrokaren ideiak uztartzen ditu bere obra guztian zehar. Ez da, beraz, errukia, baizik eta espantua, haserrea, antzerkiak sortu behar duen efektua. Eta hauxe da, Bertolt Brechten eraginez, garaiko estilo dramatikoak jarraitu duen joeretako bat, arte eszenikoaren topikoetako bat. Efektu hau sortze aldera, hertsiki lotu behar dira, Brechtek egin bezala, musika eta herri xeheraren hizkera popular eta lakonikoa. \nIdazle moduan, alemanezko literaturak eman duen egile handienetarikoa da eta eragin nabaria izan du, literaturan ez ezik, baita Mendebaldeko gizartearen pentsamenduan ere, orokorrean.1920ko hamarkadan, Brechtek antzerki anarkista eta espresionista plazaratu zuen: \"Baal\" (1922), \"Mann ist Mann\" (\"Gizona gizona da\", 1926). \"Lau soseko opera\" (\"Die Dreigroschenoper\", 1928), hots, John Gayren \"Beggar's Opera\" lanaren moldaerak, arrakasta handia izan zuen.\nHitlerrek jazarpenaren ondoko erbestean, Brechtek obra garrantzitsuak idatzi zituen: \"Der gute Mensch von Sezuan\" (\"Sezuango gizon ona\", 1939), \"Herr Puntila und sein Knecht Matti\" (\"Puntika jauna eta bere morroia Matti\", 1940), \"Der aufhaltsame Aufstieg des Arturo Ui\" (\"Arturo Ui-ren igoera geraezina\", 1941), \"Mutter Courage und ihre Kinder\" (1941), \"Leben des Galilei\" (\"Galileoren bizitza\", 1947).\nAlemaniara itzuli ondoren, hainbat lan ondu zituen: \"Der\" \"Kaukasische Kreidekreis\" (\"Kaukasoko kreazko biribila\", 1948); zenbait moldaera (Sofokleren \"Antigona\", Shakespeareren \"Coriolano\"); \"Der Dreigroschenroman\" (\"Hiru kontakizun luze\", 1949), izen bereko operaren egokitzapen dena.\nTeoria lanetan, \"Kleines Organon f\u00fcr das Theater\" (\"Antzerkirako organo txikia\" 1948) obrak, literaturaren ikuspegi dialektikoaren ildotik, garbi adierazten du bere antzerkiaren funtzio didaktikoa: errealismoa, parabola edo alegoria, musika eta kantaren bitartez antzertiak kontzientzia hartzera eraman behar du ikuslea eta, azken finean, politikan esku hartzera. \"Urruntze efektua\" (\"Verfremdunseffekt\") erabiltzen du bere antzertia egunerokotasunetik aldendu nahiz, gogarte eta kritikarako bide bilaka dadin."}
{"id": "24239", "revid": "65203", "url": "https://eu.wikipedia.org/wiki?curid=24239", "title": "Kevin Mitnick", "text": "Kevin David Mitnick (Los Angeles, 1963ko abuztuaren 6a - Las Vegas, 2023ko uztailaren 16a) hacker ezaguna zen. 1995ean FBIk atxilotu egin zuen, Fujitsu, Motorola, Nokia eta Sun Microsystemsen sistemetan sartzeagatik. 5 urte eman zituen kartzelan, horietatik 8 hilabete inkomunikatuta egon zen. 2000ko ekainaren 21ean askatu eta gero, hiru urtez baldintzapean bizi behar izan zuen, non telefono finko bat izan ezik komunikazio tresnak erabiltzea debekatu zioten.\nGertakizun hauetan oinarrituz, liburu ugari argitaratu dira. Horietan ezagunena \"Takedown\" izenekoa da; nobela horretan oinarrituta izen bereko filma estreinatu zuten 2000. urtean."}
{"id": "24240", "revid": "371", "url": "https://eu.wikipedia.org/wiki?curid=24240", "title": "Kevin David Mitnick", "text": ""}
{"id": "24241", "revid": "119347", "url": "https://eu.wikipedia.org/wiki?curid=24241", "title": "Monte-Carlo", "text": "Monte-Carlo (; monakoeraz \"Monte-Carlu\"; ) Monakoko printzerriko auzo edo \"quartier\" ezagunena da, bertako kasinoak, jokorako zaletasunak eta jende famatuaren ugaritasunak nabarmendua. Askotan pentsatzen da Monte-Carlo dela Monakoko hiriburua, baina bai hiriak eta bai herrialdeak muga berberak dituztenez, Monako bera da hiriburua.\nMonte-Carlon bertan dago ezaguna den Monakoko zirkuitua, urteroko 1 Formulako Monakoko Sari Nagusia ospatzeko balio izaten duena."}
{"id": "24244", "revid": "119347", "url": "https://eu.wikipedia.org/wiki?curid=24244", "title": "Eixample", "text": "Eixample (euskaraz \"Zabalgunea\") Bartzelona hiriko barrutia da. Barruti honen kodea 2 zenbakia da eta honako auzoek osatzen dute: Dreta de l'Eixample, Esquerra de l'Eixample (Antiga eta La Nova Esquerra de l'Eixample), Sant Antoni, Sagrada Fam\u00edlia eta Fort Pienc.\nXIX. mendean sortu zuten, 1854-1856 hiriko harresien eraisketa burutu eta hiriaren zabaltzearekin batera, Ildefons Cerd\u00e0 arkitekto eta hirigilearen Cerd\u00e1 egitasmoaren arabera gauzatu zelarik, hortik \"Eixample\" (\"Zabalgunea\") izena. 2009an Eixample barrutiak 269.185 biztanle zituen, hortaz hiriko barruti jendetsuena zen.\nBarruti hau hiriko etorbide garrantzitsu askok zeharkatzen daude, esate baterako Avinguda Diagonal\u200e, Gran Via de les Corts Catalanes\u200e edota Gr\u00e0cia pasealekua\u200e.\nAuzoak.\nEixample barrutia honako auzo hauetan banatzen da:"}
{"id": "24247", "revid": "105290", "url": "https://eu.wikipedia.org/wiki?curid=24247", "title": "Santa Barbara parkea", "text": "Santa Barbara Arrasateko (Gipuzkoa) parkea da, erdialdetik gertu kokatuta, garai batean herria babesteko erabiltzen zuten mendixka. Beronen gailurrean, \"Goikobalu\" izeneko gunean, Nafarroako Erresumaren gaztelu bat zegoen antzina, zeinaren lau dorre aurkitu zituzten 1994an. Bertan Arrasateko kondairan azaltzen den herensugearen eskultura ere dago ikusgai.\nKondaira.\nKondairak dioenez, \"Mondragon\" izena aspaldian herritarrak beldurtzen zituen \"Santa Barbara\" mendiko herensugean oinarritzen da. Eskualdeko olagizonek garaitu zuten dragoi hau, eta honenbestez jaso zuen izen hau herriak. Alfontso X.a Jakitunak egindako hiri-gutunean irakur daiteke hurrengo esaldia:\nHistorialariek diotenez, ordea, \"Montdragon\" izena ez dago kondairan oinarrituta. Beraien ustez, kondaira ondoren asmatutakoa da, izena arrazoitzeko, eta berau erregearen burutaldia baino ez zen izan."}
{"id": "24248", "revid": "105290", "url": "https://eu.wikipedia.org/wiki?curid=24248", "title": "Les Corts", "text": "Les Corts (4) Bartzelona hiriko barrutia da, hegomendebaldean kokatuta dago eta 4. zenbakia du. 66,02 km\u00b2 hedapena du, 2009an 82.952 biztanle zituen. Honenbestez, biztanle gutxien duen hiriko barrutia da.\nBarrutiaren jatorria antzinako \"Les Corts\" udalerrian oinarritzen da, 1897an Bartzelonarekin bat egin zuelarik.\nAuzoak.\nBestalde Les Corts barrutia eremu hauetan banaturik dago:"}
{"id": "24249", "revid": "512", "url": "https://eu.wikipedia.org/wiki?curid=24249", "title": "Piotr Kropotkin", "text": "Piotr Alexeievitx Kropotkin \u2014\u2014 (Mosku, Errusiar Inperioa, 1842ko abenduaren 9agreg./azaroaren 27ajul. - Dmitrov, Errusiako Sobietar Errepublika Sozialista Federatiboa, 1921eko otsailaren 8a) geografoa eta politika arloko pentsalaria izan zen. Mugimendu anarkistaren teoriko garrantzitsuenetakotzat hartu da.\nBizitza.\nKropotkin Moskun jaio zen, 1842ko abenduaren 21ean. San Petersburgon ikasi zuen, eta Errusiar Armadako kide izan zen 1862tik 1867raino. 1864 eta 1866 bitartean, zenbait espedizio zuzendu zituen Mantxurian zehar, eta horiei esker zientzia ezagupen baliotsuak lortu ziren, geografian eta beste arlo batzuetan.\nSan Petersburgora itzuli zen 1867an, eta Errusiako Geografia Elkartearen barruan Geografia Fisikoaren ataleko idazkari izendatu zuten. 1871tik 1873ra Finlandia eta Suediako glaziarrak aztertu zituen, elkarte horren izenean. Ikerketa horiek egiten ari zela, politikari buruz idazten zuten teoriko nagusien idazkiak irakurri zituen, eta azkenean sozialismo iraultzailearen ikuspuntuak bereganatu zituen. Orduan ezagutu zuen marxismoa. Aurrerago, aldiz, anarkismoaren doktrina erradikalaren jarraitzaile sutsua izango zen.\n1872. urtean Lehen Internazionalean parte hartu zuen: lehenik marxistatzat, eta gero Mikhail Bakunin ideologo anarkistaren jarraitzailetzat. Horrek bere jarrera anarkokomunista agertzen du.\nErrusiara itzuli zenean, bere etapa sozialistaren ondoren, pentsamolde anarkistak zabaltzen hasi zen, eta horregatik atxilotu eta kartzelatu zuten 1874. urtean. Ihes egitea lortu zuen bi urte geroago, eta elkarte anarkista internazional batean sartu zen: Jurako Federazioan. Ondoren, Frantzian bizi izan zen. 1883an berriz ere atxilotu zuten, eta bost urteko espetxe zigorra ezarri zioten, jarduera anarkistak egiteagatik. Hiru urtez kartzelan egon ondoren aske utzi zuten, eta Ingalaterrara joan zen bizi izatera eta lan egitera; han 30 urtez izan zen.\nLehenengo Mundu Gerran errusiar inperialismoaren aldekoa izan zen; horregatik internazionalistek gogor kritikatu zuten. Otsaileko iraultzen ostean errepublika gaztea defendatu zuen. 1917ko iraultza boltxebikearen ondoren, bere herrira itzuli zen. Moskutik gertu bizi izan zen, eta kargu ofizialik ez izan arren sobietar politikan parte hartu zuen. 1921eko otsailaren 8an zendu zen, Moskutik gertu dagoen Dimitrov herrixkan. Handik idatzi zizkion Lenini bere gutun famatuak.\nKropotkinen lanen gai nagusia izan zen edozein motatako gobernu formak amaiaraztea, elkarlaguntzaren eta kooperazioaren bidez zuzenduko zen gizarte bat lortzeko: estatu erakunderik gabeko gizartea. Gizarte ideal hori (gizarte anarkokomunista edo komunismo anarkistaren gizartea) prozesu iraultzaile baten emaitza izango zen, aldez aurretik kolektibizazio prozesu bat gertatzea beharko lukeena. Pentsamolde anarkistaren inguruan idatzi zuen liburu garrantzitsuenetakotzat hartzen dira \"Ogiaren konkista\" eta \"Soroak, fabrikak eta lantegiak\".\nBere alde naturalistan, kooperazioaren garrantzia planteatu zuen eboluzioan. Arlo horretako bere lanik famatuena da \"Elkarri laguntzea: eboluzioaren faktore bat\". Siberian bizi izan zituen esperientzietatik abiatuz idatzi zuen. Thomas Henry Huxley eta Herbert Spencer (gizarte-darwinismoaren aita) kritikatu zituen, hautaketa naturala izakien arteko borrokan oinarritzen baitzuten.\nIngelesez nahiz frantsesez idatzi zituen bere obrak.\nLanak.\nLiburuak:"}
{"id": "24250", "revid": "105290", "url": "https://eu.wikipedia.org/wiki?curid=24250", "title": "Ciutat Vella", "text": "Ciutat Vella (literalki \"Hiri Zaharra\") Bartzelona hiriko barrutia da, hirigune historikoa biltzen duena. 4,49 km\u00b2 hedapena du, 2009an 109.847 biztanle zituelarik. Barruti kodea 1 zenbakia du. Mendebaldetik Sants-Montju\u00efc barrutiaren mugatzen du, iparraldean Eixample barrutia du, ekialdean Sant Mart\u00ed eta hegoaldean Mediterraneo itsasoa.\nJatorriz barruti hau Bartzelona hiriburuko alde zaharra eta erdigunea da, hortik bere \"Ciutat Vella\" (\"Hiri Zaharra\") izena. Barruti honek gaur egun duen hedadura), gutxi gorabehera XIV. mendea eta XIX. mende artean harresien barnean zegoen hiriko eremuarekin bat dator, La Barceloneta auzoa kendurik, azken hau harresietatik kanpo baitzegoen.\nAuzoak.\nCiutat Vella barrutia honako auzo hauetan banatzen da:"}
{"id": "24253", "revid": "119347", "url": "https://eu.wikipedia.org/wiki?curid=24253", "title": "D\u00eda das Letras Galegas", "text": "D\u00eda das Letras Galegas edo Galizierazko Letren Eguna izeneko ekitaldia Real Academia Galega erakundeak urtero antolatzen du 1963tik. Honen bidez, galizierazko sortzaileak eta hizkuntza haren erabiltzaileak saritu nahi dituzte.\nJardunaldia maiatzaren 17an ospatzen dute, egun hartan \"Cantares gallegos\" liburua Rosalia de Castrok argitaratu zuelako 1863an.\nJaieguna da Galizian."}
{"id": "24254", "revid": "58701", "url": "https://eu.wikipedia.org/wiki?curid=24254", "title": "Real Academia Galega", "text": " (euskaraz \"Galiziar Errege Akademia\") izeneko erakundea galizieraren gramatikaz, ortografiaz eta lexikoaz arduratzen den instituzio ofiziala da. Arautze lanez gain, D\u00eda das Letras Galegas antolatzen du urtero, galizieradun esanguratsuak omentzeko helburuaz.\nHala ere, AGAL (\"Associa\u00e7om Galega da L\u00edngua\") elkarteak, beste batzuen artean, portugesarekiko batasuna defendatzen du, eta bestelako arauak proposatzen ditu."}
{"id": "24255", "revid": "336", "url": "https://eu.wikipedia.org/wiki?curid=24255", "title": "Florentzia", "text": "Florentzia (italieraz \"Firenze\") Italiako Toscana eskualdeko eta Florentziako probintziako hiriburua da.\nItaliako zortzigarren hiria da, populazioaren arabera, eta Toscanako lehena: hiriguneak 382.258 biztanle ditu, 2017ko datuen arabera, eta inguru metropolitarrak, aldiz, 1.011.349 biztanle; Florentzia-Prato-Pistoia metropoli-eremuak, guztira, 1,5 milioi biztanletik gora ditu.\nBertako erdigune historikoa \"Gizateriaren Ondare\" izendatu zuen UNESCOk 1982an. 1986an Europako kultura-hiriburua izan zen. Errenazimentu edo Pizkundearen sorlekutzat hartzen da, bai eta italiera hizkuntzarena ere, literaturan erabiltzen hasi zen hizkuntza florentziarrari esker. Artearen eta arkitekturaren sehasketako bat ere irizten zaio, eta munduko hiririk ederrenetako bat bere monumentu eta museo ugariei esker, hala nola Santa Maria del Fiore katedralea, Santa Croce basilika, Santa Maria Novella basilika, Uffizi Galeria, Ponte Vecchio, Piazza della Signoria, Palazzo Vecchio eta Pitti Jauregia.\nBalio handiko ondare artistiko, literario eta zientifikoak utzi zituzten hiri honetako erdigune historikoan iraganeko jenioek, hala nola Petrarca, Boccaccio, Brunelleschi, Michelangelo, Giotto, Cimabue, Botticelli, Leonardo da Vinci, Lorenzo de 'Medici, Makiavelo, Galileo Galilei eta Dante Alighierik. Ondare historiko-artistiko, zientifiko, natural eta paisajistiko aberats horri esker, hiriko erdigunea eta haren inguruko muinoak \"aire zabaleko museo\"a dira.\nErdi Aroan, topagune artistiko, kultural, komertzial, politiko, ekonomiko eta finantzario garrantzitsua izan zen; aro modernoan, Toscanako Dukerri Handiaren hiriburua izan zen 1569tik 1859ra, Medici eta Lorrena familien gobernuarekin, eta estatu aberats eta modernoenetako bat bihurtu zen. Hiria Italia eta Europako historiaren funtsezko bidegurutze bat izan zen, hainbat gorabehera politikoren ondorioz, finantza eta merkataritza alorrean zeukan botereagatik eta kulturaren arlo guztietan lortu zuen ospeagatik. 1865ean, Italiako Erresumaren hiriburu izendatua izan zen (bigarrena, Turinen ondoren), eta 1871 arte mantendu zuen estatus hori, \"Risorgimento\"aren amaiera markatzen duen urtera arte, hain zuzen.\nHistoria.\nHaren etruriar hasiera urrunetatik 1000 urtea arte, nekazari herrixka txiki bat baino ez zen izan, Erromatar Inperioaren, Italiako Ostrogodoaren, eta geroago Germaniako Erromatar Inperio Santuaren menpeko markeserri baten parte izan zena.\nXI eta XII. mendeetatik aurrera, gauzak aldatu ziren: hiria, nahiz eta sarri herri-matxinadak eta \"Guelfi eta Ghibellini\" arteko barne-liskarrak jaso behar izan, aberastu egin zen eta gero eta garrantzi handiago lortzen joan zen. XII. mendean, aro komunala hasi zen eta Giotto eskolatik eta nazioarteko eskolatik, Boccaccio eta haren \"Decameron\"a eta gotikoko lehen gremio boteretsuak sortu ziren; baina ekonomia aldetik aro latsa izan zen, hiriak zituen 80.000 bizilagunetatik 25.000 galdu baitzituen, 1348ko Izurri Beltzak eraginda. Giovanni Boccacciok hiriko egoeraz hurrengo testigantza utzi zuen \"Dekamerona\" (1351-1353) idazlanean:\n1434an, Cosme Medicirekin (Cosme Zaharra), Medici familiaren gobernua hasi zen, Toskanako hiriburua munduko arte, kultura eta finantzen gune bilakatu zuena. Medici familia (1434-1494, 1512-1527, 1530-1737) denboraldien artean hiria zuzendu zuen, hiria Pizkundearen sorterria (Florentziar Akademi Platonikoa) izan zen denboraldian, alegia.\nAtzerritar potentziek Toskana okupatu eta gero, hiria Italiako Erresuma sortu berriaren hiriburua izan zen, 1865etik 1871 bitartera. Oraindik ere, eskualdeko hiriburu eta herrialdeko hiririk garrantzitsuenetarikoa da.\n1966ko azaroaren 4an, euri-bisuts batzuen ondorioz, bere historiako uholderik gogorrena jasan zituen, Arno ibaiak 4.500 m\u00b3/s-ra heldu zenean Alde Zaharra urpean utzi zituelarik. Leku batzuetan, Santa Croce enparantzan esaterako, urek bost metroko garaiera hartu zuten. Handiak izan ziren ondare historikoak pairatutako kalteak, Ponte Vecchion, Duomon, Signorian-eta."}
{"id": "24256", "revid": "336", "url": "https://eu.wikipedia.org/wiki?curid=24256", "title": "Cosplay", "text": "Cosplay (japonieraz \u30b3\u30b9\u30d7\u30ec, \"kosupure\", ingelesezko \"Costume play\" esapidetik) japoniar jatorria duen mozorro jolas bat da. Fikziozko (manga, anime, filma, liburu, bideo-joko) zein pertsonaia erreal batean (musika taldeak, musikariak) mozorrotzean datza. Ohitura hau jarraitzen duen pertsona \"cosplayer\" bezala ezagutzen da."}
{"id": "24259", "revid": "10891", "url": "https://eu.wikipedia.org/wiki?curid=24259", "title": "Bolonia", "text": "Bolonia (italieraz eta ofizialki \"Bologna\"; emiliano-romagnoloz \"Bul\u00e5ggna\"; ) Italiako hiria da, Emilia-Romagna eskualdeko eta Boloniako metropoli-hiriko hiriburua. Po ibaiaren ertzean dago. 140,73\u00a0km\u00b2ko eremua du eta 2015ean 386.386 biztanle zituen.\nBoloniako Unibertsitatea Mendebaldeko Europako zaharrena da, 1088an sortu baitzuten. Hirigune historikoa Europako bigarren handiena da (handiena Veneziakoa da) eta hobekien kontserbatu direnetako bat.\nHistoria.\nAntzinako etruriar hiri hau (Felsina), erromatarren kolonia izan zen (Bononia). Hiri librea zen XII. mendean; zuzenbidean espezialduriko unibertsitatea sortu zuten bertan. XV. mendea arte Bentivogliotarren esku geratu zen. Julio II.ak Bolonia Aita Santuaren estatu egin zuen (1513). XIX. mendean zehar izandako askatasun higikundeak austriarrek zapaldu zituzten. 1860. urtean Bolonia Italiako erresumaren esku geratu zen. Bigarren Mundu Gerran amerikarrek askatu zuten (1945). 1980an Boloniako sarraskia gertatu zen.\nEkonomia.\nItaliako hiririk aberatsenetakoa eta ederrenetakoa da. Garrantzi handiko industria (metalurgia, kimika industria, janari industria, doikuntza mekanika, zapatagintza).\nOndarea.\nEliza ospetsuak, Errenazimentuko jauregia, XII. mendeko Asinelli dorrea eta liburutegi zoragarria daude. Boloniako Unibertsitatea Europako zaharrena da, 1088an sortua."}
{"id": "24260", "revid": "336", "url": "https://eu.wikipedia.org/wiki?curid=24260", "title": "Ingeniaritza sozial", "text": "Ingeniaritza soziala arlo ezberdinetan erabil daitekeen terminoa da:"}
{"id": "24261", "revid": "1491", "url": "https://eu.wikipedia.org/wiki?curid=24261", "title": "Ingeniaritza sozial (segurtasun informatikoa)", "text": "Ingeniaritza soziala legezko erabiltzaileak manipulatuz ezkutuko informazioa eskuratzean datza. Teknika honen bidez, informazio sistemetan informazioa, sarbidea edo abantailak (pribilegioak) lor daitezke, erakundeak edo pertsonak kaltetuz.\nSegurtasun informatikoari dagokionean, punturik ahulena erabiltzaileak direla esan ohi da.\nTeknikak eta terminoak.\nPraktikan, ingeniari sozial batek telefonoa edo internet erabiliko du jendea iruzurtzeko, enpresa bateko langile baten, lankide baten, tekniko baten edo bezero baten plantak eginez. Internet erabiltzen bada, web orrialdeetako sarbide baimenen berritzearen eskaeren bidalketak edo erantzuna eskatzen duten posta elektroniko faltsuak erabiltzen dira.\nMetodo honekin, ingeniari sozialak egoera batzuetan jendeak izaten dituen joerak aurreikusteaz baliatzen dira; adibidez, bankuko langile bati finantza datu pertsonalak emateaz. Honela, ingeniari sozialek ez dute sistema informatikoetan ahultasunak bilatu beharrik.\nTermino garrantzitsuenak ondorengoak dira:\nPretextuak.\nAsmaturiko egoera baten sorkuntzan datza, biktimak informazio pertsonala erazagutzeko edo egoera normal batean arrunta izango ez litzateken modu batean jarduteko. Asmaturiko egoera hauetan biktimaren informazioa lortzeko, aurretiaz egindako ikerklana behar izaten da, sorturiko egoera sinisgarria izateko. Ikerlan honetan, erasotzaileak biktimak egin ahal dizkion galderen erantzunak prestatu behar ditu. Hori dela eta, garrantzitsua izaten da erasotzailearen inprobisatzeko abilezia eta honek hitz egiterakoan erabiltzen duen tonua, seriotasuna eta autoritatea ematen duen ahotsa behar izaten baitu.\nSare Sozialak.\nFaktore arriskutsuen artean, sare sozialen erabiltzaile gazteenen artean batez ere, informazioa pertsonala era konstante batean argitaratzearen joera gorakorra dago. Izan ere, beraien familien argazkiak, gustu pertsonalak... argitaratzen dituzte. Hori dela eta, sare sozialek gaizkileei erasoa burutzeko informazio ugari ematen diete, hots, zure izenean lapurretak egiteko adibidez.\n\"Phishing\".\nEraso sinplea baina oso eraginkorra izan daiteke; izan ere, erabiltzaileari iruzur egitean datza, erasotzailea sistemako administratzailea dela pentsaraziz eta honela, pasahitzak eta bestelako datu pertsonalak lortuz.\nIngeniari sozialek erabiltzen duten beste \"phishing\" metodo bat posta elektronikoei erantsita doazen fitxategien erabilpena da, hots, erabiltzaileak fitxategia jaistean, kode maltzur bat exekutatuz eta erabiltzailearen ekipoa kutsatuz.\nIngeniaritza sozialari aurre egiteko erabiltzaileak hezi behar dira, segurtasun politikak erakutsiz eta hauek jarraituz.\nGaur egun eraso arrunta denez, hainbat era daude \"phising\"ari aurre egiteko:\n\"Vishing\".\nInkesta bat izango balitz bezala kamuflatutako dei bat egitean datza, deia hartzen duen erabiltzailearen informazio pertsonala lortzeko, honek susmorik izan gabe.\nArrazoi honengatik, arreta izan behar dugu eta ez dizkiogu inori gure datu pertsonalak eman behar gure telefono hornitzailea, elektrizitate hornitzailea... izan harren.\n\"Baiting\".\n\"Baiting\" teknikan software maltzurra duten kanpo biltegiratze gailuak (CD, DVD edota USB memoriak) erabiltzen dira, edonorek aurki ditzaken leku batan utziz (igogailuak, liburutegiak...). Biktimak gailua aurkitu eta bere ordenagailuan sartzen duenean, softwarea instalatu egingo da. Honela, erasotzaileak biktimaren datu pertsonalak lortzen ditu.\n\"Baiting\"ari aurre egiteko, kontuz ibili behar gara gure gailuetan sartzen ditugun gailuekin; izan ere, gu konturatu gabe gure sistemetan edozein software maltzur sartzen egon gaitezke.\n\"Quid pro quo\".\n\"Quid pro quo\" \"zerbait zerbaitegatik\" esan nahi duen latinetik eratorrirako esaldi bat da. Erasotzaileak enpresa bateko telefono zenbakiei dei egiten die, euskarri teknikotik deitzen ari dela esanez. Teknika honen bidez, erasotzaileak sarbide datuak lortu ahal izango ditu eta erasoa burutuko du.\nIngeniari sozial aipagarriak.\nKevin Mitnick\nInformatiko eta segurtasun aholkularia. Bere ustetan, norbaiteri ziria sartzea eta sistema bateko pasahitza ematea errazagoa da sistema horretan indarrean sartzea baino. Bere ustetan, ingeniaritza sozialak lau oinarri hauetan oinarritzen da:\nChristopher Hadnagy\nSegurtasun irakaslea. Ingeniaritza sozialari buruz printzipio fisiko eta psikologikoak idatzi zituen lehena izan zen. Idatzitako liburuengatik, podcastengatik eta \"DEF CON Social Engineer Capture the Flag\" eta \"Social Engineer CTF for Kids\"en sortzailea izateagatik da ezagutua gehien bat.\nMike Ridpath\nSegurtasun aholkularia, autore eta hizlaria. \"Cold calling\" (deiak hotzean) deritzon teknikak eta taktikak azpimarratzen ditu. Ezaguna egin zen erregistratutako deiak erreproduzitzen eta zuzenean pasahitzak nola lortu frogatzen zituen hitzaldiak emateagatik.\nDavid Pacios Izquierdo\nIngeniaritza Sozial Aplikatuko terminoaren sortzailea, iruzur digitalak eta Hacking Sozialaren ikasketen artean desberdintzeko erabilia. \"Ingeniaritza Sozial Aplikatua: Lehenengo defentsa lerroa (Ingenier\u00eda Social Aplicada: Primera l\u00ednea de defensa)\" liburuaren egilea. \"Deep Web\"ean egiten den merkataritzari eta giza hackingari buruzko hitzaldiengatik ezagutua.\nBadir Anaiak\nRamy, Muzher eta Shadde Badir anaiak, jaiotzez itsuak direnak, ingeniaritza soziala, ahotsaren pertsonifikazioa eta Braille pantailadun ordenagailuak erabiliz iruzur telefoniko eta informatiko ugari burutu zituzten Israelen 90. hamarkadan."}
{"id": "24262", "revid": "201", "url": "https://eu.wikipedia.org/wiki?curid=24262", "title": "Firenze", "text": ""}
{"id": "24264", "revid": "512", "url": "https://eu.wikipedia.org/wiki?curid=24264", "title": "Gaztelaniazko galiziar idazleak", "text": "Gaztelaniazko idazle galiziarren artean nabarmenduko ditugu kronologikoki Emilia Pardo Bazan, Ramon Maria Valle-Inclan eta Camilo Jose Cela Nobel Sariduna."}
{"id": "24265", "revid": "58701", "url": "https://eu.wikipedia.org/wiki?curid=24265", "title": "Emilia Pardo Baz\u00e1n", "text": "Emilia Pardo Baz\u00e1n (Coru\u00f1a, 1851ko irailaren 16a - Madril, 1921eko maiatzaren 12a) idazle, saiogile eta kazetari galiziarra izan zen. Familia noble batean jaio zen.\n\"Naturalismo\" eta \"Errealismoaren\" mugimenduaren kidea izan zen. Egile erabat emankorra izan zen, kontuan hartuta 41 eleberri, 580 ipuin baino gehiago, ehundaka saio eta 7 drama eta 2 sukalde-liburu idatzi zituela, \"Los pazos de Ulloa\" lana guztien artean nabarmenetarikoa izanda. Feminismoaren inguruko bere planteamenduak plazaratu zituen, bere garaian oso jarrera aurrerakoia azalduz. Azpimarratu behar da Galiziako bi figura nagusietakoak emakumeak izatea ere bai, Rosal\u00eda de Castro eta bera hain zuzen ere.\nBere ekimen eta beste batzuenari esker, Real Academia Galega fundatu zuten 1906an, galiziera arautzeko eta bultzatzeko asmoaz. Hala ere, bere lan guztiak gaztelaniaz egin zituen.\nEmakumeen hezkuntza-eskubideen sustatzailea izan zen.\nBiografia.\nEmilia Pardo Baz\u00e1n 1851ko irailaren 16an jaio zen A Coru\u00f1an. Jose Pardon Baz\u00e1n eta Amalia de la R\u00faa Figueroa y Somozaren alaba bakarra izan zen. Irakaskuntza arretatsua jaso zuen.Txikitatik irakurle amorratua izan zen. Bederatzi urterekin bere lehenengo bertsoak konposatu zituen eta 15 urterekin \u201cUn matrimonio del siglo XIX\u201d deituriko bere lehen ipuina argitaratu zuen.\n1979an bere lehenengo eleberria argitaratu zuen, \u201c\"Pascual L\u00f3pez\"\u201d. Pedro Antonio de Alarc\u00f3n eta Juan Valeraren irakurketak eragina izan zuten bere idazteko eran. \u201c\"Un viaje de novios\"(1981)\u201d eta \u201c\"La tribuna\"(1882)\u201dekin naturalismoaren bidea hartu zuen.2 \u201cUn viaje de novios\u201d eleberrian Frantziara egindako bidai batean izan zituen pasadizoak kontatzen ditu. Eleberri horren hitzaurrean agerian geratzen da zer esan nahi duen naturalismoa Pardo Bazanentzat. Horrez gain, 1882 eta 1883 urteetan zehar naturalismoari buruzko artikulu sorta bat argitaratu zuen eta horrela korronte hau Espainia osoan ezagutzera eman zuen.\nBere saiakeren artean azpimarratzekoak dira \"La revoluci\u00f3n y la novela en Rusia\" (1887), \"Pol\u00e9micas y estudios literarios\" (1892) eta \"La literatura francesa moderna\" (1910)\nBere estilo naturalista erabat islatuta geratu zen \u201cLos pazos de Ulloa(1886-1887)\u201d bere lan nabarmenean. Bertan Galiziako landa eremuaren eta aristokraziaren dekadentzia irudikatzen du. \"Insolaci\u00f3n\" (1889) eta \"Morri\u00f1a\" (1889) ere bere estetika eta ideologia naturalistaren barruan sar daitezke.\n1890ko hamarkadan, berriz, idealismoa eta sinbolismoa jorratu zituen, naturalismoa alde batera utziz. Eboluzio hori bere hurrengo lanetan agerian geratu zen: \"Una cristiana\" (1890), \"Cuentos escogidos\" (1891), \"Do\u00f1a Milagros\" (1894), \"La quimera\" (1895), \"Memorias de un solter\u00f3n\" (1896) \"Cuentos sacro-profanos\" (1899), \"La sirena negra\" (1908) eta \"Dulce due\u00f1o\" (1911), besteak beste.\nEstiloa eta pentsaera.\nEskola Frantzesean Jean de la Fontaine edo Jean Racine bezalako autore klasikoak ezagutu zituen. Beraien testuetan iraultza Frantziarraren baloreak ikasi zituen: Askatasuna, berdintasuna eta senidetasuna. Balore hauek influentzia handia izan zuten bere lanean eta bizitza ikusteko eran. Frantziar literatura erreferentzia handia izan zen berarentzat.\nAurrerago, Europan zehar egindako bidaietan errealismo eta naturalismo korronte literarioak ezagutu zituen. Azken korronte honek errealitatea era zuzenean eta filtrorik gabe irudikatzen du, batez ere klase baxuen bizitza. Literatur estilo honek egoera gogorrenak irudikatzeko eta klase baxuek pairatzen zuten bidegabekeria sozialak salatzeko aukera ematen zuen. Pardo Bazanek estilo hau erabiliko du hainbat eleberrietan.\nEleberriak idazteko garaian, Emiliak estilo kultua eta lagunartekoa menperatzen ditu eta erabiltzen ditu era errealista, zehatz eta sinesgarri batean. Hizkera kultua ulergarria da eta estilo poetikotik hurbil dago. Hizkera kolokialak errealitatea modu objektiboan irudikatzen laguntzen du. Bigarren hizkera hau erabilita, idazleak hizkera herrikoaren ezagutza handia duela demostratzen du. Pertsonaien deskribapen fisikoetan esanahiez beteriko kalifikatzaileak erabiltzen ditu, irakurketa erraztuz.\nPardo Bazanek naturalismoari eta bere ordezkari esanguratsuenari(Emile Zola) buruzko artikulu sorta idatzi zuen. Artikulu hauek \u201c\"La cuesti\u00f3n palpitante\" (1883)\u201d lanean bildu ziren. Lan honek hautsak harrotu zituen espainiar gizartearen garai horietako balore katoliko eta kontserbadoreekin talka egiten zuelako. Idazlea beste idazle eta intelektualengandik oso kritikatua izan zen, baina berak ez zuen bere ideiez arnegatu.\nBere idazkietan emakumearen burujabetza defendatu zuen. Emakumearen eskubidea ikastera, erabakitzera eta gizon baten menpe ez egotera defendatzen zuen. Bera bere bizitza pertsonalean bere ideien eredu izan zen. Hainbat ipuin eta eleberrietan indarkeria matxistaren gaia jorratu zuen.\nLorpenak.\nMaila soziala, kultural zein politikoan nabarmendu zen. Madrileko Ateneoko literatura ataleko lehen emakume presidentea izan zen eta 1916 urtean Unibertsitate zentralak hizkuntz neolatindarretan katedraduna izendatu zuen.\nPardo Bazanek ez zuen inoiz lortu \u201cReal Academia de la Lengua\u201dko kidea izendatua izatea. Garai horietan akademiako kideek emakumeen bazterketa defendatzen jarraitzen zuten."}
{"id": "24266", "revid": "219", "url": "https://eu.wikipedia.org/wiki?curid=24266", "title": "XIV.mende", "text": ""}
{"id": "24269", "revid": "59723", "url": "https://eu.wikipedia.org/wiki?curid=24269", "title": "\u00c1vila", "text": "\u00c1vila Espainiako Gaztela eta Leongo autonomia erkidegoko izen bereko probintziako hiriburua da. 2009an, 56.855 biztanle zituen.\n\u00ab\u00c1vila de los Caballeros\u00bb ohorezko titulua du. Halaber, \u00ab\u00c1vila del Rey\u00bb, eta \u00ab\u00c1vila de los leales\u00bb tituluak ere baditu, hiriko armarrian eta banderan erakusgai daudenak.\nGeografia.\nHiria 1.131 metroko garaieran dago, Adaja ibaiaren ertzean. Espainiako garaiera handienean dagoen probintzia-hiriburua da. Udalerriak 231,9\u00a0km\u00b2-ko eremua du eta herritarrei \"abulense\" o \"avil\u00e9s\" esaten zaie gaztelaniaz, eta \"avilar\" euskaraz.\nUdalerriok mugakide ditu: iparraldean, Carde\u00f1osa, Mingorr\u00eda, San Esteban de los Patos, Tolba\u00f1os, Berrocalejo de Aragona, Mediana de Voltoya eta Ojos-Albos; ekialdean, Santa Mar\u00eda del Cubillo; hego-ekialdean, Navalperal de Pinares eta Herrad\u00f3n de Pinares; hegoaldean, Tornadizos de \u00c1vila; hego-mendebaldean, Gemu\u00f1o; mendebaldean, El Fresno, La Colilla, Martiherrero eta Marl\u00edn; eta ipar-mendebaldean; Bularros eta Monsalupe.\nKomunikabideak.\nErrepideak.\nAutobia eta autopistak:\nBestelako errepideak:\nTrenbidea.\n\u00c1vilako geltokia garrantzi handiko tren geltokia izan da Madril eta Iparraldeko Espainia lotu izan dituelako. Egun, AVEaren ondorioz, garrantzia galdu du, Segoviatik igarotzen baita, \u00c1vila alde batera utziz.\nAireportuak.\nProbintziak ez du aireporturik: gertuenea Madril-Barajas nazioartekoa da, hiritik 130\u00a0km-ra. Halaber, bi hurbilago ditu: Salamancakoa, 89\u00a0km-ra, eta Valladolidekoa, 148\u00a0km-ra.\nHiri autobusak.\n\u00c1vila hirian dabiltzan autobusak AVILABUS enpresakoak dira. Honako linean eskaintzen dituzte:\n1. Linea Plaza San Nicol\u00e1s \u2013 Escuela de Polic\u00eda\n2. Linea Plaza Descubrimiento \u2013 Centro Universitario\n3. Linea Zirkularra\n4. Linea El Pinar \u2013 Escuela de Polic\u00eda\n5. Linea Zirkularra\n6. Linea Escuela Polic\u00eda \u2013 Carretera Sonsoles (Maceros)\n7. Linea Cuatro Postes \u2013 Santa Ana\nP Linea industrialdeetara joateko\nV Linea Plaza San Nicolas \u2013 Vicolozano"}
{"id": "24270", "revid": "499", "url": "https://eu.wikipedia.org/wiki?curid=24270", "title": "\u00c1vila probintzia", "text": ""}
{"id": "24273", "revid": "336", "url": "https://eu.wikipedia.org/wiki?curid=24273", "title": "Kordoba", "text": "Kordoba (izen ofiziala ) izen bereko probintziaren hiriburua da. Andaluziako autonomi erkidegoaren iparraldean dago, Espainiaren hegoaldean.\nInguru naturala eta kokapena.\nKordobak honako udalerri mugakideak ditu: Villaviciosa de C\u00f3rdoba ipar-mendebaldean, Obejo iparraldean, El Carpio, Villafranca de C\u00f3rdoba eta Adamuz ipar-ekialdean, Ca\u00f1ete de las Torres eta Bujalance ekialdean, Castro del R\u00edo hego-ekialdean, Espejo, Fern\u00e1n N\u00fa\u00f1ez, La Rambla eta Montemayor hegoaldean, La Carlota hego-mendebaldean, eta Almod\u00f3var del R\u00edo eta Guadalc\u00e1zar mendebaldean.\nBanaketa administratiboa.\nKordoba hamar barrutik osatzen dute, 2008an egindako eraberritzeaz geroztik. Barruti hauek hainbat auzo txikiagotan banatzen dira eta barruti bakoitza zuzenduz Barruti Batzorde bat dago:\nMonumentuak.\nKordobako Meskita hiriko monumenturik ikusgarriena eta ezagunena da."}
{"id": "24274", "revid": "119347", "url": "https://eu.wikipedia.org/wiki?curid=24274", "title": "Zaragoza", "text": "Zaragoza izen bereko probintziako hiriburua da, eta baita Aragoiko hiriburua eta hiri nagusia ere.\nEspainiako bosgarren hiririk handiena da 701.090 biztanlerekin (2010). Ebro ibaiak zeharkatzen du.\nGeografia.\nHiria gune estrategikoan dago, Ebro ibaiaren sakonunearen erdian eta Bartzelona, Bilbo eta Madrilen artean. Kokapen estrategiko hori erabakigarria izan zen hiriak XX. mendean izandako garapenean.\nBanaketa administratiboa.\nZaragoza hamabi barrutik osatzen dute eta horiek, aldi berean, beste hainbat auzotan banaturik daude:\nHerri eta hiri senidetuak.\nZaragozak honako hiri senidetuak ditu:"}
{"id": "24275", "revid": "371", "url": "https://eu.wikipedia.org/wiki?curid=24275", "title": "Las Palmas probintzia", "text": ""}
{"id": "24276", "revid": "6327", "url": "https://eu.wikipedia.org/wiki?curid=24276", "title": "Las Palmas", "text": ""}
{"id": "24277", "revid": "219", "url": "https://eu.wikipedia.org/wiki?curid=24277", "title": "Alicanteko probintzia", "text": ""}
{"id": "24278", "revid": "9459183", "url": "https://eu.wikipedia.org/wiki?curid=24278", "title": "Las Palmas Kanaria Handikoa", "text": "Las Palmas Kanaria Handikoa () Espainiako Las Palmasko probintziako hiriburua da. Santa Cruz Tenerifekoarekin batera, Kanarietako hiriburua ere bada.\nUharteetako hiri handiena da, eta Espainiako 9.a biztanleriari dagokionez (380.000 inguruan 2014an).\nHistoria.\n1478an hiri sortu zuten espainiarrek, baina hauen eta guantxeen arteko borrokek hiriaren inguruan 5 urte iraun zuten. Behin konkistaturik, Las Palmasek garrantzi handia hartu zuen urte haietan, Inkisizioaren lehen auzitegia bertan kokatuz, besteak beste. Halaber, Kristobal Kolonek Amerikarako bidaien batean hiriko kaian gelditu izan zen.\nXVI. eta XVII. mendeetan hiriak jasan behar izan zituen piraten erasoak, besteak John Hawkins eta Francis Drake ingelesenak.\nXIX. mendean hiriak garrantzia hartu zuen portuen politika aldatu zenean. Mende horren amaieran lehenengo hotela eraiki zuten, Santa Catalina hotela 1890ean.\n1936ko uztailaren 18an Francisco Franco militarrak estatu kolpea eman zuen hiri honetatik abiatuta. 1960ko hamarkadan hiriak bizi izan zuen turismo garairik hoberena, hurrengo hamarkadetan garrantzia uharteko hegoaldeko udalerriek hartu zutelarik.\nBanaketa administratiboa.\nLas Palmas bost barruti nagusik osatzen dute batetik bostera zenbatuta. Barruti hauek aldi berean beste hainbat auzotan banaturik daude:\nKirol elkarteak.\nUni\u00f3n Deportiva Las Palmas da hiriko futbol talde nagusia. Espainiako futbol ligako lehen mailan jokatzen du, baina historian zehar Lehen Mailan 35 denboralditan ibili da 2019-20 kontutan hartuta arte. Posturik hoberenak bigarrena 1968-69an eta hirugarrena 1967-68an izan ziren. 1978an bestela Futboleko Espainiako Errege Kopan finalista izan zen, FC Barcelonaren aurka galdu zuelarik.\nBestela, Club Baloncesto Gran Canaria saskibaloi taldea 30 aldiz jokatu izan du ACB Ligan 2019-20ko denboraldia arte. 2012-13an Liga eta Kopako finalerdietara iritsi zen, 2015-16an Espainiako Saskibaloi Errege Kopan txapeldunordea izan zen eta nazioartean Eurocupeko finalera heldu zen 2014-15ean. Espainiako Superkopako txapelduna izan zen 2016-17an."}
{"id": "24279", "revid": "58701", "url": "https://eu.wikipedia.org/wiki?curid=24279", "title": "Camilo Jos\u00e9 Cela", "text": "Camilo Jos\u00e9 Cela Trulock (Iria Flavia, Padr\u00f3n, A Coru\u00f1a, Galizia, 1916ko maiatzaren 11 - Madril, 2002ko urtarrilaren 17a) espainiar idazlea izan zen, 1989an Literaturako Nobel Saria irabazi zuena. Gaztelaniazko idazlerik garrantzitsu eta sarituenetarikoa da. Haren liburuen artean, nabarmentzekoak dira \"La colmena\", \"Viaje a la Alcarria\" eta \"La familia de Pascual Duarte\". 1957an Real Academia Espa\u00f1olako akademiko izendatu zuten.\nBizitza.\nMedikuntza, Letrak eta Zuzenbidea ikasten hasi zen, baina ez zituen bukatu. Espainiako Gerra Zibilaren ondoren enplegatu gisa aritu zen lanean bulego batean, eta dirudienez hantxe idatzi zuen 1942. urtean \"La familia de Pascual Duarte\" (\"Paskual Duarteren sendia\", Luis Jauregi \u00abJaurtakol\u00bbek 1967an euskaratua) eleberri famatua, literatura lantzera bultzatu zuena. Espainiako gerraondoko literaturan leku berezia izan zuen liburu horrek, harekin hasi baitzen Espainiako eleberrigintzaren berrikuntza, bai gaien aldetik, bai idazkera aldetik.\nNolanahi ere, errealismo naturalista abiapuntu harturik, eta adierazpide herritarrak erabiliz, eleberri eta kontakizun ugari eman zituen, umorea, satira eta behaketarako joera berezia erakusten dutenak: \"Pabell\u00f3n de reposo\" eta \"Nuevas andanzas y desventuras del Lazarillo de Tormes\" (1944) eleberriekin teknika berriak hasi zen erabiltzen; \"La Colmena\" (1951); \"La c\u00e1tira\" (1956), \"Tobog\u00e1n de hambrientos\" (1962); \"San Camilo 1936\" (1970), \"Oficio de tinieblas\" (1975). 1976. urtean \"Diccionario secreto\" eta \"Enciclopedia del erotismo\" lanak argitaratu zituen. Bidaia liburu ederrak ere idatzi zituen: \"Viaje a la Alcarria\" (1948), \"Del Mi\u00f1o al Bidasoa \"(1952) eta \"Viaje al Pirineo de L\u00e9rida\" (1965).\nEspainiako idazle ospetsuenetakoa da. 1989. urtean Literaturako Nobel Saria eman zioten, eta 1995. urtean Cervantes saria jaso zuen. Argitaratu zituen azken eleberrien artean, aipagarria da \"La cruz de san Andr\u00e9s\" (1994)."}
{"id": "24282", "revid": "119347", "url": "https://eu.wikipedia.org/wiki?curid=24282", "title": "Ram\u00f3n Mar\u00eda del Valle-Incl\u00e1n", "text": "Ram\u00f3n Mar\u00eda del Valle-Incl\u00e1n, jaiotzez Ram\u00f3n Jos\u00e9 Sim\u00f3n Valle Pe\u00f1a, (Vilanova de Arousa, Pontevedra, Galizia, 1866ko urriaren 28a - Santiago de Compostela, Galizia, 1936ko urtarrilaren 5a) gaztelaniazko idazlea izan zen eta 98ko Belaunaldiaren literatura mugimenduko gertuko kidea. Eleberria, antzerkia eta poesia landu zituen, batik bat. Esperpento estiloaren sortzaile eta erreferentea da. Hainbat itzulpen ere egin zituen.\nBizitza.\nLehen urteak.\nRam\u00f3n del Valle-Incl\u00e1n Berm\u00fadez de Castro (1823-1890) idazlearen eta Dolores de la Pe\u00f1a y Montenegro senar-emazteeen bigarren semea zen. Galizian hezi zen, Salnes eskualdeko mendi aldean. Batxillergoa Pontevedran burutu zuen. Ondoren, Zuzenbide ikasketak egin zituen Santiagon, baina ez zituen bukatu, aita hil zenean bertan behera utzi baitzituen. Garai hartan hasi zen literaturarekin zaletzen. Mexikon ia bi urte eman ondoren (1892-1893), Madrilera joan zen bizitzera eta bulegari gisa hasi zen lanean. Madrilgo literatura hizketaldietan parte hartzen zuen eta nabarmentzen saiatzen zen; bere hitz-jarioa eta nortasun bitxia zirela eta. Oso ezaguna egin zen eta garaiko idazle asko ezagutu zituen, adibidez 1899 urtean, Ruben Dario modernismo literarioaren ikurra zena. Urte berean, uztailaren 24ean, liskar baten ondorioz, zauri txiki bat egin zuen ezkerreko eskumuturrean (makilakada bat ez jasotzeko burua babesterakoan - Manuel Bueno kazetariak emana-, jemeloa sartu zitzaion haragian) baina gerora zauria gaiztotu eta gangrenatuko zelakoan ezkerreko beso osoa moztu egin zioten.. Hainbat laguni laguntza eskatu zien mediku espezializatuen arreta jasotzeko, baina ezin izan zen anputazioa ekidin eta berehala saiatu zen egoera gainditzen eta islada literarioa ematen Bradomin pertsonaiaren zenbait pasartetan.\n. Antzerkian aktore izateko asmoa baztertu zuen orduan eta idazteari irmoki heldu zion. Frantses sinbolisten eraginpean idatzi zituen arrakasta izan zituzten lehen obrak, lau kontakizun, prosa ederrekoak eta dotorezia dekadentekoak: \"Sonatas\" (1902-1905).\n1907 urtean Josefina Blanco Tejerina (1878-1957) arrakastadun aktorearekin ezkondu zen. Bikoteak sei seme-alaba izan zituen ondorengo 15 urteetan.\nGarai horretan batu zen Karlismorekin. Sektore horren onarpena zabaldu zion bere lanak \"Los cuzados de la causa\". Orokorrean, karlismoaren ikuspegi idiliko eta nostalgikoa aurkezten du. 1909 urtean Nafarroara bidaiatu zuen lehenengo aldiz, oinez eta zaldiz, nahiz eta ordurako bere hainbat lanen agertoki izan, (besteak beste, \"Voces de gesta\" lanean).\nHego Amerikara bidaia eta antzerkia.\n1910. urtean, antzerki sasoian, senar-emaztea Argentinara joan zen eta Hego Amerikan ibili ziren. Han zirela, \"Garcia-Ortega\" antzerki-konpainiarekin antzezpenak hasi eta ondoren \"Maria Guerrero y Fernando Mendoza\" Antzerki Konpaniarekin jarraitu zuten lanean. Konpainia horretan zuzendari artistiko gisa lan egin zuen, eta bere emazteak antzezle moduan. Ondoren, \"Guerrero-Mendoza\" konpainiarekin Txilera eta Paraguaia joan ziren, eta berriz ere Argentinara, Independentziaren Mendeurrenean. Hego-Amerikan antzerkiarekin lortutako arrakastak etekin ekonomikoak ekarri zizkion sendiari. Ondoren, \"Guerrero-Mendoza\" antzerki konpainiarekin, orduan nagusienetakoa zena, tira-birak izan zituen: alde batetik, bere komediak antzeztea ez omen zen oso errentagarria eta bestetik, arazoak ekartzen zituelakoan ez zuten \"Voces de gesta\" antzeztu nahi izan. Haustura 1912an gauzatu zen, konpainia Donostian zela lana antzezteari uko egin zionean eta egileak lan horren irakurketa publikoa egitea baino ez zuen lortu, Iru\u00f1eko Gayarre Antzokian karlismotik gertu zeuden ikusle askoren aurrean. Aurrerantzean, berriz antzerkia idazteari ekin zionean, lanak antzezteko presiorik gabe, generoaren berrikuntzari heldu zion batik bat, eta hasiberria zen zinemak bere arreta piztu zuen..\nAlor pertsonalean, atsekabea iritsi zen sendiari, ze 1914an Joaquin bere semea zendu zen.\nGerra kronikak.\nLehen mundu gerra zela eta, karlistak alemanen alde egon arren, Valle-Inclan aliatuen aldeko gisa agertu zen bere adierazpenetan. 1916ko apiriletik ekainera bitartean Frantziara bidaiatu zuen, hango Gobernuak gonbidatuta aipatu izan denez. Halere, gonbidapena ez omen dago frogatuta; bai, ordea, \"Prensa Latina\" argitaletxeak eginiko enkargua. Bidaian frontea aurrez aurrre ikusi zuen eta biziki hunkitu zen. Bere kronikak \"El Imparcial\" egunkarian eta \"La media noche\" lanean jaso ziren. Urte horretan, Arte Ederretako fakultatean Estetikako irakasle izendatu zuten. Ikusi zuen benetako gerra horrek ez zeukala zerikusirik irudikatutako lehenaldiko gerrarekin, hots, gerra karlisten inguru idatzi zuen seriearekin. Esperientzia hori egilearen bilakaera ideologikoarekin erlazionatu da. Horrela, gazte garaian ideia atzerakoiak eta karlistak defendatu bazuen ere, helduaroan, lehenengo mundu gerra gertutik ikusi ondoren batik bat, jarrera kritikoagoa eta gizatiarrago azaltzen duela antzeman da, bere idealismo estetikoa alboratzen duen bitartean. . Izan ere, \"Tirano Banderas\"eta, batez ere, amaitu gabeko \"El ruedo ib\u00e9rico\" serieak garapen horren lekuko dira bere lan literarioretan.\nOndorengo urte horietan nazioarteko gertaerek eta inguruko egoera politikoak bere arreta bereganatu zuten. Tertulietan egin zituen zenbait adierazpen zirela medio, Komunismoaren ingurura gerturatu zen ustea zabaldu zen bere bizitzako azken urteetan. Izan ere, ideologia baino gehiago, Lenin edo Alvaro Obregon bezalako pertsonaiak miresten zituen, buruzagi karismatikoak eta autoritarioak zirelako. Katedra utzi eta 1921. urtean Mexikora joan zen, Obregonen gobernuak gonbidatuta, non nekazal erreforma abiatua zen, jatorri espainiarra zuten lur-jabe handien interesen kontra. Ondorengo hilabeteetan, La Habana eta New York ere izan ziren bere jardunen kokaleku.. Bere azken urteetako idatzietan, ikuspegi libertario batetik estatuaren kritika sakona egiten du, eta Bakuninen ideiei ahotsa ematen dizkie..\nPrimo de Riveraren diktaduran.\nUrte horietan bederatzi eleberriz osatutako bilduma idazten hasi zen, \"El ruedo Ib\u00e9rico \"izenburupean (1926-1936), Espainiako XIX. mendeko politika eta gizarte ustelkeriari buruzkoa; nolanahi ere, hiru baino ez zituen argitaratu, \"La corte de los milagros\" (Mirarien gortea), \"Viva mi due\u00f1o\" (Gora nire nagusia) eta \"Baza de espadas\" (Ezpata jokaldia) bukatugabe geratuko zen azkena. Aipagarria da etapa honetan \"Tirano Banderas\" eleberria (1926), Mexikoko diktadore baten erretratu bizi-bizia da, arrakasta eta eragin handikoa.\nPrimo de Riveraren diktaduraren kontrako adierazpenak egin zituen 1926. urtetik aurrera, baina beti ere argi eta garbi utzi nahi izan zuen bera ez zela liberalzalea eta Berrezarkuntzaren kontrako jarrera zuela. Orokorrean ideia eta balio tradizionalistak defendatzen zituen. Baina bere iritziak ez ziren erosoak eta horrela, 1927. urtean, poliziak, gobernuaren aginduz, kioskoetatik eta liburudendeetatik erretiratu zuen \"La hija del capit\u00e1n\" esperpentoa. Narrazioan antzeman ziteken Sanchez kapitainaren hilketa, 1913. urtean Madrilen gertatutakoa. Lan horretan armadaren ustelkeria narbarmen geratzen zen. Era berean, garaiko gizarte- eta ekonomia-azpijokoak, diktadura babesten zituztenak, agerian uzten zituen..\n1929ean atxilotua izan zen, isun bat ordaintzeko uko egin ziolako, ez zuzenean arrazoi politikoengatik; hala eta guztiz ere, horren inguruko zurrumurruak eta ahoberokeriak zabaldu ziren..Dena den, ukaezina da idazlearen jarrera konprometitua dikataduraren aurka. Izan ere, atxiloketaren oihartzuna jaso zen garaiko nazioarteko prentsa nagusian..\nEspainiako Bigarren Errepublika eta azken urteak.\nEspainiako Bigarren Errepublika hasi zenean, Errepublikaren aldeko jarrera hartu zuen idazleak, eta kontuan izanda aurreragoko jarrera eta ospea, kultur alorreko kargu bat betetzeko izendatu zuten, besteak beste \"Tesoro Art\u00edstico Nacional\" delakoaren zaintzaile orokorra izan zedin. Eskumenik gabeko kargua zen, nonbait. Ondoren, Aranjuezeko Museoaren zuzendari izendatu zuten eta errege jauregiak duintzeko egitasmoa prestatu zuen, erabilera turistikoa eman ahal izateko gero, garaiko Europan egiten hasia zen bezala. Ondoren, 1933. urtean Erromako Arte Ederretako Espainiako Akademiako zuzendari postua eman zioten, eta zenbait gorabehera tarteko, ia hil arte kargua bere esku egon zen.\nLiteraturaren alorrean, 30. hamarkadan, sortzen baino, gehien bat, bere testuak birlantzen aritu zen.\n1932. urtean senar-emazteen dibortzio prozesua hasi zen, legezko aukera Errepublikan gauzatu ondoren. Lehenagotik ere, Josefina Baztanen bizi zen bi alaba txikiekin, eta seme zaharrenek -Carlos eta Jaime-, berriz, Donostiako marianisten barnetegian egin zituzten lehen ikasturteak. Urte horren ekainean Madrilera joan zen emaztea eta Clara Campoamor bere abokatua zela, dibortzio demanda plazaratu zuen.\nAzkenik, 1935. urtean Santiago de Compostelara joan zen aspaldi jasaten zuen gaixotasuna artatu ziezaioten, orduan Espainian aintzindaria zen Erradioterapia tratamenduaren bidez , baina hobekuntza aldi batzuk izan ondoren, 1936ko urtarrilaren 5ean hil zen.\nPertsona eta pertsonaia.\nIdazleak datu kontraesankorrak eman zituen bere buruaz ia sistematikoki. Maskara ezberdinak zituen pertsonaia eraiki zuen. Hori bere izenarekin hasten da: Ram\u00f3n Jos\u00e9 Sim\u00f3n, Valle y Pe\u00f1a deiturekin, bere arbasoetako baten (Francisco del Valle-Incl\u00e1n) izen artistikoa hartu zuen.\nBataioa ez zen ospatu erditzea konplexua izan zelako, eta ama oso ahulduta geratu zen. Horretaz baliatuta, bi herri jaioterritzat hartzen dira: Vilanova de Arousa eta A Pobra do Carami\u00f1al. Berak esan zuen itsasadarra zeharkatzen zuen itsasontzi batean jaio zela. Izan ere, A Pobran (Berm\u00fadezko Dorrean) haren omenezko museoa badago, idazlea A Pobran bizi izan zelako. .\nHalaber, literaturako pertsonaietan \"alter ego\" literarioa ere identifikatu da, hala nola, Bradomin markesa, hain zuzen idazlea bizi zen herrian A Pobra do Carami\u00f1al, Torre de Xunqueiras eraikinean etxea fikzioan kokatuta.\nHori dela eta, hainbat iturri ezberdinetan ikertu egin behar da Valle-Incl\u00e1n nor ote zen argitzeko. Bizi zela, egindako elkarrizketek, haren inguruko arrastoak ematen dituzte, hemeroteketan jasoak, baina ezin dira bere diskurtsoaren erreprodukzio fideltzat hartu, ez generoaren mugengatik, ez eta idazleak bere elkarrizketatzaileari batzuetan adarra jotzeko borondate garbia agerian azaltzen duelako.\nHizlari gisa, ez zituen bere testuak idazten, sarritan gidoi edo nota baten gainean inprobisatzen zen eta horrek zailtzen du ideien ibilbidea jarraitzea.\nGutunek, berriz, datu fidagarriak ematen dituzte bere harremanei, kezkei eta pentsatzeko moduari buruz eta denborarekin argitara ekartzen dira..\nArazo bera gertatzen da bere jarrera ideologikoekin.\nGaztaroan nolabaiteko harremana izan zuen Santiago de Compostelako mugimendu erregionalistarekin, Alfredo Bra\u00f1as, tradizionalista zuzendu zuena bere anaia Carlosekin. Hortik karlismora eboluzionatu zuen Lehen Mundu Gerran zehar karlismo ofizialaren jarrera germanofiloagatik urrundu bazen ere (Valle-Inclanek ez ezik, Jaime Borb\u00f3n y Borb\u00f3n-Parma erregegai karlista ere ez zegoen ados) mugimenduarekiko lotura mantentzen jarraitu zuen. Izan ere, 1931 urtean erregegaiak sortutako kondekorazioa jaso zuen, \u201cBaztertutako legitimitatearen ordenaren gurutzea\u201d .\nBestalde, \"El ruedo ib\u00e9rico\" amaitu gabe utzi zuen lanean, Karl Marx, Friedrich Engels eta Bakuninen interpretazio askorekin bat dator bere analisietan. Era berean, Leninen alde azaltzen da, baina Stalinen aldeko adierazpenak egiten duen bitartean, Erromako Akademiako zuzendari kargua betetzen ari zela, Mussoliniren faxismo italiarra goraipatzen du ere bai. Aldi berean, Manuel Aza\u00f1a Errepublikako presidentea laguna du. Azken finean, ez zen politikoa, baizik eta artista..\nLiteratura ibilbidea.\nValle-Incl\u00e1nen hasierako testuak urrundu egiten dira garai hartan ohikoa zen literatura errealistatik. Bere estiloak aurrekariak ditu erromantizismoan. Ibilbide literarioan erabiltzen dituen teknika sinbolistek eta dekadentistek modernismoarekin lotzen dute alde batetik, baina bestetik, estilo propio bat ere garatu zuen; Esperpentoa deritzona landu zuen, hots, errealitate zentzugabearen ikuspegi desitxuratu eta mingotsa. Horren aurrekaria Goya margolariaren lanean kokatu zuen behin baino gehiagotan. .\nBeraz, Modernismoa eta esperpentoa izan dira haren ibilbidea deskribatzeko erabili izan diren kontzeptuak. Valle-Incl\u00e1nen geroagoko drama eta eleberri batzuek, berak \"esperpento\" deitutako ezaugarri hori zuten(\u00abzatarra, barregarria, xanfarina\u00bb). Izan ere, ohiko hitza izatetik, 1920tik aurrera egilearen ekoizpen literarioarekin bat etortzera pasatzen da. Horrela, absurduaren bidetik abiatu eta satira gogorrak eginez, Espainiako bizimodu tragikoa - berak europar zibilizazioaren deformazio zakar gisa ikusten zuena- islatu nahi izan zuen, heroi klasikoak sistematikoki desitxuratuz.\nGenero horretako antzerkien artean aipagarriak dira \" \"(1920, \"Bohemiako argiak\") eta \"Los cuernos de Don Friolera \"(1921, \"Don Frioleraren adarrak\"). Hala ere, antzerki-lan gehienak oso zailak edo ezinezkoak dira antzezteko, baina garrantzitsuena da karakterizazioa eta berezko literatura-unibertso bat sortzen duela.\nAzpimarratzekoa da bere testuak behin ta berriz ukitu, berritu eta berreditatzeko zuen joera, beti ere perfekzioaren bila. Genero batetik bestera jauzi egiten du eta argumentuak, pertsonaiak, esaldiak eta pasarteak moldatzean lan berriak sortzen ditu. Lehenik eta behin, gaia azaltzen du, deskribatzen du, eta, gero, nolabaiteko ekintza bat eransten dio aurrez marraztutako unibertsoari. Pertsonaiak, bere aldetik, esperpentikoak direnean ere, gizatasunez jazten ditu. Bere estiloak aurreko naturalismo xehearen aurka erreakzionatzen du, lirismoz betetako esaldi laburrak oinarri hartuta. Izan ere, abanguardistatzat hartu izan da estilo berri bat garatzen baitu, Espainiako eleberri modernoari atea irekitzen diona. Erabiltzen duen lengoaia barrokoa eta aberatsa da, esan beharrekoa intentsitate handiarekin adierazten duena. Adjektiboen erabilerak intentsitate berezia ematen dio bere lanari. Bestalde, generoei dagokienez, poesia, narratiba eta antzerkia uztartzen ditu modu guztiz berritzailean. Abangoardismo estetikoa ez da, besterik gabe, errefusatzen duen narratibaren modua suntsitzeko saiakera, baizik eta adierazi nahi dituen edukietatik berez jaiotzen da, erretratatu nahi duen mundutik. Lengoaia tresna estetiko batean bihurtzen da, baina elementu ideologikoz betetakoa..\nLanak.\nNarratiba, antzerkia eta poesia generoak jorratu zituen literaturan eta bere belaunaldiko idazle asko bezala, autoedizioaren bidez. Era berean, liburuaren itxura zaintzen zuen: papera, tipografia, apaingarriak, etab. Bestalde, kazetaritza artikulu asko argitaratu zituen. Itzultzaile gisa, Jos\u00e9 Mar\u00eda E\u00e7a de Queiroz idazle portugaldarraren lan asko gaztelerara ekarri zituen, baita Paul Alexis idazle frantziarraren eta Matilde Serao italiarraren baten bat ere.\nBere lan asko zatika argitaratu ziren, prentsan eta aldizkarietan .\nLan egiteko moduari dagokionez, oso perfekzionista eta konpultsiboa zen aldi berean. Narratiban, testua egituratutako eraikuntza gisa ulertzen du, eta, horrela, sarritan, bere kapituluak autonomoak dira, baina egitura baten zatiak, puzzle baten parte baitira. Batzuetan, horiek erabiltzeko zatiak erreserbatzen dira, komeni denaren arabera. Hori agerian jartzen da, 2008an bilobak, Joaquin del Valle Incl\u00e1n, argitaratu zituen \"El ruedo Ib\u00e9rico\" obrako argitaragabeko testuetan..\nHil ondoren, Josefina Blancok, emazte ohiak, familiaren artxiboa mantentzeko eta senar ohiaren lana zaintzeko eginkizun bikoitzari heldu zion, oso testuinguru zailean. Alargunak, bere semea Carlosen laguntzarekin, idazlearen lana bizirik mantentzearren, lan guztiak beraien kontura argitalpen bakarrean atera zuen; gainera, horrela errazagoa zen zentsurari izkin egitea, \"R\u00faa Nueva\" argitaletxeari lan inprimatuak eman zizkioten; ondoren Espasa-Calperekin harrenmanetan hasi ziren eta denborarekin, Austral formatu herrikoian lan guztiak argitaratu ziren..Hil ondoren, bere bilobek azken testu argitaragabeko gutxi batzuk editatu zzituzten 2008 urtean.\nPoesia.\n\"Claves l\u00edricas\" trilogia (1930):\n\"La l\u00e1mpara maravillosa. Ejercicios espirituales\" (1916)\nKanpo loturak.\n[[Kategoria:Espainiako eleberrigileak]]\n[[Kategoria:Espainiako antzerkigileak]]\n[[Kategoria:Modernismoaren idazleak]]\n[[Kategoria:Galiziako idazleak]]\n[[Kategoria:Galiziako antzerkigileak]]\n[[Kategoria:98ko belaunaldia]]\n[[Kategoria:Gaztelaniazko idazleak]]\n[[Kategoria:Vilanova-Arousarrak]]\n[[Kategoria:Antzerki ekoizleak]]\n[[Kategoria:Anputatuak]]"}
{"id": "24283", "revid": "119347", "url": "https://eu.wikipedia.org/wiki?curid=24283", "title": "Ramiro Maeztu", "text": "Ramiro Maeztu Whitney (Gasteiz, Araba, 1874ko maiatzaren 4a - Aravaca, Madril, Espainia, 1936ko urriaren 29a) idazle eta saiogile erdalduna izan zen. 98ko belaunaldiaren literatura-mugimenduaren kidea izan zen. Real Academia Espa\u00f1ola erakundean ere jardun zuen.\nBiografia.\nGurasoak Manuel de Maeztu Rodriguez eta Juana Whitney zituen, kubatar jatorriko ingeniaria bata eta diplomazialari ingeles baten alaba bestea, biak Parisen heziak. Gasteizen jarri ziren bizitzen eta bost seme-alaba izan zituzten, zaharrena Ramiro bera, Angela, Miguel, Maria eta Gustavo.\nSendiaren diru-iturri nagusia zen Kuban zuten azukrearen ustiapena zen, baina horren inguruko zailtasunak zirela medio, aita etengabe bidaiatzera behartua zen. Ramiro, hamabost urte zituela ikasketak bertan behera utzi ondoren, Parisen eta La Habanan bizi izan zen. Cienfuegosen izan zen aitari laguntzen eta La Habanan irakurle gisa tabako lantegi batean.\nAita, Manuel Maeztu, Kuban hil zen 1898 urtean eta oinordetzarekin izan zituzten arazo administratiboek Juana Whitney eta bere bost seme-alabak oso egoera latzean utzi zituen. Alarguna eta seme-alabak Bilbora joan ziren bizitzera. Juana Whitneyk bertan Academia Anglo-Francesa deiturikoa ireki zuen, neskentzako egoitza moduko bat, eta bertan Mariak gogotsu hartu zuen parte. Ramiro, kazetari gisa \"El porvenir vascongado\" egunkarian hasi zen lanean. Espainian, kazetaritza lanetan ibili zen Madrilen, \"Germinal\" eta \"El Pa\u00eds\" egunkarietan. 1899an \"Hacia otra Espa\u00f1a\" argitaratu zuen.\n1904an Londresa joan zen bizitzera. Garai horretakoak dira zenbait liburuxka (1911, \"La revoluci\u00f3n y los intelectuales\" eta \"Obreros e intelectuales\") eta Europako krisialdiari eta Lehen Mundu Gerrari buruzko zenbait lan: \"Inglaterra en armas\" (1916) eta \"La crisis del humanismo\" (1919, \"Humanismoaren krisia\"). Saiakera hoberenen artean \"Don Quijote, Don Juan y la Celestina\" (1926) aipa daiteke. Alice Mabel Hill britaniarrarekin ezkondu zen eta seme bakarra izan zuten, Juan Manuel\nEspainiako enbaxadore izan zen Argentinan (1928), Primo de Rivera diktadorea aginpidean egon zen garaian. Monarkiaren aldeko jarrera nabarmeneko \"Acci\u00f3n Espa\u00f1ola\" aldizkaria sortu eta bertako zuzendari izan zen. Hizkuntza Akademiako kide izan zen (1934). Espainiako Bigarren Errepublikaren aurkaria izan zen, eta Madrilen hil zen, fusilaturik, Espainiako Gerra Zibila hasi zenean.\nIbilbide politikoa.\nGaztetan anarkismoaren aldekoa bazen ere, ideia atzerakoiak aldeztu zituen ondoren. Izan ere, gaztetan Karl Marx gogo handiz irakurria zuen (nahiz eta mende hasieran bere determinismo ekonomikoagatik kritikatzen duen) eta Britainia Handian modan zegoen sozialismo korporatiboaz interesatu zen, eta bere prestigioak ahalbidetu zuen bere lanak erregimen frankistan irakurtzea eta zentsura saihestea, nahiz eta haren ideologiaren kontrakoak izan. Egile bihurtu eta birsortu aurreko gaztaroko bekatu gisa interpretatu zituen. Kanten filosofiaren azterketak eta kategoria formalen\" a priori\" izaeraren formulazioak Maezturen pentsamoldea jarrera kontserbadoreagoetara aldatzearen hasiera ekarri zuen eta bere obran gero eta agerikoagoak izango ziren bere ideia erlijiosoak.\nEra berean, militarista sutsu bihurtu zen eta intelektualen artean Primo de Riveraren diktaduraren ia defendatzaile bakarra.\nErrepublikaren ondoren, aristokrata, finantzari, politikari eta intelektual talde handi batekin lerrokatua, katolizismoaren, monarkiaren (ez konstituzionala, baizik eta ordezkatzailea eta zuzenbide naturalak mugatua) eta demokraziaren (organikoa, ez liberala) printzipioetan oinarritutako alderdi bat sortzearen alde nabarmen agertu zen.\nHitler miresten zuen masen buruzagi bezala (nahiz eta programa naziaren alderdi arrazista eta anrisemitak kritikatu), batez ere Alderdi Komunista eta ezker osoa legez kanpo uzteko izan zuen erraztasunagatik.\nParlamentarismoarekiko desinteres eta mespretxu handia izan arren, \"Uni\u00f3n Regionalista Guipuzcoana\" izeneko partiduan bere hautagaitza sartu zuen, \"Jainkoa, Aberria, Foruak, Erregea\" leloarekin, eta eserleku bat lortu zuen.\nParlamentuko bere hitzaldiak urriak izan ziren, baina berak sorturiko etenaldiak eta beste parlamentari batzuei egindako irainak ohikoak izan ziren. Euskal Estatutuaren proiektuari dagokionez, Araban boto-emaileen % 40k baino ez zuenez babestu, probintzia banatzea proposatu zuen, gazteleradunena zelako. Estatutu sistemaren kontrakoa izanik, foru birgizarteratzea proposatzen zuen. Bere aurrean izan zituen Agirrek eta Leizaolak Euskal Herriko errealitate sozialari bizkar emanda bizitzea leporatzen zioten, eta bere eserlekua Oriol familiako jauntxoen trikimailuei zor izate hutsagatik egotea legebiltzarran.\nLanak.\nKazetaritza artikuluek osatzen dute bere obraren zatirik handiena. Zenbait kalkuluen arabera, 16.000 artikulu baino gehiago argitaratu zituen eta kazetaritzat zeukan bere burua."}
{"id": "24285", "revid": "129250", "url": "https://eu.wikipedia.org/wiki?curid=24285", "title": "Toti Martinez de Lezea", "text": "Toti Martinez de Lezea (Gasteiz, Araba, 1949ko apirilaren 9a) gaztelaniaz zein euskaraz idazten duen arabar idazle eta itzultzailea da. Ingelesetiko, frantsesetiko eta alemanetiko itzulpengintzako ikasketak egin zituen. Telebistako gidoilaria eta aktorea ere bada, eta Kukubiltxo antzerki taldearen sortzaileetako bat. Larrabetzun (Bizkaia) bizi da.\nEleberri historikoa landu du bereziki, eta arlo horretan arrakasta handia lortu du Euskal Herrian. Haur literatura ere egin izan du. ETBrentzat haur eta gazteentzako saioetarako gidoiak idatzi ditu, euskaraz, baita saioak zuzendu ere.\nBizitza eta lanak.\n1978an Kukubiltxo antzerki taldearen sortzaileetako bat izan zen, eta bost urtez egin zuen lan taldean. 1980ko hamarkadan haurrei zuzendutako bideoak eta telesailak idatzi eta errealizatu zituen. Aldi hartan bertan, \"Euskal Leiendak \"(1986) bildu eta idatzi zituen.\n1992an, itzulpen lanetan murgildu zen.\n1998an bere lehen eleberria idatzi zuen, arrakasta handikoa, \"La calle de la Juder\u00eda\", XV. mendeko Gasteizko familia judu baten bizitza kontatzen duena. Harrezkero, arrakasta handiko eleberri asko idatzi ditu, genero historikoaren barruan denak. Hona hemen horietako batzuk:\" Las torres de Sancho\" (1999), Nafarroako errege Antso Handiaren garaian kokatua; \"La Herbolera \"(2000), Durangoko sorgin-ehizari buruzkoa; \"Se\u00f1or de la guerra\" (2001), Euskal Herriko Erdi Aroko alderdi gerrei buruzkoa; \"La abadesa\" (2002), Fernando Katolikoaren sasi alaba baten bizitza kontatzen duena;\" Los hijos de Ogaiz \"(2002), Lizarrako XIV. mendean kokatua, izurri beltzaren garaian; \"La voz de Lug\" (2003), K. a. I. mendean kokatua, asturiar eta kantabriarren arteko gerren garaian; eta \"La comunera\" (2003), XVI mendearen hasieran kokatua, Gaztelako Komunitateen aldekoen eta Espainiako koroaren arteko gerraren garaian; \"A la sombra del templo \"(2005); \"La cadena rota\" (2005); \"La brecha \"(2006), 1813ko Donostian kokatua; \"Placeres reales \"(2008); eta \"La flor de la argoma\" (\"Otalorea, \"2008).\nGazte literatura ere landu du, genero historiko horren barruan: \"El mensajero del rey\" (2002), Antso Azkarra Nafarroako erregeak Marokora egindako bidaia kontatzen duena; \"La hija de la luna\" (2003), Zugarramurdiko sorginen epaiketari buruzkoa; \"Antso Nagusia: Baskoien errege handia\" (2003);\" Nur eta irlandar gnomoa\" (2008)."}
{"id": "24300", "revid": "28807", "url": "https://eu.wikipedia.org/wiki?curid=24300", "title": "Valle-Incl\u00e1n", "text": ""}
{"id": "24301", "revid": "6950", "url": "https://eu.wikipedia.org/wiki?curid=24301", "title": "Luis Mart\u00edn-Santos", "text": "Luis Mart\u00edn-Santos Ribera (Larache, Maroko, 1924ko azaroaren 11 - Gasteiz, 1964ko urtarrilaren 21a) donostiar idazle eta sendagilea izan zen. Gaztelaniaz idatzi zituen bere obrak.\nBizitza.\nBere aita, Leandro Mart\u00edn-Santos, mediku militarra zen. Ondorioz, Luis Mart\u00edn-Santos Rifeko Gerraren erdian, Larachen jaio zen, une horretako espainiar posizio bakanetako bat. Bost urte zituela joan zen Donostiara bizitzera. Medikuntza ikasketak egin zituen Salamancan eta Madrilen eta 1946 urtean lizentziatu zen. 1951n Donostiako psikiatrikoko zuzendari izendatu zuten.\nFrankismoaren kontra jardun zuen, Alderdi Sozialistaren inguruan, eta kartzelan egon zen, horregatik, behin baino gehiagotan. Uste denez, Melit\u00f3n Manzanasek torturatu zuen. Orduko haren lagun Enrique M\u00fagica bezala, PSOEren kide klandestinoa izan zen.\nMedikuntzari buruzko saiakerak idatzi zituen, bereziki kirurgiaz eta psikiatriaz, hala nola \"Dilthey, Jaspers y la comprensi\u00f3n del enfermo mental\" (1955) eta \"Libertad, temporalidad y transferencia en el psicoan\u00e1lisis existencial\" (1964). Fama literaturatik etorri zitzaion, 1962an \"Tiempo de silencio\" (Isiltasun garaia) eleberria argitaratu zuenean. Bertan, ikuspegi ironiko batetik agertzen du hiri handi bateko giroa, oso teknika landu baten bidez. Eleberri hori da, gaztelaniazko literatura modernoan, nagusietako bat. Hura izan zen haren obra bukatu bakarra, baina istripuz hil ondoren, zenbait testu eta eleberri bukatu gabe baten zatiak argitaratu zizkioten: \"Tiempo de destrucci\u00f3n\" (1975) eta \"Ap\u00f3logos y otras prosas in\u00e9ditas\" (1970). Hil ondoren, haren izena eman zioten zuzendari izan zen erietxeari."}
{"id": "24302", "revid": "6950", "url": "https://eu.wikipedia.org/wiki?curid=24302", "title": "F\u00e9lix Mar\u00eda Samaniego", "text": "Felix Mar\u00eda Seraf\u00edn S\u00e1nchez de Samaniego Zabala (Guardia, Araba, 1745eko urriaren 12a - 1801eko abuztuaren 11) gaztelaniazko idazlea izan zen, alegiak idazteagatik ezaguna.\nBizitza.\nHaren haurtzaro eta gaztaroari buruz ez da askorik ezagutzen. Samaniegoren biografia nagusiaren egile Eustaquio Fern\u00e1ndez de Navarrete autoreak dioenez, Frantzian ikasi zuen; ez du beste zehaztasunik ematen. Geroago, bi urtez zuzenbideko ikasketak egin zituen Valladolideko Unibertsitatean, baina ez zituen burutu. Ondoren, Bergaran (Gipuzkoa) kokatu zen, Pe\u00f1afloridako kondearen babesean. Euskalerriaren Adiskideen Elkarteko kide izan zen, eta han irakurri zituen bere lehen alegiak.\nEntziklopedisten zale handia zen, Frantzian jaso izandako heziketarengatik, agian; hori dela eta, politikaren eta erlijioaren kontrako kritikak ere oso gustuko zituen. Horretaz gain, abantailei burla egin zien eta Floridablancak eskainitako kargu bati uko egitera heldu zen. Hala ere, 1775ean Tolosako (Gipuzkoa) alkate izendatu zuten.\nAlegilari lanagatik dugu ezaguna batik bat, 157 alegiaren egile baita. \"F\u00e1bulas morales\" lanaren bi liburukitan (1781 eta 1784an) bildu zituen denak. Lehenengo liburukia 5 ataletan banatuta dago eta bigarrena 4tan. Oso ezagunak dira \"La cigarra y la hormiga\" eta \"La lechera\" izenburukoa. Horietaz gain, Jean de La Fontaineren alegia erotikoen erara idatzitako beste testu erotiko batzuen egilea ere bada. Horiek direla kausa, eta elizaren aurka egin zituen beste testu batzuen ondorioz ere, arazoak izan zituen Inkisizioarekin. Logro\u00f1oko epaitegia komentu batean giltzapetzen saiatu zen 1793an, haren lanak Elizaren aurkakoak zirela esanez. Azkenik, Portugaleteko komentu batean giltzapetu zuten hainbat hilabetez. Geratzen zitzaizkion eragin handiko lagun batzuei esker atera ahal izan zen azkenik. Ezezagunak dira, hala ere, Inkisizioak ireki zion prozesuaren xehetasunak.\nIdatzizko ika-mika batzuk izan zituen, orobat, zenbait kiderekin, Vicente Garc\u00eda de la Huertarekin eta Fray Diego Gonzalezekin, adibidez. Baina, zalantzarik gabe, liskar ospetsuena Tom\u00e1s Iriarte alegilariarekin izan zuena da; izan ere, denbora luzez lagunak izan ondoren, Samaniegok 1793an argitaratu zituen bere lehen alegiak, eta Iriartek hurrengo urtean, lehen alegi originalen bilduma zela esanez.\nUrte batzuk geroago, Bizenta Mogel gipuzkoarrak Azkoitia inguruko euskaraz alegia-bilduma bat argitaratu zuen, \"Ipui onac\" izenekoa (1804), Samaniegoren ereduari jarraituz.\nJesus Egea Otxoa de Angiozar arabarra izan zen alegia guztiak euskaratzen lehenengoa. 1979. urtean argitaratu zituen, Arabako Foru Aldundiaren laguntzarekin. Eskoletako haurrei zuzenduta dago Josuk euskaratutako liburua, eta hitzaurrearen ostean euskarari eskainitako olerki bat dago, alegien aurretik. Liburu horretan bertan aipatzen denez, badirudi Samaniegok euskaraz uler zezakeela, ama Antzuolakoa zuelako, eta Bergaran, Bilbon eta Tolosan bizi izan zelako, euskal giroan.\nEuskal Herria ere maite zuela era askotara agertu zuen, eta bereziki Euskalerriaren Adiskideen Elkartearen sortzaile eta lankide izanik. Hain zuzen elkarte horretako ikastetxeetarako eta ikasleentzat idatzi zituen alegien liburuak."}
{"id": "24304", "revid": "15795", "url": "https://eu.wikipedia.org/wiki?curid=24304", "title": "Felix Mar\u00eda Samaniego", "text": ""}
{"id": "24306", "revid": "59723", "url": "https://eu.wikipedia.org/wiki?curid=24306", "title": "Friuliera", "text": "Friuliera (\"furlan\" edo \"marilenghe\" friulieraz eta \"friulano\" italieraz) erretorromanieraren dialekto nagusietako bat da, erromantxearekin eta ladinoarekin batera. Friuli-Venezia Giulia eskualdean (Italiako ipar-ekialdean) hitz egiten dute 600.000 bat lagunek.\nEstatusa.\nItaliako estatuak babestuta dago, baina ez da ofizialki onartua.\nHizkuntza batua.\nFriuliera batua (\"furlan standard\", \"coin\u00e8\", \"lenghe comun\" edo \"furlan normaliz\u00e2t\") idazteko sortu zuten 1996an.\nAdibideak.\n\"Aita Gurea\" katolikoa:\n&lt;poem&gt;\nPari nestri, che tu s\u00eas tal c\u00eel,\nch'al sedi santific\u00e2t il to non,\nch'al vegni il to re\u00e2m,\nch'e sedi fate la t\u00f4 volont\u00e2t\ncomo in c\u00eel, cuss\u00ec in tiere.\nDanus vu\u00ea il pan che nus covente, \nparinus j\u00f9 i nestris debits\ncome che n\u00f4 ur ai par\u00ecn j\u00f9 ai nestris debit\u00f4r\ne no st\u00e2 mol\u00e2nus te tentazion, \nma liberinus dal m\u00e2l.\nAmen\n&lt;/poem&gt;"}
{"id": "24307", "revid": "105290", "url": "https://eu.wikipedia.org/wiki?curid=24307", "title": ".net", "text": ".net goi mailako domeinu orokor bat da, ingelesezko \"network\" hitzaren laburdura dena. Hasieran sortutako domeinuetako bat da, 1985eko urtarrilean, hain zuzen. Interneteko zerbitzu hornitzaileek eta hauekin lotutako enpresek erabiltzeko asmoz sortu zen domeinu hau, baina gaur egun edonork eskuratu dezake bat."}
{"id": "24308", "revid": "105290", "url": "https://eu.wikipedia.org/wiki?curid=24308", "title": ".org", "text": ".org goi mailako domeinu orokor bat da, ingelesezko \"organization\" hitzaren laburdura dena. Hasieran sortutako domeinuetako bat da, 1985eko urtarrilean hain zuzen ere. Hasiera batean beste edozein domeinutan lekua ez zeukaten erakundeentzako zuzenduta zegoen arren, gaur egun edonork eskuratu dezake bat."}
{"id": "24309", "revid": "336", "url": "https://eu.wikipedia.org/wiki?curid=24309", "title": "EMule", "text": "eMule (ingelesezko \"electronic mule\" terminoaren laburdura, euskaraz \"mando elektronikoa\") P2P sareetan aritzeko programa librea da, bezeroen artean fitxategiak elkarbanatzeko eDonkey sarea erabiltzen duena. Hendrik Breitkreuz-ek (\"Merkur\" bezala ere ezaguna) sortu zuen, haren aurreko eDonkey2000 aplikazioaren ezaugarriak hobetzeko."}
{"id": "24310", "revid": "46380", "url": "https://eu.wikipedia.org/wiki?curid=24310", "title": "Rosal\u00eda de Castro", "text": "Rosal\u00eda de Castro (Compostelako Donejakue, 1837ko otsailaren 23a \u2013 Padr\u00f3n, A Coru\u00f1a - 1885eko uztailaren 15a) galizieraz eta gaztelaniaz idatzi zuen galiziar idazlea izan zen, Erromantizismoaren garaikoa.\nEduardo Pondal eta Curros Enr\u00edquez idazleekin batera, \"Rexurdimento\" edo Pizkundearen bultzatzaile nagusietakoa izan zen. Liburu gehienak gaztelaniaz idatzi bazituen ere, galizieraz idatzitako \"Cantares gallegos\" eta \"Follas novas\" dira bere lanik ezagunenak; lehenak, gainera, mugarri bat ezarri zuen poesia galegoan. Emilia Pardo Baz\u00e1nekin batera, idazle galiziarrik handiena da, eta galizierazko idazle onenentzat ere hartzen da. Gainera, Espainiako poesia modernoaren aitzindarietako bat ere izan zen, Gustavo Adolfo B\u00e9cquer poetarekin batera.\nBiografia.\nLehen urteak.\nAma biologikoa Mar\u00eda Teresa de la Cruz Castro y Abad\u00eda zuen, gainbehera egindako baliabide ekonomiko gutxiko kapare ezkongabea; aita biologikoa, berriz, Jos\u00e9 Mart\u00ednez Viojo apaiza. Alabaina, jaio eta ordu gutxira bataiatu zuten, Mar\u00eda Rosal\u00eda Rita izenez, eta jaiotza-agirian gurasoak ezezagunak zirela idatzi zuten. Bataioan, amabitxia amaren zerbitzari leial Mar\u00eda Francisca Mart\u00ednez izan zen, eta lehen une hartan bera egin zen haurraren kargu.\nZortzi urte bete arte, Rosal\u00eda de Castro aitaren aldeko izeba Teresa Mart\u00ednez Viojoren zaintzapean egon zen, eta A Coru\u00f1ako Castro de Orto\u00f1o herrixkan bizi izan zen. Han ezagutu zituen Galiziako hizkuntza, ohiturak eta sinesmenak, bai eta \"Cantaren gallegos\" obran hainbesteko eragina izan zuten kantigak ere.\n1850 inguruan Santiago de Compostelara joan zen, ama bilogikoarekin batera bizitzera. Izan ere, denborarekin, amak alaba legitimotzat aitortu ahal izan zuen Rosal\u00eda, baita paper ofizialetan ere \u2013nahiz eta batzuetan alaba legitimotzat agertu eta beste batzuetan ez\u2013, eta beraren lehen abizena eman zion, de Castro.\nDena den, Santiago de Compostelara elkarrekin joan aurretik ere Rosal\u00eda amarekin bizi izana zen, Padr\u00f3n herrian. Garai hartan, marrazketaren eta musikaren oinarriak ikasi zituen, garai hartako andere\u00f1oengan ohikoa zen legez, eta kultura-ekitaldietan parte hartzen hasi zen, Santiago de Compostelako intelektual gazteekin batera.\nEzkontza.\n1856an, de Castro Madrilera joan zen bizitzera, senitarteko batzuekin batera. 1858anManuel Murgu\u00edarekin ezkondu zen, Real Academia Galegaren lehenbiziko presidentea izan zenarekin. Murgu\u00edak asko estimatzen zuen de Castroren lana, eta literatura-ibilbidean aurrera egiteko babesa ematen zion. Zazpi seme-alaba izan zituzten; azkena hilik jaio zen, eta haren aurrekoa urte batekin hil zen, eroriko baten ondorioz.\nMurgu\u00edaren lana oso ezegonkorra zen, eta horrek estutasun ekonomiko larriak eragin zizkion familiari; gainera, de Castrok berak osasun makala zuen, eta horrek ere ez zion askorik laguntzen familiaren egonkortasunari. Guztiarekin, hainbat tokitan bizi izan ziren, batez ere Madrilen eta Galiziako zenbait tokitan.\n1868an, La Gloriosa edo Iraileko Iraultza gertatu zen Espainian. Murgu\u00eda Simancaseko Artxibategi Nagusiko zuzendari izendatu zuten, eta kargu horretan jardun zuen bi urtez. Denbora horretan, de Castro Madril eta Simancas artean bizi izan zen. 1871an, ostera, Galiziara itzuli zen, eta geroztik han bizi izan zen, lehenengo han-hemen eta 1875etik aurrera gaztaroko Padr\u00f3nen, lehendabizi Lestrove dorreetan eta gero Iria parrokiako La Matanza etxean, familiarekin batera.\nHeriotza.\nRosal\u00eda de Castro 1885eko uztailaren 15ean hil zen, 48 urterekin, umetokiko minbiziak jota. Hasiera batean, Iria Flaviako Adina hilerrian lurperatu zuten. 1891ko maiatzaren 15ean, baina, hilobitik atera eta Santiago de Compostelara eraman zuten; Jes\u00fas Landeira eskultoreak berariaz eraikitako mausoleoan hilobiratu zuten, Santo Domingo de Bonaval Komentuko Visitaci\u00f3n kaperan, gaur eguneko Galego Gailenen Panteoian.\nHil aurretik, ordura arte argitaratu gabeko lan guztiak erretzeko eskatu zien seme-alabei. Alabaina, azken horiek ez zuten amaren esana bete, eta Rosal\u00eda de Castroren obrak guregana arteko bidea egin ahal izan du.\nLiteratura-ibilbidea.\nHamabost urterekin, gerorako obran eragin handia edukiko zuen krisi larri bat izan zuen. 1857an, bere lehen poema liburua eman zuen argitara, \"La Flor\" (\"Lorea\").\n1859. urtean, \"La hija del mar\" (\"Itsasoaren alaba\") eleberria idatzi zuen, emakumearen bizimoduaren jasotzen duena. 1863an, berriz, ama hil ondoren hari opatutako \"A mi\u00f1a mai\" eta Gaztelarekiko erdeinua darien \"Cantares galegos\" (\"Galiziar kantuak\") poema-liburuak ondu zituen. Kontakizunak eman zituen ondoren, \"Ruinas\" (1866) eta \"El caballero de las botas azules\" (\"Bota urdineko zalduna\", 1867). Aurrerago, 1870-1871 bitartean Valladolideko Simancas hirian idatzi poemak 1880an argitaratutako \"Follas Novas\" (\"Hosto berriak\") liburuan bildu zituen.\n1885ean, \"En las orillas del Sar\" (\"Sar ibaiaren ertzean\") olerki sorta eman zuen gaztelaniaz, bere baitara bilduriko idazlearen gogoeta liriko eta erlijiozkoak biltzen dituena.\nBere garaiari zegokion moduan, molde erromantikoak aurrera eramaten jakin izan zuen. Hitz laua eta neurtua landu zituen; amodioaren penak, emakumea, herriaren miseria eta Galiziarekiko atxikimendua izan ziren gai nagusiak.\nTestuingurua.\nXIX. mendean ez zen erraza galegoz idaztea, galizierak ez baitzeukan batere izen onik. Idatzizko tradizioa galdua zen harrezkero, eta hizkuntzarekiko erdeinuzko eta axolagabetasunezko sentimenduak gainditu eta hutsetik hasi beharra zegoen. Ez ziren asko lan horri lotzen zitzaionak, gizartean omena galtzea baitzekarren berekin; izan ere, gaztelania zen kultura-hizkuntza, bai eta gutxiengoen klase menderatzaileak babestutako hizkuntza ere.\n\"Cantares Gallegos\" obra galizieraz idaztean, Rosal\u00eda de Castrok prestigioa eman zion hizkuntzari, eta kulturaren eremuan hura berpizten lagundu zuen, Pontevedrako Xo\u00e1n Manuel Pintos idazle eta lexikografoak \"A Gaita Galega\" (1853) lanarekin hasitako bideari jarraikiz. \"Cantaren Gallegos\" abesti kolektibo bat da, maila artistiko onekoa; komunitate galegoaren hizkuntzaren eta tradizioaren ispilu izanik, duintasuna ekarri zien galiziarrei.\nD\u00eda das Letras Galegas.\nGalizieraz idazten duten edo galegoaren alde lan egiten duten pertsonak omentzeko egiten den Dia das Letras Galegas ekitaldia maiatzaren 17an ospatzen da, hain zuzen ere Rosal\u00eda de Castrok 1863ko egun horretan argitaratu zuelako \"Cantares gallegos\"."}
{"id": "24311", "revid": "98220", "url": "https://eu.wikipedia.org/wiki?curid=24311", "title": "Manuel Murgu\u00eda", "text": "Manuel Murgu\u00eda (Arteixo, A Coru\u00f1a, 1833ko maiatzaren 17a - A Coru\u00f1a, 1923ko otsailaren 2a) idazle eta historialaria izan zen.\nRosalia de Castroren senarra izan zen, bai eta Real Academia Galegaren lehenbiziko presidentea ere. Liburu ugari idatzi zuen bizitzan zehar, gehienak gaztelaniaz.\n2000. urtean dedikatu zioten Dia das Letras Galegas jardunaldia."}
{"id": "24312", "revid": "96586", "url": "https://eu.wikipedia.org/wiki?curid=24312", "title": "Alfonso Rodr\u00edguez Castelao", "text": "Alfonso Daniel Manuel Rodr\u00edguez Castelao edo Castelao besterik gabe (Rianxo, A Coru\u00f1a, 1886ko urtarrilaren 30a - Buenos Aires, Argentina, 1950eko urtarrilaren 7a) galizierazko idazle handia, politikaria eta marrazkigilea izan zen. Partido Galeguista alderdiko kidea izan zen.\nBizitza.\nMedikuntza ikasi zuen Santiago de Compostelako Unibertsitatean. Haatik, ez zen hori bere pasioa: \"Fixenme m\u00e9dico por amor a meu pai; non exerzo a profesi\u00f3n por amor \u00e1 humanidade\". Lur jabe handiak salatzen zituen \"El barbero municipal\" astekaria sortu zuen 1909an.\nNazionalismo galiziarraren aitzindarietakoa izan zen.\nGaliziako nekazarien klase kontzientzia piztu nahi zuen \"Acci\u00f3n gallega\" mugimenduari atxiki zitzaion 1912an. 1916an \"Irmandades da Fala\" talde politikoa sortu zuen. 1926an Real Academia Galegako kide izendatu zuten, eta 1931n diputatu hautatu \"Organizaci\u00f3n republicana gallega aut\u00f3noma\" erakundearen eskutik.\nLerrouxen gobernuak Badajozera erbesteratu zuen (1934), baina diputatu hautatu zuten berriro ere Frente Popular koalizioaren eskutik (1936). Gerra zibila amaitu zenean atzerrira jo behar izan zuen eta erbesteko gobernu errepublikarreko kide izan zen.\nLiteraturari dagokionez, galegoz idatzi zuen batez ere. Kontakizun liburuak, saiakerak, politikari buruzko obrak eta antzerki lanak idatzi zituen. Marrazki horietatik euskaraz \"Cousas da vida\" argitaratu da, G. Arestik euskarara itzulita.\nDia das Letras Galegas ekitaldia bere omenez ospatu zuten 1964an.\nBibliografia.\n\"Cousas\" (1926, , \"Os dous de sempre\" (1934, , \"Retrincos\" \"Os vellos no deben de namorarse\", \"Siempre en Galicia\" eta \"Las cruces de piedra en Galicia\" (; ."}
{"id": "24313", "revid": "499", "url": "https://eu.wikipedia.org/wiki?curid=24313", "title": "Castelao", "text": ""}
{"id": "24317", "revid": "512", "url": "https://eu.wikipedia.org/wiki?curid=24317", "title": "\u00c1lvaro Cunqueiro", "text": "\u00c1lvaro Cunqueiro (Mondo\u00f1edo, Lugo, 1911ko abenduaren 22a - Vigo, Pontevedra, 1981eko otsailaren 28a) idazle eta kazetari galiziarra izan zen.\nGalizierazko idazle handienetarikoa da. Espainiako Kritika Saria eman zioten 1959an, \"Las cr\u00f3nicas del sochantre\" liburuarengatik. 1961ean Real Academia Galegan sartu zen.\nNadal saria eskuratu zuen 1968an, \"Un hombre que se parec\u00eda a Orestes\" liburuarengatik.\nAsociaci\u00f3n de Escritores en Lingua Galega sortzen lagundu zuen.\n1991an dedikatu zioten Dia das Letras Galegas ekitaldia.\nIdazle ibilbidea.\nIdazle polifazetikoa izan zen, eta bere lan literario zabalak kazetaritza, poetika, narratiba eta antzerki arloak biltzen ditu, baita itzulpen lanak ere. Abangoardiako ildoan \"Mar ao norde\" (1932) y \"Poemas do si e do non\" (1933) olerki bildumak argitaratu zituen. \"Cantiga nova que chama Riveira\" (1933) Erdi Aroko galiziar-portugesaren lirikaren eraginpean idatzi zuen.\n1940ko eta 1950eko hamarkadetan, batez ere narrazioari ekin zion, hiru eleberri garrantzitsu argitaratuz: \"Merl\u00edn e familia e outras historias\", \"As cr\u00f3nicas do sochantre\" eta \"Se o vello Simbad volvese \u00e1s illas.\" Halaber, \"Xente de aqu\u00ed e de acol\u00e1\" eta \"Escola de menci\u00f1eiros\" bezalako istorio liburu batzuk argitaratu zituen."}
{"id": "24320", "revid": "371", "url": "https://eu.wikipedia.org/wiki?curid=24320", "title": "Ohmen lege", "text": ""}
{"id": "24321", "revid": "688", "url": "https://eu.wikipedia.org/wiki?curid=24321", "title": "Koordinadora Abertzale Sozialista", "text": "Koordinadora Abertzale Sozialista, KAS, Euskal Herriko Euskal Nazio Askapenerako Mugimenduko taldeak koordinatzeko 1975ean, Burgosko Prozesuaren testuinguruan, sortutako plataforma politikoa izan zen.\nHistoria.\nPartaideak.\nHasiera batean honako parte-hartzaileak izan zituen:\nKAS Alternatiba.\nFranco hil eta berehala aldaketa politikorako aukerak zeuden Euskal Herrian. Hori dela eta, KAS koordinadoran bildutakoek KAS Alternatiba plazaratu zuten. Alternatibak honako puntu hauek zituen:\nautodeterminazioa onartzea independentziarako lehenengo pausua moduan.\nPuntu hauetariko bakoitzak bere azpiatalak zituen, baina horrela laburtzen zen normalean.\nAldaketak.\n1976tik aurrera ETA(m)k KAS prioritariotzat jo zuen, eta 1977an ASK herri erakundea eta EIA sartu ziren bere barnean. 1977ko hauteskundetan parte hartzeko KAS Alternatiba betetzea jarri zuten minimo gisa, baina EIAk eta ETA (pm)-k akordio hori hautsi eta aurkeztu egin ziren.\nHala ere, 1978an HASI alderdia sartu zen, eta 1980an LAIA alderdia irten egin zen. Horren ondorioz, eraldaketa bat ere egin zuten euren funtzionamenduan eta, hortik aurrera, KASek bere burua \"euskal iraultzarako Bloke Zuzendari\" izendatu zuen. 1979an KASen gazteria, Jarrai taldea sortu zen.\n1992an\u00a0HASI\u00a0alderdia disolbatzean KASen barruan birmoldatze prozesu bat hasi zen\u00a01994an\u00a0\"Txinaurri\"\u00a0izeneko dokumentu bat osatzera eraman zuena eta ordurarteko KASen antolakuntza ereduari kritika sakonak egiten zuena, honek\u00a0ASKren\u00a0disoluzioa ekarri zuen eta KASetik\u00a0LAB\u00a0eta Jarrairen irteera, honela KAS antolakundeen koordinatzaile izatetik militante propioz osatutako erakundea izatera pasa baitzen. Hamarkada horren erdialdean, KAS desagertu egin zen.\nJada KAS existitzen ez zelarik, Baltasar Garzon epaileak antolakundea desegiteko agindua eman zuen, Ekin talde politikoarekin batera.\nBitxikeriak.\n1996an, Juan Maria Atutxa, Koordinadora Abertzale Sozialista ilegalizatzearen alde agertu zen publikoki. KAS, Jarrai, eta Amnistiaren aldeko batzordeak legez kanpo uztearen alde agertu zen."}
{"id": "24323", "revid": "98220", "url": "https://eu.wikipedia.org/wiki?curid=24323", "title": "Celso Emilio Ferreiro", "text": "Celso Emilio Ferreiro M\u00edguez (Celanova, Ourense, 1912ko urtarrilaren 6a - Vigo, Pontevedra, 1979ko abuztuaren 31a) idazle galiziarra izan zen.\nGai sozialei buruzko poesia landu zuen batez ere, hala galizieraz nola gaztelaniaz. Lanik ezagunena \"Longa noite de pedra\" (\"Harrizko gau luzea\") poesia idazlana da.\n1966an Venezuelara erbesteratu zen. Geroago, Madrilen ibili zen kazetari.\n1989an dedikatu zioten Dia das Letras Galegas ekitaldia."}
{"id": "24324", "revid": "512", "url": "https://eu.wikipedia.org/wiki?curid=24324", "title": "Xos\u00e9 Lu\u00eds M\u00e9ndez Ferr\u00edn", "text": "Xos\u00e9 Lu\u00eds M\u00e9ndez Ferr\u00edn (Ourense, 1938ko abuztuaren 7a) idazle galiziarra da.\nGaur egungo galizierazko egilerik nabarmenen eta sarituenetarikoa da: Real Academia Galegako kidea da; Vigoko Unibertsitatean \"Doctor Honoris Causa\" izendatu dute; Asociaci\u00f3n de Escritores en Lingua Galega proposatu zuen literaturaren Nobel Sarirako 1999an.\nFrente Popular Galega (FPG) alderdiko buruzagia da."}
{"id": "24325", "revid": "119347", "url": "https://eu.wikipedia.org/wiki?curid=24325", "title": "Manuel Rivas", "text": "Manuel Rivas Barros (Coru\u00f1a, 1957ko urriaren 26a - ) idazle eta kazetari galiziarrra da. Galizieraz egin du bere literatura-produkzio gehiena, eta gaur egun arlo honetan egile garaikiderik aktiboen eta sarituenetarikoa dugu: Eleberriak, poemak eta saioak landu ditu. Gainera, gaztelaniaz ere idazten du.\n\"A lingua das bolboretas\" (\"\u00bfQu\u00e9 me queres, amor?\") eta \"O lapis do carpinteiro\" lanek inspiratu dute pelikula bana zinemarako.\nHaren obra hainbat hizkuntzatara itzuli dute, frantses, italiera, ingeles, alem\u00e1n, greziera, turkiera, errusiera, finlandiera, nederlandera, kroaziera, japoniera, katalan eta euskara euren artean.\nBizitza eta obra.\nKazetaritza ikasketak egin zituen eta zenbait hedabidetan lan egin zuen: \"El Ideal Gallego \"egunkarian, Galiziako Telebistan, eta \"Diario de Galicia\" egunkarian. \"El Globo\" aldizkariaren zuzendariorde izan zen, eta egun \"La Voz de Galicia\" eta \"El Pa\u00eds \"egunkarietarako idazten du.\nPoesia, eleberriak eta saiakerak idatzi ditu, eta kritikari askoren ustez Galiziako literaturaren iraultzaile izan da. 1980an bere lehen eleberria argitaratu zuen: \"Libro de Entroido\". Gero \"Todo ben\" (1985), \"Un mill\u00f3n de vacas\" (1990) etorri ziren. Azkeneko horretatik ale asko saldu zituen, eta 1990eko Espainiako Kritikaren Saria irabazteko balio izan zion.\n1993an \"Os comedores de patatas\" argitaratu zuen, eta hurrengo urtean \"En salvaje compa\u00f1\u00eda\" (1995eko Kritikaren Saria), eta \"\u00bfQue me queres, amor?\" kontakizun bilduma (Gonzalo Torrente Ballester saria, eta Narratibako Sari Nazionala).\nPoeta gisa, aipagarriak ditu \"Balada nas praias do oeste \"(1985), \"Mohicania\", eta \"Ning\u00fan cisne\".\nSaiakeren artean, berriz, \"Galicia, el bonsai atl\u00e1ntico\" (1990) eta \"El sentido de la historia en el futuro\".\n1998ko ekainean \"O lapis do carpinteiro\" aurkeztu zuen, ipuin gisako eleberri laburra. Gerra zibileko urteetan gertatutako maitasun historia bat da, frankismoaren biktimak omentzeko baliatu zuena.\nBeste lan aipagarri batzuk: \"El viaje a Panta\u00e9lica\": \"De\" \"Humor, destrucci\u00f3n e saudade no reino de Galicia\"; \"Lisboa, faca no coracao\"; \"Biograf\u00eda de Federico Garc\u00eda Lorca para j\u00f3venes\".\nManuel Rivas, bestalde, Greenpeace erakundeko bazkide sortzailea da, eta zuzendaritza batzordeko kidea. Nunca Mais plataformakoa ere bada.\nMarti\u00f1o Rivas aktore gazte ezagunaren aita ere bada."}
{"id": "24326", "revid": "98220", "url": "https://eu.wikipedia.org/wiki?curid=24326", "title": "Ant\u00f3n Riveiro Coello", "text": "Ant\u00f3n Riveiro Coello (Xinzo de Limia, Ourense, 1964ko abuztuaren 28a) idazle galiziarra da.\n\"Asociaci\u00f3n Cultural Barbantia\" elkartearen presidentea da. Concello de Baltar-go seme kuttuna da."}
{"id": "24329", "revid": "58701", "url": "https://eu.wikipedia.org/wiki?curid=24329", "title": "Asociaci\u00f3n de Escritores en Lingua Galega", "text": "Asociaci\u00f3n de Escritores en Lingua Galega (AELG) elkarteak 280 galizierazko idazle baino gehiago biltzen ditu.\nGaleuscaren jardunaldiak antolatzen laguntzen du."}
{"id": "24332", "revid": "1545", "url": "https://eu.wikipedia.org/wiki?curid=24332", "title": "Associaci\u00f3 d'Escriptors en Llengua Catalana", "text": "Associaci\u00f3 d'Escriptors en Llengua Catalana (AELC) katalanezko idazleak biltzen dituen elkartea da. Bartzelonan du egoitza nagusia.\n\"Literatures\" aldizkaria argitaratzen du.\nAtalak.\nLau atal ditu:"}
{"id": "24333", "revid": "371", "url": "https://eu.wikipedia.org/wiki?curid=24333", "title": "Katalunierazko literatura", "text": ""}
{"id": "24344", "revid": "2241", "url": "https://eu.wikipedia.org/wiki?curid=24344", "title": "Ajax (argipena)", "text": "Ajax hitzak esanahi ezberdinak izan ditzake:"}
{"id": "24345", "revid": "1491", "url": "https://eu.wikipedia.org/wiki?curid=24345", "title": "Ajax (programazioa)", "text": "Ajax (Asynchronous JavaScript and XML) hurrengo teknologiak bateratuz web interaktiboen garapenerako teknika da. Zerbitzariari informazio txikia trukatuz web orrialdeak harkorragoak bihurtzeko asmoarekin, modu horretan ez dago orrialdea errefreskatu beharrik erabiltzailea eskatzen duenean. Web orrialdeen abiadura, elkarreragina, funtzionalitatea eta erabilgarritasuna handituz.\n\"Ajax\" teknologiari esker, erabiltzaileak ez du zuzenean web zerbitzarira eskaera egiten; Ajax motoreari eskaera egin, eta berau arduratzen da web zerbitzariarekin konexioa egiteaz. Motorearen bitartez informazioa jasotzean, bistaratu egiten da. Guzti honi esker Ajax aplikazio batek mahaigaineko aplikazio batek bezalaxe lan egin dezake, non datuak eguneratzeko pantaila osoa eguneratu beharrik ez dagoen.\nHistoria.\nAJAX teknologia 2005 urtean kaleratu zen arren, honen lehenengo pausoak Microsoft-ek eman zituen \u201cUrruneko Scriptina\u201d garatu zuenean. Hala ere, errekarga prozesu osoa eskatzen ez duten web orrien karga asinkronoen teknikak iframe (1996an Internet Explorer 3-an barneratua) eta layerren (1997an Netscape 4-an barneratua) garaietara erremontatzen da. Elementu mota bi hauek, kanpoko URL helbide bat har zezakeen src atributu bat zuten, eta javascript zuen orri bat kargatu ezkero AJAX-ekin lortu daitezkeen antzeko efektuak lortzen ziren..\nMicrosoft Remote Scripting (edo MSRS, 1998an barneratua) teknika hauen ordezkari dotoreago bat bihurtu zen, Java Appleten bitartez bezero bati informazioa bidali ziezaiokeelarik JavaScript erabiliz. Teknika honek garaiko bi nabigatzaile erabilienetan (Internet Explorer 4 eta Netscape Navigator 4) funtzionatu zuen. Microsoft-ek \u201cMicrosoft Exchange Server 2000\u201d-rekin zetorren \u201cOutlook Web Access\u201d-arentzako erabili zuen.\nWeb garatzaileen komunitateak, hasiera batean microsoft.public.scripting.remote taldearen bitartez eta beranduago blogak erabiliaz, emaitz berdinak nabigatzaile desberdinetan lortzeko urruneko scripting teknika sorta bat garatu zuten. Sortutako lehenengo adibideak JSRS liburutegiak zituen 2000 urtean, irudi/cookie teknika urte berean irten zen eta 2002 urtean JavaScript on Demand. Urte berean, erabiltzaileen komunitateak aldaketa bat egin zuen Microsoft Remote Scripting-ean Java Appletak XMLHttpRequest-rengatik aldatzeko.\nNabigatzaile gehienetan XMLHttpRequest instalatuta dagoenetik ez da normala teknika alternatiboak erabiltzea. Hala ere, konpatibilitate eskakizunak direla eta hainbat lekutan erabiltzen dira oraindik. Alternatiba bat SVGan oinarritutako Terminal SVG da, zeinek nabigatzaile eta zerbitzariaren elkartruke jarraian konexio iraunkor bat erabiltzen duen.\nJustifikazioa.\nHTML/HTTP bidezko web orrien karga betekizunak gainditzea da Ajax programazio moduaren oinarrizko justifikazioa. Ajax-ek, garapen konplexu, intuitibo eta dinamikorako beharrezko diren hasierako baldintzak sortzen ditu, web orrietan, erabiltzaileen interfaze datuetan zentratua.\nAplikazio natiboak ez bezala, web orriak eskaski parekatuta daudenez, bistaratzen dituzten datuak ez daude datu iturriekin zehazki lotuak eta lehenik antolatu egin beharko dira HTML orri formatura, bezeroaren makinan, erabiltzaile-agenteari aurkeztu aurretik. Arrazoi honengatik, web orriak, erabiltzaileak datu multzo ezberdinak ikus behar dituen bakoitzean, birkargatu egin behar du. Birkargarik gabe datuak eskatu eta itzultzeko, XMLHttpRequest objektua erabiliz, programatzaileak betekizun hauek ez ditu kontutan hartuko eta ia parekotasunik ez izatetik parekotasun osoa duten web orrien jarrera izatea lortuko du, baina datuen denbora desfase aldakorragoarekin \"hari\" luzeago batetik pasatzeko urruneko web nabigatzailera.\nAdibidez, mahaigaineko aplikazio klasiko batean, programatzaileak zuhaitz moduko bista sortzeko aukera izango du beharrezko dituen datu guztiekin, hasierako \"form\"-a kargatzean edo azkar kargatuko litzatekeen maila altueko datuekin bakarrik, datu multzoa handia denean bereziki. Bigarren kausan, aplikazioak datu adizionalak bilatuko lituzke zuhaitz kontrolean, erabiltzaileak aukeratu dituen gaien arabera. Funtzionalitate hau lortzea zaila da Ajax gabeko web orri batean. Zuhaitz moduan oinarritutako erabiltzailearen selekzioa eguneratzeak, web orri osoaren birkarga exijitzen du, erabiltzaileak zuhaitzean datuak bilatzean, batere intuitiboa ez izatearen sentsazioa utziz.\nOsagai Teknologikoak.\nAjax ondorengo konbinazioak erabiltzen ditu:\nDHTML moduan, LAMP, eta SPA, Ajax ez da teknologi bat bera, baizik eta, teknologi talde kopuru baten terminoen erreferentzia.\nXMLHttpRequest objektua Ajax definitzen duen elementua eta \"nukleoa\" da, zeinek nabigatzaileei datuak dinamikoki eta asinkronoki eskatzeko gaitasuna ematen dizkio orrialdea hustu eta berriz kargatzeko izan ez beharrik. XMLHttpRequest refreskatzeko beharra kentzen du, non beste teknologiak garapen hauetara zuzendu dira.\nXMLHttpRequest apartez, DOM, [Cascading Style Sheets|CSS]] eta JavaScript-aren erabilpena \"orrialde-bakar\" baten trebakuntzan hornitzen gaitu.\nAjax-en Erabilerak.\nHauek dira, besteak beste, ajax-en erabilera batzuk:\nAjax erabiltzearen abantaiak.\nBanda zabaleraren erabilpena.\nWeb orri batean eskaera egiterakoan, HTTP erantzun estandar bat jasotzen da bere HTTP burualde eta erantzun gorputzarekin. Orain arte ez dago aldaketarik momenturarte erabilitako teknologiarekin baina erantzuna interpretatzerako garaian ez du web orri osoa birkargatzen baizik eta soilik behar duen eremua. Honetaz gain eremua betetzen den bitartean datu basean koinzidentzia bat aurkitzen badu balidatu egiten da eremuan dagoena eta ez dago inongo botoiari eman beharrik. Gainera, web orri osoa ez denez eguneratu behar banda zabalerari erabilera ezin hobe bat ematen zaio.\nDatu, formatu, estilo eta funtzioen bereizketa.\nAurreko guztiaz gain Ajax-ek beste abantaia bat eskeintzen digu zeina metodoak eta formatuak argi banantzea den. Nahiz eta Ajax-ek legoaien eta tekniken nahasketa iruditu arren eta programatzaileak askeak diren lanak beraientzat egokitzeko, orokorrean ondorengo hauen artean banaketa egitera behartuak daude:\nAjax Erabiltzearen Desabantailak.\nNabigatzaileekin Bateragarritasun Arazoak.\nDinamikoki sortua izan den orrialde bat ez da nabigatzaileen historialean automatikoki gordetzen, beraz \u201cAtzera\u201d egitean lortzen den emaitza askotan ez da desio dena izaten.\nErantzun Denborarekin Arazoak.\nAjax erabilita garapen bat egiterako orduan oso kontuan hartu behar da erantzun denboraren arazoa, hau da, erabiltzailearen eskaera eta zerbitzariaren erantzunaren artean pasatako denbora. Kasu askotan atzerapen handiak gerta daitezke erabiltzaile gehienek beronen arrazoi garbirik jakin gabe.\nBilatzaileekin Arazoak.\nAjax erabiliaz garatuak izan diren garapenak bilatzaileetan egoki indexatu daitezen, beharrezkoa da gunearen toki-mapa bat eskuragarri edukitzea. Bilatzaileek ez dute Ajax funtzionalitatearentzat derrigorrez exekutau behar den JavaScript kodea exekutatzen, eta toki-mapa hauen bidez webgunearen egitura nolakoa den jakin dezakete.\nJavaScriptekiko dependentzia.\nAjax JavaScript-ekiko dependientea da eta modu desberdinean inplementaturik egon ohi da web nabigatzaile desberdinetan. Hau dela eta, interesgarria da Ajaxekin egindako garapenak nabigatzaile desberdinekin testeatzea. Oso ohikoa da JavaScript kodea bi aldiz idatzi behar izatea, inplementazio bat Internet Explorer-rentzat eta bestea Mozilla Firefox-rentzat."}
{"id": "24346", "revid": "371", "url": "https://eu.wikipedia.org/wiki?curid=24346", "title": "AJAX", "text": ""}
{"id": "24347", "revid": "119347", "url": "https://eu.wikipedia.org/wiki?curid=24347", "title": "XSLT", "text": "eXtensible Stylesheet Language Transformations (XSLT) XMLn oinarritutako lengoaia da, XML fitxategiak transformatzeko balio duena.\nTransformazio honetan, dokumentu orijinala ez da inolaz ere aldatzen, beronen edukian oinarrituz berri bat sortzen da. Honenbestez, XSLT da XML fitxategiak beste formatu batzuetan bilakatzeko teknologia erabiliena; esate baterako, XML fitxategi bat HTML web orrialde edo PDF dokumentu baten bilakatzea ahalbidetzen du.\nXSLT estandarra, XML bezalaxe, W3Ck kudeatzen du."}
{"id": "24348", "revid": "105290", "url": "https://eu.wikipedia.org/wiki?curid=24348", "title": "XQuery", "text": "XQuery kontsulta lengoaia bat da, XML fitxategietan kontsultak egiteko balio duena. SQLren antzekoa da semantikoki.\nW3C erakundea da XQuery teknologia XSLT teknologiarekin batera kudeatzeaz arduratzen dena. XQuery lengoaiaren helburua webeko dokumentuetan erraztasun osoz kontsultak egin ahal izatea da, web dokumentuen eta datu-baseen arteko interakzioa eskaintzeko. Honi esker, XML fitxategi kolekzioak datu-baseak bailiran irakur daitezke."}
{"id": "24350", "revid": "336", "url": "https://eu.wikipedia.org/wiki?curid=24350", "title": ".museum", "text": ".museum museoentzako bereziki sortutako goi mailako domeinu orokorra da."}
{"id": "24353", "revid": "105290", "url": "https://eu.wikipedia.org/wiki?curid=24353", "title": "Kardiopatia iskemiko", "text": "Kardiopatia iskemikoa miokardioaren (bihotzaren muskulua) gaixotasuna da, arteria koronarioetan gertatutako buxadura edo estutasun baten ondorioz. Mundu mailan, heriotza-tasa handia eragiten du."}
{"id": "24359", "revid": "512", "url": "https://eu.wikipedia.org/wiki?curid=24359", "title": "San Joan Bataiatzailearen eliza (Arrasate)", "text": "San Joan Bataiatzailearen eliza Arrasateko parroki-eliza nagusia da, estilo gotikoan eraikia. Ustez XIII. mendean eraikitakoa dena, gaur egungo itxura bertsua hartu zuen XIV. menderako.\nArrasateko Alde Zaharran, Herriko plazaren albo batera kokatuta dagoen parrokia da, sarrerak Kanpatorpea kantoi aldera jotzen duelarik. Kanpoaldean dago Maritxu Kajoiren kutxa ikusgai, non urteroko jaiarekin batera miraria ospatzen den.\nBarrualdean aldareko harlandua da nagusi, irudi biziez betea. Gipuzkoan gordetzen den harlandu gotikozko adibide bakarra da.\nBarrualdeko edukien artean, Okariz izeneko kaperan, Amandre Santa Ines delakoaren hilkutxa gordetzen da. Han gordetzen diren Ines Ruiz de Otaloraren gorpuzkin momifikatuak tarteka erakutsi egiten dituzte publikoki."}
{"id": "24360", "revid": "6327", "url": "https://eu.wikipedia.org/wiki?curid=24360", "title": "Joan Batailatzailea deunaren parrokia", "text": ""}
{"id": "24363", "revid": "133043", "url": "https://eu.wikipedia.org/wiki?curid=24363", "title": "Mikel Tzerbantesko", "text": ""}
{"id": "24367", "revid": "105290", "url": "https://eu.wikipedia.org/wiki?curid=24367", "title": "XSL", "text": "eXtensible Stylesheet Language (XSL) XML fitxategiak nola formateatu edo tranformatu behar diren definitzea ahalbidetzen duen lengoaia sorta da. Familia honen barnean hiru lengoaia daude, guztiak ere W3Ck kudeatuta:"}
{"id": "24368", "revid": "119347", "url": "https://eu.wikipedia.org/wiki?curid=24368", "title": "XPath", "text": "XPath (\"XML Path Language\") XML dokumentu batetako azpibildumak eskuratzea ahalbidetzea duen lengoaia da, XML taldetik at dagoena. Ideia orokorra adierazpen erregularrek testu lauarekin egiten dutenaren antzeko zerbait XML dokumentuekin egin ahal izatea da. XML fitxategi egitura hierarkikoan oinarrituz egin daitezke bilaketa XPathen bitartez."}
{"id": "24369", "revid": "105290", "url": "https://eu.wikipedia.org/wiki?curid=24369", "title": "XSL-FO", "text": "XSL Formatting Objects (XSL-FO) dokumentuei formatua emateko XML markatzeko lengoaia da. XSL-FO XSL familian barne dagoen lengoaia da, XSLT eta XPathekin batera.\nXSL-FO dokumentu baten bai datuak eta bai hauei emango zaien formatua ere adierazten dira. Horrelako dokumentu baten oinarrizko elementu \"Formatting Object\" delakoa izaten da, datuak aurkezteko beharrezkoa dena. Hona hemen XSL-FO dokumentu sinple baten adibidea:"}
{"id": "24375", "revid": "1962", "url": "https://eu.wikipedia.org/wiki?curid=24375", "title": "Adierazpen erregular", "text": "Konputazio-hizkuntza formalen teorian, adierazpen erregularra, regex gisa ere ezagutzen dena ingelesezko \"regular expression\" hitzen uzkurduragatik, testu-kate baten sintaxi baldintza batzuk betetzen dituzten atalak aukeratzeko balio duen testu-katea da. Zenbait testu editorek adierazpen erregularrak erabiltzen dituzte patroi batzuk betez bilaketak eta aldaketak egin ahal izateko. Honez gain, zenbait programazio lengoaiek ere adierazpen erregularrekin lan egiteko aukera eskaintzen dute, Perl, Tcl, Python edo PHP delako lengoaiek, esate baterako."}
{"id": "24387", "revid": "201", "url": "https://eu.wikipedia.org/wiki?curid=24387", "title": "Miokardio infartu akutu", "text": "Miokardio infartu akutua (MIA) bihotzaren\u00a0 miokardioaren kalte larria da, iskemia baten ondorioz gertatzen dena. Ohiko hizkeran bihotzeko deritzo. Zirkulazio koronarioak daraman eta bihotzak behar duen odol fluxuaren artean desoreka dagoenez, zelula kardiakoak hil egingo dira.\u00a0 Arteriaren itxiera guztizkoa bada, arazoak larriagoak izango dira.\nGaixotasun koronarioen ondorioz infartuak gertatzen dira. Izan ere, arteria koronarioak buxatuta daudenean, bihotzeko odol fluxua desegokia izango da eta ondorioz, ehunean kalteak eratuko dira. Zenbait kasutan, iskemia edota hipoxia egoeretan ehuna kaltetu arren,\u00a0 zelula kardiakoak ez dira hilko. Egoera honi bularreko angina deritzo. Aldiz, hipoxia eta anoxia egoerak denbora batez luzatzen direnean, miokardioko zelulak nekrosiz hil egingo dira. Hain zuzen ere, egoera honi miokardio infartu akutu deritzo.\nBihotz infartuek berehalako arreta medikoa behar dute; egoera hauetan atzerapenak egonez gero, hiltzeko arriskua izugarri areagotzen da. Hala ere, beste zenbait faktorek ere eragina izango dute; esaterako, odol fluxu desegokia jaso duen miokardioaren kantitateak.\nKlinika.\nSintomarik ohikoena toraxean, hain zuzen ere, bular inguruan etengabeko mina edukitzea da. Askotan, min hori beso, sorbalda, bizkar, lepo eta zenbait kasutan hortz eta barailera hedatzen da. Bularrelo mina iskemia edota odol fluxu desegokiaren ondorioz gertatzen denean, bularreko angina deritzo.\nHala ere, beste sintoma hauek miokardioko infartuaren seinale izan daitezke ere:\nKasu larrienetan, honako sintoma hauek ere ager daitezke:\nInfartu asko (erdia gutxi gorabehera) isilak dira, hau da, lehen aipatutako sintomak agertu gabe eman ohi dira. Infartu isil hauek ohikoagoak izaten dira diabetesa duten pazienteengan, adinekoengan edota bihotz transplantea jaso duten pertsonengan.\nGainera, emakumeek zenbait kasutan, gizonezkoei agertzen ez zaizkien sintomak izaten dituzte; esaterako, ezohiko nekea, bizkarreko mina... \nEtiologia.\nMiokardioko infartu akutua kardiopatia iskemikoa (edo kardiopatia koronario) pairatzen duten pazienteetan agertzen da, bai patologia hau jadanik diagnostikatuta duten pazienteetan, bai patologiaren lehen sintoma gisa. Orokorrean, infartua pairatu baino lehen pazienteek bularreko angina pairatzen dute, hau da, mina edota presioa nabaritzen dute toraxean denbora luzean zehar edo esfortzu handirik egin gabe. Hau gertatzen da arteria koronarioetara ez delako behar beste odol heltzen eta miozitoen oxigeno eskasiaren ondorioz, angina sortzen da.\nArteria koronarioak bihotza irrigatzen duten arteria nagusiak dira eta oxigenoa daramate miokardiora. Beraz, miokardioak (bihotzeko muskuluak) infartua sufritzen du kardiopatia koronario garatua duenean eta arteria konorarioan dagoen ateroma plaka apurtzen denean. Horren ondorioz arteria ultzeratzen edo apurtzen da. Hala ere, ateroma plakak apurtu baino lehen odol hodia buxatzen dutenez, oxigeno gutxiago helduko da bihotzera eta horregatik gertatzen da bularreko angina infartua pairatu baino lehen.\nTronboak eta enboloak.\nTronboak eta enboloak miokardio infartuaren eragileak izan daitezke:\nArrisku faktoreak.\nMiokardioko infartuak agertzeko arrisku faktoreak oso erlazionatuta daude arteriosklerosiaren arrisku faktoreekin. Nagusienak hauek dira:\nDiabetes mellitusa\nDiagnostikoa.\nMiokardioko infartuaren diagnostikoa gizabanakoaren egungo gaixotasunaren alderdi klinikoak eta azterketa fisikoa barne hartuta formulatu behar da, elektrokardiograma eta gihar-zuntzen kalte zelularraren presentzia adierazten duten laborategiko probak egitearekin batera. Hori dela eta, klinikoak min prekordial baten aurrean aplikatu behar duen semiologiak denbora nahikorekin behartu beharko luke miokardio infartu akutuaren diagnostikoa propasatzera, planteamenduaren atzerapenak denbora baliotsua galtzea dakarrelako.\nDiagnostikoaren irizpideak.\nPaziente batek infartuaren diagnostiko probablea jasotzen du honako irizpide hauetako bi baldin baditu, eta diagnostikoa behin betikoa izango da hirurak baldin baditu:\n- \u00a0 30 minutu baino gehiago irauten duen bularreko min iskemikoaren historia klinikoa.\n- \u00a0 Aldaketa elektrokardiografikoak trazu serie batean.\n- \u00a0 Serum biomarkatzaileen hazkundea edo jaitsiera, hala nola, MB kreatina kinasa eta troponinarena.\nBihotzaren markatzaileak.\nBihotzaren entzimak (CPK, T-Troponina, LDH) kalteak hautematen direnean bihotzeko ehunetik datozen eta odolera isurtzen diren proteinak dira.\nKalteak gertatzen direnean, bihotz-markatzaileen mailak denborarekin igotzen dira, beraz, 24 orduko aldian ohikoa da odol laginak hartzea eta markatzaile entzimatiko horiek aztertzea.\nAngiografia.\nBuxadura non eta nolakoa den aztertzeko proba nagusia da. Kasu arriskutsuenetan edo odol-jarioa berreskuratzeko esku-hartze bat egin behar den kasuetan, arteria koronarioen angiografia egin daiteke. Kateter bat arteria batean sartzen da, normalean arteria femoralean, eta bultzatu egiten da bihotza irrigatzen duten arterietara heldu arte. Ondoren, kontraste irrati-opakua ematen da eta erradiografien sekuentzia bat (fluoroskopia) hartzen da.\nTratamendua.\nPazienteren batek, bihotz infartua izango duenaren susmoa badago, hurrengo tratamenduak jarri ohi dira abian, diagnostikoa ziurra ez bada ere:\nTratamendu farmakologikoa.\nKrisi kardiako baten aurrean erabili daitezkeen farmakoen artean hurrengoak daude:\nTratamendu kirurjikoa.\nAngioplastia-kateterismo kardiakoa.\nSare forma duen material bat (stent deiturikoa) arteria koronarioaren hormetan jartzean datza, odol fluxua egokia izan dadin.\nGorputz adarretako arteriak (arteria femorala izterrean edota arteria erradiala besaurrean) erabiltzen dira kateterra (malgua eta luzea den hodia) sartzeko eta horrela, lehen aipaturiko stent-a arteria koronarioan ezartzen da. Stent-a bi motatakoa izan daiteke:\nBypass koronarioa.\nEbakuntza honetan, odolak oztopoa sahiesteko \u201czubi\u201d antzeko bat inplantatzen da. Horrela, zain safenoa (hankan topatzen dena) edo arteria erradiala (besaurrean kokatuta dagoena) arteria koronarioarekin elkartzen dira eta odolak gorputz osoan hedatzeko bide berri bat izango du.\nKontuan izan behar da tratamendu kirurjikoak eta farmakoak osagarriak izan daitezkeela eta kasu batzuetan, farmakoek ebakuntzak ordezkatzen dituztela. \nPrebentzioa.\nMiokardio infartua prebenitu daiteke, hurrengo aholkuak jarraituz gero:"}
{"id": "24388", "revid": "105290", "url": "https://eu.wikipedia.org/wiki?curid=24388", "title": "Brandenburgo", "text": "Brandenburgo edo Brandenburg (alemanez \"Brandenburg\", sorbieraz \"Bramborska\") Alemaniako ipar-ekialdean dagoen estatu federala da. Bere lurrek Alemaniako Berlin hiriburua inguratzen dute. Bi milioi eta erdi biztanle inguru ditu eta 29.477,16 m2-ko azalera dauka. Potsdam da hiriburua.\nGeografia.\nHidrografia.\nOder eta Elba ibaien arteko lurrek osatzen dute Brandenburgo estatua. Bestalde Spree eta Havel dira Brandenburgoko ibai nagusiak. Hego-mendebaldeko Spreewald eremuan hezegune eta laku ugari ere badaude.\nNatur babesguneak.\nHainbat natur babesgune ezarri dira. Garrantzitsuena Oder Behereko Parke Nazionala da baina honetaz gain badaude hiru biosfera erreserba eta 11 Parke Natural ere.\nHiri nagusiak.\nPopulazioaren gehiengoa Berlin hiriburuaren inguruan kokatzen da. Hauei ekialdeko Frankfurt (Oder) eta hegoaldeko Cottbus hiriak gehitu behar zaizkie. Honela bada, hauek dira Brandenburgoko hiri handienak (2010eko datuak):\nHistoria.\nSorrera.\nBrandenburgo antzina \"Magna Germania\" izenaz ezagutzen zen eremuan kokaturik dago. VII mendean eslaviar leinuek berenganatu zitzuten lurrok, mendebaldean \"Hevelli\" eta ekialdean \"Sprevane\" leinuak ezarri ziren. Ekialdeko marka sendotzeko asmoz, X mendean Henrike Lehoiak Oder ibairainoko lurrak konkistatu zituen, tartean eslaviarren hiri nagusiak ziren Brenna (Brandenburg an der Havel), Budusin (Bautzen) eta Cho\u015bebuz (Cottbus). 983an eslaviarrek beren lurrak berreskuratu zituzten baina hurrengo mendeetan germanizazio prozesua jasan zuten eta Erdi Aroaren amaiera aldera Brandenburgo Germaniako Erromatar Inperio Santuaren Hauteserria bihurtu zen.\nHohenzollern dinastia.\n1415etik aurrera Hohenzollern dinastiak lortu zuen Brandenburgoren jabetza eta bertan agintzen egon zen Lehen Mundu Gerrararte. Berlin bihurtu zuten beren egoitza eta berehala Brandenburgoko hiri nagusia bilakatu zen. 1539an Protestantismoa onartu zuten eta Elba ibaiaren gaineko kontrolari esker Hohenzollerndarrak beren lurrak zabaltzen hasi ziren. 1618an Prusiako Dukerri zabala eskuratu zuten eta ordutik aurrera beren historia batera idazten hasi zen. mendebaldeko beste dukerri batzuk ere eskuratu zituzten, Westfalia eta Renania aldean besteak beste.\nBrandenburgo-Prusia Germaniako Erromatar Inperio Santuko herrialdetrik garrantzitsuena bihurtu zen. Lur guztiak elkarrekin ez edukitzea zailtasun handia bilakatu zen Hogeita Hamar Urteko Gerran, baina Frederiko Gilen I.a bezalako agintarien azkartasunak gerra irabazi arazi eta nazioa sendotzeko aukera eman zion. 1701ean Frederikoren semeak hiriburua Potsdamera aldatu zuen eta ordutik aurrera Germaniako Erromatar Inperio Santua Prusiako Erresuma bihurtuz joan zen. Napoleondar gerren ondoren Prusiako erresuma probintziatan banatu zen. Berlin eta Potsdamen arteko liskarrak ekiditeko, 1881ean Berlin banatu egin zuten Brandenburgoren erdian uharte bat bezala utziz eta Potsdamek Brandenburgoko hiriburu izaten jarraitu zuen.\nXX mendea.\n1918ko Alemaniako iraultzak Hohenzollern dinastiaren amaiera ekarri zuen. Bigarren Mundu Gerran porrota izan ondoren hainbat ondorio sufritu zituen Brandenburgok. Bere lurren herena galdu zuen (Poloniak eskuratu zuen) eta beste bi herenek Ekialdeko Alemania osatu zuten. 1990 urtean Alemania biak bateratu ziren. 1995ean Brandenburgo eta Berlin batzeko saiakera bat egin zen, Prusia berria izango zuen izena estatu berriak, baina horretarako egin zen bozketan ezezkoa atera zen.\nBanaketa administratiboa.\nBrandenburgo 4 hiri aske (\"kreisfreie St\u00e4dte\") eta 14 Landa barrutiz (\"Landkreise\") osaturik dago.\nPolitika.\n2009an egin ziren Brandenburgoko hauteskundeak eta honako emaitza hauek izan ziren:\nGizateriaren Ondarea.\nBrandenburgo ez da Gizateriaren Ondare asko dituen estatua. Hala ere aipatzekoa da UNESCOk 1990an izendaturikoa, Potsdam eta Berlingo jauregi eta parkeak."}
{"id": "24389", "revid": "512", "url": "https://eu.wikipedia.org/wiki?curid=24389", "title": "Txosna", "text": "Txosna bat Euskal Herriko jai ospakizun askotan jartzen den behin-behineko taberna mugikorra da, laster batean muntatu eta desmuntatu daitekeena.\nMaiz kuadrila edo konpartsa ezberdinek kudeatzen dituzten arren, ohikoena herri edo auzoko jai batzordeak antolatzea izaten da. Aldi berean, boluntarioak izan ohi dira txosnetan lanean aritzen direnak: zerbitzatzen, musika eskaintzen, zein ondorengo garbiketa lanetan besteak beste.\nAskok eta askok \"txozna\" (zetaz) idazten duten arren, hiztegi guztiek, eta Euskaltzaindiak ere horrela adostuta, \"txosna\" (esez) idazten da. Hitz honen lehen erreferentzia Resurreccion Maria Azkueren euskal-espainiar-frantses hiztegian ageri da."}
{"id": "24390", "revid": "371", "url": "https://eu.wikipedia.org/wiki?curid=24390", "title": "Txozna", "text": ""}
{"id": "24393", "revid": "15251", "url": "https://eu.wikipedia.org/wiki?curid=24393", "title": "Mendebalde Kultura Alkartea", "text": "Mendebalde Kultura Alkarteak Bizkaieraren inguruan (Bizkaiko, Gipuzkoako Deba ibarreko eta Arabako Aramaio eta Legutio udalerrietako euskalkia) era espezifikoan lan egiten du, helburuak hauek izanda, haien hitzetan:\nBilbon, Euskararen etxean dauka egoitza elkarteak\nErakunde publikoek eta aurrezki kutxa batek diruz laguntzen dute.\nJarduera.\n1997tik urtero jardunaldiak antolatzen dituzte,urtez urte aldatu egiten den gai baten inguruan. Bertan, aukeraturiko gaia jorratzeaz gain, euskararen alde lan garrantzitsua egin duen norbait omendua izaten da.\n\"Euskalingua\" izeneko aldizkari elektronikoa argitaratzen du.\nKideak.\n1993ko martxoan sortu zen talde hau Alfontso Irigoien euskaltzale bilbotarraren eskutik. Bera izan zen alkarteak eginiko lehen jardunaldietan omendua, aurreko urtean hil baitzen.\nKideen artean hainbat euskalgile ezagun ditugu, besteak beste Andres Urrutia euskaltzainburua, I\u00f1aki Gaminde hizkuntzalari eta ikertzailea eta Xabier Amuriza bertsolaria.\n2010. urtetik 2021ean hil zen arte, Kaxildo Alkorta itzultzailea izan zen elkarteko lehendakaria."}
{"id": "24394", "revid": "418", "url": "https://eu.wikipedia.org/wiki?curid=24394", "title": "Mendebalde Kultur Alkartea", "text": ""}
{"id": "24396", "revid": "1982", "url": "https://eu.wikipedia.org/wiki?curid=24396", "title": "Kubatar iraultza", "text": ""}
{"id": "24398", "revid": "418", "url": "https://eu.wikipedia.org/wiki?curid=24398", "title": "Ergio", "text": ""}
{"id": "24399", "revid": "56334", "url": "https://eu.wikipedia.org/wiki?curid=24399", "title": "Albert Camus", "text": "Albert Camus ( Mondovi, Aljeria, 1913ko azaroaren 7a - Villeblevin, Borgoina, Frantzia, 1960ko urtarrilaren 4a) idazle eta filosofo frantziarra izan zen. Frantsesezko egilerik handienetarikoa da, absurdoa landu zuena: \"Absurdoa oinarrizko kontzeptua eta lehenengo egia da\". 1957an jaso zuen Literaturako Nobel Saria. Antzerkia, saioak, eleberriak eta ipuinak idatzi zituen. Politika arloan, 1934an Frantziako Alderdi Komunistan sartu zen.\nBigarren Mundu Gerran Frantziako erresistentzian ibili zen. Espainiako Gerra Zibilean Francoren aurka kokatu zen. SESB-en erregimen totalitarioaren kontra ere azaldu zen. 1960an hil zen auto istripuan. \"Arrotza\" (1967an eta 2001an) eta \"Izurria\" (1991an) liburu ezagunak zinemara eraman dituzte.\nBiografia.\nLaborari familia batean sortu zen, garai hartan Frantziako kolonia zen Aljerian, Mondovi/Dr\u00e9an () ekialdeko kostaldeko herrian. Filosofia ikasten hasi zen, baina tuberkulosiak jota ikasketak utzi behar izan zituen. Literaturan eta kazetaritzan hasi ondoren \"L'Envers et l'Endroit,\" (\"Aurkia eta ifrentzua,\" 1937), \"Noces \"(\"Ezteiak, \"1938) Frantziara jo zuen. Nazien aurkako erresistentzian, \"Combat\" egunkariko zuzendari izan zen (1944-1946). Sartreren aurka agertu zen 1952an, komunistengandik hurbilegi zegoelakoan, eta humanismo konprometitu baten aldeko bideak proposatu zituen, absurdua gaindituz, \"L'\u00c9tranger\" eleberrian (1942; \"Arrotza,\" J. M. Agirrek euskarara itzulia) eta \"Le Mythe de Sisyphe\" filosofia saioan (\"Sisiforen mitoa, \"1942) aurreratu zuen bezala. Camusen unibertsoa gizonaren, absurduaren eta borrokaren beharraren inguruan mugitu zen; hasieran gizabanakoaren konpromisoaren alde agertu bazen ere (\"Caligule\" eta \"Le Malentendu \"antzezlanak, 1944), geroko obretan gizarteak gaizkiaren aurka aritzeko behar duen morala proposatu zuen \"La Peste\" eleberria (\"Izurria,\" 1947); \"L'\u00c9tat de si\u00e8ge\" antzezlana (\"Setioa, \"1948). Abstentzionismoaren etsai izan zen eta, era berean, helburuak bitartekoak justifikatzen dituelako teoriaren kontrakoa \"Les Justes (Zintzoak)\" antzezlana, 1949; \"L'Homme revolt\u00e9 (Gizon matxinatua) \"historiari buruzko saioa, 1951. Bestalde giza jokabideak kezkatzen zuen \"La Chute \"(\"Erorketa, \"1956). Hala, Camusek zoriona baino lurreko arazoen aurreko kontzientzia sustatzen duen humanismoa aldarrikatu zuen, metafisika eta politikako ametseetatik urrun: \"L'Exil et le Royaume\" (\"Erbestea eta Erresuma,\" 1958) kontakizun bilduma. Idazle zuhurra eta zorrotza izan zen Camus; idazkera neutroa bilatzen saiatu zen, gehiegikeriarik gabeko estilo baten bidez. Bere pentsaeraren oinarriak azaltzen zituzten artikulu asko idatzi zituen (\"Actuelles,\" artikulu bilduma, 1939-1958; \"Carnets,\" hilondoko bilduma, 1962). 1960. urtean hil zen, auto istripu batean."}
{"id": "24400", "revid": "6327", "url": "https://eu.wikipedia.org/wiki?curid=24400", "title": "Bourgogne", "text": ""}
{"id": "24406", "revid": "44278", "url": "https://eu.wikipedia.org/wiki?curid=24406", "title": "Frankofonia", "text": "Frankofonia frantsesez mintzatzen den mundu mailako hizkuntz-komunitatea da, 150 milioi pertsona biltzen duena. Hiztunen kopuruari dagokionez, 7. postuan dago, txinera (mandarin), ingelesa, hindia, gaztelania, arabieraren eta portugesaren atzetik. Komunitatearen nazioarteko jaieguna martxoaren 20a da .\nHerrialdeak lau multzotan bana daitezke (ikus mapa): \"Ama-hizkuntza\" gisan darabiltenak (urdin iluna), \"Administrazio-hizkuntza\" dutenak (urdina), \"Kultur hizkuntza\" dutenak (urdin argia) eta \"Hizkuntza gutxitua\" dutenak (berdea).\nFrantsesaren egoera munduan.\nHerrialde batean frantsesak duen egoera aztertzeko, aldagai ugari izan behar dira kontuan: hizkuntza ofiziala den edo ez, gehiengoaren edo gutxiengoren baten ama hizkuntza den, egoera formal edota informalean erabiltzen den, etab.\nZenbait herrialdetan (Frantzia, Quebec, Valonia, Suitza frankofonoa, Monako, Kanadako eskualde batzuk...), frantsesa biztanle gehienen ama hizkuntza izateaz gain, erabilera arrunteneko hizkuntza da, bai eremu formalean, baita informalean ere.\nSaharaz hegoaldeko Afrikako herrialde askotan, frantsesa administrazio hizkuntza nagusia da, besteak beste, Kongoko Errepublika Demokratikoan (munduan frantses hiztun kopuru handieneko herrialdea), baita Magrebeko zenbaitzuetan ere (Algeria da adibiderik esanguratsuena).\nAzkenik, beste zenbait herrialde ere, frantses hiztun kopuru esanguratsua edota kultura frantsesarekin harreman estua duelako, frankofoniaren baitan daude. Frantsesa hizkuntza ofiziala izan ez arren, kultura edota irakaskuntzan garrantzia nabaria du. Herrialde horien artean Errumania eta Libano aipa daitezke, adibidez.\nFrankofoniaren Nazioarteko Erakundea.\nFrankofoniaren Nazioarteko Erakundea (frantsesez, \"Organisation Internationale de la Francophonie\") frantsesa ondare komun duten estatu eta gobernuen elkartea da. Frantsesaren garrantzia bultzatzeaz gain, beste zenbait balio bultzatzen ditu, hala nola, kultura aniztasuna, bakea, demokrazia, zuzenbidezko estatua eta ingurumenaren babesa.\n77 estatuk osatzen dute (57 eskubide osokoak dira; beste hogeiak, begiraleak). 2002ko gailurraz geroztik, Abdou Diouf Senegaleko presidente ohia idazkari orokorra da.\nKideak, kontinentez kontinente.\nEuropa.\nBegiraleak: Austria, Bosnia Herzegovina, Eslovakia, Eslovenia, Estonia, Georgia, Hungaria, Kroazia, Letonia, Lituania, Montenegro, Polonia, Serbia, Txekiar Errepublika, Ukraina.\nAfrika.\nOharra: Ginea Bissau, Mali, Madagascar eta Afrika Erdiko Errepublikaren parte hartzea bertan behera utzita dago une honetan (2013-10-28).\nBegiralea: Mozambike\nAmerika.\nBegiraleak: Uruguay eta Dominikar Errepublika.\nAsia.\nBegiraleak: Arabiar Emirerri Batuak eta Tailandia."}
{"id": "24409", "revid": "56334", "url": "https://eu.wikipedia.org/wiki?curid=24409", "title": "Jaime Penedo", "text": "Jaime Penedo (Panama, 1981eko irailaren 26a) Osasuna futbol taldeko atezaina da, 26 zenbakiduna. Estatistika ofizialaren arabera, 1.83 m. du luzera eta 71 kg. pisatzen du."}
{"id": "24411", "revid": "59723", "url": "https://eu.wikipedia.org/wiki?curid=24411", "title": "Ottawa", "text": "Ottawa Kanadako hiriburua da, bai eta estatuko laugarren hiririk handiena ere. Ontarion dago; Outaouais ibaiaren beste aldean Quebeceko Gatineau hiria (Outaouais eskualdean) dago. Bi aldeek metropoli gunea osatzen dute.\n2006an, hiriak 812.129 biztanle zituen eta 1.130.761 Ottawa-Gatineau metropoliak.\nHistoria.\nEgungo Ottawa hiriko eskualdean, amerindiar algonkinak bizi ziren, lehen esploratzaile europarrak iritsi baino askoz lehenago: Ottawa ibaiari \u00abKichesippi\u00bb deitzen zioten eta etnonimo gisan \u00abKichesippirini\u00bb (Ibai Handiko jendea) erabiltzen zuten. Hala ere, bertan une batez beste tribu batekoak (ottawarrak, frantsesez, \"Outaouais\") egon zirelarik, frantses larru-merkatariek tokiari \"Ottawa\" deitu zioten XVIII. mendean.\nBritainiarrek 1820 eta 1830eko hamarkadetan ekin zioten lehen finkalekuetatik hiri handiago bat eraikitzeari: 1840an Goi eta Behe Kanada batu zituztenean, hiriburu gabe geratu zen Kanadako kolonia, baina azkenean 1857an Ottawa aukeratu zuten, batetik AEBetatik beste hiri batzuk baino aldenduago zegoelako (segurtasun faktoretzat hartzen zen), eta, bestetik, anglofono eta frankofonoen arteko mugan zegoelako, horrek oreka ekar zezakeelakoan.\nHerri eta hiri senidetuak.\nOttawa ondorengo herri eta hiriekin senidetuta dago:"}
{"id": "24412", "revid": "59723", "url": "https://eu.wikipedia.org/wiki?curid=24412", "title": "Ontario", "text": "Ontario Kanadako hamar probintzietako bat da. Herrialdearen erdi-hegoaldean dago.\nHiriburua Toronto da. Horrez gain, hiri nagusiak Ottawa, Hamilton, Kingston eta Sudbury dira.\nGeografia.\nHudsongo badian itsasoratzen diren ibai asko igarotzen dira Ontariotik.\nMugakideak.\nEkialdean Quebec, mendebaldean Manitoba, hegoaldean Minnesota, Michigan, Ohio, Pensilvania eta New York estatuak (AEB) eta iparraldean Hudsoneko badia ditu mugakide.\nHiriburua Toronto da, eta hiri nagusien artean Ottawa dago.\nHistoria.\nS. Champlainek esploratu zuen lurraldea 1615ean. 1867tik da Kanadako probintzia.\nEkonomia.\nNekazaritza (laboreak, tabakoa, fruta eta barazkiak), abere hazkuntza, baso ustiakuntza, meategiak (urrea, zilarra, nikela, uranioa, kobaltoa) metalgintza, mekanika, egurgintza, papergintza, kimika industria, janarigintza eta ehungintza Ontarioko ekonomiaren jarduera nagusiak dira."}
{"id": "24413", "revid": "59723", "url": "https://eu.wikipedia.org/wiki?curid=24413", "title": "Quebec Hiria", "text": "Quebec edo Quebec Hiria (ingelesez \"Quebec City\", frantsesez \"Ville de Qu\u00e9bec\") Quebec probintziako hiriburua da eta bertako bigarren hiririk handiena (Montrealen atzetik). Halaber, Ipar Amerikako hiririk zaharrena da. 2006an, 491.142 biztanle zituen, eta inguru guztiak 1.064.047 (\"Quebec City Area\" edo \"R\u00e9gion de Qu\u00e9bec\").\nUNESCO 1985ean Quebec Hiriko hirigune historikoa Gizateriaren Ondare izendatu zuen.\nIzena algonkin hizkuntzako \"Kebek \"leku-izenetik dator eta \"ibaia mehetzen den lekua\" esan nahi du. Izen horrekin inguruko zonalde guztia izendatzen zen. Hain zuzen ere, \"Stadacona \"herrixka irokesaren aldamenean sortu zuen Samuel Champlain frantziarrak Qu\u00e9bec hiria 1608an, jatorrizko biztanleek Uepishtikueiau deitutako muinoan. Lehen biztanleak Frantziako herri xeheko deportatuak, gaizkileak eta, oro har, pobreak eta gizartetik baztertutakoak izan ziren.\nBertako herritarrak \"quebectarrak\" dira, frantsesez \"Qu\u00e9becois\". Hitz hori euskaratik omen datorrela uste dute hizkuntzalari batzuek, \"quebecekoak\" berbarekin duen antzarengatik, amerindiarrek europarrei \"suriquois\" deitzen zietelako, hots, azal zurikoak.\nOndarea.\nBruce Price arkitektoak diseinatu eta 1893an ireki zen. Canadian Pacific Railway konpainiak Kanada osoan zehar eraiki zituen \"ch\u00e2teau\"rako lehenbiziko eraikina izan zen. Konpainia hark eraikin horiek eraikitzeak turista aberatsak erakarri eta bertaratzeko asmoa zuen.\nHiri senidetuak.\nQuebec Hiria ondorengo hiriekin senidetuta dago:"}
{"id": "24414", "revid": "499", "url": "https://eu.wikipedia.org/wiki?curid=24414", "title": "Ville de Qu\u00e9bec", "text": ""}
{"id": "24415", "revid": "59723", "url": "https://eu.wikipedia.org/wiki?curid=24415", "title": "Montreal", "text": "Montreal (frantsesez \"Ville de Montr\u00e9al\") Quebec probintziako hiri nagusia da, bertako hiriburua Quebec Hiria den arren. Halaber, Kanadako bigarren hiririk handiena da: 2006an, 1.620.693 biztanle zituen, eta metropoli eremu osoak, 3.635.700 (2005).\nHiria Hochelaga herrixka irokesa zenaren eremuan sortua da.\nAuzoak.\nMontreal 19 barruti handiz osatuta dago, dozenaka auzo txikiagoetan banatuak. Hemeretzi barrutiak honakoak dira: Ahuntsic-Cartierville, Anjou, C\u00f4te-des-Neiges\u2013Notre-Dame-de-Gr\u00e2ce, Lachine, LaSalle, Le Plateau-Mont-Royal, Le Sud-Ouest, L'\u00cele-Bizard\u2013Sainte-Genevi\u00e8ve, Mercier\u2013Hochelaga-Maisonneuve, Montr\u00e9al-Nord, Outremont, Pierrefonds-Roxboro, Rivi\u00e8re-des-Prairies\u2013Pointe-aux-Trembles, Rosemont\u2013La Petite-Patrie, Saint-Laurent, Saint Leonard, Verdun, Ville-Marie and Villeray\u2013Saint-Michel\u2013Parc-Extension.\nHerri eta hiri senidetuak.\nMontreal ondorengo herri eta hiriekin senidetuta dago:"}
{"id": "24416", "revid": "2048", "url": "https://eu.wikipedia.org/wiki?curid=24416", "title": "Quebeceko historia", "text": "Quebeceko historia luzatzen da lehenengo jatorrizko herriak (Inuitak eta beste batzuk) lurralde horretan finkatu zirenetik XX. mende amaieran Quebecek Kanadatik bereizteko egin zituen saiakeren ondoren arte. Hala ere, egungo Quebecen gizarte eraketa frantsesen kolonizazio garaian hasten da, XVII. mende hasieratik aurrera. Alde horretatik, Kanadako historiari hertsiki lotuta dago.\nZazpi Urteko Gerran, Quebec Britainia Handiaren menpe geratu zen, eta ingeles kolonizazioa hasi zen. Horrek ingeles legeak eta administrazioa eraman zituen jatorrizko nazioetara eta frantses kolonoen artera, eta gatazkak luze gabe piztu ziren baztertuta geratutako biztanleria horrekin. Lehen Mundu Gerraz geroztik, quebectar nazionalismoa sortu zen, eta quebectarrek zertxobait hobetu zituzten beren hizkuntza eta ordezkaritza eskubideak. 70eko hamarkadatik aurrera, burujabetza eta independentziari buruzko eztabaidak bi erreferendum oso lehiakor eragin zituen, 1980an eta 1995an. Quebec lurralde elebidun frantses-ingelesa da ofizialki egun.\nJatorrizko biztanleak.\nAlgonkiarrak, Iroquoiarrak eta Inuit nazioak lurralde horretan bizi izan ziren europarrak ailegatu baino lehen. Orain dela 10.000 urte inguru iritsi ziren bertara. 1000. urteetan, baina, bikingoen espedizioak iritsi ziren Eskandinaviatik, eta ekialdeko kostaldean finkapen iraunkor bat baino gehiago kokatu zuten.\nEuroparren etorrera.\nBeste europar batzuk, arrantzale euskaldunak, Behe Erdi Aroan heldu zirela uste da, Ternuan eta San Laurendi ibaian barrena. 1534an Jacques Cartier Frantziako esploratzailea San Laurendiko kostaldean lurreratu zenerako, euskaldunak eta portugesak zebiltzan bertan arrantzan (makailua batez ere) eta salerosketan, azken honetan larruarekin bereziki. Cartier-ek, baina, Frantziako erregearentzat aldarrikatu zituen lurraldeok, ohol eta ikur baten bitartez. Stadaconaraino aitzinatu zen, gero Quebec hiria sortutako lekuan. Montreal uharteko Hochelaga herriskan ere izan zen, 'Kanadako erresuma'ren erdian.\nCartierrek eta bere espedizio-buruak, bigarren kanpaina batean, ehunka preso eta gaizkilerekin lurraldea kolonizatzeko saioa egin zuen 1541ean, baina huts egin zuen. Aldi berean, XVII. mende arte, frantsesen eta euskaldunen arteko lehia bizia izan zen. Euskaldunek Tadoussacen eta Euskaldunen Uhartean (\u00cele aux Basques) zituzten San Laurendi itsasadarreko postu iraunkor aurreratuenak. Une horretan, Nouvelle France izendapenarekin batera, Nouvelle Biscaye agertzen da mapetan Ameriketako lurralde honi deitzeko.\nQuebec frantsesen kolonia.\nXVII. mende hasiera arte, Nafarroako Henrike III.aren erregealdian, ez zen kolonizazio ahalegin berririk egin. 1601ean \"Quebecq\" izena hartu zuen lurraldeak, \"Kebek \"toponimo algonkinotik. 1608an, Samuel Champlainek San Laurendi itsasadarra estutzen den tokian Quebec Hiria izango zena sortu nahi zuen, eta finkapen iraunkor bat sortzen ahalegindu zen, hura gotortuz. Hori Tadoussacen finkatutako euskaldunei ez zitzaien batere ondo iruditu, bertako biztanleekin merkataritza hondatuko zuelakoan. Gogor egin zioten frantsesari eta, konplot baten bitartez, Champlain erailtzen saiatu ziren; konplotak, baina, huts egin zuen.\nRichelieu kardinalak serioago hartu zuen 1628an Quebec kolonizatzeko asmoa, baita Frantzia Berriko Konpainiaren sorrera bultzatu ere horretarako. Hurrengo 15 urteetan, 4.000 gizon eta emakume eraman zituen ingurune horretara, hainbat pizgarri emanez. 1634tik aurrera, Frantziako erregea jaurerriak esleitzen hasi zen, metropoliko jaunen artean lursailak banatuz. 1642an, berriz, Santa Maria Montrealekoa konpainiako misiolariek postu bat sortu zuten ibaian gora bertako biztanleak kristautu nahirik, eta Ville-Marie sortu zuten, egungo Montreal. Irokiarrak, baina, horrelako frantses kolonizatzaileei sarritan eraso egin zieten, eta Ipar Amerikako frantses kolonien jarraipena kolokan izan zen 1650eko hamarkadan.\n1663an, baina, Luis XIV.a errege frantsesak bere eskuetan hartu zuen Ipar Ameriketako kolonien auzia. Jean-Baptiste Colbert bere ministroari Kanadari arreta berezia jartzeko agindu zion. Hasteko gerra agindu zuen irokiarren kontra, eta 1.200 gerlariko taldea bidali zuen Quebecera 1665ean, kopuru gaitza inondik ere; horiek gotorlekuak eraiki zituzten. Denbora gutxiren buruan, irokiarrak eta beste herriak azpiratu zituzten, bake hitzarmenetara helduz, eta soldaduei San Laurendi inguruan finkatzeko pizgarriak eman zizkieten. Artean, hala ere, gizonak ziren kolonietako gehienak: 6 gizoneko emakume bat zegoen. 1668tik 1673ra, desoreka hori hautsi egin zen, Frantziatik 850 \"fille de roi\" ('erregearen alabak') igorri zituztenean.\nOrdurako, frantses koloniak 6.700 biztanle zituen. Kolonizatzaileak etorri ahala, bertako biztanleen kopuruak izugarri ahuldu ziren gerrak eta izurriek jota. Nolanahi ere, hurrengo hamarkadetako kronikek adierazten dutenez, kolonizatzaileek bertako biztanleen hainbat ohitura eta bitarteko tekniko bere egin zituzten. Aldi berean, meatzaritza eta ontziolak garatu ziren eta, haiekin batera, egurketa. Bakea, baina, hauskorra zen, eta Ingalaterra Berritik ingelesek beren begiak jarri zituzten San Laurendiko lurretan eta, horregatik, frantsesek Quebec hiria eta Montreal gotortu zituzten 1720tik aurrera. Azkenean, 1756an, Zazpi Urteko Gerra piztu zen (Quebecen Konkistako Gerra ere deitua, besteak beste).\nQuebec ingelesen mende.\nPariseko Ituna.\n1763an, Britainia Handiaren menpe gelditu zen, legez Pariseko Itunaren bitartez. Une horretan, 90.000 biztanle frantses-hiztun eta jatorrizko biztanle zeuden; Britainia Handitik eta Irlandatik etorritako gainerako biztanleak 600 ziren. Iraultza haizeak jotzen ari ziren Ipar Amerikan, eta 1778ko Bostongo istiluek eta Hamairu Kolonietako independentzia aldarrikapenak herriaren subiranotasunaren ideia Kanadara ekarri zuten: La Fayette jeneral frantsesa Erresuma Batutik askatzen laguntzeko prest ere agertu zen.\nBertako herritarrek, baina, ez zuten Eliza katolikoko agintarien babesa izan: Elizak harreman ona izan zuen gerora ere Erresuma Batuko koroarekin. 1783an, ingelesek Hamairu Kolonietako gerra galdu zutenean, lurralde horietako 7.000 leialistak errepublika sortu berritik alde egin zuten britainiarren peko Kanadara, eta agintariek ongi etorri beroa eman zieten, baita haien artean lurraldeak banatu ere, baina Montrealetik mendebaldera. Ordu arte, 'kanadar' deitzen zitzaien Quebec probintziako biztanle frantses-hiztunei, baina hori aldatzen hasi zen, 'kanadar berri' eta 'kanadar zahar' bereizketa eginez.\nQuebec aitortzarik gabe.\n1791ean, Quebec probintzia desagerrarazi eta Kanada Beherea eta Kanada Garaiaren sorrera ofiziala dekretatu zen, zein bere parlamentuarekin, lehena egungo Quebecen mugen antzekoa eta bigarrena, berriz, ingeles lege eta instituzioen araberakoa. William Pitt 'Gaztea' lehen ministroaren arabera, hobe zen horrela: hartara, frantses-hiztunak pixkanaka britainiar sistemara berez asimilatuak izaten joango ziren, 'konbentzimenduz'. Berehala hasi ziren parlamentuko ingeles- eta frantses-hiztunen ordezkaritzaren auzia.\nBi komunitateen arteko liskarrak Kanada Beherean kontrako egunkarien sorrera ekarri zuen: batetik, \"Quebec Mercury\" eta, bestetik, \"Le Canadien\". James Craig gobernariak azken honetako zuzendariak atxilotzeko agindu zuen, 'sedizioa' leporatuta (1807). Handik gutxira, britaniarren eta estatubatuarren arteko gerra piztu zen 1812an, eta lehenengoek armadara deitu zituzten kanadarrak. Gerara amaituta, kanadar frantses-hiztun gehiengoak protesta egin zuen, ordezkaritza txikiagoa zutelako ingeles-hiztunen aldean. Une horretan sortu ziren lehen alderdi politikoak, eta Parti Canadien.\nQuebec kontserbadorea kinkan.\n1832an eta 1834an, kolera agerraldi latz bana izan zen Kanada Beherean, Parti Canadienen batzuek bertako biztanleria suntsitzeko ahalegintzat jo zutena. Bitartean, Latinoamerikako independentzia aldarrikapenen berri zabaldu zen, baita herriaren subiranotasunaren ideia ere. Parti Patriotek hauteskundeetatik ateratako batzar legegile bat eskatu zuen, baina Londresek entzungor egin zion, eta Montrealen kanadar ingeles- eta frantses-hiztunen elkarte sutsuenen arteko gatazka piztu zen (Doric Club eta Fils de la Libert\u00e9), baita errebolta ere. Britainiar armadak, baina, \"patriot\"en errebolta armatua gordinki zapaldu zuen 1838an.\n1840an, Victoria erreginak Kanada Beherea eta Garaia bateratu zituen, batzuek 'bigarren konkistatzat' jo izan zutena. Kanada Beherean, horren ondoren, Eliza katolikoak indar handia hartu zuen eta, britaniar agintari kolonialekin batera, 1848ko Europako Iraultza Liberaletatik alde egindako erlijio ordenak gonbidatu zituen Quebecera. Liberalismoa bilakatu zen haientzat arerio nagusia.\nKanadako Domeinu britainiarrean.\n1857tik aurrera, aldaketa demografikoek Kanadako gobernu laburrak eragin zituzten, krisia etengabea zen. Konponbidea Ipar Amerikako britainiar kolonien federazio bat zela nagusitzen joan zen. Estatu Batuetako Batasunaren kontra kolonietako milizia osatzeko arazoak handiak ziren Kanada Beherean (\"Ekialdeko Kanada\", orduan Quebeci deitzen zitzaion bezala), frantses-hiztun askok uko egiten baitzioten bertan sartzeari. Nolabaiteko bizikidetza adosteko, federazio bat proposatu zen 1864ko Quebeceko konferentzian. Biztanle frantses-hiztunen ordezkariek gehiengo estuz babestu zuten hori, erdiek baino zertxobait gehiagok bakarrik. Londreseko Jaunen Ganberak oniritzia eman ondoren, Kanadako Domeinua sortu zen 1867ko uztailean, gobernu federal batez eta probintziako gobernuz osatua, eta elkarren artean eskumenen banaketa bat eginez.\nKanadako Britainiar Domeinua.\nHurrengo urteetan, milaka askok emigratu egin zuten Quebecetik Estatu Batuetako ipar-ekialdera bertako gerra zibila amaitutakoan, eta haien hizkuntz asimilazioa bilatu zen. 1875an, boto sekretuz egindako lehen hauteskundea egin zen Quebecen. Industrializazioa izugarri areagotu zen, sindikatuak sortu, eta grebak egin. Aldi berean, 1880tik Quebec Mendebaldeko joeren baitan kokatu zen, eta lehenengo 'frantses kanadarrek' eta Frantziak elkarren arteko lotura emozional bat ezarri zuten, frantsesezko opera emanaldien eta kantaldien bidez. Calixa Lavall\u00e9ek, Kanadako musikari nazionala deituak, gerora \"\u00d4 Canada\" ereserkia izango zena musikatu zuen.\nHandik gutxira, Hegoafrikako Boerren Gerran zerbitzu militarra egitearen auzia piztu zen, Quebecen beti kontrako jarrera zuen gaia. Azkenean, frantses kanadarrak errejimendu berezi batean joan ziren. Boerren Gerraren epelean, Quebeceko nazionalismoa sortu zen. Une honetan, frantses kanadarrek gehienean maila apaleko lanbideetan zebiltzan, eta Elizako agintariek negozioak haientzat ez zirela ere esaten zuten. Aldiz, zerbitzu militarretik itzulita, Alphonse Desjardins kazetaritzan hasi zen lanean, eta gero lehen aurrezki kooperatiba sortu zuen (\"caisse populaire\").\nQuebeceko frantses-hiztunen borrokak Ontariora zabaldu ziren: London Ontarioko apezpiku katolikoak Ontarioko eskola katoliko fratses-hiztunak bertan behera uztera deitu zuen; izan ere, haien asimilazioa bultzatzen irlandar Eliza katolikoak indar berezia egin zuen. Horri \"Le Devoir\" egunkari berriak (1910) aurre egin zion, askotariko kanpainetan. Lehen Mundu Gerra hastean, frantsesezko eskolan auzia puri-purian izan zen, eta quebectar askok gogor egin zioten milizietan sartzeari, gai hori konpontzen ez zen bitartean. San Laurendiko itsasadarraren inguruan frantses-hiztunen estatu bat sortuko zelako zurrumurrua ere zabaldu zen, baita kontrako adierazpen bortitzak ere. Zerbitzu militarrari buruzko intsumituak ugaldu egin ziren, eta Quebec hirian protesta eta liskarrak izan ziren. Gero, gainera, gripe espainiarra deitua heldu zen Europatik.\nHurrengo urteetan, hala ere, biztanleria asko hazi zen, eta hirietako biztanleak gehiago izatera pasa ziren, landa ingurunekoak baino. 20ko hamarkadaren hasieran, gainera, ibilgailuak 26.000 bat izatetik 140.800 izatera pasa ziren hamar urte geroago. 1929ko hondamendi finantzarioak gogor astindu zuen Quebeceko gizartea eta, horri aurre egiteko, gobernua lan publikoak egiten hasi zen. Batzuek Quebecen independentzia ikusi zuten soluziobide; beste batzuek, berriz, gobernu komunista. Azken hauen kontra, errepresio handia izan zen, Padlock Lawren bitartez hauspotua. 1940an Paris okupatu eta gutxira, nahitaezko zerbitzu militarra deitu zuen Kanadako gobernuak. Erreferendum batean Quebeceko % 70ek haren kontrako botoa eman zuten (Kanadaren kontrako muturrean); 1944tik aurrera, quebectarrei zerbitzu militarra inposatu zitzaien, hala ere. Zentsura ere ezarri zen.\nGarai berri bat.\nGerraren amaierak Quebeceko biztanleriaren hazkunde handi bat ekarri zuen jaiotzetan, % 21,7koa 1941etik 1951ra eta, aldi berean, jatorri askotako etorkinak areagotu egin ziren, batez ere Europatik eta Montrealera. Maurice Duplessis Quebeceko lehen ministroak berretsi egin zuen Quebecen aparteko nortasuna eta, Quebeceko biztanleria frantses-hiztunaren identitateari erantzunez, 1948ko urtarrilean Quebeceko bandera sortu zuten, Duplessisek bultzatuta.\nDuplessis 1960an hil arte izan zen agintean, eta aro bat markatu zuen: oso kontserbadorea ekonomian, gobernua enpresa eta konpainiekin buruz buru lan eginez, Estatu Batuetako firma handien inbertsioak bultzatuz, eta Eliza-estatuaren arteko harreman estuaz. Ezkontzaz kanpoko jaiotza gutxi zeuden, abortua legez kanpokoa zen, eta dibortzioa 1968an legeztatu zen osoki. Kritikoek garai iluntzat dute, tartean dela Elizaren peko erakundeetan izandako abusuak, umeen kontra, adibidez.\nAldi berean, baina, Les Automatistes artista taldeak \"Le Refus global\" argitaratu zuen, \"erabat ukatu\" esanahiaz. Adierazpen hori Quebeci buruzko ikuspegi berri bat hasteko ahalegina izan zen. \"Erlijioaren eta boterearen kontrako manifestutzat\" jo izan da, baita \"Quebeceko historia modernoan eragin oso handia izandako arte- eta gizarte-arloko dokumentutzat\" ere. Haren eragina iraunkorra izan zen, 1960ko hamarkadan egosten ari zen Iraultza Isilaren aktibisten baitan bereziki.\n1960 eta 1970eko hamarkadak baikortasun urteak izan ziren, eta hainbat egitasmoa eraman ziren aurrera, adibidez, 1967ko Montrealgo Nazioarteko Erakusketa Unibertsala, Montrealgo metroa, eta Jean Drapeau parkea. Quebeceko gobernuak ekonomiako interbentzioa areagotu zuen, garrantzi handiko negozio frantses-hiztunak garatuz. 1976an, Joko Olinpikoak egin ziren Montrealen. 1968ko urriaren 11n sortu zen Parti Quebecois (PQ) alderdi politiko independentista, eta 1977ko abuztuaren 26an PQk frantsesa izendatu zuen hizkuntza ofizial bakartzat, Andr\u00e9 L\u00e9vesque hautatua izan eta gutxira.\nSubiranotasunerantz.\n1980ko maiatzaren 12an burujabetzari buruzko lehenengo erreferenduma egin zen Quebecen. Kanadarekin bateratuta jarraitzearen aldekoek irabazi zuten: % 59,56 / % 40,44. 1995eko urriaren 30ean banaketari buruzko bigarren erreferenduma egin zuten, baina independentistek berriz galdu zuten, oso gutxigatik bada ere: % 49,4 / %50,6. 1982an beste data erabakigarri bat izan zen: Erresuma Batuko parlamentuaren erabakiz, ia lotura guztiak moztu ziren Kanadarekin (Canada Act 1982); aldiz, Quebecek ez zuen urte bereko Kanadako konstituzioa berretsi, Ren\u00e9 L\u00e9vesqueri agiri hori \"fait acompli\" gisa aurkeztu ziotelako, quebectarren ekarpenik gabe.\nOndorioz Kanadaren eta Quebecen artean sortutako zuloaren eraginez, Meech Lake Akordioa eta Charlottetown Akordioa sinatu ziren Brian Mulroneyren lehen ministroaren gobernuan, Quebecekin adiskidetu eta Kanada Legea sinatu zezaten. Aldiz, Kanada ingeles-hiztunean askok onartezintzat jo zuten Quebeci esleitutako puntu batzuk, eta Charlottetown Akordioaren kontra bozkatu zuten. Akordio horien porrota Quebecekeko independentziazaleak 1995eko erreferenduma antolatzera hauspotu zituen. Bitartean, baina, Lehen Nazioen altxamendu bat izan zen Okako Gatazkan, lurren gaineko borroka bat zela eta. Mohawk nazioa aurrez aurre jarri zuen Quebeceko gobernuarekin, Okako udala hirigintza planak eta golf zelai bat eraikitzen saiatu zenean, non eta Mohawken lurretan, arbasoen hilobi lurretan. Armadak parte hartu eta gobernuen eskumenen inguruko istilua piztu zen.\n1995eko urriaren 30ean, Quebecen subiranotasunari buruzko bigarren erreferendum bat egin zen, eta subiranotasunaren zaleek tarte oso urriaz galdu zuten: ezetzak % 50,58, eta baietzak % 49,42). Subiranotasunaren aldeko buruzagien artean Lucien Bouchard eta Quebeceko lehen ministro Jacques Parizeau izan ziren.\n2003an, Bernard Landryk, Parti Qu\u00e9b\u00e9coisko Parizeauren ondorengoak, galdu egin zituen Quebeceko hauteskundeak Qu\u00e9b\u00e9ceko Alderdi Liberalaren eta Jean Charesten kontra. Landryk dimisioa eman zuen PQko buruzagi gisa 2005ean; haren ordezko lana Andr\u00e9 Boisclair-ek hartu zuen alderdian 2007ko hauteskundeetan Quebeceko Alderdi Liberala gobernura heldu eta PQ oposizioko bigarren alderdi gisa geratu ondoren, justu Action D\u00e9mocratique alderdiaren atzetik. 2006ko azaroaren 27an, Kanadako parlamentuak mozio bat onartu zuen, \"quebectarrek Kanada barruko nazio bat eratzen dute\"la aitortuz. Mozioa Gobernu Federalak sartu zuen parlamentuan."}
{"id": "24420", "revid": "219", "url": "https://eu.wikipedia.org/wiki?curid=24420", "title": "Qu\u00e9bec", "text": ""}
{"id": "24427", "revid": "336", "url": "https://eu.wikipedia.org/wiki?curid=24427", "title": "Brunswick Berria", "text": "Brunswick Berria (ingelesez \"New Brunswick\", frantsesez \"Nouveau-Brunswick\") Kanadako 10 probintzietako bat da, elebiduna den bakarra (frantsesa eta ingelesa dira hizkuntza ofizialak).\nIzena Brunswick (Ipar Saxonia) hiri alemaniarretik hartu zuen.\nMugakideak.\nQuebec mendebaldean, Eskozia Berria ekialdean, Ozeano Atlantikoa iparraldean eta Maine (AEB) hegoaldean mugakide ditu."}
{"id": "24428", "revid": "499", "url": "https://eu.wikipedia.org/wiki?curid=24428", "title": "Nouveau-Brunswick", "text": ""}
{"id": "24430", "revid": "119347", "url": "https://eu.wikipedia.org/wiki?curid=24430", "title": "Elektrokardiograma", "text": "Elektrokardiograma (EKG) bihotzaren aktibitate elektrikoaren adierazpen grafikoa da. Elektrokardiografo batekin lortzen da, eta kardiologian eta medikuntza orokorreko diagnostikoan oinarrizko tresna da gaur egun.\nBihotzaren aktibitate elektrikoa.\nElektrokardiograma bat zer adierazten duen ulertzeko, lehenik bihotza nola funtzionatzen duen jakitea beharrezkoa da.\nBihotzak lau ganbera ditu; bi aurikula eta bi bentrikulu, ezkerrekoak eta eskuinekoak. Eskuineko aurikula gorputzetik datorren zain-odola jasotzen du, eta eskuineko bentrikulura bidaltzen du. Azken honek biriketara ponpatzen du odola, bertan oxigenatu ahal izateko eta ezkerreko aurikularaino bultzatzeko. Ondoren, ezkerreko aurikulatik ezkerreko bentrikulura ponpatzen da odola eta hortik gorputz osora bidaltzen da. Azkenik, eskuineko aurikulara bueltatzen da, eta horrela ziklo kardiakoa osatzen da.\nElektrokardiograma batean aurkitzen ditugun oszilazioak bihotzak egiten dituen mugimendu guztiekin erlazionaturik daude. Hori dela eta, bere esanahia ondo ulertzeko, lehenik bihotzaren mugimendua nola sortzen den azaldu beharra dago. Prozesu honen arduraduna bihotzaren kondukzio-sistema da.\nKondukzio-sistema.\nBihotzaren bulkada elektrikoak sortzen eta garraiatzen dituzten ehunez osaturik dago, eta uzkurdura-zikloa era sinkronikoan eta txukunean ematea ahalbidetzen du.\nKondukzio-sistema honek despolarizazio kardiakoarekin hasten da. Bertan sortzen den pultsu elektrikoa aurikuletatik bentrikuluetara transmititu behar da. Hau lortzeko, hurrengo elementuz osatuta dago sistema honek: nodo sinusala edo sinuaurikularra, nodo aurikulobentrikularra, Hiz-en faszikulua (bere ezkerreko eta eskuineko adarrekin) eta Purkinjeren zuntzak.\nNodo sinusala edo sinoaurikularra.\nEskuineko aurikularen atzean kokaturik dagoen egitura txiki bat da. Bulkada elektrikoaren sorreran espezializaturik dauden zelula multzo batez osatuta dago, eta beraz, bihotzaren taupaden erritmoa markatzen du. Estimulu elektriko hau eskuineko aurikulatik ezkerreko aurikularaino hedatzen da, bihotz erdian kokaturik dagoen nodo aurikulobentrikularreraino ailegatu arte.\nNodo aurikulobentrikularra.\nAurikulak eta bentrikuluak banantzen dituen trenkadan kokaturik dagoen egitura bat da, nodo sinusala baino txikiagoa. Estimulu elektrikoa hemendik pasatzen denean, etenaldi txiki bat jasaten du, aurikuluen uzkurdura ahalbidetzeko eta haien odol-edukia bentrikuluetara hustutzeko (aurikulen uzkurdura eman aurretik).\nHis-Purkinje sistema.\nNodo aurikulobentrikularra zeharkatu ondoren, bulkada kardiakoa His-en faszikulutik eta bere adarretatik zehar hedatzen da. Egitura hau gurutzatu eta gero, bulkada elektrikoa masa bentrikular osotik banatu egiten da Purkinje zuntzei esker. Momentu horretan bentrikuluen uzkurdura ematen da, dagokion odolaren kanporatzearekin.\nElektrokardiogramaren interpretazioa.\nTaupada kardiako normal bat erregistratzen duen elektrokardiograma baten ohiko trazadura hainbat zatitan banatu daiteke. Zati esanguratsuenak honako hauek dira: P uhina, T uhina eta QRS konplexua. Bere jatorria ezagutzen ez den U uhina txikia izan ohi da, eta normalean ikusezina da. Hauek gertaera elektrikoak dira, eta ezin dira nahastu dagozkien gertaera mekanikoekin; hau da, bihotz ganberen uzkurdura eta erlaxazioarekin.\nElektrokardiogramaren ohiko trazadura bi denbora-tartetan banatzen da. Alde batetik, QT tartea deiturikoa uzkurketa bentrikularrari edo sistole mekanikoari dagokio. Hauxe QRS konplexuarekin hasten da, eta T uhina bukatu baino lehen amaitzen da. Bestalde, PR tartea diastole edo bentrikuluen erlaxazioa edo betetzearekin erlazionatu daiteke. Azken hau, sistolea amaitu ondoren hasten da, eta aurikulen uzkurketa adierazten du.\nP uhina.\nEKGn agertzen den lehenengo uhina da eta aurikulen uzkurdura irudikatzen du, non odola bentrikuluetaraino pasatzen ari den.\nPR tartea.\nP uhinaren eta hurrego QRS konplexuaren artean aurkitzen den tartea da. Honetan, aurikulak hustutzen amaitzen dira, eta bihotzean zehar korronte elektrikoaren transmisioaren dezelerazio bat gertatzen da (bentrikuluen uzkurketa aurretik).\nQRS konplexua.\nBentrikuluen uzkurketa eta haien odol edukiaren kanporatzea adierazten du. Bere izena esaten duen bezala, Q, R eta S uhinez osatuta dago. Kontua da, Q uhina ez dela beti agertzen.\nST tartea.\nS eta T uhinen artean agertzen den tartea da. Bentrikuluen despolarizazio (uzkurketa) eta birpolarizazioaren (erlaxazioa) arteko aktibitaterik gabeko periodo bat irudikatzen du.\nT uhina.\nST tartearen ondoren dator, eta bentrikuluen erlaxazioa adierazten du, haien odol edukia kanporatu ondoren.\nUhin edo tarte guzti hauetariko baten aldaketa irregular bat (balio normaletatik kanpokoa) bihotzeko edozein gaixotasun batekin erlazionatu daiteke.\nElektrokardiogramaren neurketa.\nElektrokardiografian, bi elektrodoen artean dagoen tentsioari deribazio deritzo. Deribazio bakoitzak bihotzaren aktibitate elektrikoa adierazten du, angelu ezberdin batetik neurtuta. Elektrokardiograma bakoitzean deribazio ezberdinak lortzen dira, elektrodoen konbinazio ezberdinak eginez.\nElektrodoen kokapena.\nHamabi deribazio ezberdin daude elektrokardiograma estandar bakoitzean, hamar elektrodoen konbinaketaz lortuak.\nBihotz aurreko deribazioa eta deribazio periferikoa.\nGorputzeko atal ezberdinen artean dauden tentsio elektrikoek, elektrokardiograma osatzen dute. I,II eta III deribazioak periferikoak dira, eta gorputz-adarretan kokaturik dauden elektrodoen arteko potentzial-aldaketak neurtzen dituzte:\nElektrodo periferikoek Einthoven triangelua ezaguturiko angelua eratzen dute. Hiru puntu hauetatik V puntu irudikaria lortzen da (triangeluaren barizentroa, Wilsonen terminal zentrala), bularraren erdian kokatua, bihotzaren gainean.\nHiru deribazio hauek bipolarrak dira, hau da; polo positibo eta negatibo bat daukate.\nGainontzeko deribazio guztiak V puntu irudikariaren eta elektrodo bakoitzaren arteko potentzial aldaketak neurtzen dituzte. Hauek guztiak unipolarrak dira, nahiz eta bi polo izan, negatiboa (V) elektrodo ezberdinetatik lorturiko seinaleekin osatzen delako."}
{"id": "24431", "revid": "219", "url": "https://eu.wikipedia.org/wiki?curid=24431", "title": "EKG", "text": ""}
{"id": "24432", "revid": "512", "url": "https://eu.wikipedia.org/wiki?curid=24432", "title": "Miokardio", "text": "Miokardioa bihotzaren ehunik garrantzitsuena da. Oso espezializatuta dagoen ehun muskularra da.\nFisiologia.\nHiru funtzio betetzen ditu miokardioak:\nHiru funtzio hauek betetzeko mekanismo bereziak ditu miokardioak. Bulkada kardiakoa sortu eta eroaten duen mekanismoa sistema exzitokonduktorea da. Uzkurketaz arduratzen dena aldiz, sinzitio muskularra."}
{"id": "24434", "revid": "371", "url": "https://eu.wikipedia.org/wiki?curid=24434", "title": "Quebec Hiri", "text": ""}
{"id": "24435", "revid": "371", "url": "https://eu.wikipedia.org/wiki?curid=24435", "title": "Quebeceko Historia", "text": ""}
{"id": "24436", "revid": "371", "url": "https://eu.wikipedia.org/wiki?curid=24436", "title": "Brunswick Berri", "text": ""}
{"id": "24437", "revid": "371", "url": "https://eu.wikipedia.org/wiki?curid=24437", "title": "New Brunswick", "text": ""}
{"id": "24438", "revid": "90523", "url": "https://eu.wikipedia.org/wiki?curid=24438", "title": "Arteria koronario", "text": "Arteria koronarioa, koroa-arteria edo bihotzeko arteria bihotzeko ehunak hornitzen dituzten bi arterietako bakoitza da. Arteria koronarioak miokardioa irrigatzen dutenak dira, berari oxigenoa eta elikagaiak emanez.\nBi arteria koronario nagusi daude: ezkerrekoa eta eskumakoa. Euren jatorria Valsalvaren sinua da, goranzko aortaren barruranzko gandor bat.\nHala ere, eskuineko koronarioa aorta balbaren eskumako balbularen eta sinuaren artean sortzen da eta ezkerrekoa, berriz, ezkerreko balbularen eta sinuaren artean. Bi hauek adarkatu eta bihotza odol-hodiz inguratuko dute. Arteria koronarioen funtzionamendu zuzena oso garrantzitsua da, bihotzaren odola ponpatzeko gaitasuna haren menpe dagoelako.\nKoroa-arteria motak.\nEskumako koroa-arteria.\nEskuineko Valsalva sinutik sortzen da eta ere kalibrea 3,2mm ingurukoa da. Ezkerreko koronariak baino irrigazio zelai handiagoa dauka, aurreko zein atzeko zatiekin. Aurreko eremutik atzeko eremura pasatzeko ildo aurikulobentrikularretik bira bat ematen du, non altzo koronarioak partzialki estaliko duen, beraz, osotasunean ikusteko altzo koronarioa kendu egin beharko da. Bukaeran atzeko bentrikulu arteko beheranzko arteria ematen du. Azken hau bi zainekin loturik dago, ikusgarriagoa egiten duena. Kasu batzuetan bukaera hau bikoiztua egon daiteke.\nEskumako koronariaren adar kolateral aurikularrak eskumako aurikula irrigatzeko dira. Hauetatik garrantzitsuena ertz terminalaren arteria edo sinu atrioetako nodoaren arteria da. Nahiko nabaria da, eskuinetik irten eta aortaren hasieran eta eskuineko belarritxoaren artean kokatzen da. Honen amaiera goiko bena kabaren etorrera da. Kasu batzuetan adar hau zuzenean valsalva sinuetatik sortzen da baina ohikoena eskumako koronariotik sortzea da.\nBestalde, eskumako koronarioak adar kolateral bentrikularrak emango ditu ere. Hauek hiru zatitan bereiziko ditugu. Lehenengo zatia bihotzaren aurreko aurpegian kokatzen da. Atal honetan eskuin bentrikulurantz doazenak handienak dira eta eskuin bentrikuluaren aurreko aurpegiko zatirik handiena irrigatzen dute. Adar kolateral ezberdinak ditugu zati honetan baina nagusienak arteria infundibularra eta eskuineko bazter arteria dira. Arteria infundibularra edo kono arterialaren adarra birika arteriaren enborrean amaitzen da, ondorioz, honen hasiera ere irrigatuko du ertz suprabentrikularrarekin batera. Bestalde, eskuineko bazter adarra bihotzaren ertz zorrotzean (akutuan) ikusiko dugu. Bigarren zatia bihotzaren atzeko aurpegian kokatuta dago, ildo aurikulobentrikularrarena, alegia. Honek eskuineko bentrikulurantz doazen adar kolateralez gain ezker bentrikuluaren alde diafragmatikoaren zati bat ere irrigatzen du luzapen bati esker. Hirugarren atalean beheranzko atzeko edo bentrikulu arteko arteria dago. Arteria hau ildo aurikulobentrikularra eta bentrikulu arteko ildoa gurutzatzen diren gunean, bihotzaren gurutzean, jaiotzen da. Adar honek bigarren tramoa zeharkatzen duenez, bigarren tramoan angulazio bat sortzen da.\nEzkerreko koronaria-arteria.\nEzkerreko koroa-arteria aortaren sinuan (Valsalvaren sinua) sortzen da, ezkerreko balbula sigmoideoaren goialdean. Beheranzko ibilbidea hartuko du birika arteriaren atzealdetik, zentimetro bateko ingurukoa, eta berehala ezkerreko atrioaren belarritxopean sartuko da. Bertan, atrioa odoleztatzeko adarrak emango ditu. Gainera, kasuen % 40an, sinu atrioetako nodoaren adarra ere emango du, bihotzaren eroapen sistemako nodo bera odoleztatuko duena.\nJarraian ezkerreko koroa-arteria bitan banatuko da, aurreko bentrikulu arteko adarra eta adar inguratzailea, hain zuzen ere, emanez. Aurreko bentrikulu arteko adarrak ezkerreko bentrikuluaren aurrealdearen eta alboaldearen gehiengoa odoleztatuko du. Lehenik eta behin arteria konoaren adarrak emango ditu, birika enborraren konoa odoleztatzeko. Normalean adar hauek eskumako koronaria arteriatik datozen izenkideekin anastomosatzen dira. Bigarrenik, aurreko bentrikulu arteko trenkada-adarrak irtengo dira, bentrikulu arteko trenkadaren aurreko \u2154 eta eroapen sistemaren atal diren atrio bentrikuluetako faszikuluak odoleztatzeko. Azkenik, ezkerreko eta eskumako bentrikulu adarrak ere sortuko dira, albo aurpegiaren odoleztapenaz arduratuko direnak ezkerreko bazter adarrarekin batera. Azken hau adar inguratzailetik eratortzen da. Ezkerreko bentrikulu adarra nabarmenagoa da, eta diagonala ere deritzo.\nBestalde, aipatutako adar inguratzailea ildo koronariotik bideratuko da, eta ezkerreko bentrikulua inguratuko du, atzeko ikuspegira helduz. Adar honek ezker atrio eta bentrikuluaren atze alboko aurpegiak odoleztatzen ditu, eta ezkerreko dominantzia egotekotan, baita ezkerreko bentrikuluaren aurre behealdea ere. Hainbat adar emango ditu atrioarentzako, eta baita bentrikuluarentzako ere. Ertz kamutsera heltzean ezkerreko bazter adarra ematen du, gehienbat bentrikuluaren alboaldea odoleztatuko duena. Adar hau Apex-eraino hel daiteke, non aurreko bentrikulu arteko adarrarekin anastomosatuko den. Gainera, kasuen %15ean, adar inguratzailetik atzeko bentrikulu arteko adarra ere irtengo da.\nKoroa-arterien banaketa.\nDominantzia orekatua.\nEskuin eta ezker arteria koronarioek bihotzaren odoleztapenean pisu berbera dutenean, dominantzia orekatua dutela esaten zaio. Patroi hau, kasuen % 55-60an beteko da. Dominantzia mota honetan eskuineko arteria koronarioak atzeko bentrikulu arteko adarra emango du, atzeko bentrikulu arteko ildoa eta ezkerreko bentrikuluaren diafragma arteko zati bat irrigatuz. \u00a0\nHala ere, pertsona jakin batzuetan bihotzaren odoleztapenak patroi desberdinak jarrai ditzake: ezkerreko dominantzia eta eskumako dominantzia.\nEzkerreko dominantzia.\nEzkerreko arteria koronarioaren adarrak nagusiagoak eta adarkatuagoak dira.\nKasu honetan, atzeko bentrikulu arteko adarra ezkerreko koronaria arteriaren adarra da \u23afeskuinekoaren adarra izan beharrean\u23af. Beraz, ezkerreko koronariak ezkerreko bentrikulua eta tabike interbentrikularra irrigatzen ditu. Hau, kasuen % 15-25a izango da.\nEskumako dominantzia.\nEskumako adarrek garrantzi handiagoa dute odoleztapenean.\nPatroi honetan, ezkerreko koronariaren adarra den arteria inguratzailea askoz laburragoa da, eta\u00a0 ez hain adarkatua; beraz, ez du ezkerreko bentrikuluaren atzeko pareta ia irrigatzen. Ondorioz, bai bentrikulu arteko trenkada bai ezkerreko bentrikuluaren diafragma aldeko pareta \u23afosotasunean\u23af eskuineko koronarioak irrigatzen ditu. Hau, gainontzeko %15-20 kasuetan gertatzen da.\nBanaketa patroiaren azterketa bereziki garrantzitsua da \"arteroesklerosi koronario\" arriskua egotekotan. Izan ere, dominantzia handia duen koronaria bat itxi edo oztopatuz gero, bihotzekoaren eragina oso bortitza izan daiteke.\nPatologia.\nArteriosklerosi koronarioa\nArteriosklerosia edo aterosklerosia, arterietan gantza, kolesterola eta beste hainbat substantzia metatzen direnean agertzen den patologia da. Metaketa hauei plaka deritze. Arteria osasuntsuak malguak eta elastikoak dira, baina denborak aurrera egin ahala, gogortuz doaz, eta plaka hauek arteriak estutu edo guztiz buxatu ditzakete. Horretaz gain, plakak apurtzekotan, odoluriak sortu daitezke eta arterietatik beste egitura batzuetara garraiatzeko arriskua dago.\nArterioesklerosiak normalean ez du sintomarik erakusten, odol fluxua guztiz eteten den arte. Arteria koronarioetan gertatzen denean, zelula kardiakoek, miokardiozitoek, oxigenoa eta mantenugaiak jasotzeari uzten diote, zeinak bihotz atake bat sor dezakeen. Koronarioetan arteroesklerosia izatean ager daitekeen sintoma bakarra bularreko angina da (bularrean mina edo presioa nabaritzea).\nPatologia hau geldoa eta progresiboa da, eta aro pediatrikoan has daiteke sortzen. Arteriosklerosiaren jatorria idiopatikoa izan arren, jakina da arterien barne mintzean kalteak edo lesioak izateagatik sor daitekeela. Kalte horiek honako kausak izan ditzakete:\nArteriaren barne pareta kaltetu ostean, globuluak eta beste substantzia batzuk toki horretan bertan pilatzeko joera erakusten dute. Denbora pasa ahala, kolesterola eta gantzak ere kaltea jaso den tokian pilatzen dira; azken hauek gogortu eta arteriak estutuko dituzte.\nAipatutako kausez gain, adina, kirol gutxi egitea eta dieta ez osasungarria izatea (gantz altuko dieta) arrisku faktoreak direla frogatu dute hainbat ikerketek. Horregatik, azken bi faktore hauen gaineko ohiturek, patologia honen prebentzioan lagun diezagukete.\nAterosklerosiak konplikazioak sor ditzake gorputzeko eremu edota organo desberdinetan. Haietako baten adibide da kardiopatia iskemikoa. \nKardiopatia iskemikoa.\nKardiopatia iskemikoa heriotza tasa handiko patologia da. Arteroesklerosi koronarioaren ondorioz ematen da . Izan ere, miokardioa irrigatzen duten arteria hauek buxatuta edo oztopatuta egoten direnez, miokardiora iristen den odol-fluxua oso txikia edo nulua izango da. Beraz, kardiopatia iskemiko mota desberdinak emango dira, horien artean:\nMiokardioko infartuaren kasuan, arteria koronarioaren erabateko buxadura ematen da, gatzatze baten ondorioz. Beraz, odol fluxua oztopatuta dagoenez, arteria honek irrigatzen duen miokardio gunearen eta bertako kardiomioziotoen nekrosia emango da, zelulak oxigeno gabe geratuko baitira. Buxadura zein adarretan gertatzen den arabera, eragina larriagoa edo leunagoa izango da (adibidez sinu atrioetako nodoaren adarrean ematen bada, eragina oso bortitza izango da).\nMiokardioko infartua bat-batean ematen da eta zenbait alerta-seinale adierazten ditu: bular aldeko mina (lepora, bizkarrera, sorbaldetara eta bi besoetara ere zabal daiteke), zorabioak, izerdi hotza, goragaleak, aire falta, etab.\nDiagnostikoari erreparatuz, erabilienak elektrokardiograma eta odol-analisiak izaten dira. Elektrokardiogramari esker, bihotzaren ekintza elektrikoan alterazioak nabariko dira eta odol analisietan, aldiz, hainbat entzimen kontzentrazioek gora egin dutela ikusiko da.\nTratamenduari dagokionez, zenbait sendagai fibrinolitiko (koagulua desagerrarazteko), angioplastia eta bypass-a\u00a0 erabil daitezke.\nBularreko anginaren kasuan, arteria koronarioaren buxadura partziala ematen da. Beraz, buxadura gertatu den arteriak irrigatzen duen miokardioari iritsiko zaion odol-fluxua urria izango da. Honek, miokardioan oxigeno gabezia iragankor bat eragingo du.\nAlerta seinaleei dagokienez, bularreko mina, zorabioak, ondoez orokorra, izerdi hotza eta aire falta nabarmenduko dira. Hau da, seinaleak infartuarenaren antzekoak izango dira, baina desberdintasun adierazgarriena minaren iraupena izango da (15min inguru). Min hau, batez ere, kirola egitean edo urduri gaudenean agertzen da (oxigeno gehiago beharko baita) eta askotan, atseden egoeran desagertu egiten da.\nDiagnostikoari dagokionez, odol analisi eta elektrokardiogramaz gain, esfortzu probak ere asko erabiltzen dira. Esfortzu probak oso garrantzitsuak izango dira kasu honetan.\nTratamenduari erreparatuz, infartuaren bide berdina jarraituko da."}
{"id": "24439", "revid": "105290", "url": "https://eu.wikipedia.org/wiki?curid=24439", "title": "Koronariografia", "text": "Koronariografia arteria koronarioak aztertzeko modu diagnostikoa da.\nKardiopatia iskemikoan, zehazten du buxadurarik dagoen ala ez arteriaren batean, eta egotekotan zenbatekoa. Bihotzaren funtzioa eta barne egitura ere baloratzen du.\nHalaber, diagnostikorako erabiltzeaz gain, tratamendurako ere erabilgarria da, Angioplastia Koronario Transluminal Azal-zeharrekoa (AKTA) egiteko hain zuzen.\nKardiologiako espezialistek egiten dute."}
{"id": "24440", "revid": "448", "url": "https://eu.wikipedia.org/wiki?curid=24440", "title": "Tabakismo", "text": "Tabakismoa da tabakoa erretzeko menpekotasuna edo haren gehiegizko kontsumoa. Gaixotasuna bera da, baina beste gaitz larriago batzuk ekar ditzake epe luzean, bereziki gaixotasun kardiobaskularrak (hauen eragilea da kasuen %50a baino gehiagotan), birikako gaitz kronikoak (%90a) eta minbiziaren hamaika mota. Europan 1.2 milioi hildako inguru daude urtero honen guztiaren ondorioz eta espainiar estatuan 50.000 pertsona baino gehiago hiltzen dira, trafiko istripuek eta droga ilegal guztiek batera eragindakoa baino gehiago.\nKontsumoa antzinako garai eta zibilizazioetan hasi bazen ere, Europan ez zen sartu XVI. mendeko amaiera arte. Gaur egun 1-1.5 bilioi pertsona inguruk erretzen du munduan zehar, eta garapen bidean dauden herrialdeetan erretzaileen tasa handienak dituzte, eta bertan gertatzen dira heriotz guztien %70a gutxi gora-behera. Herrialde garatuetan aldiz beheranzko joera dago azken urteotan. Gizonek emakumeek baino gehiago kontsumitzen dute gaur egun ere, eta adin tarte prebalenteena 30 eta 49 urte artekoa da.\nOndorioak.\nAlde batetik Kardiopatia iskemikoa (miokardio infartu akutua) eta beste gaixotasun baskularrak eragitzen ditu tabakismoak, istripu zerebrobaskularrak eta hankak bereziki kaltetzen dituzten arteriopatia periferikoak (Buerger-en gaixotasuna) tartean.\nBestela, minbiziarekin ere oso lotuta dago, batez ere birikako minbizia (kasu guztien %95a eragiten ditu) baina beste batzuk ere bai, laringe, hestegorri, pankrea eta puxikakoa.\nHirugarren esparru nagusia Biriketako Gaixotasun Butxatzaile Kronikoa da, Enfisema eta Bronkitis kronikoa alegia."}
{"id": "24446", "revid": "1491", "url": "https://eu.wikipedia.org/wiki?curid=24446", "title": "Oscar Wilde", "text": "Oscar Fingal O'Flahertie Wills Wilde (Dublin, 1854ko urriaren 16a - Paris, 1900eko azaroaren 30a) idazle anglo-irlandarra izan zen.\nBizitza eta obra.\nAita kirurgialari ospetsua zen, eta arkeologiari eta folkloreari buruzko zenbait liburu idatzi zituen. Ama, berriz, poeta zen, eta zelten mitologian eta folklorean aditua. Wildek Dublingo eta Oxfordeko eskola hoberenetan egin zituen ikasketak, eta azkeneko urteetan, haren adimen zorrotzagatik eta klasikoetan aditua izateagatik ez ezik, poeta gisa ere nabarmendu zen. 1878an, Newdigate Prize gutiziatua irabazi zuen poema luze batekin: \"Ravenna\".\nJohn Ruskin eta Walter Pater ingeles idazleek eragin handia izan zuten harengan, haiengandik jaso zuen arteak bizitzan zuen garrantzi handiaren ideia. Haren asmamen zorrotzagatik eta burutazio asmotsuengatik, zituen jokabide bitxi eta xelebreengatik, ohiturazko arau moralak arbuiatzeagatik eta \u00abarte hutsaren alde\u00bb egiteagatik, hau da, artelanaren helburu bakarra edertasuna zela aldarrikatzeagatik, Ingalaterrako eta Frantziako elkarte artistikoetako eta mundutarretako pertsona ospetsuena bilakatu zen. Bidaia asko egin zituen, Parisa eta Londresa ez ezik, Italiara, Greziara eta Afrikako iparraldera ere. Garai hartan, prerrafaelismoaren eta dekadentismoaren eraginpean, poema-liburu bat argitaratu zuen -\"Poems\" (1881, Poemak)-, John Keats (1795-1821), Dante Gabriel Rossetti (1828-1882) eta Algernon Swinburne (1837-1909) poetekiko mirespena aitortu zuen.\n1882an, Estatu Batuetara eta Kanadara joan zen hitzaldiak ematera. Haren jarrera eta janzkera deigarriaz -belaunetarainoko belusezko galtza motzak eta zetazko galtzerdi luzeak jantzita, eta orkidea bat paparrean zuela- azaldu zen estatubatuarren aurrean. Prentsan ernarazi zuen ezinikusia gorabehera, artearekiko eta edertasunarekiko maitasuna aldarrikatuz hamabi hilabete eman zituen Ameriketan.\n1884an Constance Lloydekin ezkondu zen \u2014irlandar legelari ospetsu baten alaba\u2014, eta bi seme izan zituen, Cyril eta Vyvyan, bata 1885ean eta bestea 1886an jaioak. Ezkontzak, baina, porrot egin zuen berehala. Bien bitartean, \"Pall Mall Gazette\" aldizkarirako kritikak egin zituen, eta \"The Woman's World\" (1887-1889) aldizkariaren argitaratzaile izan zen. Garai hartan, bere burua idazle hasiberritzat zeukala, haurrentzako ipuinak idatzi zituen, \"Printze zoriontsua eta beste ipuin batzuk\" (1888, \"The Happy Prince and Other Tales\"), adibidez, eta talentu handia erakutsi zuen alegoria erromantikoetarako.\nWildek bere bizitzako azken hamar urteetan idatzi eta argitaratu zituen lan nagusi gehienak. 1891. urtea izan zuen oparoenetako bat : bi saiakera liburu, \"The Soul of Man under Socialism\" (\"Gizonaren arima sozialismoaren pean\") eta \"Intentions\" (\"Asmoak\") ; eleberri bat, \"Dorian Grayren erretratua\" (\"The Picture of Dorian Gray\"); kontakizun liburu bat, \"Lord Arthur Savileren krimena, eta beste istorio batzuk\" (\"Lord Arthur Savile's Crime and Other Stories\"); eta maitagarri-ipuinak, \"A House of Pomegranates\" (\"Alesagarrez egindako etxe bat\").\n\"The Soul of Man under Socialism\" saiakeran, sistema horren alde eta jabego pribatuaren aurka azaldu zen, sozialismoak indibidualismoa eragingo zuelako ustean.\nWildek askapen moralaren atari gisa ikusten zuen sozialismoa: inork ez luke alferrik gastatuko bizitza gauzak eta gauzen sinboloak pilatuz. Bizi egingo litzateke...\n\u00abJende gehiena existitu egiten da, besterik gabe\u00bb. Aurrerago, orduko ezkontzaren abolizioa iragarri ondoren, estatua azkenerako \u00ablana antolatu eta beharrezko salgaiak egin eta banatuko\u00bb zituen elkarte borondatezko bat izango zela ere iragarri zuen: \u00abEstatuak gauza baliagarriak eta erabilgarriak egin behar ditu. Gizabanakoak, berriz, gauza ederrak\u00bb. \"Intentions\"-en, estetikaren teorialari gisa idazten hasi zen: \u00abArtistaren helburua Artea agerraraztea eta artista ezkutatzea da\u00bb.\n\u00abEz dago liburu moralik edo inmoralik: liburuak edo ongi idatzita daude, edo gaizki\u00bb.\n\"Intentions\"-en, Wildek oso elkarrizketa burutsuak idatzi zituen, paradoxaz beteak.\nHaietako batean, arteak izadia imitatzen duela dioen axioma klasikoa hankaz gora jarriz, \u00abIzadiak artea imitatzen du\u00bb dio, Londresen lainoa izatearen erantzulea Turneren pintura dela (margo horiek baino lehen ere izango zen lainorik Londresen, baina ez zitzaion antzematen): \u00abSorkari eder ororen esanahia hari so dagoenaren ariman dago, hura sortu duenarenean bezainbeste, gutxienez\u00bb. \u00abEdertasunak gizonak aldarte adina esanahi ditu. Edertasuna sinboloen sinboloa da. Edertasunak dena agerrarazten du, ezer adierazten ez duelako\u00bb. Saiakera hori argitaratu zen urte horretan bertan argitaratu zen haren eleberri bakarra, \"Dorian Grayren erretratua\", dekadentismoaren eta estetizismoaren ebanjelio moduko bat bilakatu zena. Wildek eleberri gotikoaren naturaz gaindiko elementuak Frantziako fikzio dekadentearen ezin adierazizko bekatuekin nahastu zituen obra horretan, eta kritikariek moralaren kontrakoa izatea leporatu zioten Dorianek bere burua suntsitu nahi izate horri.\nAntzerki-lana.\nBaina Wilderi antzerki-lanek eman zioten ospea. Elkarrizketa ironiko eta paradoxa ziniko distiratsuen bidez, gizarte-kritika zorrotza egiten duten komediak dira gehienak. Haren lehen lan arrakastatsuaren bidez -\"Lady Windermere's fan\" (1892, \"Lady Windermere-ren haizemailea\")-, Wildek frogatu zuen bere zorroztasunak eta argitasunak Frantziako antzerkigintzako makineria herdoildua susper zezakeela. Haren beste antzerki-lan ezagunenetako bat \"Salome\" da (Inazio Mujika Iraolak euskaratua), frantsesez idatzia Sara Bernhardt antzezle ospetsuarentzat: naturaren kontrako maitasun-harreman baten deskripzioa da, \u00abjendea dardararazteko eta inarrosteko diseinatua\u00bb.\nIngalaterran debekatu egin zuten, Bibliako pertsonaiak agertzen zituelako, eta Frantzian argitaratu zuten lehenago, 1893an. Ingelesera itzulita, hurrengo urtean azaldu zen.\n1893an haren beste gizarte-komedia bat antzeztu zen, \"A woman of no Importance\" (1893an antzeztua, 1894an argitaratua, \"Garrantzirik gabeko emakume bat\"), eta handik bi urtera, beste bi, zein baino zein bikainagoak, \"An ideal Husband\" (1895ean antzeztua, 1899an argitaratua, \"Senar ideal bat\") eta \"Fidel izan beharraz\" (1895ean antzeztua, 1899an argitaratua, \"The importance of being Earnest\").\nAntzerki irrigarria da, XVIII. mendeko ereduak eguneratzeko itxura egiten duena, ezkutatuta dauden pertsonaiei buruzko azpijokoz, ustekabeko topo egitez, nortasun-jakinarazte bat-batekoz eta paradoxa jostalariz zipriztindua, gizarteari egiten dioten eraso sakonari garrantzia kendu nahi balute bezala. Batez ere azkeneko obra horretan, \"The importance of Being Earnest\", muturreraino eramaten ditu argumentuaren azpijokoaren absurdoa eta ateraldi burutsuen zorroztasuna, bata bestearen atzetik. Nolabait ere epigrama satiriko bihurtu zituen fartsaren elementu konbentzionalak, oharkabean bezala baina gupidarik gabe salatuz gizarte viktoriarraren hipokrisia.\nAzken urteak.\n1895. urte hartan, baina, gauzak erabat okertu ziren Wilderentzat. Haren eta Lord Alfred Douglasen arteko harreman estua zela eta, Queensberryko markesak, Douglasen aitak, sodomiaz akusatu zuen Wilde, eta Wildek auzitara eraman zuen bere izena belzteagatik. Eskandalu handia sortu zuen epaiketan, Wilde homosexuala izateaz akusatu zuten, eta bi urteko kartzela-zigorra ezarri zioten, espetxe-denboran lan egitera derrigortuta, gainera. Ingalaterrako aristokraziaren idazle kutuna zena, lehenago hainbeste miretsi zuen aristokrazia berorren onespenarekin kartzelaratu zuten, beraz. Han hasi zen Wilderen gainbehera. Readingeko kartzelan eman zuen denbora gehiena. Han, gutun luze garratz bat idatzi zion Douglasi, hil ondoren argitaratua: \"De Profundis\" (1905). 1897an, askatu orduko, kartzelatik atera eta Frantziara alde egin zuen, izena aldatuta; Parisen bizi izan zen, arlote eta bakardadean. Urte haietan idatzi zuen bere poemarik ezagunena, \"The Ballad of Reading Gaol\" (1898, \"Readingeko kartzelako balada\"), preso bat hilarazi aurreko uneen azalpena eta kartzelako bizimodu gogorraren salaketa gordina. Adiskide batzuek lagundu bazioten ere, bakardadean hil zen, Parisen, 1900eko azaroaren 30ean, meningitisak jota."}
{"id": "24449", "revid": "12467", "url": "https://eu.wikipedia.org/wiki?curid=24449", "title": "Alexandre Dumas", "text": "Alexandre Dumas (Villers-Cotter\u00eats, Aisne, Frantzia, 1802ko uztailaren 24a - Dieppe, Itsas Sena, Frantzia, 1870eko abenduaren 5a) frantsesezko idazle famatu eta emankorra izan zen.\nEleberri historikoak landu zituen batez ere, eta mundu osoan da ezaguna \"Hiru mosketariak\" (1844) eta \"Monte Cristoko kondea\" (1845) lanen egilea delako. Antzezlan ugari ere idatzi zituen. Azken eleberria \"Le Chevalier de Sainte-Hermine\" izan zuen (1869).\nBere izen bereko semea ere idazlea izan zen, besteak beste \"La Dame aux cam\u00e9lias\" liburuaren egilea."}
{"id": "24455", "revid": "16654", "url": "https://eu.wikipedia.org/wiki?curid=24455", "title": "Osasunako 2005-2006 denboraldiko lehen taldeko kideak", "text": ""}
{"id": "24458", "revid": "336", "url": "https://eu.wikipedia.org/wiki?curid=24458", "title": "Natxo Monreal Eraso", "text": "Natxo Monreal Eraso (Iru\u00f1ea, 1986ko otsailaren 26a) futbol atzelari ohia da. Estatistika ofizialen arabera 1.78 m. du luzera eta 72\u00a0kg. pisatzen du.\nOsasunako harrobian hezia, 2006-2007ko denboraldian lehen taldera igaro zen, 27 zenbakia sorbaldan. 2011. urterarte Osasunan jokalari garrantzitsua bihurtu ondoren, urte horretan Malagak fitxatu zuen, eta 2013ko urtarrilean Arsenalek fitxatu zuen. Bertan ere oso ongi ibili zen, kapitaina bihurtuz. 2019an, bere Arsenaleko ibilbidea bukatutzat eman zuen, eta realak 3 denboraldirako fitxatu zuen. 2022an erretiratu zen."}
{"id": "24459", "revid": "336", "url": "https://eu.wikipedia.org/wiki?curid=24459", "title": "H\u00e9ctor Font", "text": "H\u00e9ctor Font (Vila-real, 1984ko ekainaren 15) Lugoko futbol erdilaria da, 21 zenbakia sorbaldan. Estatistika ofizialaren arabera, 1.70 m. du luzera eta 66 kg. pisatzen du."}
{"id": "24460", "revid": "336", "url": "https://eu.wikipedia.org/wiki?curid=24460", "title": "Javad Nekounam", "text": "Javad Nekounam (; Shar Rey, 1980ko irailaren 7a) irandar futbol jokalari profesionala da. 2006-2012 bitartean Osasunan aritu zen, 24 zenbakia sorbaldan, eta gaur egun Irango futbol selekzioko kapitaina da. Estatistika ofizialen arabera, 1.86 mko luzera eta 78 kgko pisua ditu. Erdilari indartsua eta pasatzaile ona da, defentsan ongi kokatzen da eta urruneko jaurtiketa bortitza du. 2014ko abuztuan Osasunara itzuli zen.\nIrango selekzioarekin bi munduko txapelketa jokatu ditu: Alemaniakoa (2006) eta Brasilgoa (2014)."}
{"id": "24462", "revid": "336", "url": "https://eu.wikipedia.org/wiki?curid=24462", "title": "Juanlu G\u00f3mez", "text": "Juan Luis \"Juanlu\" G\u00f3mez L\u00f3pez (Malaga, 1980ko maiatzaren 18) futbol erdilaria da, 20 zenbakia sorbaldan. Estatistika ofizialaren arabera, 1.72 m. du luzera eta 70 kg. pisatzen du. Osasunan denboraldi bat (2006-2007) eman zuen Betisek utzita. Urtea amaitutakoan, Betisera itzuli zen."}
{"id": "24463", "revid": "336", "url": "https://eu.wikipedia.org/wiki?curid=24463", "title": "Mikel Arruabarrena", "text": "Mikel Arruabarrena Aranbide (Tolosa, 1983ko otsailaren 9a) euskal herritar futbolaria da, 2.B mailako Pontevedra taldeko aurrelaria dena.\nIbilbidea.\nKirol ibilbide luzea izan duen futbolaria da. Profesional mailan hasi zenean Athletic eta Osasuna taldeek fitxatu zuten baina bigarren taldean aritzea egokitu zitzaion eta zenbait denboralditan utzita ere egon zen, hala nola Xerezen (2006-07). Tenerifen eta Polonian ere aritu zen Legia Warsawen. 2009an Eibarrek fitxatu zuen eta beronekin bigarren B mailatik lehen mailara igo zen. Dagoeneko gol batzuk sartu ditu lehen mailan ere. Eibarren geroz eta aukera gutxiago zituela ikusita, Huesca taldera utzita joan ondoren, AEL Limassol talde greziarrera joan zen eta han urte eta erdian 48 partidutan 17 gol sartu zituen. Urtarrilean ordea, Fuenlabradak fitxatu zuen, non 7 partidu bakarrik jokatu zituen. Udan, Pontevedrara joan zen, eta denboraldi ona egin zuen."}
{"id": "24464", "revid": "371", "url": "https://eu.wikipedia.org/wiki?curid=24464", "title": "Mikel Arruabarrena Aranbide", "text": ""}
{"id": "24465", "revid": "336", "url": "https://eu.wikipedia.org/wiki?curid=24465", "title": "Roberto Soldado", "text": "Roberto Soldado Rillo (Valentzia, 1985eko maiatzaren 27a) espainiar futbol jokalaria da, gaur egun Espainiako Ligako Lehen Mailako Levante UD-en jokatzen duena. Erdi-aurrelari gisa jokatzen du.\nBere ibilbidea 2005ean hasi zuenetik gehienbat espainiar taldeetan egon da, bertan jokalari garrantzitsua izanez. 2007tik 2013ra Espainiar selekzio nazionalaren deialdietan ohikoa izan zen.\nTransfermarkt, futboleko merkatuan espezializatutako web orrialdearen arabera, 1,2 milioi euroko balioa du.\nIbilbidea.\nReal Madrileko harrobian hazia, Osasunan 2006-2007ko denboraldian jardun zuen, 18 zenbakia sorbaldan. Hamaika gol sartuta, hurrengo denboraldirako Real Madrilek berreskuratu zuen.\nLevante UD.\n2021eko udan, Levantek Soldadoren etete-klausula ordaindu zuen, 500.000 eurokoa. Jokalaria bere lurraldera bueltatu zen, eta 2023rarteko kontratua sinatu zuen.\nSelekzio nazionala.\n17, 18, 19 eta 21 urtez azpiko selekzioetatik igaro ondoren, 2007ko ekainean egin zuen debuta selekzio absolutuarekin. Denera 12 partidu jokatu ditu, eta 7 gol sartu. Bere azkeneko deialdia 2013ko irailean izan zen.\nEz du Munduko Txapelketa edo Eurokoparik jokatu, bai ordea txapelketa haietara klasifikatzeko partiduak."}
{"id": "24466", "revid": "6327", "url": "https://eu.wikipedia.org/wiki?curid=24466", "title": "CA Osasuna", "text": ""}
{"id": "24468", "revid": "105290", "url": "https://eu.wikipedia.org/wiki?curid=24468", "title": "GNU Compiler Collection", "text": "GCC edo GNU Compiler Collection GNU proiektuaren konpilatzaile multzoa da (lehenago GNU C Compiler deitzen zen, hasieran C lengoaian idatzitako kodea baino ez baitzuen konpilatzen). Proiektu hau GPL lizentziapean dago, mundu osoaren eskura.\nGaur egun, konpiladoreen artean estandar bezala hartzen da GCC, bai lan egiten duen lengoaia kopuru zabalagatik, bai jasandako arkitektura mordoarengatik.\nHistoria.\n1987. urtean Richard Stallman hasi zen GNU sistema askearentzako C lengoaiaren konpilatzailea programatzen.\n1997. urtean, zenbait programatzailek beste proiektu paralelo bat hasi zuten: EGCS (\"Experimental GNU Compiler System\"),\nLantalde berri bat jaio zen GCC proiektu ofizialaren garapenarekin desados baitzegoen software librearen alderdi bat. Bi urteren buruan, proiektu berria zaharra baino aurreratuagoa zegoen, eta azkenean ofizialtzat hartu zen.\nLengoaiak.\nGaur egun GCC konpilatzailea ondorengo lengoaiak konpilatzeko gai dago:\nArkitekturak.\nGaur egun GCC arkitektura gehienetan lan egiten duen konpiladorea da, haien artean oso arraroak edo ezezagunak direnak baita ere."}
{"id": "24469", "revid": "96586", "url": "https://eu.wikipedia.org/wiki?curid=24469", "title": "Oihana Maritorena", "text": "Oihana Maritorena Genbe (Donostia, Gipuzkoa, 1984ko maiatzaren 10a) euskal aktorea da. Besteak beste, Euskal Telebistako \"Hasiberriak\", \"Kilker Dema\" eta \"Goenkale\" telesailetan, Telecincoko \"Hospital Centralen\" eta La Sextako \"Qu\u00e9 vida m\u00e1s tristen\" egin ditu antzezpenak. Zineman ere aritua da, \"Eutsi!\" eta \"Cosmos\" bezalako filmetan, eta baita dantzan ere Ertza konpainiaren \"Bihar jaio nintzen\" obran. Antzerkian Vaivenen eskutik \"Miauless\" eta \"Lotsa gabe\" antzezlanak egin ditu. 2019-2021 urteetan Tanttaka antzerki konpainiaren \"Utzi zure mezua seinalearen ondoren/Deje su mensaje despu\u00e9s de la se\u00f1al\" antzezlanean lan egin du. Hainbat filmetan ere parte hartu du, hala nola 2011ko \"Sabin\" eta \"Lluna plena, Eutsi!\" eta \"Cosmos.\" \nAktore lanez gain, euskara eta antzerki irakaslea da eta aurkezpen lanetan dihardu hainbat arlotan: Donostiako Zinemaldian, Ondare saria, Donostiako danborrada, EMUSIk jaialdia, etab. "}
{"id": "24471", "revid": "96586", "url": "https://eu.wikipedia.org/wiki?curid=24471", "title": "Aintzane Gamiz", "text": "Aintzane Gamiz Iraola (Legazpi, Gipuzkoa, 1981eko apirilaren 18a - ) euskal aktorea. Besteak beste, Euskal Telebistako Hasiberriak, Goenkale eta Pilotari telesailetan egin ditu agerpenak. Bikoizketan ere lan ugari egin ditu, One Piece-en adibidez.\nGizarte Hezkuntzan lizentziatua da, Giza Eskubideetan graduondoa du, Coaching Pertsonalean masterra eta Talde-Erraztailzaile profesionala ere bada.\nEgun gatazka eraldaketaren alorrean dabil lanean eta bikoiztaile lanak ere burutzen ditu.\nIbilbidea.\nTelesailak.\nBikoizketa"}
{"id": "24472", "revid": "59723", "url": "https://eu.wikipedia.org/wiki?curid=24472", "title": "Hasiberriak", "text": "Hasiberriak Euskal Telebistak sortutako gazte-dramazko telesaila da, Goenkaleren \"spin-off\"a.\n2001-2002 denboraldian, ETB 1en eman zuten astelehenetik ostegunera 22:15ean. Pausokak ekoitzi eta Euskal Telebistak eskaini zuen. Bertan Donostiara ikastera edo lan egitera zihoazen hamar gazteren istorioa kontatzen da.\nTelesaila hasi aurretik, Hasiberriak abian izeneko lau atal eskaini zituzten 2001ean. Atal horietan protagonistak izan ziren bost paper banatzeko kastinak erakutsi ziren. Hiru neska eta bi mutil behar ziren bost protagonista izateko. Kastin horietara 2.000 pertsona aurkeztu ziren, Donostiako Kursaalen eta Bilboko Euskalduna jauregian.\nEzaugarriak.\nTelesaiaren zuzendaria Javier Garcia de Biku\u00f1a zen eta idazleak Xabier Puerta eta Maite Duque."}
{"id": "24474", "revid": "119347", "url": "https://eu.wikipedia.org/wiki?curid=24474", "title": "Angelu (Lapurdi)", "text": "Angelu (ofizialki: \"Anglet\") Lapurdiko bigarren udalerri handiena da, Baiona lehena izanik, eta hauek biek Biarritzekin batera BAM izeneko metropolitar gunea osatzen dute, Ipar Euskal Herriko populatuena eta Euskal Herri osoko bortzgarrena.\nIzena.\nHerriaren euskal izena Angelu () da; eta frantsesez nahiz gaskoiez, \"Anglet\" (frantsesez eta gaskoiz ahoskatua).\nAngelu toponimoak itxura hauek izan ditu idatzizkoan:\nLitekeena da izena latinezko \"angulus\" hitzetik erakarria izatea, euskaraz: izkina itxurako lekua, B\u00e9n\u00e9dicte Boyrie-F\u00e9ni\u00e9k baieztatu duenez. Koldo Mitxelenak, antzeko bidetik jotzen du, baina latinezko \"angellus\" hitza hartzen du oinarritzat (forma horren txikigarria omen da \"angulus\"), eta Ibarrangelu jatorri berdineko hitza da haren ustez.\nLarramendik euskarazko \"angelu\" hitzaz dio \"sakan\" edo \"sakonune\" esan nahi duela. Goienetxeren iritziz, berriz, latinetik sortutako Angelu leku eta herri izenak \"ondarreta\" du euskal ordaintzat, hondartza bat, alegia.\nGeografia.\nBaiona eta Biarritz ezagunen artean ezkutuan gera daiteke Angelu. Bi udalerri horiek alboan dituela, zaila da mugak zehaztea. Izan ere, BAB hirigune sendoa da, eta Lapurdiko biztanleen erdia baino gehiago hortxe bizi da. Baina Angeluk 26,5 km2 ditu; hortaz, zabalagoa da Baiona baino, eta Biarritzen azaleraren bikoitza du. Gainera, Angeluren itsasertza luzeagoa da haiena baino: Atturri ibaiaren bokalean hasten da Angeluko hondartza eta San Martin lurmuturreraino iristen da, Biarritzeko itsasargia dagoen lekuraino, hain zuzen.\nAngeluko geografia askotarikoa da: iparral\u00addeko itsasaldetik hasi eta nekazaritzan eta abeltzaintzan oinarritutako\nbarrual\u00addeko lurral\u00addeetaraino, Arrangoitze eta Basusarri udalerrien mugan. Angelu, garai batean, baso hostotsua izan zen, gero, pixkanaka, baso hura desagertu da, zuhaizti batzuk irauten badute ere. Ontzioletara eramandako egurrak eragin handia\nizan du pobretze\u2011prozesu horretan. Angeluko ia itsasertz guztia hondartza da, zertxobait hautsia, itsaso zabaleko olatuen erasoa pairatzen duena. Atzeal\u00addean, berriz, dunak dauzka. 7\u00a0km\u2011ko hondartza hori kai\u2011mutur artifizial batzuen bidez banatuta dago. Hondartza\u2011zati bakoitzak izena, sarbidea (dunen artean), aparkalekua, eta bainu\u2011zerbitzuak ditu. Hondartzen izenak hauek dira: Cavaliers, Xiberta, L\u2019Oc\u00e9an, Sables\u2011D\u2019Or, Madrague, Marinela, Kortsarioak, Petit Chambre d\u2019Amour eta Chambre d\u2019Amour.\nAzken hondartza horrek San Martin lurmuturrarekin bat egiten du, bihurgune bat eratuz. Angeluren mendebal\u00addeko muturrean geratzen da, eta, ziur asko, bitxiena da. Chambre d\u2019Amour esaten diote, behin batean ezusteko itsas kolpe batek bikote maitemindu bat eraman baitzuen, hondartzan besarkaturik zeudela, itsasoari begira.\nPierre de Lancrek, Inkisizioko epaile ankerrak, eskuetako hatzak ere sorgin bihurtzen zitzaizkionak, 1609an ez zituen begi onez ikusten hondartza horretara joaten ziren bainu\u2011hartzaileak... Gaur egun, familientzako oporretarako gunea da, maien arkitektura inspirazio\u2011iturri duena, eta estatuaren eskuetan dago.\nAngeluko hondartzarik ezagunena Xiberta da, dunetan eraikitako turismo\u2011gunea, itsasertzetik ehun bat metrora. Hotel erosoak eskaintzen ditu, eta igerilekuak, tenis, 18 zuloko golf\u2011zelaia, patinatzeko pista, eta Xibertako aintzira lasaitzailea, ur gazia duena, guzti\u2011guztia pinuz inguratua. Errepidearen, hondartzaren eta Atturri ibaiaren bokalearen artean daude hipodromoa, uso\u2011tiroa eta Bokale ain\u00adtzira txikia. Pinu asko harean erroturik, bizitza bakarreko etxe xumeek, etxe dotoreek, eta Xiberta eta Chambre d\u2019Amour paseatzeko leku zoragarriek osatzen dute , biak ere moda\u2011modakoak, XIX. mende ludikoan jet society eta abar etortzen hasi zirenetik. Bost bideen el\u00adkargunetik (horregatik esaten diote Cinq Cantons) hirigunera sartuko gara eta San Leon eliza aurkituko dugu, XVI. mendekoa; haren ondoan hilerri zaindua, eta udaletxe modernoa, Andaluziako estiloko patioa duena, eta parke publiko bikaina, eskultura batzuekin apaindua.\nN\u201110 errepidea zeharkatzea nahikoa da Parmako aireportura iristeko, eta haren zati handi bat Angeluko lurretan dago. Kilometro bat egin aurretik Brindos ain\u00adtzira aurkituko dugu, eta haren uretan islaturik Brindos gaztelua. Ingurua ederra\nda eta gazteluko gela atseginak jatetxe ospetsu bihurtu dira. Baiona\u2011Angelu\u2011Biarritz el\u00adkarlotuta daude BAB bulebarraren\nbidez. Sarbide azkarra eta oso erabilia da hainbat lekutara iristeko: auzo jendetsuetara, hipermerkatuetara eta Atturri ibaian dagoen portura (Baionari dagokion atalean deskribatu dugu portua).\nIngurune naturala.\nUdalerriaren %10 pinudiz beteta dago, batez ere Pignada, Lazaret eta Xiberta auzoetan. Eremu oso laua da, mendirik ez duena.\nHondartzak.\nAngeluk 4,5 kilometroko kostaldea eta 11 hondartza ditu, iparraldetik hegoaldera hauexek dira:\nEuskal Herriko kostaldea eta Landetako C\u00f4te d'Argent arteko muga \"Amodio Ganbera\" izeneko haitzulo angeluarrak sortzen du.\nHidrografia.\nAturrik Bizkaiko golkoan duen bokalean Angelu ezkerraldean eta Tarnose eskuinaldean daude.\nGainera Aturriko ibaiadarrak diren Maharin eta Esboucdes errekek udalerria zeharkatzen dute. Azkenik, Petaburu errekak, Harrieta errekaren ibaiadarra dena, Angelutik ere pasatzen da.\nUdalerriak hiru aintzira ditu: Xiberta, Aturriren bokalean dagoen Bokale eta Biarrizko Harausta auzotik gertu dagoen Brindos.\nKlima.\nBizkaiko golkoaren aurrean bere kokapenak itsas-haizeetara zabaltzen du Angelu. Neguak ez dira latzak eta udan beroa jasan daiteke. Haize erregimena moderatua da oso eta eragin hirukoitza jasaten du: Ozeano Atlantikoa, Pirinioak eta bertoko brisak. Nagusiak diren itsas-haizeek udan hezetasuna eta freskura eta neguan leuntasuna ekartzen dituzte. Hegoaldeko haizeak Pirinioetan Foehn efektua sortzen du. K\u00f6ppen klima sailkapenaren arabera, Angeluko klima ozeaniko epela da.\nDemografia.\nAngeluk hazkunde demografikoa izan du azken bi mendeetan, XIX. mendetik hasita gutxienez. 1800an 2.000 biztanle inguruko herri txiki bat zen, eta XIX. mendean hazkunde etengabe baina ez oso handia izan zuen, mendearen bukaeran 5.500 biztanle izan arte. XX. mendean, berriz, eztanda demografikoa jasan zuen, eta 1920tik aurrera eta batez ere 1960ko hamarkadatik aurrera biztanlea biderkatu egin zen. Mendearen amaieran 35.000 biztanle zituen, ordurako hiri bihurturik.\nHiria urbanizazioka hazi zen, inolako plangintza orokorrik gabe. Horren ondorioz gaur garraio arazo anitz jasaten ditu, eta Baiona eta Biarritzen kanpoalde bezala handitu zenez ez du zerbitzuak, dendak eta garraio publikoa biltzen dituen erdigune argirik. Horregatik, azken urteetan udala hirigune erdialde bat bermatzeko hirigintza proiektuetan sartua dago, Angeluko herriko etxearen inguruan etxebizitza bloke berriak altxatuz eta zerbitzuak kokatuz, hala nola tram\u00b4bus geltoki berria.\nXXI. mendearen hasieran hazkundeak aurrera jarraitu zuen.\nHazkunde demografiaren arrazoien artean, nabarmentzekoa da Lapurdiko hiriburu Baionaren alboan egotearen garrantzia, eta harekin eta Biarritzekin batera Euskal Kosta-Aturri multzoa osatzea.\nEkonomia.\nLehen laborantzan, batez ere baratzetan, oinarritutako ekonomia bazuen ere, egun Baiona-Angelu-Biarritz gune metropolitarrean bere kokapena dela eta ekonomia modernoa du.\nAngeluk, Baiona eta Miarritzerekin BABko aireportuaren kudeaketan parte hartzen du. Era berean, Baiona, Bokale eta Tarnoserekin batera Baionako portua ere kudeatzen du.\nLekuko aktibitate ekonomi garrantzitsuenak:\nEra berean departamenduko 50 nagusien aurrean nekazaritzako elikagaien industriak ere baditu:\nKultura.\nHizkuntzak.\nGertuko Biarritz eta Baiona bezala, Gaskoinia eta Euskal Herria arteko mugan kokatuta dagoenez, zalantzazkoa da ea Erdi Aroan edo Aro Modernoan gaskoia ala euskara zen udalerriko hizkuntza nagusia.\n\"Atlas Linguistique de Gascogne\" liburuak bere alde egin eta gaskoi herritzat hartu zuen Angelu. 1863an, berriz, Luis Luziano Bonapartek Angelun kokatu zuen euskararen muga, zenbait auzotan dudarik gabe nagusia zena. Hala ere, XX. mendean frantsesa da hizkuntza ofizial eta nagusia.\nToponimia kontuan hartuta, euskarazko \"Angelu\" eta gaskoizko \"Anglet\" izenek esanahi berbera dute: Aturri 1578. urte eta aurrerago sortzen zuen angelutik erakarria, orduko bokalea Capbreton eta Bokale Zaharra artean zegoelako.\nHerriak gaskoizko goiburua du: \"Mar e pignada per m'ayda\", euskaraz \"itsasoa eta pinudia ni laguntzeko\" esan nahi duena. Tokian tokiko toponimia euskarazkoa eta gaskoizkoa da: kaleak eta auzoak tartean XIX. mendean Baionari utzitako Saint-L\u00e9on auzoa.\nEuskara bultzatzeko 2001ean 15 lagunek \"Ipar Izar\" erakundea sortu zuten; gaskoia bultzatzeko, aldiz, Ac\u00ed Gasconha erakundeak lan egiten du.\nJaiak.\nHerriko bestak edo jaiak martxoaren lehenengo igandean egin ohi dira. Abuztuaren bigarren astean Euskal kirolen astea izaten da. Uda\u2011garaian txirrindulari\u2011lasterketak, xistera\u2011partidak, Trinitatean, nazioarteko petanka\u2011lehiaketak, Neptunoren festa Chambre d\u2019Amour hondartzan, kermezak, musika\u2011jaial\u00addiak...\nAzpiegiturak.\nAutobusa.\nAngelutik STABen 1, 2, 4, 6, 7.1, 7.2, 7.3, 8, 9, 14 eta Allobus Anglet lineak pasatzen dira.\nLineak:\nHezkuntza.\nUdalerriak ikastetxe bi (Endarra publikoa eta St\u00e9lla Maris pribatua), lizeo bi (Cantau teknologikoa eta Sainte-Anne) eta ikastola bat (Angeluko ikastola) ditu. Bestetik, BTP institutua, arte-eskola bat eta kontserbatorioa ere baditu.\nHoriez gain Paueko eta Aturrialdeko Unibertsitatearen Montaury campusa Angelun kokatzen da. Bertan \"Euskal kostaldeko zientzia eta teknologia fakultatea\"n biologia, ingurumen zientziak, kimika, fisika, logistika, ingeniaritza eraikuntza eta ingeniaritza zibila ematen dira. \"Baiona eta Euskal Herriko IUT\"k informatika eta ingenieritza eta industria mantentzea ematen ditu, baita Sistema eta Softwere Informatiko, Ekologia Industrial, GEO 3D, Lanbide Digitalak eta Programazio Aitzinduaren lizentzia profesionalak."}
{"id": "24476", "revid": "96586", "url": "https://eu.wikipedia.org/wiki?curid=24476", "title": "Sara Cozar", "text": "Sara Cozar Valbuena (Ordizia, Gipuzkoa, 1980ko abuztuaren 12a) euskal aktorea da. \"Goenkale\" telesaio famatuan lanean ibili ondoren, \"Emaztegaiaren semea\", \"Hil arte bizi\", \"Maitasunaren ostean maitasuna\" edo \"Las mujeres de verdad tienen curvas\" antzezlanetan jardun izan du. Zineman, 10 filmetan parte hartu du aktore moduan, horien artean daude \"20.000 especies de abejas\" (2023), \"Erlauntza\" (2020), Hil Kanpaiak (2020), \"eta Agur Etxebeste\u01c3\" (2019).\nDonostiako 61. Zinemaldiaren inaugurazio-ekitaldian parte hartu zuen, eta Zinemaldiko Zinemira ataleko aurkezlea ere izan zen.\n2014an Huhezinema film laburren jaialdiaren aurkezlea izan zen, eta hurrengo urtean, Arrigorriagako 2015eko Film Laburren Jaialdiko epaimahaikidea izan zen.\nAEKko matrikula kanpainetan ere parte hartu du."}
{"id": "24477", "revid": "96586", "url": "https://eu.wikipedia.org/wiki?curid=24477", "title": "Kontxu Odriozola", "text": "Kontxu Odriozola Lesaka (Azpeitia, Gipuzkoa, 1945eko uztailaren 7a \u2013 Donostia, 2016ko otsailaren 5a) euskal herritar aktorea izan zen. Telebistan \"Bai Horixe!\" euskara ikasteko saioan eta \"Flamingo Berria\" nahiz \"Goenkale\" telesailetan antzezteaz gain, antzerkian eta zineman ere lan askotan parte hartu zuen. Dudarik gabe, \"Goenkale\"ko Maria Luisa Galardi pertsonaia izan da jendartean ospe handien eman zion rola. 2008an Euskal Aktoreen Batasunak bere saria eman zion.\nLehen urteak.\nKontxu Azpeitiko Eliz kalean jaio zen, 1945eko uztailaren 7an. Felix Odriozola Agirre eta Ramona Lesaka Odriozolaren alaba zen. Aita azpeitiarra zuen, eta Jose Antonio Agirre lehendakariaren senitartekoa zen. Ama, aldiz, Urrestillakoa zen. Aurrena herriko eskolan ikasi zuen, eta gero Miserikordiako eskolara igaro zen. Mojen eskolan zegoela egin zituen bere lehen aktuazioak, aldarean amabirji\u00f1ari bertsoak irakurtzeko hautatu ohi baitzuten.\nAntzezle sena garatzen.\nAitak, margolaria eta marrazkigilea izanik, Perez Arregi enparantzako Luistarren lokalean entsaiatzen zuten antzerki talde amateurrei laguntzeaz arduratzen zen. Kontxuk askotan laguntzen zion aitari, eta antzezleen entseguak ikusi ohi zituen. Era horretan, pixkanaka antzerkirako zaletasuna piztu zitzaion eta lagun zein familiarteko jolas bilakatu zen.\nEskolan geografia eta historia zalea zen, eta entziklopedia irakurtzeko ohitura zuen. Oso irakurzalea zen, eta etxean jasotzen zituzten aldizkari guztiak irakurtzen zituen. Horretaz gain, Urrestillara bisitan zihoanerako edota baserrian ardiak zaindu behar zituenerako Arantzazuko egutegiko orriak gordetzen zizkioten. Antzerkiaz asko ikasi zuen zinearen bidez ere, izan ere, igandero koadrilarekin zine parrokialera joaten zen, gaztelerazko filmak ikustera. Irratiak ere lagundu zion antzezle sena garatzen, irrati-nobelak zein bestelako saioak entzunez.\nBere zaletasunaren aurrean aitak beti eskaini zion laguntza, baina amak txorakeria eta denbora galtze gisa ikusten zuen. Hala ere ez zion inoiz debekurik ezarri, eta Kontxuk herri txikiko bizimodu arrunta zeritzonetik haratagoko munduekin amesten zuen.\nGaztetan \"Pe\u00f1aflorida\" abesbatzan kantatu zuen. 14 urterekin egin zuen bere lehen antzerkia, Antonio Amundarainen \"Uste di\u00f1at\u01c3\", Donostiako markesa baten zerbitzura zebiltzan neskame batzuen istorioa kontatzen zuena.\nIrakasle garaia.\nMaisu-ikasketak gauzatu zituen, eta 17 urtez ikastoletako andere\u00f1o gisa egin zuen lan. Errenterian hasi zen lanean, eta ondoren Azpeitiko ikastolan aritu zen. Senarrarekin Donostiara bizitzera joan zenean Axular Lizeoan jardun zuen irakasle gisa. Betiere txikiekin egin zuen lan, etengabe abesten eta antzezten. Irakasle lanetan hasi zenean euskarazko material pedagogikoa sortu beharra zegoen, eta gainerako ikastoletan euskara batua erabiltzen hasiak ziren. Hori dela eta, Azpeitiko ikastolan zebilela zenbait gurasok Kontxuren eta senarraren aurkako kanpaina egin zuten etxez etxe, \"ezkertiarrak\" eta \"demonioak\" zirela esanez, euskara batuaren aldekoak zirelako.\nDonostia.\nDonostiara joan zen bizitzera senarrarekin, eta irakasle lanean jarraitu arren ez zuen sekula antzerkia erabat baztertu. Etxean seme-alabek askotan ikusten zuten ama mozorrotuta. Imanol senarrak Herri Irratian egiten zuen lan, eta bertan haurrentzako programak egiten zituzten Pako Sagarzazu, Txaro Arteaga eta Enkarni Genuak, besteak beste. Gipuzkoako Kutxak larunbat goizetarako haurren programa bat babestu nahi zuen, eta horretarako Kontxuri deitu zioten. Lantaldeak gidoiak zein esketxak prestatzen zituen, eta gero ordubeteko emanaldiak emititzen zituzten irratian.\nAntzezle bidean lehen urratsak.\n1981ean, irakasle zela eta irratian kolaboratzen zuela bikoizketa eskola bat ireki zen Donostian, arduradun Xabier Lete zuena. Halaber, Euskal Telebista izango zena garatzen hasia zen. Kontxuk antzerkian aritzeko gogoa zuen, baina ez zekien nondik hasi eta bikoizketan aritzea aukera gisa ikusi zuen. Era horretan iluntzeetan bikoizketa ikasten hasi zen.\nBikoizketa ikastaroa amaitzen ari zela Eusko Jaurlaritzak Antzerti eskola ireki zuen. 36 urte eta hiru seme-alaba txiki izanda, Imanol senarrarekin kontuak atera eta haren soldata gabe aurrera egin zezaketela ikusi zutenean hartu zuen Kontxuk sarrera-azterketara aurkezteko erabakia. Proba gainditu zuenean ikastolako lana utzi zuen, lanpostu finkoari uko eginez, eta antzerki eskolan murgildu zen. Ikaskide gehienak 20 urte inguruko gazteak ziren, eta bere adineko jende gutxi zegoen, tartean Mikel Garmendia, Arantxa Gurmendi eta Felipe Barandiaran. Hiru urtez aritu zen antzerki eskolan ikasten, hilean 20.000 pezetako beka batekin biziz. Prestatu zituzten antzerki obrek, publiko asko izan ez arren, kritika onak jaso zituzten.\nAntzeriko lehen promozioko ikaslea izan zen, eta hurrengo urteetan hainbat obra egin zituen antzerki amateurrean."}
{"id": "24478", "revid": "96586", "url": "https://eu.wikipedia.org/wiki?curid=24478", "title": "Itziar Itu\u00f1o", "text": "Itziar Itu\u00f1o Martinez (Basauri, Bizkaia, 1974ko ekainaren 18a) aktore euskalduna da. Interpretazioa ikasi zuen Basauriko Antzerki Eskolan, eta soziologia ikasketak ere gauzatu zituen. Lan ugari egindakoa da antzerkian, telebistan zein zineman. Ezagun egin da ETB 1eko \"Goenkale\" telesailean egindako paperagatik, 15 urtez Nekane Beitia pertsonaia antzeztu baitzuen. Beste lan ezagun batzuk \"Lasa eta Zabala\", \"Errementari\" eta \"Loreak\" filmak dira. Halaber, \"La casa de papel\" telesailean (Antena 3 katean aurrena, ondoren Netflix plataforman) egindako lanak nazioartean ezagutarazi du.\nAktore lanez gain musika munduan ere aritu izan da abeslari lanetan, Dangiliske dantza taldean eta EZ3 zein Ingot rock taldeetan.\nLehen urteak.\nAma nafarra du, Lizarra aldekoa. Aitaren familian gehienak bizkaitarrak baziren ere, Itziar oso giro erdaldunean hazi zen, Francoren diktaduraren ondoren euskara erabat galdu baitzen bere familian. Basaurin jaioa, haurtzaroa Kareaga (Kalero) auzoan igaro zuen. Gurasoak Basauriko ikastolara bidaltzen saiatu ziren, euskara ikas zezan, baina kanpoan geratu zen eta ikasketak A ereduan egin behar izan zituen. Nerabezaroan deseroso sentitzen hasi zen euskaldun sentitu arren euskararik gabekoa zelako, eta AEKn izena ematea erabaki zuen, Basauriko Bolintxu euskaltegian. Gerora EGA eskuratu zuen.\nTxikitan gurasoek zinema-aretoetara zein antzokietara eramaten zuten sarri, eta horrek antzeztearekiko zaletasuna piztu zion. 14 urterekin Basauriko antzerki eskolan hasi zen, afizioz, aktore izango zela pentsatu gabe. Izan ere, oso lotsatia zen eta hasiera batean asko sufritzen zuen bertan. Gerora argi eduki zuen aktore izan nahi zuela, baina badaezpada ere Soziologia ikasketak gauzatu zituen. Soziologia urbano-industrialean eta politikoan espezializatu zen Euskal Herriko Unibertsitatean.\nAktore lanetan hasi aurretik ikastola bateko jantokian egin zuen lan. Gerora Fagor enpresan hasi zen lanean, hozkailuak egiten. Haren aitak ere enpresa berean egiten zuen lan. 1995ean Basauriko Atzerki Eskolako antzerki-ziurtagiria eskuratu zuen.\nAktore ibilbidea.\nHastapenak.\nBere lehen aktore lanak antzerkian egin zituen. Kaleko emanaldietan hasi zen 1995ean, \"Ttirrinki Ttarranka\" eta \"Bakardade\" antzerki konpainiekin. Basaurin \"Tarima\" taldeak antolatzen zuen kale antzerki jaialdietan ibili zen, Ramon Barea eta Itziar Lazkano irakasle zituela. 1997an izan zuen lehen papera telebistan, \"Agur, Olentzero, agur\" gaztelerazko telefilmean. Horren aurretik, 1995 eta 1996 bitartean, zenbait publizitate bideotan eta film laburretan parte hartu zuen.\n\"Goenkale\" eta bestelako lanak.\nFagorren lanean zebilela curriculuma bidali eta ETB 1eko \"Goenkale\" telesailerako proba bat egin zuen. Hasieran egin zuen proba Imanol (I\u00f1aki Perurena) pertsonaiaren etxea garbitzen zuen neskaren papererako izan zen, baina ez zuten hartu. Hala ere, handik hilabete batzuetara dei bat jaso zuen zuzenean paper bat eskainiz. Jakin zuenean fabrikako lanpostu finkoari uko egin zion. 1998-1999 denboraldian (telesailaren 5. denboraldian) hasi zen telesailean, Nekane Beitia ertzain hasiberriaren paperean. Lehenengo agerraldia 1999ko martxoaren 3an izan zen. Pertsonaiak joan-etorriak izan zituen telesailean; baina orotara 15 urtez aritu zen bertan lanean, telesailaren azken denboraldirarte (2015ean). Tarte horretan Nekane Beitia pertsonaia Arraldeko komisaldegiko ertzainburua bilakatu zen, eta paper honek Itziar Itu\u00f1ori ospea ekarri zion Euskal Herrian.\n2000ko hamarkadan ETBren beste telesail batzuetan paper sekundario zein episodikoak izan zituen. \"Goenkale\" telesailean aritu zen urteetan zehar beste zenbait filmetan ere parte hartu zuen, besteak beste \"Agujeros en el cielo\" (2004), \"Izarren argia\" (2010), \"Sabin\" (2011) \"Dragoi Ehiztaria\" (2012) eta \"Lasa eta Zabala\" (2014). Horretaz gain antzerkian lanean ere jarraitu zuen, hainbat obratan parte hartuz. 2017ko Donostiako Zinemaldian Euskal Zinema eta ETB Galaren aurkezlea izan zen.\nEuskal Herritik haratago.\nItziarren Euskal Herriko mugetatik haragoko ospea lortu zuen \"Loreak\" filmarekin, film onenaren Goya sarirako izendapena lortu zuenean eta Espainiako Zine Akademiak filma Oscar sarietarako hautagai izendatu zuenean. 2016an \"Igelak\" filmean parte hartu zuen. \"Loreak\" filmean agertu ondoren Madrilera joan zen lan bila, eta Antena 3 katearen \"La casa de papel\" telesailerako proba egin ondoren protagonista papererako hartu zuten. Telesaila Netflix plataformak eskuratu zuen, eta horrek nazioartean ezaguna izatea ekarri zion. 2018an telesailak Drama Onenaren Nazioarteko Emmy Saria eskuratu zuen.\nBoikota.\nAntzezleak parte hartu zuen \"La casa de papel\" telesailari boikot egin zioten sarean, estreinaldiaren aurreko eta ondoko egunetan. Izan ere, Miren Gazta\u00f1aga aktorearekin gertatu bezala, zenbaitek ez zuten ondo ikusten Itu\u00f1ok telesail horretan parte hartzea.\nHala, traol bat sortu zuten Twitterren, \"#BoicotLaCasaDePapel\" izenekoa, eta bertan, Dena da ETA kasuko logikari jarraikiz, ETAren alde egotea leporatu zioten Itziarri, Euskal Preso Politikoen sakabanaketaren kontra agertu zelako. Horregatik, boikotaren aldekoen iritziz, Itziarrek eta telesailak berak boikota merezi zuten, hilabete lehenago El guardi\u00e1n invisible filmak merezi izan zuen bezalaxe. Boikotatzaileek halaber gogoratu zuten iraganean Itziarrek Bildu alderdi politikoaren alde hitz egin izana.\nAzken lanak.\n2017an \"Errementari\" filmean paper txiki bat antzeztu zuen. 2018ko \"Basque Selfie\" filmaren protagonistetako bat izan zen, eta berak zuzendutako \"(Des)kontrolatuta?\" antzerki obra estreinatu zuen. Antzezlan honek Pabilioi 6ren Antzerki Arinaren publikoaren saria jaso zuen. 2019an \"Voces\" zein \"El silencio de la ciudad blanca filmetan\" agertu zen, eta \"La casa de papel\" telesailaren hirugarren denboraldia estreinatu zuen.\nBere hurrengo lanen artean \"Hil kanpaiak\" filma dago, Miren Gorrotxategiren \"33 ezkil\" eleberrian oinarritua. Imanol Rayok zuzendua, filmeko protagonista izango da Eneko Sagardoy eta Yon Gonzalezekin batera. 2020an Igor Legarreta zuzendariaren \"Ilargi guztiak\" pelikulara batu zen, protagonista gisa, Josean Bengoetxearekin batera. Urte berean \"Alardea\" telesail laburraren grabaketekin hasi zen, baina grabaketak eten egin ziren koronabirusaren pandemiagatik. Ingelesez egindako lehen papera iragarri zuen \"Salvation Has No Name\" animaziozko film laburrerako, 2020 amaieran estreinatzeko programatua. Film labur hau Itu\u00f1oren lehen animazio papera ere bada.\nAktibismoa.\n2002an Amazoniara joan zen kooperante gisa, antzerki tailerrak ematera.\nBizitza pertsonala.\n2019ko azaroan tupi guarani kulturako gizon batekin harreman bat hasi zuela adierazi zuen. 2020ko martxoan COVID-19 gaixotasuna zuela jakinarazi zuen.\nLanak.\nMusika.\nIngot musika taldeko abeslaria da. "}
{"id": "24479", "revid": "129250", "url": "https://eu.wikipedia.org/wiki?curid=24479", "title": "Elena Irureta", "text": "Elena Irureta Azanza (Zumaia, Gipuzkoa, 1955eko uztailaren 30a - ) euskal aktorea da.\n2023ko urrian Euskal Zine Bilerak Begirada saria eman dio Ane Gabarainekin batera, ikus-entzunezkoen alorrean egindako ekarpenengatik.\nBiografia.\nLaurogeigarren hamarraldi hasieran, argazkilaritza ikasketak amaitu ondoren, Eusko Jaurlaritzaren Arte Dramatiko Eskolan diplomatu zen.\nEuskal Herrian gehienbat telebistan egindako lanei esker ezaguna bada ere, batez ere \"Bi eta bat\", \"Jaun ta Jabe\" eta \"Martin\" telesailei esker, antzerkian eta zineman egindako lanak ere ugariak dira. Espainia mailan ere \"Al salir de clase\" eta \"El comisario\" telesailengatik da ezaguna, eta zineman Ic\u00edar Bolla\u00ednekin egindako lanengatik: \"Hola, \u00bfest\u00e1s sola?\", \"Flores de otro mundo\" eta \"Te doy mis ojos\"."}
{"id": "24480", "revid": "371", "url": "https://eu.wikipedia.org/wiki?curid=24480", "title": "Futbola", "text": ""}
{"id": "24481", "revid": "119347", "url": "https://eu.wikipedia.org/wiki?curid=24481", "title": "Nou Barris", "text": "Nou Barris (euskaraz \"Auzo Berriak\") Kataluniako Bartzelona hiriaren iparraldean dagoen barruti bat da. Collserola mendilerroa eta Meridiana etorbidearen artean kokatzen da.\nHistoria.\nNou Barris auzoa antzinako Horta udalerria (gaur egungo Horta-Guinard\u00f3 barrutia) eta Sant Andreu de Palomar udalerriaren (gerora Bartzelona hirira gehitua) lursailetan kokatua dago. XX. mendean eta bereziki 1950eko, 1960ko eta 1970eko hamarkadatan zehar asko handitu zen.\n1998an 168.837 biztanle zituen, azken zazpi urteeran 20.000 biztanle galdu zituelarik. Halere, 2000. urtetik aurrera eta azken urteetan inmigrazio ugari sartu da eta barrutiko etxebizitzan salneurri erlatiboki baxuek bertako konposaketa etnikoa eta denda ezberdinen eraldaketa ekarri du."}
{"id": "24482", "revid": "9420470", "url": "https://eu.wikipedia.org/wiki?curid=24482", "title": "Barbara Goenaga", "text": "Barbara Goenaga Bilbao (Donostia, Gipuzkoa, 1983ko uztailaren 20a - ) euskal herritar aktore ohia da.Gaur egun bitxiak diseinatzen ditu.\nJuan Luis Goenaga margolari alkizarraren alaba, Aizpea Goenaga aktore eta idazlearen iloba eta Borja Semper politikari popular ohiaren bikotekidea da.\nBiografia.\nTxiki-txikitatik hasi zen aktore lanetan, hiru urte baino ez zituela, izeba Aizpea Goenagarekin batera, Juan Miguel Gutierrezek zuzendutako \"Bai Horixe!\" telesailean. Aurrerago, Euskal Telebistako hainbat sailetan hartu zuen parte: \"Beni eta Marini\" (1991), \"Duplex\" (1993) eta \"Goenkale\" (1994-1999): azken horrek Euskal Herrian ezagun egin zuen, Ainhoa izeneko pertsonaiaren paperean. Sail horietako parte hartzeak euskal zinemako hainbat lanekin uztartu zuen, hala nola, Arantxa Lazkanoren Urte ilunak (1992) eta Ramon Barearen \"Adi\u00f3s Toby, adi\u00f3s\" (1995).\nArrakasta horren ondorioz, espainiar zineman lan egiten hasi zen, \"El Comisario\" (Telecinco, 1999), \"Condenadas a entenderse\" (Antena 3, 1999) eta \"Hospital Central\" (Telecinco, 2000) sailetan, baina benetako jauzia 2000 eta 2001 urte bitartean egin zuen, \"Mi dulce\" (2000) filmaz eta \"El grupo\" (Telecinco, 2001) telesailaz. Azken horri esker lortu zuen telebistako aktore onenari \"Jokulariak Saria\", Euskal Aktoreen Batasunak emandakoa.\nHurrengo urteetan, antzerkian eta telebistan hainbat lan egiten segitu zuen, bai eta film labur batzuetan ere. Zinemari dagokionez, film luze gehienak 2007an egin zituen; urte hartan, \"La luna en botella\", \"Anastezsi\", , \"Oviedo Express\" eta \"Kronokrimenak\" filmetan antzeztu zuen. 2008. urtean, besteak beste, \"Berri Ona\" eta \"No me pidas que te bese, porque te besar\u00e9\" egin zituen.\nBizitza pertsonala.\n\u00d3scar Jaenada aktorearekin 2011ko otsailean jaiotako ume bat, (Aran), izan zuen. \u00d3scar Jaenadarekin banatu eta urte batzutara, 2016an, bere bigarren semea izan zuen, Telmo. Aita Borja S\u00e9mper politikaria da. 2018an bikoteak bere bigarren semea izan zuen, Eliot izenekoa."}
{"id": "24483", "revid": "96586", "url": "https://eu.wikipedia.org/wiki?curid=24483", "title": "Ainhoa Aierbe", "text": "Ainhoa Aierbe Cambra (Donostia, Gipuzkoa, 1974ko irailaren 27a - ) euskal aktorea da. Goenkalen Leonorren papera egin izan du."}
{"id": "24484", "revid": "512", "url": "https://eu.wikipedia.org/wiki?curid=24484", "title": "Hego", "text": "Hegoa edo hegoaldea lau puntu kardinaletariko bat da. Meridianoen norabidea eta Hego Poloranzko norantza daukana. Iparraren kontrako norantzan dago. Mendebaldeko gizartean eta zientzian onartuena hegoa mapen behealdean agertzea da.\nInolako tramankulurik gabe hegoa kokatzeko erarik oinarrizkoena, nahiz eta oso zehatza ez izan, ezkerreko besoa Eguzkia ateratzen den tokirantz (ekialderantz) luzatuz lortzen da.\n\"Benetako\" hegoa Hego Poloan dagoena da eta ez hego magnetikoa. Mende askotan zehar gauza bera zirela uste izan den arren. Beraz, iparrorratzak markatutakoaren eta benetako hegoaren artean aldea dago.\nAskotan erabiltzen da Hegoa edo Hegoaldea hitza Hego hemisferioko herrialde pobreak izendatzeko, iparreko herri aberatsagoekin alderatzen."}
{"id": "24485", "revid": "6950", "url": "https://eu.wikipedia.org/wiki?curid=24485", "title": "Mendebalde", "text": "Mendebaldea, mendebala edo sartaldea lau puntu kardinaletariko bat da. Lurraren errotazioaren norabidea eta kontrako noranzkoa daukana. Meridianoaren perpendikularrak sortutako norabideetako bat da. Hitzarmenez, gizartean eta zientzian onartuena mendebaldea mapen ezkerraldean agertzea da (irudiko iparrorratzean bezala).\nJakin beharra dago, ekialdea bezala, mendebaldea ez dela puntu zehatza; hau da, ez dago Mendebaldeko polorik. Gelditu gabe ekialderanzko higidura mantentzen bada leku berera ailegatuko da zirkunferentzia osoa egin ostean.\nIzenak esaten duen bezala (sartaldea) Eguzkia sartzen den horizonteko tokia da. Beraz, kokatzeko formarik errazena bertara begiratzea da; iparra eskumatara geldituko da, hegoa ezkerretara eta ekialdea atzean.\nAskotan, erabiltzen da mendebalde hitza Europa eta Amerika izendatzeko. Hauek baitira antzinako Europako kulturaren oinordekoak eta Europa mapetan Asiaren ezkerraldean agertzen zenez horrela izendatu zen.\nZineman, mendebalde urruna \"western\" filmetako kokalekua da. Ustez, egiazko lurraldea da. Ameriketako Estatu Batuak sortu berriak zirenean asko joan ziren mendebalderantz bizitza aurrera eramaten saiatzera. Film mota honek jende horren abenturak jorratzen ditu.\nMitologian mendebaldeak esanahi sakratua izan ohi du eta heriotzarekin dauka harremana kultura askotan. Baliteke, honen arrazoia Eguzkiaren sartaldea izatea. Honen adibideak topatu dira Budismoan, mitologia Aztekan, egipziarrean, etab."}
{"id": "24486", "revid": "105290", "url": "https://eu.wikipedia.org/wiki?curid=24486", "title": "GNU Debugger", "text": "GDB edo GNU Debugger GNU proiektuaren araztailea da, hasieran Crako bakarrik idatzita egon arren, gaur egun C++, FORTRAN eta beste zenbait lengoaiarekin ere funtzionatzen du.\nRichard Stallmanek 1988. urtean idatzi zuen komandoen bitartez erabiltzen den araztaile hau. Kontrolatzeko eraren arren sekulako potentzia daukan programa da, programen barne instrukzioak miatu daitezke eta barne aldagaiak exekutatzen den momentuan aldatu.\nAzken urteotan zenbait leiho sistema agertu dira GDB erabiltzeko, DDD, KDBG..."}
{"id": "24492", "revid": "105290", "url": "https://eu.wikipedia.org/wiki?curid=24492", "title": "Andorrako bandera", "text": "Andorrako bandera 1866an erabaki zen. 8:9:8 proportzioko hiru zutabek (urdinak, horiak eta gorriak, hurrenez hurren) osatzen dute eta erdian Andorrako armarria du."}
{"id": "24497", "revid": "105290", "url": "https://eu.wikipedia.org/wiki?curid=24497", "title": "Monakoko bandera", "text": "Monakoko bandera 1881an erabaki zen. Gorri eta zuri koloreko bi errenkadaz dago osatuta, biak ere neurri berekoak."}
{"id": "24498", "revid": "9446903", "url": "https://eu.wikipedia.org/wiki?curid=24498", "title": "Espainiako bandera", "text": "Espainiako bandera Espainiako erresumaren bandera da, historian zehar hainbat diseinu aldaketa izan dituena.\nDiseinua.\nGaur indarrean dagoena 1981eko urriaren 5ean erabaki zen. Hiru errenkadak osatzen dute, bi gorrik eta horien neurri bikoitzekoa hori batek. Errenkada horiaren ezkerraldean Espainiako armarria darama.\nBeste datu batzuk.\nHego Euskal Herrian Piperpoto izen gaitzesgarria ematen zaio, Espainian garai batean merkaturatzen zen piper-marka bateko potoetako kolore gorri-horiak direla-eta."}
{"id": "24501", "revid": "6327", "url": "https://eu.wikipedia.org/wiki?curid=24501", "title": "Sartalde", "text": ""}
{"id": "24503", "revid": "6327", "url": "https://eu.wikipedia.org/wiki?curid=24503", "title": "Mendebala (euskalki)", "text": ""}
{"id": "24504", "revid": "46380", "url": "https://eu.wikipedia.org/wiki?curid=24504", "title": "Ekialde", "text": "Ekialdea edo sortaldea lau puntu kardinaletariko bat da. Lurraren errotazioaren norabidea eta norantza daukana. Meridianoaren perpendikularrak sortutako norabideetako bat da. Hitzarmenez, gizartean eta zientzian onartuena ekialdea mapen eskumaldean agertzea da (irudiko iparrorratzean bezala).\nJakin beharra dago, mendebaldea bezala, ekialdea ez dela puntu zehatza; hau da, ez dago Mendebaldeko polorik. Gelditu gabe ekialderanzko higidura mantentzen bada leku berera ailegatuko da zirkunferentzia osoa egin ostean.\nIzenak esaten duen bezala (sortaldea) Eguzkia altxatzen den horizonteko tokia da. Beraz, kokatzeko formarik errazena bertara begiratzea da; hegoa eskumatara geldituko da, iparra ezkerretara eta mendebaldea atzean.\nMunduaren ikuspegia.\nAskotan, erabiltzen da ekialdea Asia izendatzeko. Hauek baitira antzinako Txina, Japonia eta bestelako kulturen oinordekoak eta Asia mapetan Europaren eskumaldean agertzen zenez horrela izendatu zen.\nBeste batzuetan, Ekialdeko herriak erabiltzen da \"bloke komunista\" izendatzeko, hau da, Varsoviako itunaren sinatzaileak izendatzeko. Gaur egun, itun hori indarrean ez egon arren, erabiltzen jarraitzen da; batez ere Ekialdeko Europa esaterakoan. Azken termino hau Varsoviako itunaren zinatzaile Europarrei edo SESBren nolabaiteko eragina jasan zuten herriei esleitzen zaie (Alemania, Austria eta Italiaren ekialdean daudenak, Iparraldekoak kontatu gabe)."}
{"id": "24505", "revid": "105290", "url": "https://eu.wikipedia.org/wiki?curid=24505", "title": "Albaniako bandera", "text": "Albaniako bandera erdian bi burudun arrano beltza duen bandera gorria da. 1992ko apirilaren 7an erabaki zen."}
{"id": "24506", "revid": "56334", "url": "https://eu.wikipedia.org/wiki?curid=24506", "title": "Alemaniako bandera", "text": "Alemaniako bandera 1949ko maiatzaren 23an erabakitakoa da. Neurri bereko hiru errenkadaz osatuta dago: beltza, gorria eta horia."}
{"id": "24507", "revid": "536", "url": "https://eu.wikipedia.org/wiki?curid=24507", "title": "Ekialde (argipena)", "text": "Ekialde eta sortalde hitzek Eguzkia sortzen den puntu kardinala adierazten dute eta, sinonimo-sinonimoak izan arren, batzuetan kontestu ezberdinetan erabiltzen dira:\nEkialde.\nEkialdea: lau puntu kardinaletariko bat.\nSortalde.\nSortaldea: lau puntu kardinaletariko bat."}
{"id": "24508", "revid": "105290", "url": "https://eu.wikipedia.org/wiki?curid=24508", "title": "Armeniako bandera", "text": "Armeniako bandera 1991ko abuztuaren 24an erabakitakoa da. Hiru errenkadaz osatuta dago, gorria, urdina eta laranja."}
{"id": "24509", "revid": "371", "url": "https://eu.wikipedia.org/wiki?curid=24509", "title": "GDB", "text": ""}
{"id": "24510", "revid": "371", "url": "https://eu.wikipedia.org/wiki?curid=24510", "title": "GCC", "text": ""}
{"id": "24511", "revid": "371", "url": "https://eu.wikipedia.org/wiki?curid=24511", "title": "GNU C Compiler", "text": ""}
{"id": "24514", "revid": "1491", "url": "https://eu.wikipedia.org/wiki?curid=24514", "title": "Bilboko Aste Nagusia", "text": "Bilboko Aste Nagusia Bizkaiko hiriburuko festa nagusiak dira. Bilboko konpartsak dira jaietako bultzatzaile historiko nagusiak, Bilboko Udalarekin batera, \"txosnen\" inguruan festagune zabala antolatzen dute. Jaietan, beste eragile batzuek ere parte hartzen dute.\n1978an sortu ziren Mari Jaia, konpartsak eta Aste Nagusi parte hartzailea. Urteekin gero kutsu erlijiosoa eduki ordez, festek eusten diote euren izaera herrikoi eta aldarrikatzaileari, izaera kultural, sozial eta politikoari atxikita. Mari Jaia da jaien sinbolo nagusia, Mari Puri Herrero margolariak 1978an Jaien Batzordearen eskariz asmatutako pertsonaia. \"Badator Mari Jaia\" da 1997tik jaietako abesti ofiziala, Edorta Jimenezen hitzak eta Kepa Junkeraren musika moldaketak dituena. Hori bai, jaien hasiera markatzen du Andra Mari egunak, (abuztuaren 15a), horren hurrengo larunbatean hasten baitira urtero.\nHistoriari dagokionez, mugarri tristea ezarri zuten 1983ko uholdeek, (abuztuaren 26an eta 27an), festak bertan behera utzi ez ezik, Euskal Herriko gizarte osoa astindu baitzuten.\nUrtero, Bilboko Aste Nagusiko pregoilaria izendatzen dute, hirian ezaguna den edo hiriarekin lotura handia duen pertsona izaten da.\nBilboko Aste Nagusiko \"Txupineroa\", aldiz, beti konpartsa bateko kidea da eta orain arte emakumezkoa izan da beti. Bilbon txupinaren jaurtiketa esaten zaio, Iru\u00f1ean txupinazoa den bitartean\nHistoria.\n1978an abiatu zen lehenengo ekitaldia, Txomin Barullo konpartsak irabazitako ideien lehiaketan proposatutakoan oinarrituta.\nKonpartsak.\nGaur egun 30 konpartsa inguru daude, 2002an sortutako Bilboko Konpartsen Federakundeak koordinaturik. Beteranoen artean Txomin Barullo, Arrainak, Bizizaleak, Hontzak, Moskotarrak, Pinpilinpauxa, Satorrak eta Uribarri ditugu, 1978an jaiekin eurekin batera sortutakoak. Berrienak, aldiz, Altxa Porrue, Txinbotarrak, Zaratas, Komantxe, Piztiak eta Trikimailu dira.\n2005ean Gogorregi Konpartsa koordinakundetik at gelditu zen.\nPregoilariak.\nHauek izan dira pregoilariak Aste Nagusia herrikoia izan denetik:\nTxupinerak.\nFestetako txupineroa beti emakumezkoa eta konpartsaren bateko kidea izaten da, hortik \"txupinera\" hitza erabiltzearena. Hurrenez hurren, hauek izan dira orain artekoak:"}
{"id": "24517", "revid": "59723", "url": "https://eu.wikipedia.org/wiki?curid=24517", "title": "Austriako bandera", "text": "Austriako bandera hiru errenkadaz osatuta dago, gorriak goikoa eta behekoa, eta zuria erdikoa. Munduko bandera nazionalik zaharrenetako bat da, 1230an lehen aldiz erregistratu baitzen, nahiz eta gaur egungo bertsioa 1945eko maiatzaren 1ean erabakitakoa den. Austriako hiru errenkadako bandera Babenberg dinastiaren armetan sortu zen. Habsburgotarren estandarte beltz eta horia ez bezala, bandera gorri-zuri-gorria laster lotu zen ez errege edo errege batekin, baizik eta herrialdearekin berarekin.\n1230etik Austriako bandera gisan balio izateaz gain, itsas bandera gisan eta Toscanako Dukerri Handiaren eta Modena eta Reggioko Dukerriaren bandera gisan hartua izan zen XVIII. eta XIX. mendeetan, hurrenez hurren, biak, Habsburgotarren Etxeko adar txikiek gobernatzen zituztelako."}
{"id": "24518", "revid": "59723", "url": "https://eu.wikipedia.org/wiki?curid=24518", "title": "Azerbaijango bandera", "text": "Azerbaijango bandera 1991ko otsailaren 5ean erabakitakoa da. Hiru errenkadaz osatuta dago, urdina, gorria eta berdea, eta erdian ilargi eta izar zuri bat ditu."}
{"id": "24519", "revid": "1545", "url": "https://eu.wikipedia.org/wiki?curid=24519", "title": "Bielorrusiako bandera", "text": "Bielorrusiako bandera 1995eko ekainaren 7an erabakitakoa da. Bi errenkadaz osatuta dago, altueraren bi heren hartzen dituen gorria, eta beste herena hartzen duen berdea. Horrez gain, diseinu gorriez apaindutako zutabe zuri bat du ezkerraldean, zabaleraren bederatziren bat dena."}
{"id": "24520", "revid": "105290", "url": "https://eu.wikipedia.org/wiki?curid=24520", "title": "Ukrainako bandera", "text": "Ukrainako bandera 1992ko urtarrilaren 28an erabakitakoa da. Bi errenkadaz osatuta dago, neurri bereko urdina eta horia."}
{"id": "24521", "revid": "56334", "url": "https://eu.wikipedia.org/wiki?curid=24521", "title": "C (argipena)", "text": "C letrak esanahi ezberdinak izan ditzake:"}
{"id": "24522", "revid": "2241", "url": "https://eu.wikipedia.org/wiki?curid=24522", "title": "D (argipena)", "text": "D letrak esanahi ezberdinak izan ditzake:"}
{"id": "24526", "revid": "59723", "url": "https://eu.wikipedia.org/wiki?curid=24526", "title": "Nazioarteko Alfabeto Fonetikoa", "text": "Nazioarteko Alfabeto Fonetikoa (NAF edo IPA, \"International Phonetic Alphabet\") hizkuntzalariek asmatutako transkripzio sistema bat da, adituek munduko hizkuntza guztien soinuak edo hotsak idatziz jasotzeko era bateratu bat eskuratzeko helburuarekin. Alfabeto fonetikorik erabiliena da munduan, Estatu Batuetako erakundeetan izan ezik. NAFa Parisen sortu zen 1886an Nazioarteko Fonetika Elkartearen eskutik, baina urteen joan-etorrian, aldaketak izan ditu, zehazki 1989, 1993 eta 1996. urteetan. Latindar alfabetoan oinarrituta dago nagusiki. 2005.ean, 107 letra eta 56 ikur diakritiko eta suprasegmental zituen.\nHistoria.\nNAFa 1886an sortu zuen Paul Passyk zuzentzen zuen frantses eta britainiar hizkuntza irakasle talde batek. Talde hori geroago Nazioarteko Fonetika Elkartea bilakatu zen. Hasieran, hizkuntza bakoitzerako alfabeto fonetikoa garatzea pentsatu zuten baina, azkenean, alfabeto fonetiko unibertsala egitea hobetsi. Lehena 1988an argitaratu zen; geroztik, aldaketa sakonak egin zaizkio.\nDeskripzioa.\nIkurrak hautatzerakoan, ez zuten latindar alfabetotik asko aldendu nahi. Horregatik, ikur gehienak latindarrak edo greziarrak dira. Azken urteetan, ordea, beste alfabetoetatik letra gehiago onartu dira.Hainbat letra eta sinbolo diakritiko dituenez, NAFa transkripzio estua lortzeko oinarrizko lanabesa da.\nErabilpena.\nTranskripzioa, zehaztasunaren arabera, estua edo zabala da. Estua denean, hotsa edo forma ahal den bezain zehazki idazten da, bereizi nahi den hots bakoitzerako ikur bana erabiliz. NAFa horretarako asmatu zen, transkripzio estu edo zehatzak egiteko, hain zuzen; baina estua lortzeko, NAFa erabiltzen jakitea ez da nahikoa. Hizkuntza jakin batean transkripzio estu egokiak egiteko, \"belarria ohitua\" behar da. Izan ere, hizkuntza jakin batean ondo trebaturik ez dagoenak, aditua izanda ere, lanak izango bide ditu hotsak behar bezala bereizteko. \nTranskripzio zabalak, berriz, bereizketa gutxiago egiten ditu hotsen artean, hau da, dialektoen edo hizkera erregistroen hainbat tasun \u00f1abardura handiegirik gabe islatzen ditu. Transkripzio zabalak egiten dira transkripzioaren helburua fonetika-kontuetatik urrun dagoenean. Esate baterako, ikerketa soziolinguistiko bateko transkripzio batean \u00f1abardura fonetiko-fonologikoek, agian, ez dute zertan ardura berezia izan.\nHizkuntzalaritzari buruzko hainbat liburuk eta hiztegi askok alfabeto hori erabiltzen dute gaur egun, bereziki ingelesaren ahoskerari buruz argibideak emateko."}
{"id": "24528", "revid": "6327", "url": "https://eu.wikipedia.org/wiki?curid=24528", "title": "Bar\u00e7a", "text": ""}
{"id": "24532", "revid": "58701", "url": "https://eu.wikipedia.org/wiki?curid=24532", "title": "Hans Christian Andersen", "text": "Hans Christian Andersen edo H.C.Andersen (Odense, 1805eko apirilaren 2a - Kopenhage, 1875eko abuztuaren 4a) idazle danimarkar handia izan zen, bai eta danierazko idazlerik ezagunenetarikoa ere.\nBiografia.\nOdensen jaio zen (gaur egun bere etxea museo bat da. Zapatari baten semea zen. 1816. urtean umezurtz geratu zenez, ikasketak utzi zituen eta operako abeslari postu baten bila abiatu zen Kopenhagera. Beti nahi izan zuen aktore izan. Horregatik joan zen Danimarkako hiriburura. Ahotsa ahuldu egin zitzaion eta opera albo batera utzi egin behar izan zuen baina Kopenhagen dantza ikasteari ekin zion bertako Erret-Antzokian.\nUrte batzuk igaro ondoren, 1855. urtean, nobelak, poesiak eta antzerkiak idazteaz gain, \"nire bizitzako abentura\" izeneko autobiografia idatzi zuen. Hauetaz gain, Andersenek asko bidaiatu zuenez, bere esperientziak idatzi zituen. Euskal Herria ere bisitatu zuen. Bere lan garrantzitsuenak gaur egun hain ezagunak diren ipuinak dira, adibidez: berunezko soldadutxoa, printzesa eta ilarra, edurnezuri...\n1872. urtean ohetik jauzi zen eta hainbat zauri egin zituen eta horien ondorioz 1875. urtean hil egin zen.\nLanak.\nOlerkiak idatzi bazituen ere, mundu mailan famatu egin dutenak haurrentzako bere ipuinak izan dira (200 baino gehiago): \"Den lille Havfrue\" (\"Sirenatxoa\") eta \"Den grimme \u00e6lling\" (\"Ahatetxo itsusia\")"}
{"id": "24533", "revid": "431", "url": "https://eu.wikipedia.org/wiki?curid=24533", "title": "Berebila", "text": ""}
{"id": "24534", "revid": "219", "url": "https://eu.wikipedia.org/wiki?curid=24534", "title": "Clark Gable", "text": "William Clark Gable (Cadiz, Ohio, 1901eko otsailaren 1a - Los Angeles, Kalifornia, 1960ko azaroaren 16a) Ameriketako Estatu Batuetako aktore bat zen, Oscar sariaren irabazlea eta soinudun zinemako hastapenetako izar handienetakoa.\n1924an Hollywoodera joan zen, baina, paper garrantzitsurik jasotzen ez zuenez, antzerkira itzuli zen. \"The Last Mile\" antzezlanean bikain aritu ostean, 1930ean, MGMk zinemarako lehen kontratua luzatu zion. Haren lehen papera aurrekontu txikiko film bateko pertsonaia gaiztoarena izan zen arren, ikusleek gutun franko igorri zioten, haren ahots eta itxura boteretsua zirela eta. Estudioa berehala jabetu zen Gableren erakargarritasun indarraz.\nHaren ospea handitu nahian, MGMk emakume famatuen aldean paratu zuen: Norma Shearer, Greta Garbo, Jean Harlow eta Joan Crawford, besteak beste. Jean Harlowekin sei filmetan agertu ostean, Clark Gablek film arrakastatsuenetan parte hartu zuen. Horrek \"Hollywoodeko erregea\" bihurtu zuen, eta 1930 eta 1940ko hamarkadetako izar handiena izan zen."}
{"id": "24538", "revid": "105290", "url": "https://eu.wikipedia.org/wiki?curid=24538", "title": "Belgikako bandera", "text": "Belgikako bandera 1831ko urtarrilaren 23an erabakitakoa da. Hiru zutabez osatuta dago, beltza, horia eta gorria. Diseinua Frantziako banderan oinarrituta dago, eta koloreak Brabanteko dukerritik hartutakoak dira. Ezezaguna da 13:15 ezohiko proportzioa izatearen arrazoia."}
{"id": "24539", "revid": "8201447", "url": "https://eu.wikipedia.org/wiki?curid=24539", "title": "Bosnia-Herzegovinako bandera", "text": "Bosnia-Herzegovinako bandera kolore urdinekoa da, gainean triangelu isoszele hori bat duelarik, erdian kokatuta bere katetoetako batek banderaren goiko ertzarekin bat egiten duelarik, eta bere hipotenusaren azpialdean izar zuriez osatutako lerro bat duelarik.\nHistoria.\nHala ere, Bosnia-Herzegovinak bandera eta ikur desberdin ugari izan ditu, bere historia gatazkatsuaren erakusgarri direnak."}
{"id": "24540", "revid": "105290", "url": "https://eu.wikipedia.org/wiki?curid=24540", "title": "Bulgariako bandera", "text": "Bulgariako bandera 1879ko apirilaren 16an erabakitakoa da. Neurri bereko hiru errenkadaz osatuta dago: zuria, berdea eta gorria."}
{"id": "24541", "revid": "59723", "url": "https://eu.wikipedia.org/wiki?curid=24541", "title": "Danimarkako bandera", "text": "Danimarkako bandera kolore gorriko atzealdeaz eta haren gaineko gurutze zuri batez osatuta dago. Suedia, Norvegia, Finlandia eta Islandiakoak hartan oinarrituta daude. Munduko bandera nazional ofizial zaharrena dela esaten da. Oinarrian Eskandinaviako gurutzea du.\nIzena \"Dannebrog\" du. \"Christiern Pedersen\" (1520) idatzian esaten denez, 1219an Estonian kristautasuna zabaltzeko espedizio batean gerran zebiltzala, zerutik erori zen: borroka irabazi zutenez, daniarrek zorte onaren seinaletzat hartu zuten."}
{"id": "24542", "revid": "97138", "url": "https://eu.wikipedia.org/wiki?curid=24542", "title": "Erresuma Batuko bandera", "text": "Erresuma Batuko bandera (Union Flag edo Union Jack bezala ezagutzen dena) 1801ean sortua da. Ingalaterra, Eskozia eta Ipar Irlandako zaindarien gurutzeen nahasketa da: San Jurgi (\"Saint George\"), San Andres (\"Saint Andrew\") eta San Patri (\"Saint Patrick\").\nBandera honen azken bertsioa 1801ekoa da, 1800go Batasun Agiriaren ondorioz Irlanda Britainia Handiarekin elkartu zenean. Lehenengoa bertsioa ordea 1606koa da, Eskoziako errege zen Jakue VI.a aldi berean Ingalaterrako errege bilakatu zenean, \"Jakue I.a\" izenarekin. Hortik dator hain zuzen ere Union Jack izena."}
{"id": "24543", "revid": "105290", "url": "https://eu.wikipedia.org/wiki?curid=24543", "title": "Errumaniako bandera", "text": "Errumaniako bandera 1992ko irailaren 10ean erabakitakoa da. Neurri bereko hiru zutabez osatuta dago: urdina, horia eta gorria."}
{"id": "24544", "revid": "58701", "url": "https://eu.wikipedia.org/wiki?curid=24544", "title": "Errusiako bandera", "text": "Errusiako bandera 1991ko abuztuaren 22an erabakitakoa da. Neurri bereko hiru errenkadaz osatuta dago: zuria, urdina eta gorria."}
{"id": "24545", "revid": "59723", "url": "https://eu.wikipedia.org/wiki?curid=24545", "title": "Eslovakiako bandera", "text": "Eslovakiako bandera neurri bereko hiru errenkadaz osatuta dago: zuria, urdina eta gorria. Horrez gain, ezkerraldean Eslovakiako armarria du. 1939ko ekainaren 23an ofizialtzat hartu eta 1945 arte erabili zen; ondoren, ez zen berriz ofiziala izan, 1990eko martxoaren 1a arte, independentzia 1992 arte lortu zuten arren."}
{"id": "24546", "revid": "59723", "url": "https://eu.wikipedia.org/wiki?curid=24546", "title": "Esloveniako bandera", "text": "Esloveniako bandera neurri bereko hiru errenkadaz osatuta dago: zuria, urdina eta gorria. Goi-ezkerraldean, errenkada zuri eta urdinaren artean, Esloveniako armarria dauka.\n1991ko ekainaren 24an bandera ofiziala deklaratu zen Esloveniako asanbladan, eta lehenengo aldiz Ljubljanan erabili zen, 1991ko ekainaren 26an, Esloveniako independentzia adierazi eta biharamunean.\nArmarrian, Triglav mendiaren marrazki bat dago, Esloveniako gailurrik garaiena, zuriz, hondo urdinarekin; azpian, itsaso Adriatikoa eta Esloveniako ibaiak adierazten dituzten bi marra urdin ondulatu daude. Urre-koloreko sei puntako hiru izar ere ikus daitezke, alderantziz jarritako hiruki bat osatuz, XIV. eta XV. mendeetako dinastiako Celje-ko kondeen (Grofje Celjski) armarritik hartuak."}
{"id": "24547", "revid": "56334", "url": "https://eu.wikipedia.org/wiki?curid=24547", "title": "Estoniako bandera", "text": "Estoniako bandera 1990eko abuztuaren 7an erabakitakoa da. Neurri bereko hiru errenkadaz osatuta dago: urdina, beltza eta zuria. Estoniarren artean, \"sinimustvalge\" (urdin-beltz-zuri) izenaz ere ezaguna da.\nHistoria.\n1880an, Tartuko Unibertsitateko ikasleek bandera hori erabili zuten, harik eta 1884an, ezagun egin zen arte. Horren ondorioz, estoniar abertzaletasunari lotuta agertzen hasi zen. Hala, 1918ko otsailaren 24an, Estoniak independentzia aldarrikatu eta hiru-koloredun bandera erabili zuen ikur gisa. Banderaren balio formalak, ordea, 1918ko azaroaren 21era arte baino ez zuen iraun. Sobietar Batasunak Estonia inbaditu zuen 1940ko ekainean eta bandera haren erabilera debekatu zuen. Halere, estoniarrek Tallinngo Pikk Herman dorrean zintzilikatzen zuten, oraindik, herrialdeak independentziari eusten zion bitartean. Hurrengo egunean, berriz, berriro zintzilikatu zen estoniar ikurra, bandera gorriarekin batera. Hala, 1940ko uztailaren 27an Estoniako bandera desagertu egin zen: haren lekuan, Estoniako Sobietar Errepublika Sozialistako bandera ezarri zuten. Alemania Naziak Estonia okupatu zuenean (1941-1944), hiru kolorekoa onartu zen, baina ez bandera nazional gisan, estoniar etniako bandera gisa baizik. Alemania Nazia erretiratu zenean, berriro zintzilikatu zen Estoniako bandera, lekurik esanguratsuenetan. Irailaren 22an, ordea, berriro azaldu zen bandera gorria, eta handik gutxira hiru koloreduna berriz ere kendu zen.Perestroikaren egunak iritsi arte, debekatuta egon zen. 1989an, berriro zintzilikatu zen Tallinngo Pikk Hermann dorrean. 1990eko abuztuaren 7an, bandera nazional izendatu zen, eta handik gutxira berreskuratu zuen Estoniak independentzia.\nSinbologia.\nKoloreen hasierako interpretazioa honakoa izan zen:\nBeste proposamen batzuk.\n1991n, Estoniak independentzia berreskuratu zuenean, eztabaida publikoa egon zen. Haren asmoa bandera nazionala aukeratzea zen. Estoniar askok Estoniari herrialde eskandinaviarra zeritzoten. Hori zela eta, hirukoloredun bandera albo batera utzi eta Eskandinaviako gurutzea erabiltzea proposatu zuten. Proposamen arrakastatsuetako bat Eskandinaviako gurutze zuria, ertz beltza, eta atzealde urdineko bandera izan zen. Alabaina, banderaren aldaketak ez zuen behar besteko onarpena izan."}
{"id": "24549", "revid": "512", "url": "https://eu.wikipedia.org/wiki?curid=24549", "title": "Finlandiako bandera", "text": "Finlandiako bandera (finlandieraz \"Suomen lippu\", suedieraz \"Finlands flagga\") atzealdea zuria eta gurutze urdin batez osatuta dago. Bere proportzioak honakoak dira: 11 garai eta 18 zabal.\nOinarrian Eskandinaviako gurutzea du.\nHistoria.\nErrusiako Itsas Armadaren bandera zuria zen eta \"X\" itxurako gurutze urdina zeukan. 1910 urtean Errusiak bandera hau inposatu zion Finlandiari baina herritarrek uko egin zioten hau ezartzeari eta \"orjalippu\" (\"esklabuen bandera\") ezizena hartu zuen.\n1917an Finlandiak independentzia lortu zuenean lehiaketa bat egin zen eta Akseli Gallen-Kallelaren diseinuak irabazi zuen; bandera urdina eta gurutze zuria. Honek ere ez zuen arrakastarik izan Suediakoaren oso antzekoa zela iritzita eta azkenik koloreak trukatzea erabaki zuten Eero Snellman eta Bruno Tuukkanen artistek.\nEsanahia.\nZuriak zelai elurtuak adierazten ditu eta urdina Finlandiak dituen milaka aintziren irudikapena omen da."}
{"id": "24550", "revid": "118957", "url": "https://eu.wikipedia.org/wiki?curid=24550", "title": "Frantziako bandera", "text": "Frantziako bandera 1794ko otsailaren 15ean erabakitakoa da. Neurri bereko hiru zutabez osatuta dago: urdina, zuria eta gorria. Urdinak eta gorriak Parisko armarriaren koloreak adierazten dituzte, eta zuriak, ordea, monarkia."}
{"id": "24551", "revid": "59723", "url": "https://eu.wikipedia.org/wiki?curid=24551", "title": "Georgiako bandera", "text": "Georgiako bandera 2004ko urtarrilaren 14az geroztik ofiziala da, bostehun urtean erabili gabe egon ondoren.\nZuria da, erdian duen gurutze gorri batek lau zatitan banatuta. Zatiotako bakoitzean gurutze gorri txiki bat dauka. Horregatik, Bost Gurutzeko bandera izenaz ere ezaguna da."}
{"id": "24552", "revid": "105290", "url": "https://eu.wikipedia.org/wiki?curid=24552", "title": "Greziako bandera", "text": "Greziako bandera bederatzi errenkadaz osatuta dago, urdina eta zuria txandakatuz, lehena urdina delarik. Goi-ezkerraldeko ertzean barruan gurutze greziar zuri bat duen karratu urdina dauka."}
{"id": "24553", "revid": "105290", "url": "https://eu.wikipedia.org/wiki?curid=24553", "title": "Herbehereetako bandera", "text": "Herbehereetako bandera neurri bereko hiru errenkadaz osatuta dago: gorria, zuria eta urdina."}
{"id": "24554", "revid": "105290", "url": "https://eu.wikipedia.org/wiki?curid=24554", "title": "Hungariako bandera", "text": "Hungariako bandera neurri bereko hiru errenkadaz osatuta dago: gorria, zuria eta berdea."}
{"id": "24555", "revid": "59723", "url": "https://eu.wikipedia.org/wiki?curid=24555", "title": "Islandiako bandera", "text": "Islandiako bandera ofiziala da 1944ko ekainaren 17an independentzia lortu zuenetik. Atzealde urdina du eta gainean, ertz zuria duen gurutze gorria."}
{"id": "24557", "revid": "59723", "url": "https://eu.wikipedia.org/wiki?curid=24557", "title": "Irlandako bandera", "text": "Irlandako bandera nazionala (irlanderaz: \"An Bhratach N\u00e1isi\u00fanta\", euskaraz \"Bandera nazionala\") Irlandako Errepublikako bandera da. Hiru lerro bertikalez osatuta dago eta hiru koloreok ditu: berdea (makilaren alboan), zuria eta laranja. Lerro berdeak Irlanda gaelikoa eta katolikoa ordezkatzen du; laranjak, Gilen III.a Orangekoaren aldeko protestanteak; eta erdiko lerro zuriak berdearen eta laranjaren arteko topagunea adierazten du.\n1848an Thomas Francis Meagher irlandar nazionalistak diseinatu eta aurkeztu zuen."}
{"id": "24558", "revid": "336", "url": "https://eu.wikipedia.org/wiki?curid=24558", "title": "Italiako bandera", "text": "Italiako bandera neurri bereko hiru zutabez osatuta dago: berdea, zuria eta gorria. Hiru kolore izateagatik, italieraz \"La Tricolore\" ezizena ematen zaio. Italiako Konstituzioaren 12. artikuluak definitzen du bere izaera, nola erakutsi eta irainengandik babesten du. Italiako banderaren eguna urtarrilaren 7an ospatzen da."}
{"id": "24559", "revid": "105290", "url": "https://eu.wikipedia.org/wiki?curid=24559", "title": "Kroaziako bandera", "text": "Kroaziako bandera 1990ko abenduaren 21etik dagoena da, independentzia lortu baino hamar hilabete lehenagokoa. Neurri bereko hiru errenkadaz osatuta dago: urdina, zuria eta gorria. Erdian Kroaziako armarria dauka."}
{"id": "24560", "revid": "105290", "url": "https://eu.wikipedia.org/wiki?curid=24560", "title": "Letoniako bandera", "text": "Letoniako bandera 1990eko otsailaren 27an erabakitakoa da. Hiru errenkadaz osatuta dago: gorriluna, zuria eta gorriluna, hurrenez hurren, 2:1:2 neurri proportzioak betez."}
{"id": "24562", "revid": "105290", "url": "https://eu.wikipedia.org/wiki?curid=24562", "title": "Liechtensteingo bandera", "text": "Liechtensteingo bandera neurri bereko bi errenkadaz osatuta dago: urdina eta gorria. Horrez gain, goi-ezkerraldeko ertzean urrezko koroa bat dauka."}
{"id": "24563", "revid": "105290", "url": "https://eu.wikipedia.org/wiki?curid=24563", "title": "Luxenburgoko bandera", "text": "Luxenburgoko bandera neurri bereko hiru errenkadaz osatuta dago: gorria, zuria eta urdin argia."}
{"id": "24565", "revid": "371", "url": "https://eu.wikipedia.org/wiki?curid=24565", "title": "Luxenburg", "text": ""}
{"id": "24566", "revid": "105290", "url": "https://eu.wikipedia.org/wiki?curid=24566", "title": "Maltako bandera", "text": "Maltako bandera neurri bereko bi zutabez osatuta dago: zuria eta gorria. Goi-ezkerraldeko ertzean Georgeren gurutzea dauka."}
{"id": "24568", "revid": "105290", "url": "https://eu.wikipedia.org/wiki?curid=24568", "title": "Ipar Mazedoniako Errepublikako bandera", "text": "Ipar Mazedoniako bandera atzealde gorriaren gainean urrezko eguzki bat, eta horren inguruan kolore bereko zortzi tximistaz osatuta dago."}
{"id": "24570", "revid": "59723", "url": "https://eu.wikipedia.org/wiki?curid=24570", "title": "Moldaviako bandera", "text": "Moldaviako bandera 1990eko maiatzaren 12an erabakitakoa da. Neurri bereko hiru zutabez osatuta dago: urdina, horia eta gorria. Erdian Moldaviako armarria darama, Errumaniako banderatik bereizteko, bestela berdinak dira-eta."}
{"id": "24571", "revid": "105290", "url": "https://eu.wikipedia.org/wiki?curid=24571", "title": "Montenegroko bandera", "text": "Montenegroko bandera 2004ko uztailaren 14an erabakitakoa da. Urrezko ertzak dituen bandera gorria da, erdian Montenegroko armarria daukana."}
{"id": "24572", "revid": "56334", "url": "https://eu.wikipedia.org/wiki?curid=24572", "title": "Norvegiako bandera", "text": "Norvegiako bandera atzealde gorrikoa da, ertz zuria duen gurutze urdina gainean duena.\nOinarrian Eskandinaviako gurutzea du."}
{"id": "24573", "revid": "105290", "url": "https://eu.wikipedia.org/wiki?curid=24573", "title": "Poloniako bandera", "text": "Poloniako bandera neurri bereko bi errenkadaz osatuta dago: gorria eta zuria."}
{"id": "24574", "revid": "105290", "url": "https://eu.wikipedia.org/wiki?curid=24574", "title": "Portugalgo bandera", "text": "Portugalgo bandera bi zutabez osatuta dago: berdea (2/5) eta gorria (3/5). Koloreak bateratzen diren puntuan, altuera erdian, Portugalgo armarria dauka."}
{"id": "24575", "revid": "105290", "url": "https://eu.wikipedia.org/wiki?curid=24575", "title": "San Marinoko bandera", "text": "San Marinoko bandera 1862ko apirilaren 6an erabakitakoa da. Neurri bereko bi errenkadaz osatuta dago: zuria goikoa, eta urdin argia behekoa. San Marinoko armarria dauka erdian."}
{"id": "24577", "revid": "59723", "url": "https://eu.wikipedia.org/wiki?curid=24577", "title": "Serbiako bandera", "text": "Serbiako bandera hiru errenkadaz osatuta dago: gorria, urdina eta zuria. Ezkerraldean Serbiako armarria dauka.\nSerbiako bandera Errusiakoa alderantzizkatua da. Serbiarak turkiaren aurka altxatu aurretik, Errusiara jo zuten, laguntza eske: jaso zutenez, hori eskertzeko beraien bandera erabiltzeko baimena eskatu zieten. Horren inguruan bi bertsio kontatzen dira: lehenak dio baimena eman zietela, baina koloreen ordena ahaztu zutela; eta bigarrenak, baimenak ez ziete eman dio, eta haiei eragozpenik ez sortzeko, koloreak lekuz aldatu zituztela."}
{"id": "24578", "revid": "105290", "url": "https://eu.wikipedia.org/wiki?curid=24578", "title": "Suediako bandera", "text": "Suediako bandera atzealde urdinduna da, gainean gurutze hori bat duelarik.\nOinarrian Eskandinaviako gurutzea du."}
{"id": "24579", "revid": "59723", "url": "https://eu.wikipedia.org/wiki?curid=24579", "title": "Suitzako bandera", "text": "Suitzako bandera kolore gorrikoa da, erdialdean greziar gurutze zuri bat daukana.\nGurutze Gorria.\nGurutze Gorriaren ikurra edo bandera Suitzakoan oinarrituta dago, baina koloreak alderantzizkatuta, Henri Dunant sortzailearen omenez."}
{"id": "24580", "revid": "105290", "url": "https://eu.wikipedia.org/wiki?curid=24580", "title": "Turkiako bandera", "text": "Turkiako bandera (Ay Y\u0131ld\u0131z izenaz ere ezagutzen dena, turkieraz \"ilargia eta izarra\") kolore gorrikoa da, ilargi eta izar zuri baten irudia dituena."}
{"id": "24581", "revid": "12788", "url": "https://eu.wikipedia.org/wiki?curid=24581", "title": "Txekiako Errepublikako bandera", "text": "Txekiako Errepublikako bandera antzinako Txekoslovakiako bandera bera da. Txekoslovakia erdibanatu zenean, Txekiak bandera mantendu zuen eta Eslovakiak berria hautatu.\nBi errenkadaz osatuta dago: gorria eta zuria. Horren gainean, ezkerraldean, hiruki aldekide urdin bat dauka."}
{"id": "24583", "revid": "688", "url": "https://eu.wikipedia.org/wiki?curid=24583", "title": "Vatikano Hiriko bandera", "text": "Vatikano Hiriko bandera bi zutabez osatuta dago: horia eta zuria. Zati zuriaren gainean giltza hori eta zuri bana ageri dira gurutzatuta eta soka urdin edo gorri batez lotuak. Giltzen gainean Aita Santuen tiara bat dauka."}
{"id": "24584", "revid": "105290", "url": "https://eu.wikipedia.org/wiki?curid=24584", "title": "Zipreko bandera", "text": "Zipreko bandera kolore zurikoa da, eta erdialdean Zipreko uhartea eta olibondoaren bi adar ditu."}
{"id": "24636", "revid": "137486", "url": "https://eu.wikipedia.org/wiki?curid=24636", "title": "Leon Tolstoi", "text": "Lev Nikolaievitx Tolstoy, (errussieraz: \u041b\u0435\u0432 \u041d\u0438\u043a\u043e\u043b\u0430\u0435\u0432\u0438\u0447 \u0422\u043e\u043b\u0441\u0442\u043e\u0439, (Y\u00e1snaia Poliana, Tula, Errusia 1828ko irailaren 9a - Ast\u00e1povo, L\u00edpetsk, 1910eko azarioaren 20a), euskaraz Leon Tolstoi bezala ere ezaguna, errusiar idazle eta filosofoa izan zen, egun munduko idazle garrantzitsuenetakotzat hartua. 1902tik 1906ra, urtero Literaturako Nobel sarietarako izendapenak jaso zituen, eta 1901ean, 1902an eta 1909an Bakearen Nobel sarietarako. Inoiz irabazi ez izana eztabaida bilakatu zen.\n1828an Errusiako familia aristokratiko batean jaioa, Tolstoiren lan aipagarrienen artean \"Gerra eta bakea\" (1869) eta \"Anna Karenina\" (1878) eleberriak daude, askotan errusiar errealismoaren gailur gisa aipatzen direnak, Fiodor Dostoievskiren obrekin batera. Hogeita hamar urterekin lortu zuen lehenengo aldiz literatur ospea, \"Haurtzaroa\", \"Mutilaroa\" eta \"Gaztaroa\" (1852\u20131856) trilogia erdi-autobiografikoekin, eta baita \"Sebastopoleko esketxak\" (1855), Krimeako Gerran izandako esperientzietan oinarrituta. Bere fikzio lanak \"Baloiaren ondoren\" (1911) bezalako dozenaka istorio motz biltzen ditu, eta \"Ivan Ilitxen heriotza\" (1886), \"Familiaaren zoriontasuna\" (1859) eta \"Hadji Murad\" (1912) bezalako hainbat eleberri-labur ditu. Era berean antzezlanak eta saiakera filosofikoak ere idatzi zituen.\n1870eko hamarkadan, Tolstoik krisi moral sakona bizi izan zuen, eta ondoren, esnatze espiritual bezain sakontzat jo zuena, bere fikziorik gabeko \"Aitortza\" (1882) lanean adierazi zuen. Jesusen irakaspen etikoen interpretazio literalak, \u201cMendiko Sermoia\u201d ardatz hartuta, kristau-anarkista eta bakezale sutsua bihurtzera eraman zuen. Indarkeriarik gabeko erresistentziari buruzko bere ideiak, \"Jainkoaren Erreinua zure baitan dago\" (1894) bezalako lanetan adierazita, eragin handia izan zuten XX. mendeko Mahatma Gandhi eta Martin Luther King moduko pertsonaia garrantzitsuetan. Georgismoaren defendatzaile leiala ere bilakatu zen, Henry Georgeren filosofia ekonomikoa, bere idazkeran sartu zuena, bereziki \"Berpizkundea\"-n (1899). Esperantoaren bultzatzailea ere izan zen.\nJatorria.\nTolstoiak Errusiako noblezia zaharreko familia ezagun bat ziren, eta haien arbasoak Indris izeneko noble mitiko batengan ziren. Piotr Tolstoik deskribatu zuen \"Nemecetik, Zesarren lurretatik\" Txernigovera 1353an iritsi zela bere bi seme Litvinos eta Zimonten, hiru mila gortesauekin (druzhina) batera. \"Nemec\" hitza aspalditik alemaniarrak soilik deskribatzeko erabiltzen den arren, garai hartan errusieraz hitz egiten ez zuen atzerritarrei aplikatzen zen. Orduan Indris Ekialdeko Ortodoxiara aldatu zen, Leonty izenarekin, eta bere semeak Konstantin eta Feodor gisa. Konstantinen biloba Andrei Kharitonovich Tolstiy ezizena jarri zion Moskuko Vasily II.ak, Txernigov-etik Moskura joan ondoren.\nIzen paganoengatik eta garai hartan Txernigov Demetrio I.a Starshyk gobernatzen zuelako, ikertzaile batzuek Lituaniako Dukerri Handitik iritsitako lituaniarrak zirela ondorioztatu zuten. Aldi berean, XIV-XVI-mendeko dokumentuetan Indris-en aipamenik ez zen inoiz aurkitu, Piotr Tolstoik erreferentzia gisa erabiltzen zituen Txernigov Kronikak galdu ziren bitartean. Tolstoi familiaren dokumentatutako lehen kideak ere XVII. mendean bizi izan ziren, beraz Piotr Tolstoi bera, oro har, etxe noblearen sortzailetzat hartzen da, Pedro Handiak konde titulua eman baitzion.\nHaurtzaroa eta gaztaroa.\nTolstoi Yasnaya Polyanan jaio zen, Tulatik 12 kilometro \u00a0hego-mendebaldera, eta Moskutik 200 kilometro hegoaldera. 1812ko Gerra Patriotikoko beteranoa zen Nikolai Ilitx Tolstoi kondearen (1794\u20131837) eta Mariya Tolstaya printzesaren (1790\u20131830) bost seme-alabetatik laugarrena izan zen. Bere ama bi urte zituela hil zitzaion eta aita bederatzi urte zituenean Tolstoi eta bere anai-arrebak senideek hazi zituzten, izebak arduratuz haren eta lau anaien heziketaz, atzerriko maisuek ere parte hartuz. \n1844an, zuzenbidea eta ekialdeko hizkuntzak ikasten hasi zen Kazango Unibertsitatean, non irakasleek \"ikasteko ez zuen balio eta nahi ere ez\" deskribatu zuten. Tolstoik unibertsitatea ikasketen erdian utzi zuen, Yasnaya Polyanara itzuli zen eta gero denbora asko eman zuen Moskun, Tula eta San Petersburgon, bizimodu laxo eta lasaia eginez. Garai horretan hasi zen idazten, bere lehen eleberria \"Haurtzaroa\" barne, 1852an argitaratu zen bere gaztaroko fikziozko kontakizuna. 1851n, jokoan zor handiak egin ondoren, anaia nagusiarekin Kaukasora joan zen armadan sartzeko. Tolstoi Artilleria ofizial gazte gisa aritu zen Krimeako Gerran, eta Sebastopolen egon zen 1854\u201355ean 11 hilabeteko setioan, Txernaiako gudua barne. Gerra garaian bere ausardia aitortu zioten eta teniente mailara igo zuten. Baina izututa zegoen gerran izandako hildakoen kopuruarekin, eta Krimeako Gerra amaitu ostean armada utzi zuen.\nLehen obrak.\nLehen idazkiekin arrakasta handia lortu zuen, bereziki \"Haurtzaroa (Detstvo\" )(1852), \"Nerabezaroa (Otrotxestvo(\" (1854), \"Gaztaroa\" \"(Junost\")(1857) narrazio autobiografikoekin, eta \"Sebastopoleko kontakizunak\" (\"Sevastopolskiie rasskazy)\" (1855-1856,) gerraren inguruko narrazioen bildumarekin. \n1856an armada utzi zuen, eta bi urtez Europan zehar ibili zen (Frantzia, Suitza, Italia, Alemania). Bidaia horietan jende asko ezagutu zuen, hala nola Pierre-Joseph Proudhon, Aleksandr Herzen, eta Charles Dickens. Europako burgesiaren materialismoa eta egoismoa salatu zituen \"Luzerna\" (\"Liutsern)\" (1857-1858,) lan autobiografikoan.\n1860an bere etxaldera biltzea erabaki ondoren, eta nekazarien egoeraz kezkaturik eta beraien seme-alaben heziketaz arduraturik, eskola bat eta aldizkari pedagogiko bat sortu zituen (1862). Gaztetan irakurriak zituen Jean-Jacques Rousseauren idazkien eraginpean, zibilizazio usteletik urrun naturarekin bat egiten duen bizitza kontatzeari ekin zion, 1863an argitaratu zuen kontakizun-bilduman: \"Kosakoak\" (\"Kazaki).\" \nArmadan izandako esperientziak eta 1857an eta 1860-61ean Europan zehar egindako bi bidaiak Tolstoi gizarteko egile disolutu eta pribilegiatu izatetik anarkista ez-biolento eta espiritual bihurtu zuten. Bide beretik jarraitu zuten beste batzuk Alexander Herzen, Mikhail Bakunin eta Peter Kropotkin izan ziren. 1857ko bisitan, Tolstoi Parisen exekuzio publiko baten lekuko izan zen, bere gainerako bizitzan esperientzia traumatikoa bilakatuko zena. Vasily Botkin bere lagunari idatzitako gutun batean, Tolstoik hauxe idatzi zuen: \"Egia da Estatua bere herritarrak esplotatzeko ez ezik, batez ere usteltzeko diseinatutako konspirazio bat dela... Aurrerantzean, ez dut inoiz inongo gobernurik zerbitzatuko\". Tolstoiren indarkeriarik gabeko edo ahimsa kontzeptua indartu egin zen, Tirukkural-en alemanezko bertsioa irakurri zuenean. Geroago, Mahatma Gandhi-ri idatzi zion bere \u201cEskutitz bat hindu bati\u201d \u00a0esker txertatu zuen kontzeptua, Gandhi gazteak berarekin bere aholkua bilatzen zuenean.\nObra nagusiak.\nZazpi urteko lanaren ondoren (1863-1869) Napoleonen aurkako gerren garaian (1805-1815) girotutako \"Gerra eta bakea\" (\"Voina i mir\") eleberria idatzi zuen. Mendebaldeko eleberriaren historian gailenetarikoa den eleberri horretan, frantses inbasioa jasan zuten pertsona askoren bizipenak eta analisi psikologiko xeheak bildu zituen gizarte-egoerari buruzko oharpenekin batera. \nGero, 1873tik 1877ra \"Anna Karenina\" idatzi zuen, autorearen bigarren obra nagusia. Eleberri konplexua da, gizarteko konbentzioetan harrapatuta dagoen emakume baten eta Liovin lur-jabe filosofo baten istorio paraleloak kontatzen ditu bertan. \n1860-61 urteetan egin zuen bidaia europarra bere garapen politikoa eta literarioa moldatu zuen Victor Hugo ezagutu zuenean. Tolstoik Viktor Hugoren \"Miserableak\" amaitu berria irakurri zuen. Hugoren eleberrian eta Tolstoiren \"Gerra eta bakea\" eleberriko gudu-eszenen antzeko ebokazioak eragin hori adierazten du. Tolstoiren filosofia politikoan ere eragina izan zuen 1861eko martxoan Pierre-Joseph Proudhon anarkista frantsesari egindako bisitak, orduan Bruselan berezko izen batekin bizi zena erbestean. Tolstoik Proudhonen hurrengo argitalpena errepasatu zuen, \"Gerra eta bakea\", eta geroago bere maisulanaren izenburua erabili zuen. Hezkuntzari buruz hitz egin zuten bi gizonek, Tolstoik bere hezkuntza-koadernoetan idatzi zuenez: \u00abProudhonekin izandako elkarrizketa hau kontatzen badut, nire esperientzia pertsonalean, hezkuntzaren eta inprimategiaren garrantzia ulertzen zuen gizon bakarra zela erakusteko da. prentsa gure garaian\".\nIlusioz piztuta, Tolstoi Yasnaia Polyanara itzuli zen eta 1861ean Errusiako nekazarien seme-alaben hamairu eskola sortu zituen. Tolstoi eskolen printzipioak deskribatu zituen 1862ko \"Yasnaia Polyanara Eskola\" idazlanean. Bere hezkuntza-esperimentuak labur iraun zuen, neurri batean polizia sekretu tsaristaren jazarpenagatik. Hala ere, A.S. Neileren iritziz, Yasnaya Polyanako eskola hezkuntza demokratikoaren teoria koherente baten lehen adibidea dela esan daiteke.\nBizitza pertsonala.\n1860an bere anaia Nikolairen heriotzak eragina izan zuen Tolstoirengan, eta ezkontzeko gogoa ekarri zuen. 1862ko irailaren 23an, Tolstoi Sophia Andreevna Behrs-ekin ezkondu zen, hamasei urte gazteagoa eta gorteko mediku baten alaba zena. Sonya deitzen zioten, Sofiaren errusiar txikigarria, bere familia eta lagunek. 13 seme-alaba izan zituzten, bost oso gazterik hilak: \nEzkontza grina sexual eta sentiberatasun ezak markatu zuten hasieratik, Tolstoik ezkondu bezperan bere egunerokoak eman zizkionean, bere iragan sexual zabala eta bere etxaldeko morroietako batek seme bat eman izana zehaztuz. Hala ere, euren lehen ezkontza zoriontsua izan zen eta Tolstoiri askatasun handia eta laguntza sistemari \"Gerra eta bakea\" eta \"Anna Karenina\" konposatzeko aukera eman zioten, Sonya bere idazkari, erredaktore eta finantza arduradun izanik. Soniak bere lan epikoak eskuz kopiatzen zituen behin eta berriz. Tolstoik \"Gerra eta bakea\" argitaratzen jarraituko zuen, eta azken zirriborroak garbi eduki behar zituen argitaratzaileari emateko.\nAzken garaia.\nBi eleberri errealista horiek mundu osoan ezagutarazi zuten Tolstoi. \"Anna Karenina\" idaztean \"Aitorpena\" \"(Ispoved)\" (1882,) obran azalduriko krisi espiritual sakona bizi izan zuen. Ateismoa utzi eta sinesmenera bihurtu zen; kristautasun ebanjeliko berezi batera (kristau-anarkismoa) aldatuz, halako moldez non gobernu edo Eliza antolatu ororen agintea eta jabetza pribatua ukatzen zituen. Ebanjelioa naturaz gaindiko elementuez gabetzen zuen, elkarrenganako maitasuna eta bortxarik ez erabiltzea aldarrikatzeaz batera. \n1901ean Errusiako Eliza Ortodoxoak eskumikatu zuen. Bere ideiak azaltzearren, saiakerak eta obra dramatikoak idazteari ekin zion. Nolanahi ere, autorearen jenioa eleberri laburren sailean nabarmendu zen gehienbat: \"Ivan Ilitxen heriotza\" \"(Smert Ivana Ilitxa)\" (1886); \"Zenbat lur behar ditu gizon batek?(Mnogo li txeloveku zemli nuzhno) (1886); Kreutzer Sonata (Kreitserova sonata)\" (1889) eta \"Nagusi eta morroi (Khoziain i rabotnik)\" (1895). \n1899an hirugarren eleberri luzea argitaratu zuen, \"Pizkundea (Voskreseniie\"). Bertan noble baten eta prostituta baten arteko harremanak kontatzen ditu. Azken urteetan, halaber, kontakizun nabarmenak egin zituen, hala nola \"Aita Sergio\" \"(Otets Sergi)\" (1890-1898,) edo \"Khadzhi-Murat\" (1896-1904). Urte horietan munduko alde guztietatik zetorren jendea Jasnaia Polianara, idazlearen nortasunak eta ideiek erakarrita. Nekazari-lanetan ari ohi zen eta, bere printzipioei leial eusteko, argitaratutako obrengatik ez zuen etekin ekonomikorik nahi.\nEmazteak ez zituen ez senarraren ideiak ez eta dizipuluak onartzen, eta bien arteko gatazkak etengabeak ziren. A. N. Wilsonek beren elkarren geroko bizitza, literaturaren historiako zorigaiztokoenetako bat bezala deskribatu du. Tolstoik emaztearekin zuen harremana gaiztotu egin zen bere sinesmenak gero eta erradikalagoak bilakatu ziren heinean Bizitzaren azkeneko hamar urteetan Tolstoiren ospea handia zen Errusian eta mundu osoan, baina horrek, heredatutako eta irabazitako aberastasunak baztertu nahi zituela ikusi zuen, bere aurreko lanen egile-eskubideei uko egitea barne.\nHeriotza.\nHil baino lehentxeago, bere osasuna egunero zaintzen zuten familiaren kezka zen. Halaber, azken egunetan hiltzeari buruz hitz egin eta idatzi zuen. Bere bizimodu aristokratikoari uko eginez, 82 urteko zela 1910eko urriaren 28an etxetik alde egin zuen neguko gau batean. Ezkutuan irtetea emaztearen tiradatik ihes egiteko itxurazko saiakera bat izan zen. Haren irakaspen askoren aurka hitz egin zuen, eta azken urteotan inbidia handitu zitzaion Tolstoiar \"diszipuluei\" egiten zion arretagatik. Tolstoi pneumoniak jota hil zen hamar egun geroago Astapovoko tren geltokian, hegoalderantz egun bateko tren bidaiaren ostean. Geltokiko buruak Tolstoi bere apartamentura eraman zuen, eta bere mediku pertsonalak iritsi ziren eta morfina zein kanfor injekzioak eman zizkioten.\nHaren hileta-prozesiorako sarbidea mugatzen saiatu zen polizia, baina milaka baserritar ibili ziren kaleetan. Hala ere, batzuei esaten entzun zitzaien, \u00abnobleren bat hil zela\u00bb jakiteaz gain, Tolstoiri buruz ezer gutxi zekitela. Iturri batzuen arabera, Tolstoi bere bizitzako azken orduak maitasuna, indarkeria eza eta georgismoa predikatzen eman zituen treneko bidaiariekin.\nEgoera horri ihes egin nahirik, Tolstoi familiako kide batzuk 1905eko Errusiako Iraultzaren eta Sobietar Batasunaren sorreraren ondoren utzi zuten Errusia, eta gaur egun senide eta ondorengo asko Suedian, Alemanian, Erresuma Batuan, Frantzian eta Estatu Batuetaan bizi dira. Tolstoiren semea, Lev Lvovich Tolstoi kondea, Suedian finkatu zen eta suediar emakume batekin ezkondu zen. Leo Tolstoiren azken biloba, Tatiana Tolstoi-Paus kondesa, 2007an hil zen Suediako Herresta jaurerrian, Tolstoiren ondorengoen jabetzakoa zenekoan. Viktoria Tolstoi jazz abeslari suediarra ere Tolstoiren ondorengoa da.\nBere birbilobetako bat, Vladimir Tolstoi (1962), Yasnaya Polyana museoko zuzendaria da 1994tik eta kultura arloetako Errusiako presidentearen aholkularia 2012tik. Ilya Tolstoiren birbiloba, Pyotr Tolstoi, kazetari eta telebista aurkezle ezaguna da, eta baita Duma estatuko diputatua ere 2016tik. Bere lehengusu Fyokla Tolstaya (Anna Tolstaya izenarekin 1971n jaioa), Nikita Tolstoi sobietar eslaviar goraipatuaren alaba (1923-1996), kazetari, telebista eta irrati aurkezle errusiarra ere bada.\nNobelak eta fikziozko lanak.\nErrusiako literaturaren erraldoietakotzat hartzen da Tolstoi; bere lanen artean aipagarrienak \u00a0\"Gerra eta bakea\" eta \"Anna Karenina\" eleberriak, eta \"Hadji Murad\" eta \"Ivan Ilitxen heriotza\" bezalako nobelak daudela. Tolstoiren lehen lanek, \"Haurtzaroa\", \"Nerabezaroa\" eta \"Gaztaroa\" (1852\u20131857) eleberri autobiografikoak dira, lurjabe aberats baten semea eta bere nekazarien arteko amildegiaz ohartu zen geldoaz kontatzen dutenak. Gerora sentimental gisa baztertu zituen arren, Tolstoiren bizitzaren zati handi bat agerian geratzen da. Garrantziari eusten diote hazitako istorio unibertsalaren kontu bezala. Tolstoi bigarren teniente gisa aritu zen artilleria erregimentu batean Krimeako Gerran, bere \"Sebastopoleko kontakizunetan\" kontatua. Borrokan izandako esperientziak ondorengo bakezaletasuna pizten lagundu zion, eta bere azken lanetan gerraren izugarrikeria errealista irudikatzeko materiala eman zion.\nBere fikzioa etengabe saiatzen da bizi izan zen Errusiako gizartea modu errealistan transmititzen. \"Kosakoak\" (1863) kosakoen bizitza eta jendea deskribatzen ditu, neska kosako batekin maiteminduta dagoen errusiar aristokrata baten istorio baten bidez. \"Anna Kareninak\" (1877) gizartearen konbentzioek eta faltsukeriak harrapatutako emakume adultero baten istorio paraleloak eta lur-jabe filosofiko batena (Tolstoiren antzerakoa) kontatzen ditu, baserritarrekin batera lan egiten duena eta haien bizitza erreformatu nahi duena. Tolstoik bere bizitzako esperientzietatik ez ezik, bere irudiko pertsonaiak ere sortu zituen, hala nola Pierre Bezukhov eta Andrei printzea \"Gerra eta bakean\", Levin \"Anna Karenina\"n eta, neurri batean, Nekhlyudov printzea \"Berpizkundean\". Richard Pevear-ek, Tolstoiren lan asko itzuli zituenak, Tolstoiren sinadura estiloari buruz honakoa esan zuen: \"Bere lanak probokazioz eta ironiaz beteta daude, tresna erretoriko zabal eta garatuekin idatzita.\"\n\"Gerra eta bakea\", oro har, inoiz idatzi den eleberririk handienetakoa dela uste da, bere zabaltasun eta batasun dramatikoagatik nabarmena. Bere mihise zabalak 580 pertsonaia ditu, asko historikoak eta beste batzuk fikziozkoak. Familia bizitzatik Napoleonen egoitzara igarotzen da, Errusiako Alexandro I.aren gortetik Austerlitz eta Borodinoko gudu zelaietara. Eleberrirako Tolstoiren jatorrizko ideia \u201cAbendutarren matxinada\u201dren zergatiak ikertzea zen, nahiz eta azken kapituluetan soilik aipatu gaia, eta hortik ondoriozta daiteke Andrei Bolkonskiren semea Abendutar bat bilakatu zela. Eleberriak Tolstoiren historiaren teoria aztertzen du, eta bereziki Napoleon eta Alexandro I. bezalako gizabanakoen garrantzi hutsala. Harrigarri samarra, Tolstoik ez zuen \"Gerra eta bakea\" nobelatzat hartu (ez ta garai hartan idatzitako errusiar fikzio handi asko nobelatzat hartu ere). Ikuspegi hori ez da hain arraroa bihurtzen kontuan hartzen bada Tolstoi eskola errealistako eleberrigilea zela, eta eleberria XIX. mendeko bizitzako arazo sozial eta politikoak aztertzeko esparrutzat hartzen zela. \"Gerra eta bakea\" (Tolstoirentzat benetan prosan idatzitako epopeia bat dena) ez zen beraz sailkatu. Tolstoik uste zuen \"Anna Karenina\" izan zela bere lehen benetako eleberria.\n\"Anna Karenina\"ren ondoren, Tolstoi gai kristauetan zentratu zen, eta bere azaken eleberrietan, hala nola \"Ivan Ilitxen heriotza\" (1886) eta \"Zer egin behar da\"?, kristau filosofia anarko-pazifista erradikala garatu zuen, eta ondorioz 1901ean Errusiako Eliza Ortodoxotik eskumikatzera eraman zuen. \"Anna Karenina\" zein \"Gerra eta bakeari\" egindako laudorio guztiengatik, Tolstoik bi lanak baztertu egin zituen geroago bere bizitzan, errealitatearen egia ez zen zerbait bezala.\n\"Berpizkundea\" eleberrian, Tolstoi gizakiak egindako legeen injustizia eta eliza instituzionalizatu baten hipokresia agerian uzten saiatzen da. Era berean, Tolstoik Georgismoaren filosofia ekonomikoa ere aztertzen eta azaltzen du, haren bizitzaren amaieran oso defendatzaile indartsua izan baitzen.\nTolstoi poesia idazten ere saiatu zen, soldadutza garaian idatzitako zenbait soldadu-kanturekin, eta maitagarrien ipuinak bertsotan, hala nola \"Volga-bogatyr\" eta \"Oaf\" , herri-kanta nazionaltzat hartuak. 1871 eta 1874 bitartean idatzi ziren Errusiako bere \"Irakurketa Libururako\", lau liburukitan (guztira 629 ipuin, hainbat generotan) idatzitako ipuin laburren bilduma, \"Azbuka Berriarekin\" batera argitaratua eta ikasleei zuzendua. Dena den, eszeptikoa zen poesiarekin genero gisa. Ezaguna da bere esaera \u201cPoesia idaztea goldean eta dantzan aldi berean aritzea bezala da.\" Valentin Bulgakoven arabera, poetak kritikatzen zituen, baita Alexander Pushkin ere, haien epiteto \"faltsuak\" errimatzeko besterik ez zirelako erabiltzen.\"\nBeste egile batzuen balorazio kritikoa.\nTolstoiren garaikideek omenaldi handiak egin zizkioten. Fiodor Dostoievskik, Tolstoi baino hogeita hamar urte lehenago hil zenak honen eleberriak miresten zituen (eta, alderantziz, Tolstoik ere miresten zuen Dostoievskiren lana). Gustave Flaubertek, \"Gerra eta bakea\"ren itzulpena irakurtzean, zera esan zuen: \"Ze artista eta zelako psikologoa!\" Anton Txekhovek, Tolstoi bere baserrian maiz bisitatzen zuenak, hauxe idatzi zuen: \"Literaturak Tolstoi bat daukanean, erraza eta atsegina da idazle izatea; nahiz eta zuk zeuk ezer lortu ez duzula eta oraindik ezer lortzen ez duzula jakin, hori ez da horrenbestekoa. ikaragarria izan daitekeen arren, Tolstoik denontzat lortzen baitu. Egiten dituenak literaturan inbertitutako itxaropen eta nahi guztiak justifikatzeko balio du\u00bb. XIX. mendeko Matthew Arnold poeta eta kritikari britainiarrak zioen \"Tolstoiren eleberri bat ez da artelan bat, bizitzaren zati bat baizik\". Isaac Babelek esan zuen: \u00abMunduak berez idatziko balu, Tolstoik bezala idatziko luke\u00bb.\nGeroagoko eleberrigileek Tolstoiren artea estimatzen jarraitu zuten, baina batzuetan kritika ere adieraziz. Arthur Conan Doyle-k idatzi zuen: \"Bere seriotasunak eta bere xehetasunen ahalmenak erakartzen nau, baina bere eraikuntza laxotasunak eta bere mistizismo zentzugabeak eta praktika ezinak uxatzen nau\". Virginia Woolfek \"nobelagile guztien artean handiena\" izendatu zuen. James Joycek adierazi zuenez, \"ez da inoiz aspergarria, inoiz ergela, inoiz nekatuta, inoiz pedantea, inoiz ez antzerkizalea!\" Thomas Mannek idatzi zuen Tolstoiren itxuraz iruzurrik gabeko artea: \"Gutxitan egin izan zen arte-lana naturaren hain antzekoa\". Vladimir Nabokovek superlatiboak pilatu zituen \"Ivan Ilitxen heriotza\" eta \"Anna Karenina\"ren gainean, baina zalantzan jarri zuen ordea, \"Gerra eta bakea\"ren ospea, eta gogor kritikatu zituen \"Pizkundea\" eta \"Kretutzer Sonata\". Harold Bloom kritikariak \"Hadji Murat\"-i deitu zion \"nire harribitxi pertsonala prosa-fikzioko lan sublimeari, niretzat munduko istoriorik onena.\"\nSinesmen etikoak, politikoak eta erlijiosoak.\nSchopenhauer.\nArthur Schopenhauerren \"Mundua nahi eta errepresentazio bezala\" irakurri ondoren, Tolstoi pixkanaka-pixkanaka obra horretan eutsitako moral aszetikora bihurtu zen, goi-klaseentzako bide espiritual egoki gisa. 1869an idatzi zuen: \"Ba al dakizu zer suposatu duen uda honek niretzat? Schopenhauerren etengabeko harrokeriak eta inoiz bizi izan ez ditudan gozamen espiritual sorta bat... ikasle batek ez du inoiz bere ikastaroan hainbeste ikasi, nik uda honetan bezala\u00bb.\n\"Aitorpena\"ren VI. kapituluan, Tolstoik Schopenhauerren lanaren azken paragrafoa aipatu zuen. Azaltzen du nola bere buruaren erabateko ukapenak beldurtu beharreko ezereztasun erlatiboa besterik ez duela eragiten. Tolstoi harritu egin zen kristau, budista eta hinduen uko aszetikoa santutasunerako bidea zela deskribatzeak. Schopenhauerren kapitulu etikoetan ugariak diren honelako pasarteak irakurri ondoren, errusiar nobleak pobrezia eta borondatearen ukazio formala aukeratu zituen: \u201cBaina betiereko salbamenerako nahigabeko sufrimenduaren (jende txiroaren aldetik) behar hori bera ere adierazten da (Mateo 19:24): \u00abErrazagoa da gamelu bat orratz baten begitik igarotzea baino, gizon aberatsa Jainkoaren erreinuan sartzean\u00bb. Hori dela eta, beren betiko salbazioari buruz oso serio zeudenek, borondatezko pobrezia aukeratu zuten patuak hori ukatu zienean eta aberastasunean jaio zirenean. Horrela Buda Sakyamuni printze jaio zen, baina borondatez eskalearen makila hartu zuen; eta Asisko Frantzisko, ordena eskaleen fundatzaileari, gaztetxo bat zelarik, noble guztien alabak elkarrekin eserita zeudenean, galdetu zioten: \"Orain Frantzisko, ez al duzu laster aukeratuko edertasun hauetatik?\" eta berak erantzun zuen: \u00abAskoz ederragoa den hautua egin dut!\u00bb. \"Nor?\" \"Txirotasuna\", Handik gutxira gauza guztiak abandonatu eta eskale bezala zehar ibili zen.\"\nKristautasuna.\n1884an, Tolstoik \"Sinesten dudana\" izeneko liburua idatzi zuen, non bere kristau sinesmenak argi eta garbi aitortu zituen. Jesukristoren irakaspenetan sinestea berretsi zuen eta bereziki eragin zion Mendiko Predikuak, eta beste masaila ipintzearen aginduak, \"indarrez gaizkiari erresistentziarik ez jartzeko\" eta bakezaletasunaren doktrina gisa ulertzen zuena, pazifismoa eta indarkeriarik eza. \"Jainkoaren erreinua zure barnean dago\" lanean, Elizaren doktrina okertzat jo zuela azaldu zuen, Kristoren irakaspenen \u00abperbertsioa\u00bb egin zuelako. Tolstoik kuakero amerikarren gutunak ere jaso zituen, George Fox, William Penn eta Jonathan Dymond bezalako kristau kuakeroen indarkeriarik gabeko idazlanak ezagutarazi zizkiotenak. Geroago, \"Tolstoiren Biblia\"ren hainbat bertsio argitaratu ziren, bera gehien oinarritu ziren pasarteak adieraziz, eta zehazki Jesusen hitzak.\nTolstoik uste zuen benetako kristau batek zoriontasun iraunkorra aurki zezakeela barne perfekzioa lortzeko ahalegina eginez, hurkoa eta Jainkoa maitatzeko Itun Berriko \u201cAgindu Handia\u201d jarraituz, Elizaren edo estatuaren gidaritza baino. Kristoren irakaspenetan oinarritutako bere filosofiaren beste atributu bat gatazken aurrean erresistentzia-eza da. Tolstoiren \"Jainkoaren erreinua zure baitan dago\" liburuko ideia honek zuzenean eragin zuen Mahatma Gandhi, eta baita indarkeriarik gabeko erresistentzia mugimenduetan ere gaur egunera arte.\nTolstoik uste zuen aristokrazia pobreentzat zama bat zela. Lur-jabetza pribatuaren eta ezkontzaren erakundearen aurka egin zuen, eta kastitatea eta sexu-abstinentzia balioesten zituen (\"Aita Sergio\"-n eta \"Kreutzer Sonata\"ren hitzaurrean jorratu zituen), Gandhi gazteak ere atxikitako idealak. Tolstoiren grina bere ikuspegi moral zorrotzen sakonetik islatzen da bere azken lanetan. Adibide bat Sergio Aita Sergioren tentazioaren sekuentzia da. Maxim Gorkik kontatzen du nola Tolstoik behin irakurri zuen pasarte hau bere eta Anton Txejoven aurrean, eta Tolstoi malko artean hunkitu zen irakurketaren amaieran. Botere arraroko geroagoko pasarteen artean, Ivan Ilitxen heriotza, eta Maisu eta gizakiaren protagonistek jasandako krisi pertsonalak daude, non lehenengoan pertsonaia nagusia eta bigarrenean irakurlea protagonisten bizitzaren ergelkeriaz jabetzen diren. \n1886an, Tolstoik poligenismoa gezurtatu zuen lehen antropologo Nicholas Miklouho-Maclay esploratzaile eta antropologo errusiarrari, gizateriaren arraza desberdinak espezie ezberdinetakoak zirela ukatzen zuenari, honakoa idatzi zion: \"Zu izan zinen zalantzaz gaindi frogatu zuen lehena zure esperientziagatik, pertsona nonahi pertsona dela, hau da izaki atsegina eta gizartekoia, zeinarekin komunikazioa adeitasunaren eta egiaren bidez ezarri daitekeela eta ezarri behar dela, eta ez arma edo izpirituaren bidez\".\nAnarkismo kristaua.\nTolstoik eragin handia izan zuen anarkista kristauaren pentsamenduaren garapenean. Tolstoik uste zuen kristau izateak bakezalea izatea eskatzen zuela. Gobernuek itxuraz saihestezinak diren gerra egiteak salatzeagatik hartua izan zen filosofo anarkistatzat. \nTolstoitarrak bere lagunekin sortutako talde anarkista kristau txiki bat izan ziren, hala nola Vladimir Txertkov (1854\u20131936), Tolstoiren erlijio-irakaspenak zabaldu zituena. 1892tik aurrera, sarri hainbat tolstoiar defendatuko zituen Vasily Maklakov ikasle-aktibistarekin bildu zen. Errusiar jatorriko Doukhobor talde erlijiosoaren patua ere eztabaidatu zuten. Peter Kropotkin filosofoak Tolstoiri buruz idatzi zuen 1911ko Encyclop\u00e6dia Britannicako anarkismoari buruzko artikuluan.\nBere pertsona anarkista izendatu gabe, XV eta XVI. mendeetako herri mugimendu erlijiosoetako bere aurrekoek bezala, Chojeckik, Denk eta beste hainbatek, Tolstoik jarrera anarkista hartu zuen estatuari eta jabetza eskubideei dagokienez, bere ondorioak izpiritu orokorretik ateraz, hots, Jesusen irakaspenetatik eta arrazoiaren beharrezko aginduetatik. Bere talentuaren indar guztiarekin, Tolstoik (batez ere \"Jainkoaren erreinua zure barnean\" dago lanean) kritika indartsua egin zuen elizaren, estatuaren eta legearen osotasunari, eta bereziki garaiko jabetza legeei. Estatua gaiztoen mende zegoela deskribatzen zuen, indar basatien laguntzaren bidez. Ongi antolatutako gobernu bat lapurrak baino askoz arriskutsuagoa dela zioen. Elizari, estatuari eta indarrean zeuden ondasunen banaketari kritika zorrotza egiten zien, eta Jesusen irakaspenetatik ondorioztatzen zuen erresistentzia-eza eta gerra guztien erabateko gaitzespenaren araua. Haren argudio erlijiosoak, hala ere, hain ondo konbinatzen ziren egungo gaitzen behaketa desafektibo batetik hartutako argudioekin, non bere lanen zati anarkistek irakurle erlijioso eta ez-erlijiosoak erakartzen zituzten.\nBizitzako azken 20 urteetan zehar ehunka saiakeratan, Tolstoik estatuaren kritika anarkista errepikatu zuen eta Piotr Kropotkinen eta Pierre-Joseph Proudhonen liburuak gomendatu zituen irakurleei, anarkismoaren bide iraultzaile bortitzen aldeko apustua baztertuz. 1900eko \"Anarkiaz\" saiakeran idatzi zuen: \"Anarkistek arrazoia dute denetan; indarrean dagoen ordena ezeztatzean, eta Aginpiderik gabe ezingo litzatekeela izan Agintearena baino indarkeria okerragoa dauden baldintzetan. Anarkia iraultza batek eratu dezakeela pentsatzean bakarrik daude oker. Baina gobernu boterearen babesik behar ez duten gero eta jende gehiago egoteak bakarrik ezarriko du... Iraultza iraunkor bakarra egon daiteke, morala: barneko gizakiaren birsorkuntza\". Hala ere, Tolstoik arriskuak hartu zituen Errusian pentsalari anarkisten debekatutako argitalpenak zabaltzeko, eta Kropotkinen 1906an San Petersburgon legez kanpo argitaratutako \"Matxino baten hitzak\"-ren frogak zuzendu zituen.\nPazifismoa.\n1908an, Tolstoik \"Gutuna hindu bati\" idatzi zuen indarkeria ezaren sinesmena, Indiak kolonial agintetik independentzia lortzeko bide bezala adieraziz. 1909an, Gandhik gutunaren kopia bat irakurri zuen Hegoafrikan aktibista bilakatzen ari zela. Tolstoiri idatzi zion egilea zela frogatzeko, eta horrek korrespondentzia gehiago ekarri zuen. Tolstoiren \"Jainkoaren erreinua zure barnean dago\" lanak ere lagundu zion Gandhiri indarkeriarik gabeko erresistentziaz konbentzitzen, bere autobiografian aitortu zuen zorra, Tolstoi \"gaur egungo garaiak sortu duen indarkeriarik gabeko apostolurik handiena\" izendatuz. Haien gutuneriak urtebete baino ez zuen iraun, 1909ko urritik Tolstoi 1910eko azaroan hil zen arte. Baina Gandhik \u201dTolstoi etxaldea\" izena ematera eraman zuen Hegoafrikako bere bigarren kanpalekuari. Bi gizonek begetarianismoaren merituetan sinesten zuten, Tolstoiren hainbat saiakeren gaia zena.\nBoxerren matxinadak Txinako filosofiarekiko interesa piztu zuen Tolstoin. Txinazale ospetsua zen, eta Konfuzioren eta Lao Ziren lanak irakurriak zituen. Tolstoik \"Txinako jakituria\" eta beste testu batzuk idatzi zituen. Tolstoi Gu Hongming intelektual txinatarrarekin idazten zen, eta Txina nekazaritza-nazio bat izaten jarraitzea gomendatu zuen, eta ez Japonia bezalako erreformatua. Tolstoi eta Gu, Kang Youweik egindako \u201cEhun Eguneko Erreforma\u201dren aurka zeuden eta erreforma mugimendua arriskutsua zela uste zuten. Tolstoiren indarkeriarik gabeko ideologiak, talde anarkista txinatarraren sozialismoaren azterketaren pentsamendua moldatu zuen.\nBestalde, Tolstoik \u201cZortzi Nazioen Aliantzak\u201d Txinako Boxerren Matxinadan, Filipino-Amerikar Gerran, eta Bigarren Boer Gerran egindako esku-hartzea salatu zuen.\nTolstoik Boxerren Matxinada goraipatu zuen bitartean, Zortzi Nazioen aliantzako errusiar, alemaniar, amerikar, japoniar eta beste tropen ankerkeriak gogor kritikatu zituen. Arpilaketen, bortxaketen eta hilketen berri izan zuen, eta tropak hilketa zein \u00abkristauen basakeria\u00bb salatu zituen. Ankerkeriaren erantzule nagusiak Nikolas II.a tsarra eta Wilhelm II.a Kaiserra izendatu zituen. Esku-hartzea \"bere injustizia eta krudelkeria izugarriagatik\" adierazi zuen. Gerra beste intelektual batzuek ere kritikatu zuten, hala nola Leonid Andreyev eta Maximo Gorkik. Kritikaren zati gisa, Tolstoik \"Txinako herriari\" izeneko gutuna idatzi zuen. 1902an, gutun ireki bat idatzi zuen Nikolas II.ak Txinan izandako jarduerak deskribatzen eta salatzen zituena.\nTolstoi esperanto mugimenduaren aldeko nagusia ere bilakatu zen. Doukhobortarren sinesmen bakezaleengatik txundituta geratu zen, eta haien jazarpenaren berri nazioarteko komunitatean eman zuen, 1895ean protesta baketsuan armak erre zituzten ondoren. Doukhoborrei Kanadara emigratzen lagundu zien. Menonitei ere inspirazioa eman zien, gobernuaren eta gerraren aurkako sentimenduak zituen beste erlijio talde bat. 1904an, Tolstoik ondorengo Errusia-Japonia Gerra gaitzetsi zuen, eta Soyen Shaku apaiz budista japoniarrari idatzi zion adierazpen bakezale bateratua egiteko saiakera huts batean.\nGeorgismoa.\nBere bizitzaren amaiera aldera, Tolstoi georgismoaren teoria ekonomikoaz eta gizarte filosofiaz arduratu zen. Onargarritasunez sartu zuen \"Piztuera\" (1899) bezalako lanetan, bere eskumikurako arrazoi nagusia izan zen liburuan. Henry Georgeri buruz miresmen handiz hitz egin zuen, behin esanez: \"Jendeak ez du Georgeren irakaskuntzarekin eztabaidatzen; besterik gabe, ez dute ezagutzen. Eta ezinezkoa da bere irakaskuntzarekin bestela egitea, hura ezagutzen duenak ezin duelako besterik egin\". Halaber, Georgeren \u201cGiza arazoak\u201d aldizkarirako hitzaurre bat ere idatzi zuen. Tolstoik eta Georgek biek baztertu zuten lurraren jabetza pribatua (errusiako aristokraziaren diru-iturri garrantzitsuena, Tolstoik gogor kritikatu zuena). Era berean, zentralki planifikatutako ekonomia sozialistari uko egin zioten. Georgismoak administrazio bati lurren errenta kobratu eta azpiegituretan gastatzea eskatzen duenez, batzuek uste dute besarkada horrek Tolstoi bere ikuspegi anarkistetatik urrundu zuela. Dena den, orduz geroztik georgismoaren bertsio anarkistak ere proposatu dira. Tolstoiren 1899ko \"Piztuera\" eleberriak georismoari buruz zituen pentsamenduak aztertzen ditu, berak halako ikuspegia zuela iradokituz. Tokiko gobernantza duten komunitate txikiei proposatzen die ondasun komunetarako lurren errenta kolektiboak kudeatzea, oraindik ere estatuko erakundeak gogor kritikatuz, hala nola justizia sistema.\nEhiza.\nEhizazale amorratua zen aitaren bitartez sartu zen Tolstoi ehizan. Txikitatik ehizatzeko trebatu zen, bera ere ehiztari sutsu bilakatuz. Ezaguna zen ahate, galeper, igarabak etab ehizatzen. Esaterako, Tolstoik 1852ko martxoaren 23an idatzi zuen bere egunkarian: \"Eguraldi zoragarria zen, ehizara irten nintzen, gora eta behera ibiliz inguruko basoetan ordu batak arte. Bi ahate hil nituen\". \"Gerra eta Bakea\" eleberrian ehiza eszenak bildu zituen. Tolstoik hamarkadak eman zituen animaliak ehizatzen, baina 1880. inguruan geratu zen eta ehizaren aurkari irmoa bilakatu, hiltzearen inguruko kezka etikoengatik. 1890ean, Tolstoik Vladimir Txertkov-en \"Zlaia zabava\" ehizaren aurkako liburuxkaren hitzaurrea idatzi zuen: \"Mysli ob okhote\" (Denbora pasa gaiztoa: ehizari buruzko gogoetak). Tolstoi bere azken urteetan ehizaren aurka agertu bazen ere, ez zuen inoiz utzi zaldi gainean ibiltzeko zaletasuna.\nBegetarianismoa.\nTolstoi 1882an hasi zen begetarianismoan interesatzen lehen aldiz, baina dieta begetarianora bihurtzea prozesu luzea eta mailakatua izan zen. William Fayk (Vladimir Konstantinovich Geins) 1885eko udazkenean Tolstoi bisitatu zuen, eta begetarianoa bilakatzeko eragin zuen. 1887an, Tolstoi dieta begetarianoa jarraitzen zuen, noizean behin haragia jan arren. 1890etik aurrera bakarrik hartu zuen dieta begetariano zorrotza, eta ez omen zuen inoiz kontzienteki traizionatu. Sophia emazteak argudiatu zuen bere dieta begetarianoak ez ziola behar adina elikadura ematen eta bere digestio-gaixotasunei laguntzen ziola. Hala ere, Tolstoik esaten zuen bere osasuna ez zuela dietak kaltetzen, hobetzen baizik. Tolstoiren kritikariek, hala nola I. S. Listovskyk, zuen idazteko talentua gainbehera joan zela iradoki zuten, haragirik gabeko dieta hartu ondoren.\nTolstoi begetarianoa bihurtu zen arrazoi etiko eta espiritualengatik, haragirik gabeko dieta \"bizitzaren ikuspegi moral altuekin\" lotuz. Ehiza eta haragia jatea gaitz moraltzat hartzen zituen, animaliekiko alferrikako krudelkeria dakartelako eta lehengo ohiturez damutu zen. 1891n, Tolstoik Howard Williamsen \"The Ethics of Diet\" liburuaren kopia bat eskuratu zuen Chertkovengandik. Bere alabak errusierara itzuli zuten liburua, eta Tolstoik 1893an argitaratutako \"Lehen urratsa\" izeneko sarrera-saiakera idatzi zuen. Bere sarrera-saiakeran Tulako hiltegi batera egindako bisitan izandako esperientzia anker bat deskribatu zuen. Ikusi zuen krudelkeriak haragia dietatik kendu behar zelaren ustea baieztatu zen. Saiakeran idatzi zuen haragia jatea \"inmorala besterik ez dela, sentimendu moralaren kontrakoa den ekintza bat egitea baitakar, hiltzea\".\nDieta begetarianoa izan zuen bitartean, Tolstoi arrautzak jaten zituenn egunero, baina bere lagun batek galdetu zion arrautzak jatea bizitza kentzea bezalakoa ez ote zen. \"Bai, arrautzak jateari utzi behar nion. Hemendik aurrera behintzat utziko diot\". 1903rako, Horrela, arrautzak kendu zituen dietatik. Tolstoi bisitatu zuen Vasily Rozanov-ek adierazi zuen begetarianismoa beretzat bizitzeko modu bat zela, eta haragia eta arrautza nahasiak jaten ari ziren familia eta gonbidatuak inguratutako mahaian, Tolstoi zerealez egindako papilla (kasha) jaten zuen. A. D. Zutphen Holandako mediku-ikasle bati idatzitako gutun batean, Tolstoik idatzi zuen: \"Nire osasunak ez du kalterik izan; izan ere, nabarmen hobetu da esnea, gurina eta arrautzak, baita azukrea, tea eta kafea ere utzi ditudanetik. \" Tolstoik bere dieta begetarianoa deskribatu zuen: papilla, gari osoko ogia, aza edo patata zopa, artobeltza, patata egosia edo frijitua, eta sagar- konpota.\nOndarea.\nLeo Tolstoi kristau anarkistatzat eta ez sozialistatzat hartzen bazen ere, bere ideiak eta lanak pentsalari sozialistengan eragina izan zuten historian zehar. Gobernuen ikuspegi ez erromantikoa zuen, funtsean estatuko agintaritzaren beldurrak, funtzionarioen ustelkeriak eta gaztetatik jendea adoktrinatzeak elkarrekin eutsitako indar bortitzak zirelako. Ekonomiaren ikuspegiari dagokionez, biziraupeneko nekazaritza itzultzearen alde egin zuen. Bere ustez, ekonomia sinplifikatu batek ondasunen trukearen behar txikiagoa emango luke, eta beraz, lantegiak eta hiriak \u2013industriaren zentroak\u2013 zaharkituta geratuko lirateke.\n1944an, Nikolai Gudzii literatura historialari eta Erdi Aro Sobietarrean adituak 80 orrialde zituen Tolstoiren biografia idatzi zuen. Irakurleei erakusteko diseinatu zuen Tolstoik bere sentimendu bakezale eta abertzaleen aurkakoak berrikusiko zituela Bigarren Mundu Gerraren erdian bizirik balego. Aldi berean, Boris Eikhenbaum literatura jakintsu eta historialariak, Tolstoiri buruz egin zituen lehen lanen kontraste nabarmenean, eleberrigile errusiarra Robert Owen eta Henri Saint-Simon bezalako hasierako sozialista utopikoenekin bat zetozen norbait bezala irudikatu zuen. Eikenbaumek iradoki zuen eragin horiek Tolstoik norbanakoaren zoriontasunari eta nekazarien ongizateari buruz egindako enfasietan ikus daitezkeela. Eikenbaumek Tolstoiren erretratuetan izandako desadostasunak garaiko Errusia Sobietarreko presio politikoari egotz daitezke: funtzionario publikoek literatur jakintsuei presionatu zieten alderdien doktrinarekin bat egin zezaten.\nSobietar Errusian.\nTolstoiren idazkietatik \u201cTolstoitarren mugimendua\u201d sortu zen, eta bertako kideek bere lanak erabili zituzten indarkeriarik eza, hirigintzaren aurkako eta estatuaren aurkako iritziak sustatzeko. Tolstoi bera mugimenduarekin inoiz elkartu ez arren, edozein erakunde edo talde sartzearen aurka zegoenez, bere hamahirugarren haurra \"Alexandra (Sasha) L'vovna Tolstaya\" izendatu zuen bere lanen oinordeko, errusiar herriarentzat argitaratzeko asmoz. Bitartean, Tolstoik Vladimir Txertkov izendatu zuen \u2013Tolstoiren eskuizkribu asko gordetzen zituena\u2013 bere lanen editore. Jatorriz Tolstoik errusiar herria bere idatzien oinordeko bihurtu nahi zuen, baina garai hartan Errusiako legediak erabaki zuen ondasunak gizabanako batek bakarrik jarauntsi zezakeela.\n1917ko Errusiako Gerra Zibilaren ostean, aurretik zentsuratutako idatziak orain argitaratu ahal izan ziren, 1918ko azaroan literatur lan guztiak nazionalizatu baitzituzten. Alexandrak urte hauetan Tolstoiren lanen multzoak argitaratzen aritu zen: 1917tik 1919ra Zadruga argitaletxean lan egin zuen, Tolstoiren idazkiei buruzko hamahiru liburuxka argitaratzeko, lehenago Errusiako aginte inperialean zentsuratuak izan zirenak. Hala ere, Tolstoiren lanen bilduma osoa argitaratzea zailagoa izan zen. 1918ko abenduan, Hezkuntza Komisarioak 10 milioi errubloko diru-laguntza eman zion Chertkovi bere lanen edizio osoa argitaratzeko, baina ez zen inoiz gauzatu argitalpen eskubideak gobernuak kontrolatzen zituelako. Kooperatibak ere legez kanpo utzi zituzten Errusian 1921ean, Alexandra eta Chertkoventzat beste oztopo bat sortuz.\n1920ko hamarkadan, Tolstoiren Yasnaya Polyana etxaldea zigortu zuen estatu sobietarrak tolstoiarren komuna izateko. Gobernuak komunitate kristau hau baimendu zuen, tolstoiarrak bezalako sekta erlijiosoak errusiar nekazarientzat eredu izango balira bezala sentitzen zutelako. Sobietar gobernua zen etxaldearen jabea, vaina Alexandrak Yasnaya Polyanan eskaintzen zen hezkuntzaren gaineko eskumena zuen. Eskola sobietar gehienek ez bezala, Yasnaya Polyanako eskolatzeak ez zuen prestakuntza militaristarik eskaini, eta propaganda ateoa zabaldu zuen. Hala ere, denborarekin, tokiko komunistek Estatuaren gobernuaren aurka agertu ziren erakundea ekonomikoki sostengatzen zuelako, eta maiz salatu zuten etxaldea ikuskapenak egiteko eskatuz. 1928tik aurrera, sobietar erregimeneko kultura-politikaren aldaketa batek tokiko erakundeak hartzea ekarri zuen, Tolstoiren ondarea barne. 1929an Alexandrak Yasnaya Polianaren buruzagitza utzi zuenean, Hezkuntza eta Osasun komisarioak kontrola hartu zuen.\n1925ean, gobernu sobietarrak bere lehen Jubileu Batzorde bat sortu zuen, Tolstoiren jaiotzaren mendeurrena ospatzeko. Hasieran 13 kidek osatzen zuten, baina 38 kide izatera iritsi zen 1927an eratutako bigarren batzorde baten ondoren. Alexandra ez zen gobernuak emandako diruarekin konformatu, eta Stalinekin bildu zen 1928ko ekainean. Bileran, Stalinek esan zion gobernuak ezin zituela eman batzordeak eskatutako milioi bat errublo. Hala ere, Estatuko Argitaletxearekin akordio bat lortu zen 1928ko apirilean, Tolstoiren lanen 92 liburukiko bilduma bat argitaratzeko. Jubileuaren Ospakizunean, Anatoly Lunatxarski Hezkuntzarako Herri Komisarioaren buruak, hitzaldi bat eman zuen, non ukatu egin zituen gobernu sobietarra Tolstoiren eta bere legatuaren aurka zegoela zioten txostenak. Tolstoiren lanen Sobietar Batasuneko erregimenaren aurka jarri zuten alderdietan zentratu beharrean, alderdi bateratzaileetan jarri zuen arreta, hala nola Tolstoik berdintasunarekiko eta lanarekiko zuen maitasunean, bai eta Estatuarekiko eta jabetza pribatuarekiko zuen erdeinuan ere. Tolstoiren lanen 400 milioi ale baino gehiago inprimatu dira Sobietar Batasunean, eta Errusiako autore salduena bilakatu da.\nEragina.\nVladimir Leninek hainbat saiakera idatzi zituen Tolstoiri buruz, Errusiako gizarteari egindako kritikaren barruan kontraesana zegoela iradokiz. Leninen arabera, Tolstoi nekazariak gurtzen zituena eta errusiar gizarte inperialarekiko desadostasuna adierazten zuena, iraultzailea izan zitekeen bere kritiketan, baina bere kontzientzia politikoa ez zegoen erabat garatua iraultza baterako. Leninek pentsamolde hau erabiltzen du 1905eko Errusiako Iraultza aztertzerakoan. Berak \"nekazarien iraultza burgesa\" deitu zuenak, atzerapenagatik porrot egin zuela uste zuen: iraultzaileek Erdi Aroko zapalkuntza moduak desegin nahi zituzten, eta haien ordez herriko komuna zahar eta patriarkal bat jarri. Tolstoiren gaizkiaren aurkako erresistentziarik ezaren kontzeptuak 1905eko iraultzaren arrakasta oztopatu zuen, Leninen ustez mugimendua ez zelako militantea eta horrela autokraziari haiek zapaltzen utzi ziolako. Hala ere, Leninek bere idazkietan ondorioztatzen zuenez, Tolstoiren kritiketan kontraesan ugari egon arren, feudalismoaren eta kapitalismoaren aurkako gorrotoak sozialismo proletarioaren ataria markatzen zuen.\nHorrez gain, Tolstoik gaizkiari aurre ez egiteko zuen filosofiak eragina izan zuen Mahatma Gandhiren pentsamendu politikoan. Gandhi biziki hunkitu zuen Tolstoiren egiaren kontzeptuak, non bere ustez, sufrimendua murrizten duen edozein doktrinak balio du. Gandhirentzat zein Tolstoirentzat egia Jainkoa da, eta Jainkoa maitasun unibertsala denez, egiak maitasun unibertsala ere izan behar du. Gujarati hitza Gandhiren mugimendu ez bortitzerako \"satyagraha\" da, sadagraha hitzetik eratorria, \"sat\" hitza \"egiara\" itzultzen duena, eta \"agraha\" \"irmotasunera.\" Gandhiren satyagraha kontzeptua Tolstoik kristautasuna ulertzetik sortu zen, hindu tradiziotik baino gehiago.\nFilmetan.\nTolstoiren azken urteari buruzko filma, \"Azken geltokia\" (The last station), Jay Pariniren 1990eko eleberrian oinarritua, Michael Hoffman zuzendariak egin zuen Christopher Plummerekin Tolstoi lanean eta Helen Mirrenekin Sofya Tolstoya bezala. Bi antzezleak Oscar sarietarako izendatuak izan ziren beraien lanengatik. Idazleari buruzko beste film batzuk ere izan dira, besteak beste, 1912an hil eta handik bi urte eskasera egindako \"Agure handi baten irteera\" (Departure of a Grand Old Man), eta baita \"Zein ongi, zein fresko zeuden arrosak\" (How Fine, How Fresh the Roses Were) (1913), eta \"Leon Tolstoi\" (Lev Tolstoy), Sergei Gerasimovek 1984an zuzendu eta protagonista izan zuena.\nTolstoiren film galdu ospetsu bat ere badago, hil baino hamarkada bat lehenago egina. 1901ean, Burton Holmes irakasle estatubatuarrak Yasnaya Polyana bisitatu zuen Albert J. Beveridge AEBtako senatari eta historialariarekin. Hiru gizonak hizketan ari zirela, Holmesek Tolstoi filmatu zuen 60 mm-ko kamerarekin. Geroago, Beveridgeren aholkulariek filma suntsitzea lortu zuten, errusiar autorearekin biltzeak Beveridgek AEBko lehendakaritzara aurkezteko zituen aukerei kalte egingo ote zien beldurrez.\nObra.\n(*) Autobiografikoak\nBerak esanak.\n\"Errazagoa da printzipio filosofikoz osatutako hamar liburuki idaztea, printzipio horietako bakar bat praktikan jartzea baino\"."}
{"id": "24637", "revid": "119550", "url": "https://eu.wikipedia.org/wiki?curid=24637", "title": "Fyodor Dostoevsky", "text": ""}
{"id": "24639", "revid": "59902", "url": "https://eu.wikipedia.org/wiki?curid=24639", "title": "Franko suitzar", "text": "Franko suitzarra (txanpon kodea: CHF; alemanez: \"Schweizer Franken\"; frantsesez: \"franc suisse\"; italieraz: \"franco svizzero\"; erromantxeraz: \"franc svizzer\") Suitzako eta Liechtensteingo diru ofiziala da. Campione d'Italia eta B\u00fcsingen am Hochrhein italiako eta alemaniako barrendegietan ere diru hau erabiltzen da, euroarekin batera. Suitzako Banku Nazionalak egiten ditu billeteak, eta Swissmintek egiten ditu txanponak.\n100 zentimotan banatzen da (alemanez \"Rappen\", frantsesez \"centime\", italieraz \"centesimo\" eta erromantxez \"rap\"). ISO 4217 kodea CHF du, nahiz eta batzuetan \"Fr.\" ere erabiltzen den."}
{"id": "24640", "revid": "58701", "url": "https://eu.wikipedia.org/wiki?curid=24640", "title": "Kepa Junkera", "text": "Kepa Junkera Urraza (Errekalde auzoa, Bilbo, 1965eko apirilaren 10a) Euskal Herriko musikaria da, gaur egun mundu osoan den trikitilaririk ospetsuenetarikoa. Munduko beste musika mota batzuekin bilatu dituen bat-egiteak hasiera-hasieratik ohikoak izan dira bere lanetan.\nDiskoez gain, hainbat kolaborazio egin ditu, bere hastapenetan Oskorrirekin (1983tik) eta denbora pasa ahala beste talde eta bakarlari handi batzuekin: The Chieftains, Carlos Nu\u00f1ez, Tomas San Miguel, La Bottine Souriante, Alasdair Fraser, Hevia, Justin Vali, La Musga\u00f1a eta Xose Manuel Budi\u00f1o, besteak beste.\nLur Soinuak musika-eskolaren arduradun nagusia da, bai eta Euskal Txalaparta Konpainiarena (ETXAK) eta BALEA grabatze-estudioarena ere.\nBizitza.\nHastapenak.\nLehen diskoa argitaratu zuenerako trikiti txapelketetan zaildua zegoen Kepa Junkera. 11 urterekin hasi zen soinu txikia jotzen, aititek panderorako eta amak euskal dantzetarako zuten zaletasunari erantzunez, Bilboko Errekalde auzoan. \u00abNiri hasieratik esan zidaten jotzen nuen hura ez zela trikitia. Nire musika ez zela hemengoa, ezin zitekeela dantzarik egin nire musikarekin. Hori 16 urte nituela gertatu zitzaidan\u00bb.\nTrikitira berrikuntzak ekartzea.\nBaina orduan ere, txapelketen garaian ere, trikitiari ezartzen zitzaizkion nolazpaiteko mugak gainditu nahi zituen Junkerak. 1988ko Euskal Herriko Trikitilari Txapelketako saio batean, Boni Iturbide pandero jotzailea aulkitik altxatu eta dantzan hasi zitzaien Junkera eta Joxe Mari Santiago Motrikuri; baina Iturbidek trikitia ez eta rock musika dantzatzeko imintzioak egiten zituen, protesta bezala. \"Aniztasunak edo ideia ezberdinek ez al dute lekurik? Beti taldetxo baten ideiek agindu behar al dute? Ez al da zilegi aurrerakuntzak egitea? Zergatik ezin dira beste tonu batzuk erabili, edo pieza beste era batera hasi edo dantzari begira ez dauden piezak jo, jendeak entzun besterik egin ez dezan\" (2). Junkerak hautu hori egin zuen hasieratik, eta horren erakusle dira bakarka egindako lehen bi diskoak, \"Triki up\" (Elkar, 1990) eta \"Trikitixa zoom\" (Karonte, 1991).\nSoinu berrien bila egin du musika Junkerak, hasieratik. Bilaketa horretan, gitarra eta baxu elektrikoak eta teklatuak sartu zituen Kalejira al-buk diskoan (Elkar, 1994). Folk-rockaren bidetik eginiko disko hartan, gainera, David Edgar Passinghamek ingelesez eginiko hitzak musikatu zituen Junkerak. Diskoa, gainontzean, batik bat bertsolarien hitzen gainean josia zegoen (Andoni Ega\u00f1a, Jon Sarasua), baina baita Edorta Jimenez idazlearen hitzetan ere.\nMugarik gabekoa izan da Junkeraren ibilbidea. Eta bilaketa horretan Euskal Herritik at egin zuen lehen diskoa Trans-Europe Diatonique (Silex, 1993) izan zen, John Kirkpatrick ingelesarekin eta Riccardo Tesi italiarrarekin osaturiko lana. Ibilbide horretako bigarren pausoa handik bi urtera eman zuen Junkerak, Julio Pereira portugaldarrarekin batera Lau eskutara (Elkar, 1995) lan sentibera eta akustikoa kaleratuta. Junkeraren ibilbidean mugarri bat ezarri zuen disko honek. Hurrengo urtean bikotekidea aldatu zuen, eta Ibon Koteron alboka jotzailearekin Leonen Orroak (Elkar, 1996) argitaratu zuen.\nNazioarteko arrakasta.\nArrakasta komertziala eta nazioarteko aitortza ekarri zizkion diskoa 1998an iritsi zen: Bilbao 00.00h (Resistencia, 1998). Munduko soinuak ekarri zituen bi diskotan, Madagaskartik Quebecera, Europa erdialdetik Afrikara, Galiziatik Irlandara Portugaldik igarota... Horretarako, ikaragarrizko kolaboratzaile pila izan zuen lagun trikitilariak: Phil Cunningham, Hedningarna, Alasdair Fraser, La Bottine Souriante eta Paddy Moloney, beste askoren artean. Hurrengo diskoetan bide beretik jo zuen trikitilari bilbotarrak.\nNazioartean izan zuen arrakasta hari lotzen zaio Tricky! (Kaira Productions, 2000), Japonian bakarrik argitaratu zen diskoa. Bilbao 00.00h. lanaren arrakastak EMI multinazionalaren eskaintza ekarri zion, eta Maren diskoa argitaratu zuen (EMI, 2001). Bere alaba baten izena daraman disko horretan, Bilbotik Urdaibaira egin zuen trikitilariak. \"Inguru hartan izan dira bikingoak, erromatarrak, zeltak... Kultura guzti horiek han utzi duten hondarra da nire musikaren bitartez eman nahi dudana\", azaldu zuen promoziorako elkarrizketa batean (3). Bilbo 00.00h. diskoan, kantutik kantura egiten ziren herrialdez herrialdeko jauziak; Maren-en, berriz, abesti berean nahasten dira kulturak; esaterako, Albaniako abeslarien ahotsak eta Anton Latxarena (Oskorri) kontrastean entzun litezke. \"Bok-espok\" eta \"Ny hira hira\" abestien arrakasta itzela izan zen, eta lehen aldiz Grammy Latino sarietarako izendapena jaso zuen Junkerak, disko osoarengatik. Grammy saria bi urte geroago eskuratu zuen, folk disko onenaren atalean, Bilboko Arriaga antzokian grabaturiko K zuzeneko diskoarekin (EMI, 2003). Bere ohiko musikari taldeaz gain, La Bottine Souriante, Bulgarka, Patrick Vaillant eta Donostia abesbatza elkartu zituen Junkerak zuzeneko grabazio hartarako.\nHiri(Elkar, 2006) argitaratu aurretik, Athletic bihotzez diskoa egin zuen (Balea Musika Ideiak, 2004), futbol taldearen omenez. Euskal Herriko zein kanpoko hainbat abeslari eta musikari gonbidatu zituen (Francis Diez, Alex Sardui, Aitor Gorosabel, Faltriqueira, Tejedor...), euskarazko eta gaztelaniazko kantuak abestu zitzaten.\nEMI multinazionala utzi eta bere hastapenetako diskoetxera itzuli zen, Lagun Aroren babesarekin, Hiri argitaratzeko. Aurreko bien aldean, artisau kutsuko diskoa egin nahi izan zuen. Kanpoan emandako urteetan ezagututako musikariak bildu zituen, eta hainbat hiritan izandako bizipenak eta sentipenak jaso zituen abestietan. Folk kutsuko bidaia kosmopolita horretan, Laponiako Kiruna, Marokoko Agadir herrixka, Finlandiako Kokkola hiria, Georgiako Tbilisi, AEBetako Reno, Frantziako Tatihou eta Japoniako Nagoya ekarri zituen diskora, baina baita Iurreta (Bizkaia) eta Ataun ere (Gipuzkoa).\n\"Mugarik gabe\" abestiaren filosofiari eutsiz argitaratu ditu Kepa Junkerak hurrengo diskoak: \"Etxea\" (Warner Music, 2008) eta \"Kalea\" (Warner Music, 2009). Euskal abesti tradizionalen inguruko proiektu zabal baten lehen bi aleak dira horiek. Bertan, Euskal Herritik kanpoko kantari eta musikariak euskaraz abesten jarri ditu Junkera, eta batik bat ekoizpen lana egin du trikitilariak. Etxea-n, Estrella Morente, Loquillo, Ana Belen, Victor Manuel, Dulce Pontes, Miguel Bos\u00e9, Lluis Llach, Luis Eduardo Aute, Andr\u00e9s Calamaro, Pedro Guerra, Miguel R\u00edos, Santiago Auser\u00f3n, Jaime Urrutia, Ginesa Ortega eta Pau Don\u00e9sek hartu zuten parte, besteak beste. Kalea-n berriz, Juanes, Lila Downs, Pablo Milan\u00e9s, Lito Vitale, Carlinhos Antunes eta beste batzuek abestu dute euskaraz.\nEusko Jaurlaritzaren dirulaguntza eztabaidatsua.\n\"Etxea, Kalea\" eta \"Herria\" diskoak aurrera ateratzeko, 2008ko azaroan, Kepa Junkerak Eusko Jaurlaritzarengandik 702.000 euroren dirulaguntza jaso zuen, \u00abeuskal musika berritu eta Euskal Herritik kanpo zabaltzeko\u00bb asmoz. Laguntza hori zela-eta, 483 musikarik manifestua sinatu zuten, \u00abadministrazioaren jokabidea\u00bb salatzeko. 2008ko abenduaren 12an Junkerak prentsaurrekoa eskaini zuen proiektuaren nondik-norakoak azaltzeko. \u00abEz naiz damutzen\u00bb esan zuen prentsaurrekoaren hasieran. Dirulaguntzaren kontra sinatu zuten musikariez galdetuta, esan zuen \u00abona\u00bb dela \u00abadierazpen askatasuna baliatuta bakoitzak uste duena esatea\u00bb. Gainera, dirua jaso zuen lehena ez zela izan adierazi zuen, eta dirulaguntzak jaso zituzten gainerakoek ere hitz egin beharko luketela.\nBere lanak besterekin berrinterpretatzen.\nBere diskoetako kantu ezagunak beste musikari batzuekin berrinterpretatzeko asmoari ekin dio Junkerak. Lehen emaitza Proven\u00e7a Sessions da (Hiri, 2009), Melonious Quartet mandolina laukotearekin grabaturiko diskoa. 2018ko abenduan, kontzertu baterako Bruselan zela, iktus batek jo zuen eta ospitaleratua izan zen, eta eszenategietatik kanpora ibili da harrezkero.\nAste Nagusia.\nBilboko Aste Nagusiaren \"Badator Mari Jaia\" abestiaren musika berea da. Halaber, 2007ko ekitaldiaren pregoilaria bera izan da."}
{"id": "24644", "revid": "371", "url": "https://eu.wikipedia.org/wiki?curid=24644", "title": "Kosta Rika", "text": ""}
{"id": "24647", "revid": "6327", "url": "https://eu.wikipedia.org/wiki?curid=24647", "title": "Panamako kanal", "text": ""}
{"id": "24648", "revid": "896", "url": "https://eu.wikipedia.org/wiki?curid=24648", "title": "Titicaca laku", "text": ""}
{"id": "24651", "revid": "59723", "url": "https://eu.wikipedia.org/wiki?curid=24651", "title": "Eskandinavia", "text": "Eskandinavia (danieraz eta suedieraz \"Skandinavien\"; norvegieraz \"Skandinavia\") Europako iparraldean dagoen hizkuntza eta kultura arloko eskualdea da, Norvegia, Suedia eta Danimarka herrialdeek osatua. Batzuetan, definizio zabalago bat hartuta, Finlandia eta Faroeak ere Eskandinaviako kidetzat hartzen dira.\nEra berean, Eskandinaviatik at daude baina harekin harreman estua dute beste lurralde hauek ere bai: Islandia, Groenlandia (Danimarka) eta \u00c5land (Finlandia).\nHizkuntzak.\nKulturaz Eskandinavia eratzen duten hizkuntzak (eskandinaviar hizkuntzak) hiru dira:\nGainera, Eskandinaviako bertako hizkuntza da laponiera edo samiera ere, nahiz eta eskandinaviar hizkuntza ez den. Guztira 20.000 hiztun ditu (Eskandinaviako hiru herrialdeetatik kanpokoak barne)."}
{"id": "24664", "revid": "6327", "url": "https://eu.wikipedia.org/wiki?curid=24664", "title": "Faroe Uharte", "text": ""}
{"id": "24670", "revid": "6327", "url": "https://eu.wikipedia.org/wiki?curid=24670", "title": "Ipar itsaso", "text": ""}
{"id": "24671", "revid": "6327", "url": "https://eu.wikipedia.org/wiki?curid=24671", "title": "Ipar Itsaso", "text": ""}
{"id": "24672", "revid": "512", "url": "https://eu.wikipedia.org/wiki?curid=24672", "title": "Germaniar hizkuntzak", "text": "Germaniar hizkuntzak indoeuropar hizkuntzen familiaren adarretako bat dira. Hiru azpitalde bereizten dira: ekialdeko, mendebaldeko eta iparraldeko hizkuntzak. Talde handi honen barruan dugu munduko hizkuntzarik erabilienetarikoa, ingelesa; bai eta beste hizkuntza hedatu batzuk ere, hala nola alemana eta nederlandera. Beraz, giza biztanleak dituzten lau kontinenteetan hitz egiten dira germaniar hizkuntzak: Europan eta Amerikan nagusiki, baina baita Afrikan eta Asian ere. Guztira, 560 milioi hiztun inguruk dituzte mintzaira hauek lehen hizkuntza gisa. Bestalde, hizkuntza multzo honetako hizkuntza gutxitu edo txikienen artean, islandiera, frisiera eta faroera daude.\nGermaniar hizkuntzen arbasoa, aitzingermanikoa, berreraikitzen den hizkuntza bat da.\nEkialdekoak.\nGaur egun azpitalde honetako mintzaira guztiak desagertu dira. VIII. mende arte existitu ziren."}
{"id": "24673", "revid": "329", "url": "https://eu.wikipedia.org/wiki?curid=24673", "title": "Hizkuntz germaniko", "text": ""}
{"id": "24674", "revid": "371", "url": "https://eu.wikipedia.org/wiki?curid=24674", "title": "Hizkuntza germaniko", "text": ""}
{"id": "24676", "revid": "6327", "url": "https://eu.wikipedia.org/wiki?curid=24676", "title": "Afroasiar hizkuntza", "text": ""}
{"id": "24677", "revid": "6327", "url": "https://eu.wikipedia.org/wiki?curid=24677", "title": "Erromantze hizkuntza", "text": ""}
{"id": "24679", "revid": "6327", "url": "https://eu.wikipedia.org/wiki?curid=24679", "title": "Hizkuntza isolatu", "text": ""}
{"id": "24681", "revid": "15795", "url": "https://eu.wikipedia.org/wiki?curid=24681", "title": "Sino-tibetar hizkuntza", "text": ""}
{"id": "24682", "revid": "336", "url": "https://eu.wikipedia.org/wiki?curid=24682", "title": "Suedierazko literatura", "text": "Suedierazko literatura hizkuntza germaniko horretaz egindakoa da.\nSuedieraz idatzi dituen egileen artean nabarmenduko genituzke August Strindberg, Esaias Tegn\u00e9r eta Astrid Lindgren (\"Pippi L\u00e5ngstrump\"), bai eta Eyvind Johnson (1974), Harry Martinson (1974), P\u00e4r Fabian Lagerkvist (1951), Erik Axel Karlfeldt (1931), Verner von Heidenstam (1916) eta Selma Lagerl\u00f6f (1909) Nobel Saridunak ere."}
{"id": "24687", "revid": "59723", "url": "https://eu.wikipedia.org/wiki?curid=24687", "title": "Gaspard-Gustave Coriolis", "text": "Gaspard-Gustave Coriolis (1792ko maiatzaren 21a - 1843ko irailaren 19a) frantziar ingeniari eta zientzialaria izan zen. Zenbait makinaren mugimenduaren dinamikan egindako ikerketek mugimenduaren ekuazio diferentzialak asmatzera eraman zuten, koordenatu sistema baten barruan kokatzen direnean eta sistema hori biratzen ari denean. Haren lanaren omenez, Coriolis efektuak bere izena darama. Batzuetan Gustave Coriolis izen-deiturez edo Coriolis deituraz ezagutzen da."}
{"id": "24690", "revid": "688", "url": "https://eu.wikipedia.org/wiki?curid=24690", "title": "Alemaniako Errepublika Demokratikoa", "text": "Alemaniako Errepublika Demokratikoa (, DDR), Ekialdeko Alemania ere deitua, Erdialdeko Europako antzinako estatu sozialista izan zen, 1949-1990 bitartean iraun zuena. 108.333 kilometro koadroko eremua hartzen zuen, eta 16,1 milioi biztanle zituen 1970ean. Berlin zen hiriburua.\nGeografia.\nMendebaldean Alemaniako Errepublika Federala zuen; hegoaldean, Txekoslovakia; ekialdean, Polonia eta iparraldean, Itsaso Baltikoa.\nHistoria.\nAlemaniako Errepublika Demokratikoa Bigarren Mundu Gerraren ostean Sobietar Batasunak okupatutako Alemaniako eremua izan zen. 1949ko urriaren 7an aldarrikatu zen Ekialdeko Berlinen. 1954an estatu subirano izendatua izan zen baina, Potsdameko Konferentzian adostutakoari jarraiki, sobietar tropak bertan geratu ziren. Mendebaldeko Alemanian, berriz, Estatu Batuetako tropak geratu zirenez, Gerra Hotzaren agertoki garrantzitsua izan zen. 1955ean, Varsoviako Itunaren sinatzaileetakoa izan zen.\nEkialdeko alemaniarrek Mendebaldeko Alemaniara ihes egin ez zezaten, Berlingo Harresia eraiki zuten 1961ean. 1989an, erregimen komunistaren kontrako manifestazio jendetsuak izan ziren; ondorioz, Erich Honecker presidenteak dimisioa eman zuen, eta Alemanien arteko mugak ireki ziren, Berlingo Harresia barne. 1990eko urriaren 3an, Mendebaldeko Alemaniarekin batu zen, autodeterminazio eskubidea erabilita.\nGobernua eta administrazioa.\nPolitika.\nAlemaniako Alderdi Sozialista Batuak agindu zuen Ekialdeko Alemanian 1949-1990 bitartean. 1949tik 1960ra \"DDRko presidentea\" izan zen herrialdeko agintari gorena; 1960tik aurrera, \"DDRko Estatu Kontseiluko presidentea\"-k hartu zuen eginkizun hori:\nBanaketa administratiboa.\n1945ean, Bigarren Mundu Gerra amaitu ostean, sobietarrek kontrolatutako bost estatu edo \"l\u00e4nder\" zeuden Alemaniaren ekialdean: Brandenburgo, Mecklenburg-Aurrepomerania, Saxonia, Saxonia-Anhalt eta Turingia: Bost estatu horiek, Ekialdeko Berlinekin batera, Alemaniako Errepublika Demokratikoa osatu zuten 1949an.\n1952an, \"l\u00e4nder\"-en araberako banaketa bertan behera gelditu zen, eta \"bezirke\" edo barrutitan banatu zuten herrialdea. Barruti bakoitza hiri nagusiaren arabera izendaturik zegoen:\n1990ean, \"l\u00e4nder\"-ak berriro indarrean ipini eta Alemaniako Errepublika Federalekoekin batu zituzten. \"Land\" bakoitza barrutitan (\"kreise\") banatu zuten, Mendebaldeko Alemanian egiten zen bezala, eta \"bezirke\"-ak bertan behera utzi zituzten.\nEkonomia.\nBigarren Mundu Gerraren ondoren eta Errepublika Federalarekin bat egin artean, Errepublika Demokratikoko ekonomia sozialistak produkzio sektore guztien nazionalizazioa zuen oinarri. Bizi maila Mendebaldeko Alemaniakoa baino apalagoa izanik ere, Ekialdeko Europako beste herrietakoa baino hobea zen. Nekazaritzan, ez baitzen planifikazioan gehien zaintzen zen alderdia, eskulanaren %\u00a018ak ziharduen. 1946tik aurrera bultzaturiko nekazaritzaren erreformak (\"junker\" edo jabetza handien nazionalizazioa, 100 hektareatik gorako jabetzen zatiketa eta kooperatiben sortzea) eman zituen emaitzak industria arlokoak baino askoz ere apalagoak izan ziren. Laborantza eremuak lurralde osoaren %\u00a058,8 hartzen zuen, eta basoek %\u00a027. Patata, garia, garagarra, zekalea eta azukre erremolatxa ziren produktu nagusiak.\nLangilegoaren erdia estatuko jarduera nagusia zen industrian aritzen zen. Energia baliabideen artean, lignitoaren ekoizpenak garrantzi handia zeukan. Petrolioa Sobietar Batasuna osatzen zuten estatuetatik heltzen zen oliobidez, eta indar elektrikoak jatorri termikoa zuen gehienbatean. Industria nagusia kimikoa zen; siderurgia oso garaturik zegoen, eta industria mekanikoa Ekialdeko Europako garrantzizkoena zen, Sobietar Batasunekoaren ondotik. Doitasun mekanika, itsas ontzigintza eta ehungintza ziren beste industria arlo aipagarriak."}
{"id": "24694", "revid": "336", "url": "https://eu.wikipedia.org/wiki?curid=24694", "title": "Stalinen Oharra", "text": "1952ko Stalinen Oharra (edo Martxoko Oharra) Alemaniaren batasuna proposatu zuen hau gertatu baino 40 urte lehenago. Stalinek 1952ko Martxoaren 10ean proposatu zuen ohar honetan Frantzia, Britania Handia, Estatu Batuak eta Sobietar Batasunak euren tropak kendu eta Alemania berbatu, neutral eta desmilitarizatu bat onartzea zen. Ohar honek Oharren Gerra hasi zuen, Mendebaldeko superpotentziek OTANaren sorrera negoziatzen ari ziren bitartean geratu baitzen eta Bonnen Alemaniako Errepublika Federalaren sorrera negoziatzen ari baitzen. Estatu Batuek ezetz esan zioten eta kontrobertsia handi sortu zuen."}
{"id": "24695", "revid": "336", "url": "https://eu.wikipedia.org/wiki?curid=24695", "title": "Palma Mallorcakoa", "text": "Palma Mallorcakoa (katalanez: \"Palma\" edo \"Ciutat\"; gaztelaniaz: \"Palma\" edo \"Palma de Mallorca\") Mallorca uharteko eta Balear uharteetako hiriburua da. 208,63 kilometro koadro ditu, eta 400.578 biztanle zituen 2015ean.\nMugakideak.\nMugakideak Calvi\u00e0, Puigpunyent, Esporles, Valldemossa, Bunyola, Marratx\u00ed, Santa Eug\u00e8nia, Algaida eta Llucmajor udalerriak ditu, bai eta Mediterraneo itsasoa ere.\nBanaketa administratiboa.\nHiriko barrutiak hauexek dira, hainbat auzotan banatuta: Nord, Centre, Ponent eta Llevant. Auzo hauek Palma erdigunea osatzen dute (bertan biztanleriaren erdia baino gehiago bizi da), baina erdiguneko auzoez gain, banandutako beste hainbat herri txikiago daude:\nGarraiobideak.\nTrenbideak.\n2007.urteko apirilaren 25ean, Palmako metroaren lehenengo linea jarri zen martxan, Pla\u00e7a Espanya eta Universitat de les Illes Balears lotuz; Son Oliva, Son Sardina auzoetatik eta Son Castell\u00f3 industrialdetik pasatzen. Era berean, S'Arenal eta Son Sant Joan aireportua lotzeko tranbia baten proiektua du Palmako Udalak esku artean."}
{"id": "24701", "revid": "431", "url": "https://eu.wikipedia.org/wiki?curid=24701", "title": "Granada (estatua)", "text": ""}
{"id": "24703", "revid": "6327", "url": "https://eu.wikipedia.org/wiki?curid=24703", "title": "Mediterraneo itsaso", "text": ""}
{"id": "24711", "revid": "371", "url": "https://eu.wikipedia.org/wiki?curid=24711", "title": "San Bizente eta Granadinak", "text": ""}
{"id": "24713", "revid": "371", "url": "https://eu.wikipedia.org/wiki?curid=24713", "title": "San Kristobal eta Nevis", "text": ""}
{"id": "24716", "revid": "336", "url": "https://eu.wikipedia.org/wiki?curid=24716", "title": "Norvegiera", "text": "Norvegiera () germaniar hizkuntza da, Norvegiako ofziala: mendebaleko eskandinaviarren azpitaldekoa da eta suedierarekin eta danierarekin antza handia du.\nBi idaztarau ditu: \"\" (\u00abliburu hizkuntza\u00bb) eta \"nynorsk\" (\u00abnorvegiera berria\u00bb). Norvegiarrek bi idaztarauak ikasten dituzte, baina praktikan %\u00a085-90 inguruk lehenengoa erabiltzen du, batez ere hiriko inguruetan: 2000an testuen %\u00a092 \"bokm\u00e5l\"ez argitaratu ziren.\nDialektoak.\nBost multzo nagusi daude: iparraldeko norvegiera (), Tr\u00f8ndelagekoa (), erdialdekoa (), mendebalekoa () eta ekialdekoa ().\nHistoria.\nAntzinako eskandinavieratik datoz egun Iparraldeko herrialde haietan egiten dituzten hizkuntzak. Bikingoek Europan zehar zabaldu zuten antzinako hizkuntza hura, baita Errusiaraino ere.\nDanimarka eta Norvegiako Erresumako (1536-1814) garaian, daniera ofiziala zen. Hiri inguruetan eta klase altuetako jendearen artean, ohikoa zen danieraz hitz egitea, norvegierazko doinuaz eta bertako aldaerak erabiliz, bien arteko nahasketa eginik, alegia. Bi herrialdeak banatu zirenean, daniera-norvegiera eredu hori mintzaira ofizial moduan geratu zen eta apurka-apurka bilakatuz joan zen, bertako osagaiak hartuz. Hizkuntza eredu hartaz baliatuz, Henrik Ibsenek, norvegiar idazlerik emankorrenak eta ospetsuenak, XIX. mendeko bigarren erdialdean bere lanik ezagunenak argitaratu zituen.\nXX. mendearen hasieran, idatzizko eredu propioa egiteko lan handia izan zen. Hastapenetan, daniera-norvegieraren ondorengoa \"riksm\u00e5l\" izan zen, baina 1929tik aurrera eredu estandar ofiziala \"bokm\u00e5l\" da. Garai hartan bertan, norvegierazko hiru idazlek Nobel Saria eskuratu zuten: Bj\u00f8rnstjerne Bj\u00f8rnsonek (1903), Knut Hamsunek (1920) eta Sigrid Undsetek (1928). 1933an, \"Norsk rikskringkasting\" (NRK) sortu zuten, irrati eta telebista konpainia publikoa.\n1951an, Thor Heyerdahlen \"Kon-Tiki\"k hizkuntza horretan egindako film batek lehen aldiz irabazi zuen Oscar saria, dokumental onenaren kategorian.\nAzkenik, Norvegieraren Kontseilua (\"Norsk spr\u00e5kr\u00e5d\") lanean jardun zen 1974tik 2005era. Urte hartan, Norvegiako Hizkuntzaren Kontseiluak ordezkatu zuen (\"Spr\u00e5kr\u00e5det\")."}
{"id": "24717", "revid": "371", "url": "https://eu.wikipedia.org/wiki?curid=24717", "title": "Germaniar hizkuntza", "text": ""}
{"id": "24723", "revid": "371", "url": "https://eu.wikipedia.org/wiki?curid=24723", "title": "Lesoto", "text": ""}
{"id": "24724", "revid": "371", "url": "https://eu.wikipedia.org/wiki?curid=24724", "title": "Kabo Berde", "text": ""}
{"id": "24726", "revid": "371", "url": "https://eu.wikipedia.org/wiki?curid=24726", "title": "Botsuana", "text": ""}
{"id": "24727", "revid": "58701", "url": "https://eu.wikipedia.org/wiki?curid=24727", "title": "Hugo Ch\u00e1vez", "text": "Hugo Rafael Ch\u00e1vez Fr\u00edas (Sabaneta, Barinas, 1954ko uztailaren 28a - Caracas, 2013ko martxoaren 5a) venezuelar militar eta politikaria izan zen. 1999ko otsailaren 2tik 2013ko martxoaren 5ean hil zen arte Venezuelako 53. presidentea izan zen.\nBere mugimendu politikoan, Sim\u00f3n Bol\u00edvar \"El Libertador\" (\"Askatzailea\") heroi nazionalaren irudia erabiliz, sozialismo demokratikoa eta Hego Amerikaren integrazioa egin ditu bere programaren ardatz, horren ondorioz AEBen inperialismoaren, neoliberalismo ekonomikoaren eta globalizazioaren aurkako aurpegi ezaguna bihurtuz.\nIbilbide politikoa.\nVenezuelako armadako ofiziala zela, 1992an Carlos Andr\u00e9s P\u00e9rez presidentearen kontrako estatu kolpean buruzagi izan zen Ch\u00e1vez. Estatu kolpeak ez zuen bere helburua lortu, eta kartzelatik igaro ondoren, Ch\u00e1vezek Bosgarren Errepublikaren Mugimendua (MVR, gaztelaniaz) ezkerreko alderdia sortu zuen. 1998ko hauteskundeak irabazi zituen bozen %60 baino gehiagorekin, Venezuelako gehiengo pobrearen zerbitzuan lan eginen zuela aginduta.\nBere gobernua babesten zuten alderdi politikoek ordura arteko politikariak boteretik baztertzea lortu zuten. Konstituzio berri bat onartu zen eta Venezuelako Errepublika zena, Venezuelako Errepublika Bolibartarra bihurtu zen. \"Bolivar Misioak\" garatu zituen, Venezuelako auzune eta herrixka pobreetan osasun eta hezkuntza beharrak asetzeko helburuarekin. Nazioarteko Diru Funtsa eta Mundu Bankuaren politika neoliberalak gaitzetsi zituen eta Hego Amerikako nazioen integrazioan urratsak eman zituen, aldi berean Ameriketako Estatu Batuen atzerri politikaren kontra zuzen zuzenean joz.\nNeurri horiek hautsak harrotu zituzten bai Venezuelan bai kanpoan. Ch\u00e1vezek kritika nahiz laudorio beroenak jaso zituen. Venezuela barnean, txiroei lagundu eta ekonomiaren hazkundea eragin zuen, nahiz eta kritikarien iritziz autokratikoa izan eta ekonomia galbidera eraman zuela esan. Atzerrian ere, hainbat gobernuk petrolioaren prezioren egonkortasunerako eta eskualdeko bakerako mehatxutzat jo zuen Ch\u00e1vez. Beste batzuek, aldiz, laguntza programei harrera beroa eman zieten.\nCh\u00e1vez 2013ko martxoaren 5ean hil zen, minbiziaren ondorioz, artean Venezuelako presidente zela. Nicol\u00e1s Maduro presidenteordeak hartu zuen haren lekua."}
{"id": "24731", "revid": "371", "url": "https://eu.wikipedia.org/wiki?curid=24731", "title": "Ganbia", "text": ""}
{"id": "24733", "revid": "371", "url": "https://eu.wikipedia.org/wiki?curid=24733", "title": "Kenia", "text": ""}
{"id": "24735", "revid": "59723", "url": "https://eu.wikipedia.org/wiki?curid=24735", "title": "Finlandierazko literatura", "text": "Finlandierazko literatura uraldar hizkuntz hartaz egindakoa da. XIX. mendean hasi zen garatzen, mugimendu nazionalista kultural eta politikoaren ondorioz (\"karelianismoa\"). Ordu arte ez zen ofiziala izan.\nFinlandierazko idazleen artean Frans Eemil Sillanp\u00e4\u00e4 Nobel Sariduna (1939) eta Mika Waltari (\"Sinuhe egiptoarra\") ezagunenak dira. Johan Ludvig Runeberg (1804-1877) eta Tove Jansson (1914-2001) suedierazko idazle finlandiarrik garrantzitsuenak dira."}
{"id": "24736", "revid": "371", "url": "https://eu.wikipedia.org/wiki?curid=24736", "title": "Ertafrikako Errepublika", "text": ""}
{"id": "24738", "revid": "59723", "url": "https://eu.wikipedia.org/wiki?curid=24738", "title": "Uraldar hizkuntzak", "text": "Uraldar hizkuntzak hiru bat dozena hizkuntza barne hartzen dituen hizkuntza familia bat da, gutxi gorabehera 25 milioi hiztun dituena. Estonia, Finlandia, Hungaria, Norvegia, Errumania, Errusia, Vojvodinako probintzia (Serbia) eta Suedia dira uraldar hizkuntzak gehien hitz egiten diren tokiak. Uraldar hizkuntza gehienak galdu egin dira edo oso hiztun gutxikoak dira.\nHizkuntza familia horren izenak, jatorriz, Ural mendiak ditu aipagai, mendilerro horretako bi aldeetan hitz egiten baitira gaur egun. Fino-ugriar hizkuntzak izena ere erabili izan da familia horretarako, nahiz eta izen horrek samoiedo hizkuntzak kanpoan uzten dituela jo ohi den. Gainera, fino-ugriar hizkuntzen adar bat ere egin izan da, uraldar hizkuntzen barruan, baina egun ez da halako sailkapenik egiten, halako adarrik egiteko arrazoirik ez dagoela ikusi baita, hizkuntza horiek beren artean oso aldenduta baitaude.\nMorfologiari dagokionez, guztiak hizkuntza eranskariak dira.\nSailkapena.\nUraldar hizkuntzak honela sailkatzen dira (letra etzanez, hizkuntza hilak; parentesi artean, hizkuntzaren dialektoak):"}
{"id": "24739", "revid": "371", "url": "https://eu.wikipedia.org/wiki?curid=24739", "title": "Uraldar hizkuntz", "text": ""}
{"id": "24741", "revid": "6327", "url": "https://eu.wikipedia.org/wiki?curid=24741", "title": "San Tome eta Printze", "text": ""}
{"id": "24742", "revid": "56334", "url": "https://eu.wikipedia.org/wiki?curid=24742", "title": "Henrik Ibsen", "text": "Henrik Johan Ibsen (Skien, Norvegia, 1828ko martxoaren 20a - Oslo, Norvegia, 1906ko maiatzaren 23a) antzerkigile norvegiar emankorra izan zen. Norvegierazko idazlerik ezagunena da. William Shakespeare ondoren antzezlan gehien eman dituen egilea da mundu osoan (145 lan inguru). Alemanian eta Italian bizi izan zen hainbat urtez. 2006an hainbat ekitaldi ospatu ziren heriotzaren ehungarren urteurrena zela eta.\nDanieraz idatzi zituen bere obrak, norvegierarekin kidetasun handia zuen eredu komunean, tokiko aldaera batzuekin.\nBiografia.\nHenrik Ibsen seme-alaba askoko familia batean jaio zen. Aitak kiebra jo zuen espekulazioetan, eta zurrutari eman zitzaion; amak mistizismoan aurkitu zuen geriza; azkenerako bikote hura bereizi egin zen. Etxeko giroaren eraginez, eta izaeraz lagunarterako zuen joera eskasez, Ibsenek haurtzaro bakartia izan zuen, bere baitara hildua. Hamasei urterekin, Grimstadera hidali zuten, farmazia batean saltzaile-mutil.\nHan igaro zituen sei urte, han izan zituen lehen maitasunezko harremanak, zorigaitzekoak, eta han idatzi zituen lehenengo poemak, erromantizismo malenkoniatsua zerienak. Irakurtzeari guztiz emana, norvegiar eta daniar erromantiko nazionalisten eragina izan zuen, hesteak beste: Henrik Wergeland eta A. G. Oeshlenschlager pentsalariena.\nAnbizio handikoa eta autodidakta zen, batxilergoa Kristianian (Oslo) egin zuen, gero medikuntza ikasketak egiten hasi zen, baina berehala utzi zituen. Politikarako eta literaturarako zaletasun handia zuen ordea, eta, 1850ean, bere lehen antzerki lana argitaratu zuen, Brynjolf Bjarme ezizenez, \"Catilina\", neurtitzetan ondutako drama. Urte hartan bertan \"Kjoempehoien\" (\"Gerrariaren muinoa\") idatzi zuen, Norvegiako folkloreari Ibsenek eskaini zizkion antzerki lanetan lehena. Kristianian zela, \"Andhrimmer\" aldizkarian jardun zuen lanean, olerkiak, kritikak eta parodiak idazten.\nArtean ezezaguna eta baliabiderik gabe, Bergenen hartu zuen bizilekua, eta han sei urte egin zituen; oso garai emankorra eta garrantzi handikoa izan zen hura Ibsenentzat, \"Norvegiako Teatroan\" lan egin baitzuen, idazle eta zuzendariaren ordezko gisa, eta han ikasi baitzuen ofizioa. Diru laguntzak eman zizkioten Alemanian eta Danimarkan antzerki giroan ibil zedin. Aldi hartan Ibsenek beregan eragin handia izango zuten hiru autoreren obra irakurri zuen: Shakespeare -maitagarriei buruzko komedia bat egin zuen haren eraginez, \"Midsommernatt\" (1853, \"San Juan gaua\")-; Kierkeggard, haren filosofiak bizitza osoan izango zuen eragina Ibsenengan; eta Hermann Hettneren \"Das moderne Drama\" (1852, \"Drama modernoa\") bere lanbiderako oinarri-oinarrizko gauza batzuk irakatsi zizkiona: trajedia historiko batean pertsonaien arteko liskarrak psikologikoa behar duela, eta obra jakin bateko liskarrek eta gaiek garai guztietarakoak behar dutela.\nArau horiek Ibsenek berehala aintzat hartu zituen bere lehen obra garrantzitsuan: \"Fru Inger til Ostraat\" (\"Inger Ostraateko andrea\"), 1855ean idatzia eta antzeztua, eta 1857an argitaratua. Norvegiako historiatik ateratako gai baten bidez azterketa psikologiko eta moral bat egin zuen Ibsenek, eta egikeran Eugene Scribe frantses antzerki idazlearen eragina zuen, Ibsenek oso miresten baitzuen eta hura imitatzen saiatu baitzen bere bizitza osoan. Ibsenek 1856an saga islandiarretan oinarriturik idatzi zuen \"Gildet pa Solhaug\" (\"Solhaugeko jaia\") obrak arrakasta handia izan zuen; \"Olaf Liljekrans\" (1856) norvegiar herri kantetan oinarritutako obrak, berriz, porrot egin zuen. Bitartean, Ibsen genero guztietan eta estilo guztietan ari izan zen lanean.\n1858an Susannah Thoresenekin ezkondu zen. Ibsen hiriburuko antzoki berriaren zuzendari artistiko izendatu zuten; islandiar sagatan oinarritutako beste antzerki lan bat idatzi zuen, \"Hoerrnoendene pa Helgeland\" (1858, \"Helgelandeko gerrariak\"), teatro horretan bertan antzeztu zenean arrakasta handia izan zuena. Urte hartan bertan antzokiak porrot egin zuen. Ibsenek arteaz zituen iritzi harroez haserre baitziren, haren etsaiek gogor gaitzetsi zuten. Ibsen depresioak jo zuen, zalantzan zegoen bere buruaz, arrunt erori zen azkenean, eta edaten hasi zen. Garai hartan jaio zen haren seme Sigurd.\n1860 eta 1861 oso urte ilunak izan ziren Ibsenentzat: bere burua hiltzeko asmoa zebilkion behin eta berriz gogoan. 1861ean argitaratu zuen poema epiko batek, \"Terje Vigen\", Ibsen bere onera etortzen hasia zela iragartzen zuen: borondatearen indarraz bere samina eta mendeku gosea ahaztera iristen den gizon baten eskuzabaltasun heroikoa kontatzen du. Hurrengo obrak, \"KjoerlighedensKomedie\" (1862, \"Maitasunaren komedia\"), bere aurreko obra baten moldaketa, Ibsenen ezkortasuna islatzen zuen eta bere garai handiko dramak iragartzen zituen. Maitasunaren eta ezkontzaren satira anker bat da, eta Ibsenek gogotik larrutu zuen \"bizitzako gezur handi hura\", geroztik ere maiz landuko zuen gaia; izan ere, Ibsen zapuztuta bide zegoen bere emazte gogor, autoritario, menderatzailearekin. Antzerki lan haren berritasunak harrituta utzi zituen ikusleak, eta Ibsenek ez zuen 1873 arte lan hura berriz antzezteko baimenik eman.\nHurrengo obrak, \"Kongsemnerne\" (1863, \"Erregegaiak\"), berriz, arrakasta handia izan zuen. Erdi Aroan Norvegiako bi erregeren arteko aurkakotasuna kontatzen zuen, baina Ibsenentzat guztiz ere garrantzitsua zen bokazioaren irrikaren eta zalantzak zapuztutako anbizioaren arteko borroka zen haren gai nagusia. Hasierako antzerki obra haiekin Ibsen trebatua zegoen ordurako, baina itota sentitzen zen Norvegia tradizionalista hartan; Kristianiako Antzokiko literatura aholkulari izendatu zuten, eta lan haren barnean bidaiatzeko aukera ematen zitzaion: Ibsen atzerrira joan zen beraz, hogeita zazpi unerako.\nIbsenek Erroman hartu zuen bizilekua. Gogoetari eman zitzaion eta argi ikusi zituen bere obrako ardatz batzuk, eta bere lanaren betebeharra: bere herria gidatzeko idatzi beharra zeukan, bere baldarkeriatik atera beharra zeukan, eta bere handitasunaren sena eman. Garai hartan bere lehen maisu lana idatzi zuen: \"Brand\" (1866), hasieran poema epiko bat izan zena. Obra nahasi eta kontraesanez betea zen, eta elkarren kontrako gauzenganako lilura adierazten zuen, bere garaian kritikari askok ulertu ez zuten eta Ibsenen teatro osoaren ezaugarri den anbiguotasunaz. Obra haren handitasun epikoak, uko egitez eta tirabirez beteak, arrakasta itzela izan zuen norvegiar ikusleen artean.\n1867an Ibsenek Brand lanaren halako kontrako saio bat egin zuen: \"Peer Gynt\". Olerkaria, harroputza, alproja, arduragabea da Peer Gynt, betebeharrari, borondateari eta errealitateari ihes egiten diona. Obra honetan Ibsenek nortasun sendoaren premia handia adierazi zuen, eta, bide batez, erromantizismo nazionalista kritikatu zuen. Bere alabaren heziketa zela eta, Dresden bizilekua harturik, Peer Gynt lanaren moldaketa moduko bat egin zuen: \"De Unges Forbund\" (1869, \"Gazteen batasuna\").\nBaina Ibsenek bazeraman bolada bat beste kontu batzuez kezkatuta. Gizabanakoaren aldeko grinak bultzaturik eta talde zentzuaren higuinez, joera anarkistak begiz jo zituen. Askatasunaren kezkak, erlijiozko kezkek eta Hegel, Schopenhauer, Renan eta Brandesen liburuetatik atera zituen irakaspenen eraginez, gizadiaren historiaz bere buruari galdezka aritu zitzaion: Nola interpretatu historia? Iritsi nahi diren helburuek ba al dute loturarik egindako gauzekin? Horiek dira, besteak beste, \"Coesars Frafald\" (\"Zesarren apostasia\") eta \"Kejser juliun\" (\"Julian enperadorea\"), \"Kejser og Galiloeer\" (\"Enperadore eta Galilear\") izenburuarekin 1873an batera argitaratu zituen bi obretako galdera nagusiak.\nIbsenek lau urteko geldialdia izan zuen bere lanean. Bidaia asko egin zituen, Munichen hartu zuen aldi baterako bizilekua, eta gero Erromara itzuli zen berriz. 1877an lan sail bat hasi zen argitaratzen, \"Bere Garaiko Dramak\" esaten zaienak, bere garaiko gertaerak lantzen zituztelako, benetako datuak, teoria sozial, politiko eta filosofikoak, ahalegin satirikoak eta harritzeko moduan egiazkoak ziren pertsonaiak nahasirik.\n\"Samfundets Stotter\" (\"Gizartearen euskarria\") izan zen lan horietan lehena. Bere ideiak pertsonaia errealista eta bere garaikoetan gorpuztea erabakia zuen Ibsenek, baina drama horiek ez ziren bere garaiko ohituren erakusgarri soil, egileak kezkatuta zeukaten ideiak adierazi zituen han: egia eta askatasuna iritsi nahia. Drama sail horietan ezagunena eta ospetsuena \"Et Dukkehjent\" (1879, \"Panpinen etxea\") da, egunkarietan argitaratutako gertaera batean oinarritua. Laura Kieler irakasle baten emaztea da, senarra gaixorik du, eta hura salbatzeko diru kopuru bat hartu behar izan du maileguan, senarrari ezer esan gabe; senarrak kargu hartu dio horregatik, eta azkenean bikotea dibortziatu egiten da. Camilla Colletten ideia feministak indar handia zuten orduan Norvegian, eta Ibsenek, giro haren eraginez, gizonezkoen eta emakumezkoen arteko liskarra adierazi zuen, eta gizonentzat eta emakumeentzat eskakizun moralak zeharo desberdinak izatea eta gizonezkoen ikuspegia nagusitu izana kritikatu zuen. Horrez gainera, obra horretan beste hainbat gai lantzen dira indar tragiko handiz: kontzientzien artean komunikatzeko ezintasuna, zorionaren eta zoritxarraren arteko dialektika estugarria, irudimenezko munduaren eta mundu errealaren arteko kontraesan beldurgarriak, eta iraganak pertsonarengan duen eragina eta hari sortzen dion larrimina. Baina, batez ere pertsonaien indarra, bizitasuna eta benetako izatea da mundu osoan, bai bere garaian eta bai geroztik, arrakasta handia izan zuen obra honen alderdirik bikainena.\nHurrengo bi obretan, \"Gengangere\", (1881, \"Heriotzatik etorriak\") eta \"En folkefiende\", (1882, \"Herriaren etsai bat\"), bide berari jarraitu zion Ibsenek, errealitatean oinarriturik, ideia ausartak pertsonaia indartsuen bidez adieraziz, trebe, zehatz eta soil.\n\"Gengangere\" obrak eskandalu handia sona zuen gizabanakoak gizartearen konbentzio moralen kontra zoriontsua izateko eskubidea duela esateagatik, eta tabu asko gordingordinik aipatzen zituelako: sexu bidezko gaixotasunak, intzestua, mozkorkeria. \"En folkefiende\"-n, berriz, bere garaikoen oportunismoa eta utzikeria eta gehiengoaren ergelkeria eta eskastasuna salatu zituen.\n\"Vildanden\" (1884, \"Basa ahateak\") drama sozial bat zen, pertsona ahulen zapalketa aipatzen zuen, baina pertsonaien psikologia nagusitzen zitzaien ideiei, giro ezkor eta garratz batean. Maila bereko maisu lanak dira Ibsenen hurrengo obrak: \"Rosmersholm\" (1886), \"Fruen fra Havet\", (1888, \"Itsasoko andrea\") eta \"Hedda Gahler\" (1890).\n1891n Ibsenek sekulako ospea zuen Eskandinavian eta Alemanian. Bere herritarrek mirespen osoz hartu zuten bere herrian, han kokatu baitzen berriro. Baina hala ere Ibsen ez zen zoriontsu, bere baitako zoriona eta bokazioaren grina elkartu ezinez. Geroztik hiruzpalau obra idatzi zituen: \"BygmesterSolness\" (1892, \"Solness eraikitzailea\"), \"Lille Eyolf\" (1894, \"Eyolf txikia\"), \"Jean-Gabriel Borkmann\" (1896), \"Nar vi dode vagner\" (1899, \"Hildakoen artetik berpiztuko garenean\"). 1901ean apoplexiak jo zuen, eta handik bost urtera hil zen, Oslon."}
{"id": "24745", "revid": "1519", "url": "https://eu.wikipedia.org/wiki?curid=24745", "title": "Victor Hugo", "text": "Victor-Marie Hugo (Besan\u00e7on, Franche-Comt\u00e9, Frantzia, 1802ko otsailaren 26a - Paris, Frantzia, 1885eko maiatzaren 22a) frantsesezko idazlea izan zen, Erromantizismo garaian lan egin zuena. Antzerkia, olerkiak, saioak eta drama-eleberriak landu zituen, eta liburu asko idatzi zituen. Frantsesezko egilerik garrantzitsuenetarikoa da: \"Les Mis\u00e9rables\" eta \"Notre-Dame de Paris\" (\"Parisko konkorduna\") haren lanik ospetsuenen artean daude. Hainbat bidaia egin zituen, batez ere Pikardian eta Normandian.\nPolitikaria ere izan zen, eta eraso egin zien bonapartismoari eta autoritarismoari. 1852an erbesteratu behar izan zuen Belgikara, Napoleonen aurkako jarrera zuela eta. Zahartuta hil zen (laurogeita hiru urte zituela), eta obra ikaragarri zabala osatu zuen. Lanerako ahalmen izugarria zeukan: haren lagunek ziotenez, prosazko hogei orri edo ehun bertso-lerro ontzen zituen goizero-goizero. Prosaz eta bertsoz idatzi zuen beraz, eta, adituek diotenez, hitz lauzko lanek, oro har, bertsozkoa esplikatzeko helburua dute. Hugoren lan erraldoian genero guztiak sartzen dira, hizkuntza maisuaren trebeziaz darabil eta poesiarako etorria irudimen handiz janzten du. Erretorika konplexuaz baliatuta, Hugoren irudiek jite fantastikoa ematen diote errealitateari. Bestalde, jeinuari dagokion eginbehar moralaz sinetsirik dago, eta Ederrera zein Egiara iristeko gidaritzat hartzen du bere burua, urrikia eta onginahia erakusten du jende xumearenganako eta begirunea naturarekiko.\nBizitza eta lanak.\nHaurtzaroa.\nVictor(-Marie) Hugo Besan\u00e7onen jaio zen, 1802ko otsailaren 26an. Aita Napoleonen armadako jenerala zuen, eta bidaian eman zuen Hugok haurtzaroa, Korsikara eta Espainiara aitarekin, Parisa amarekin. Haur ahula izanik, ama asko arduratu zen hartaz. Hiru haurrideen arteko gazteena zen, eta haurtzaroa Parisen iragan zuen, Feuillantineseko komentu ohian. Hango lekuek eta lorategiek oroitzapen onak utzi zizkioten.\nHainbat aldiz joan zen Napolira, Espainiara eta Euskal Herrira, bere aita militarraren karguen arabera. 1811n, egotaldi bat egin zuen Hernanin, bere amarekin. Urte berean Madrilera joan zen, eta hango Real Colegio de San Antonio de Abad ikastetxeko ikasle izan zen. Hurrengo urtean Parisera joan zen amarekin; ama, senarrarengandik bereizi berria zen, Victor Fanneau de la Horie generalarekin bizitzera joan baitzen.\n1815ean hasi zen lehen bertsoak idazten, haren haurtzaroko lagun eta gerora emazte izanen zuen Ad\u00e8le Foucherren arabera. Audoditakta moduan ikasi bide zituen neurria eta errima. Irakasle batek testuak irakurri eta zuzentzen zizkion. Amak bultzatuta, txikitan hasi zen idazten, eta orobat sariak jasotzen: errege-familiako poeta izendatu zuten, eta soldata moduko bat ere eman zioten. Erromantiko askoren antzera, Napoleonen balentrien eraginpean eman zuen heziketa-aroa. Ikasketak alde batera utzirik, literatura bideari ekin zion: \"Chateaubriand izan nahi dut\" zioen 15 urtean.\n1817an Frantses Akademiak antolatutako olerki lehiaketa batean parte hartu zuen. Epaimahaia saria ematekotan egon zen, baina egilea gazteegia iruditu zitzaion eta iruzurra izan zitekeelako beldurra zuen; aipamen berezia eman zioten. Hurrengo urteetan ere hainbat sarikeketatan parte hartu zuen; hasieran ez bazuen irabazi ere, 1819tik aitzina hasi zen sariak lortzen.\nFrantses erromantiko handia.\n1819an aldizkari bat sortu zuen, \"Le Conservateur Litteraire\", eta 1822an argitaratu zuen lehen liburua, \"Odes et poesies diverses\" (\"Zenbait oda eta poesia\"). Urte horretan bertan, ama hil zitzaion, eta Adele Foucherekin ezkondu zen. Orduan hasi zen eleberriak ere idazten -\"Hans d Islande\" (1823, \"Hans Islandiakoa\")-, odak -\"Nouvelles odes\" (1824, \"Oda berriak\"), eta artikuluak. Aitarekin zenbait urtez haserre egon ondoren, garai hartan adiskidetu ziren, eta orduantxe hasi zen Hugo erromantizismoaren buruzagi gisa agertzen. Joera berri hori \"Bur Hargal\" eleberrian ageri da \u2013Santo Domingoko beltzen matxinada bati buruzkoa da\u2013, eta \"Odes et Ballades\" liburuan (1826, \"Odak eta baladak\"); bertan, aurreneko aldiz, Napoleonen irudia gogoratzen du egileak. Alabaina, antzezlan batean agertu zen argien Hugoren joera erromantikoa, \"Cronwell\"-en (1827). Aurreneko drama historiko erromantikoa izateaz gainera, egileak hitzaurrean agertzen du literaturaren historiaren filosofia, eta drama \u2013eta gizon modernoaren dramarako zaletasuna\u2013 definitzeko saio bat; kontrasteetan oinarritua egonik, bizitzaren irudia da drama Hugorentzat. Neurri batean esperimentalak dira garai horretako lanak; era berean, nabarmena dute Sortaldearen erakarmena \u2013garai hartan arkeologoek, margolariek (Delacroix) zabaldua\u2013, \"Les Orientales\"-ekin (1828) gorena jotzen duena.\nHistoriaren olertia.\nBorboien monarkiaren azken urtean argitaratu zuen Hugok, heriotza-zigorraren kontra, \"Les Derniers jours d'un condemne\" (1829, \"Kondenatu baten azkeneko egunak\"), sozialismo utopikora jotzen duen doktrina morala harturik abiapuntutzat. Antzerkian ere bide horrixe heldu zion, hausnarketa politiko-historikoari alegia, zentsurak debekatuko zuen \"Marion de Lorme\"-rekin (1829). Antzerki instituzionalaren kontra, klasikoen errepikatzea baitzuen helburua, \"Hernani\" drama ondu zuen Hugok (1830); lehen emanaldian, Hugok irabazi zuen erromantiko gazteen eta klasikozale tradizionalisten arteko gudu literarioa. Alabaina, lanaren arrakasta gehiago etorri zen, argumentutik baino, bertsoaren soinu eta indarretik. Dena den, \"Hernani\"-z geroztik, erromantiko gazteen belaunaldi batek beretu zuen \"Comedie Francaise\"-ko talde kontserbadorearen feudoa.\n1830. urtea oso inportantea izan zen Hugorentzat, gauza asko gertatu baitziren: Luis Feliperen estatu kolpea \u2013haren aldekoa zen idazlea\u2013; emaztearengandik urrundu zen (azken honek bikotearen adiskide batekin hasi zuen harremana); \"Notre-Dame de Paris\" hasi zen idazten (hurrengo urtean argitaratuko zen). Eleberri hori konkordun batek eta apaiz batek maite duten Esmeralde izeneko neska eder baten istorioa da; baina, aldi berean, Parisko erdiguneko katedralaren istorio bizia da.\nObraren asmoa, hain zuzen ere, paper eta harri azpian ezkututarik dauden mitoak irakurlearen irudimenean piztea da, hiriko monumentuen arima agerian ipintzea. Poesia idazten jarraitu zuen: \"Feuilles d'automne\" (1831, \"Udazkeneko orriak\"), \"Les Chants du crepuscule\" (1835, \"Ilunabarreko kantuak\"), bere barneko bizikizunak eta politikoak aldizkatzen dituena, eta orobat antzerkia, historikoa gehienbat: \"Le Roi samuse\" (1832, \"Erregea jostatzen ari\") \u2013lan horren operako bertsioa da Verdiren Rigoletto\u2013, \"Lucrece Borgia\" (1883), \"Angelo, tyran de Padoue\" (1835, \"Angelo, Paduako tiranoa\") eta \"Ruy Blas\" (1838).\nPoeta morala.\nBitartean, etengabe lantzen zuen Hugok poesia morala. \"Claude Gueux\" obran (1834), gizon batek miseriatik gillotinara egindako ibilbidea agertzen da, babesgabeei laguntzen dien eta biktima errugabeak irensten dituen gizarte bati buruzko hausnarrean.\nBere ezkontza erdi desegina zuela, Juliette Drouet antzezle gazteari lotu zitzaion (hil arte izango zuen lagun leiala). Maitasun horren ondorio da \"Les Voix interieures\" bilduma lirikoa (1837, \"Barne-ahotsak\"). \"Les Ravons et les ombres\" (1840, \"Errainuak eta itzalak\") liburuak erakusten du nola hizkuntza poetaren bizitzaren berridazketa den, moral sozial baten oinarriak agertzen dituena aldi berean. Edozein gertaerak aurkitzen zuen Hugorengan oihartzuna: Napoleonen errautsak itzuli zirenean \"Le Retour de l Empereur\" (1840, \"Enperadorean itzulera\") idatzi zuen; \"Le Rhin\" (1842) lanean agertu zuen Julietterekin Rhin ibaian barna egin zuen bidaia.\nAlaba maiteena, Leopoldine, istripu batean itota hil izana (1843), eta \"Les Burgraves\" obraren porrota (1842), aipatzen dira, oro har, Hugoren bizitzaren beheraldi baten eta poesia utzi izanaren arrazoitzat. Hala ere, politikagintzan jarraitu zuen bete-betean, eta baita Akademiako lanetan ere. Izan ere, Hugoren literaturaren arrakastak 184lean lortu zuen ezagutza ofiziala, hiru saioren ondoren Acad\u00e9mie Francaise-n onartu baitzuten, eta 1845ean, berriz, Pareen Ganberako kide egin zuten. Alabaina, berehala sortuko zizkion arazoak bere pentsamolde politiko eta sozialak, 1848ko iraultzaren ondoren.\nErbestealdia.\nII. Errepublika sortu ondoren (1848) -errepublikarren alde egin zuen Hugok-, Luis Napoleonek (Napoleon III.a) estatu-kolpea jo zuenean, 1851n, alde egin behar izan zuen idazleak Frantziatik; izan ere, berriro heldu zion miseriaren gaineko eta sufragio unibertsalaren eta prentsa-askatasunaren aldeko bere diskurtso zaharrari; lehengo erregimenaren ukoa matxinada bihurtu zen estatu-kolpearen aurrean. Frantziatik alde eginda, Belgikan erbesteratu zen aurrena, eta Ingalaterran gero. Frantziatik urrun, Hugok barregarri jarri zuen enperadorea \"Napoleon le Petit\" obran (1852, \"Napoleon txikia\"), eta babesa eta dieta eskaini zien errepublikazale abertzale eta erbesteratuei.\n\"Les Chatiments\" (1853, \"Zigorrak\") obra gogorra da, diktadorearen bortizkeriari bortizkeriaz erantzuten diona. Obra horren ondorengoan, \"Les Contemplations\" (1856), aurrekoaren bide beretik, giza patu oro beretzen duen morala bihurtzen da idazkera, barne-bizitzaren adierazpen eta memoriaren dimentsio mitikoaren kosmologia.\n\"Les mis\u00e8rables\" eta Komuna.\n\"La Legende des si\u00e8cles\" idazten ari zela (\"Mendeetako elezaharra\"), Hugok berriz hartu zituen \"Mis\u00e8res\" (\"Miseriak\") titulupean bilduak zeuzkan zirriborroak, \"Les Miserables\" izango zen eleberria osatzeko (\"Miserableak\"). 20. eta 21. mendeetan Victor Hugoren lanik ezagunena da \"Miserableak\", musikal bezala ere sekulako ospea lortu du, euskarazko bertsio bat barne (1993an estreinatua), eta film eta telesail bertsioak ere bai.\nArgitaratu zenean, 1862an, izugarrizko arrakasta izan zuen, era guztietako irakurleen artean gainera; sekulako ospea eman zion, Frantzian ez ezik, baita atzerrian ere, segituan itzuli baitzen kanpoko hizkuntzetara.\n\"Miserableak\" Parisko mundu ezkutuan gertatzen da, eta detektibe-istorio baten suspensea du; Frantziako historiaren zati bat ere bada, Errestauraziotik Luis Filipe arte.\nLiburu horren arrakastak irakurle-kopuru zabal baten mundu-ikuskera adierazten du, Hugoren espiritualtasunean jokabide moral baten oinarria aurkitu baitzuten, eta haren fantasian beren irudimeneko mamuak. \"Les Travailleurs de la mer\" eleberrian bere mezua osatu zuen (1866, \"Itsasoko langileak\"): horixe da, dudarik gabe, Hugoren lanik poetikoena eta osatuena, irudi fantastiko eta irrealetan oparoa. Proletarioen egoera gero eta gehiago da Hugoren eleberrigintzaren ardatza, eta idazlea gero eta gehiago aurkitzen da halabeharraren mende (itsasoaren, izadiaren halabeharraren mende), eta orobat gizakiaren bihotzean beti nagusitzen den halabeharraren mende.\nErbestea, Hugok betiko zela uste zuena, bat-batean amaitu zen 1870ean. Napoleon III.aren abdikazioarekin, Parisa itzuli zen idazlea. Sekulako harrera egin zioten, eta sinbolo baten balioa hartu zuen. Parisko Komuna eta ondorengo zapalkuntza gai historiko eta mitiko bihurtu ziren \"L Anee terrible\" obran (1872, \"Urte izugarria\"), hain zuzen ere Frantzia atzerakoiak gutxiesten zuen artean. Komuneroen matxinada izan zen halaber, zeharka bada ere, \"Quatrevingt-Treize\" eleberriaren inspirazio iturri (1894, \"Laurogeita hamairu\"): gaia Frantziako Iraultza eta Vend\u00e9e-ko zapalkuntza da, Hugoren aitak parte hartu zuena.\nAzken urteak.\nBizitzaren azken urteetan Victor Hugo ospetsu eta apreziatua izan zen Parisen. 1881an haren omenezko manifestazio bat egin zen hiriburuan, eta kroniken arabera 600.000 lagun elkartu ziren, hitz handiko egun batean (otsailak 27). Victor Hugok orduko bere etxeko lehiotik agurtu zituen manifestariak Eylau hiribidean. Manifestazio hartan Hego Euskal Herriko ordezkaritza bat izan zen, eta Euskal Herriaren adierazgarri izan zen bandera bat eraman eta erakutsi zuten bertan, zeinak lau esku elkarlotuta erakusten zituen, Araba, Bizkaia, Gipuzkoa eta Nafarroa adierazteko. Pedro Soraluze Zubizarreta donostiarrak diseinatutako bandera bat zan zen. \nHil arte (1885) jarraitu zuen Hugok poesia idazten. 1883an amaitu zuen \"Mendeetako elezaharra\". Bertan epopeia mitologiko handi baten moduan lantzen da historia, Genesitik hasi eta XX. mendearen hasiera arte, sinbolo ugarirekin, aipamen metafisiko, erlijioso eta kulturazkoekin; hizkera- eta erritmo-baliabide oparoz dago idatzia, ikuspuntu fantastiko guztiz indartsu batez.\nEzaugarri horiek ematen diote Hugori modernotasuna. Azken egunak arte joan zen Senatuko biltzarretara (han komuneroei amnistia ematearen alde borrokatu zen, besteak beste) eta Akademiara. 83 urte zituela hil zen, Parisen. Frantziako poeta nazionala bihurtuta, ohorezko hileta nazionala egin zioten, Garaipen Arkuan ipini zuten zerraldoa, eta Pantheon-en hilobiratu zuten.\nHil ondoren, Hugoren obra anitz agertu dira; haien artean, egunkariak eta oroitzapen-liburuak.\nIritziak.\nVictor Hugo idazle konprometitua zen. 1848an, Uztaileko Monarkian Parekoen Ganberako hautetsi izan zen, eta Frantziako Bigarren Errepublikako Asanblea Konstituziogileko eta Asanblea Nazionaleko hautetsi. Frantziako Bigarren Inperioan erbesteratu zen, eta hemeretzi urte geroago itzuli, 1871n, Frantziako Hirugarren Errepublika sortu zenean. Orduan ere Asanblea Nazionaleko diputatu izan zen, eta senatari 1876an.\nHaren ibilbide politikoa oso aldakorra izan da, eta oportunista izatea leporatu izan zioten. Erregezalea zen Borboien berrezarkuntza garaian. Gero, eskuin kontserbadorea izan zen, aurrerago liberalismoarekin bat egin zuen, geroago Louis-Napol\u00e9on Bonaparteren jarraitzaile izan zen eta handik hiru urtera haren aurkari. Azkenik, ezkerrarekin bat egin zuen. Hugoren hitzetan, \"iritzi politiko guztien ibilbidea osatu\" zuen.\n1853 eta 1855 urteen artean espiritismoan interesa izan zuela dokumentatua dago. Hildakoekin \"idazketa automatikoaren\" bitartez komunikatzea posible zela sinetsi zuen nonbait, eta \"tables parlants\" edo mahai hiztunen hainbat saiotan parte hartu zuen. Horietan bere alaba hilarekin, Leopoldinerekin, komunikatu zela sinetsi omen zuen, eta baita pertsonaia ospetsuekin hala nola Jesukristo bera, Platon, edo Dante eta Shakespeare idazleak. 19, mendeko idazleen artean ez zegoen bakarrik ohitura honetan Hugo: Charles Dickens edo Arthur Conan Doyle bezalako idazleak ere aritu ziren halako saioetan.\nVictor Hugo eta Euskal Herria.\n1811n egin zuen Euskal Herriaren lehen ezagupena Victor Hugok 9 urte zituelarik. Napoleonen gobernuak Hugoren aita, Joseph Leopold Sigisbert Hugo, Madrila bidali zuen jeneral gisako kargu militarrarekin, okupazio tropa napoleondarrean. Ama apartatua zegoen senarrarengandik, baina harremana berriz osatu nahian, berak ere semearekin Espainiarako bidea hartu zuen, eta bidean, Baionan geratu ziren hilabete batez. Bidean jarraitu zutelatik Hernani izenaren sonoritatea gustatu omen zitzaion, ze bere drama bati izenburu hori eman zion (gaiak Euskal Herriarekin zerikusirik ez zuen arren). \n1843an errepikatu zuen bisitaldia. Bigarrengo horretan Donostian zela, Pasaiako badia ezagutu zuen eta bereziki inpresionatu zuen paisaiak eta herriak. Sei egunez ostatu hartu zuen Pasai Donibanen Madame Basquetz alargunaren etxean.\nEtxe hori ez zen zehatz kokatu Victor Hugoren idazkietan baina geroago identifikatu zuen etxea Paul D\u00e9roul\u00e8de frantses idazle eta politikariak: Gabiria etxea izan omen zen, deskribapenak bat baitaatoz. 21. mendean Victor Hugoren museo-etxe gusa bisitatu daiteke, eta Pasaiako turismo bulegoa ere bertan dago. XVII. mendean eraikitako arrantzale estilo herrikoia duen etxea da. \n2009. urtetik Pasai Donibanen Hugoenea izeneko egoitza ere badago (ez da Gabiria etxea), Euskal Idazleen Elkarteak sormenezko egonaldietarako erabiltzen du.\nEuskaraz poliki moldatzera iritsi omen zen. Euskal Herriaz gauza interesgarri asko kontatu zituen . \nKoldo Izagirreren idazkietan.\n2002an Koldo Izagirre idazle pasaitarrak \"Idi orgaren karranka. Euskal Herrian gaindi, 1843\" liburua argitaratu zuen (Elkar), frantziar idazlearen idazkietan oinarrituta. 1997an, bestela, \"Non dago Basque harbour?\" liburuan \"Victor Hugoren pleinua\" poema dedikatu zion. Olerkiaren pasarte bat da hau:\n\"\"San Pedrotik San Juanera itsasoa da labur\"\n\"Igerian pasatzeko ni ez naiz haren beldur\"\n\"Batelari beltzaranak\"\n\"Mesi\u00e9 esan dit maltzur\"\n\"San Pedrotik San Juanera itsasoa da hotza\"\n\"Bertara jaurtita ahal zait epelduko bihotza\"\n\"Batelari beltzaranak\"\n\"Askatu du mototsa\".\"\nEuskaldunak Victor Hugoren idazkietan.\nHiru lanetan gordetzen dira Victor Hugok Euskal Herriaz eta euskaldunez egindako aipuak: \"La legende des siecles, L\u2019homme qui sit\", eta batez ere \"Alpes et Pyrenees\" liburuan\".\"Herri euskaldunaren berezitasuna, ez espainol eta ez frantsestasuna, azpimarratu zuen Victor Hugok pasarte askotan eta, gogoeta jakin batean, euskaldunen aberria euskara zela ere esan zuen:\nLa langue basque est une patrie, j'ai presque dit une religion.Besteak beste, euskal dantzak eta bereziki fandangoa deskribatu zituen Victor Hugok: \"Iluntzean dantzan egiten da soropilean, eriak klaskatuz esku ahurrean; kriskitinen itzala besterik ez da. Dantzariak malgutasun harmoniatsuz kulunkatzen dira, baina elasturi, suhartasun, oldar, sentsuen atseginik gabe; \"cachucha\" dantzaren itzala besterik ez da.\"\nBigarren egonaldian, karlistadaren giroan, auzi politikoetan ere sartu zen Victor Hugok. Joeraz liberalago zen bera, kontserbadorea baino, baina karlismoaren barruan, elkarrekin ongiegi ez omen zetozen bi alderdi bereizi zituen: erregezaleena edo Gortea, eta \u00abfueristena\u00bb. Victor Hugoren idazkietan Zumalakarregi espreski fuerista bezala azaltzen da, karlismoaren egiazko indarra fuerista horiek zirela aitortuz.\nLanen zerrenda.\nVictor Hugo oso obra zabala utzi zuen genero desberdinetan:\nMarrazkiak eta margolanak.\nVictor Hugo idazle handia izanik, margolari eta marrazkilari aparta izan zen. Haren 2500 obra baino gehiago ezagutzen dira, gehienak Parisen kontserbatzen direnak. Hugok ez zuen jarduera artistikorik egin bere lanak erakusketa handietan aurkezteko. Nahiago izan zuen bere burua idazle gisa ikusi margolari gisa baino. Horregatik ez zuen bere pinturarik publikoki erakutsi."}
{"id": "24753", "revid": "371", "url": "https://eu.wikipedia.org/wiki?curid=24753", "title": "Malaui", "text": ""}
{"id": "24760", "revid": "371", "url": "https://eu.wikipedia.org/wiki?curid=24760", "title": "Zanbia", "text": ""}
{"id": "24763", "revid": "6327", "url": "https://eu.wikipedia.org/wiki?curid=24763", "title": "Zinbaue", "text": ""}
{"id": "24766", "revid": "15795", "url": "https://eu.wikipedia.org/wiki?curid=24766", "title": "Suazilandia", "text": ""}
{"id": "24771", "revid": "119347", "url": "https://eu.wikipedia.org/wiki?curid=24771", "title": "Mensa", "text": "Mensa inteligentzia koziente altua daukaten pertsonentzako erakunde bat da. Onartze\nbaldintza bakarra adimen froga batean biztanleriaren gorenaren %2an dagoen puntuazioa lortzea da.\nSarrera.\nMensa 1946. urtean eratu zen Ingalaterran, Roland Berrill abokatu australiarra eta Lancelot Ware legelari eta zientzialari ingelesaren eskutik. Beraien asmoa buruz apartekoen elkarte bat sortzea zen, non onarpen baldintza bakarra adimen kozientea izango zen. Jatorrizko asmoa, gaur egun berdina izaten jarraitzen duena, ezberdintasun politiko, erlijioso, ideologiko eta nazionaletatik at egongo zen elkarte bat sortzea zen. Mensak edozein jatorri eta prestakuntza daukaten pertsonak biltzen ditu, sozialki aberatsa den giroa sortzeko helburuarekin. Mensak bere lana burutzeko zilegitutako eta adimen frogak egiteko gaitua dagoen psikologo batek igorritako ziurtagiria onesten du onartze froga moduan.\nMensak 100.000 bazkide ditu gutxi gorabehera. Izenaren jatorria \"mensa\" da (latinez mahaia, alegia), Artur erregearen mahai borobilaren omenez, betebeharretan eta eskubideetan berdinak diren bazkideak biltzen dituen elkartea dela irudikatzeko.\nMensaren helburuak.\n\"Mensak\" hiru helburu finko dauzka:\nAntolaketa.\n\"Nazioarteko Mensa\" \"Nazio Mensa ezberdinen\" elkartea da. Eratutako \"Mensa\" bat dagoen herrialde batean bizi diren bazkideak talde horren barnean kokatzen dira, bazkide gutxi dauden herrialdeetan aldiz, \"Nazioarteko Mensan\" kokatzen dira. Talde nagusiak bi dira, \"American Mensa\", 50.000 bazkiderekin, eta \"British Mensa\" (Erresuma Batua eta Irlanda barnean hartzen dituenak), gutxi gorabehera 25.000 bazkiderekin. Espainiako Mensa 1984. urteaz geroztik dabil, eta 1.300 bazkide baino gehaigo dauzka. Argentinan eta Kolonbian ere badaude aintzat hartutako taldea nazionalak."}
{"id": "24775", "revid": "336", "url": "https://eu.wikipedia.org/wiki?curid=24775", "title": "Anousheh Ansari", "text": "Anousheh Ansari (; Teheran, Iran, 1966ko irailaren 12a - ), \"CEO of Telecom Technologies, Inc.\" (TTI) sortzailetako bat da. Lehenengo emakume espazio-turista eta aldi berean lehenengo iraniarra bilakatu da, 2006ko irailean. 2004ko maiatzaren 5ean, Alan Sheparden orbitapeko espazio-hegaldiaren 43. urteurrenean, bere ezkonneba Amir Ansarirekin milioi askoko laguntza eman zion X-Prizeri. Horren ondoren, X-Prize Ansari X Prize bezala ezagutzen da ofizialki haien omenez.\nBiografia.\n1966an Teheranen (Iran) jaio zen emakumea da. 1979an Iranen agitu zen iraultzagatik, 1984an Estatu Batuetara alde egin behar izan zuen hamasei urte zituelarik. Han, elektrizitate ingeniaritza eta informatika zientziatan lizentziatu zen George Mason Universityn. Masterra lortu zuen George Washington Universityn.\nAnoushehk, bere senar Hamid Ansari eta bere ezkonneba Amir Ansarirekin TTI enpresa sortu zuen 1993an. 2000. urtean, \"Sonus Networks, Inc.\"-ek TTI erosi zien.\n2006ko maiatzean, Nazioarteko Espazio Estaziora joateko bi aukeratuetako bat izan zitekeen Charles Simonyirekin, Soyuz TMA-10 espazio-misioan haientzat libre zegoen leku bakarra osatzeko. Baina azkenean Charles Simonyi hautatu zuten, 2007ko martxoaren 9an atera zen misio horretarako.\n2006ko abuztuaren 21ean, laugarren espazio-turista izan behar zen Daisuke Enomoto kanporatu zuten 2006ko iirailaren 14an irten behar zuen Soyuz TMA-9 espazio-misiotik, medikuntza-azterketak ez gainditu ondoren. Hurrengo egunean, Ansari hautatu zuten Daisuke Enomoto ordezkatzeko. Irailaren 18ko 6:09etan aireratu zen."}
{"id": "24776", "revid": "219", "url": "https://eu.wikipedia.org/wiki?curid=24776", "title": "Burgos (argipena)", "text": "Burgos leku ezberdinen izena izan daiteke:"}
{"id": "24777", "revid": "464", "url": "https://eu.wikipedia.org/wiki?curid=24777", "title": "Espazio-turista", "text": ""}
{"id": "24778", "revid": "336", "url": "https://eu.wikipedia.org/wiki?curid=24778", "title": "Espazio-turismo", "text": "Espazio-turismoa 2000ko hamarkadan agertu zen boom-a da. Bakarrik pertsona eta korporazio oso aberatsen esku dago.\nEspazio-turistek Errusiako espazio-programarekin harremanetan jartzen dira bidaiatzeko behar duten espazio-ontzian eserleku bat eskuratzeko. Baina 2000ko hamarkadaren erdialdera espazio-ontzi pertsonalen garapen proiektuak hasi ziren, hala nola Personal Spaceflight Federation."}
{"id": "24781", "revid": "448", "url": "https://eu.wikipedia.org/wiki?curid=24781", "title": "Plutoi (planeta)", "text": ""}
{"id": "24782", "revid": "56334", "url": "https://eu.wikipedia.org/wiki?curid=24782", "title": "P\u00e4r Lagerkvist", "text": "P\u00e4r Fabian Lagerkvist (V\u00e4xj\u00f6, Sm\u00e5land, 1891ko maiatzaren 23a - Stockholm, 1974ko uztailaren 11) suediar idazlea izan zen.\n1951n jaso zuen Literaturako Nobel Saria. Olerkiak, eleberriak, saioak eta istorio laburrak idatzi zituen. Bere lanik ezagunena \"Barrabas\" da."}
{"id": "24783", "revid": "6327", "url": "https://eu.wikipedia.org/wiki?curid=24783", "title": "P\u00e4r Fabian Lagerkvist", "text": ""}
{"id": "24784", "revid": "119347", "url": "https://eu.wikipedia.org/wiki?curid=24784", "title": "Kubaren banaketa administratiboa", "text": "Kubaren banaketa administratiboa 15 probintziak eta udalerri berezi batek osatzen dute.\nKubako \"udalerri berezia\" Isla de la Juventud da, 70eko hamarkada arte \"Isla de Pinos\" izenarekin ezagun zena. Aurretik beste izen batzuekin ezagutu zen: \"Evangelista\", \"Isla de Santiago\", \"Isla de Pino\" eta \"Isla de Loros\".\nHistoria.\n1976a baino lehen Kuba 6 probintziak osatzen zuten:\n2010eko abuztuan Nazio Biltzarrak azken aldaketak egin zituen (2011ko urtarrilaren 1etik aurrera indarrean daudenak). Bi probintzia berriak sortu zituen antzinako Habanako probintziatik (eta baita Pinar del R\u00edoko probintziako ekialdeko hiru udalerri gehituta): Artemisa eta Mayabeque. Matanzasko Varadero antzinako udalerria ere desegin eta C\u00e1rdenasekin batu zuten.\nHabana hiriburua, bera bakarrik probintzia bat osatzen duena, 2010era arte Habana Hiria () zuen izen ofiziala baina 2011ko urtarrilaren 1etik aurrera soilik Habana da."}
{"id": "24785", "revid": "119347", "url": "https://eu.wikipedia.org/wiki?curid=24785", "title": "Astrid Lindgren", "text": "Astrid Lindgren edo Astrid Anna Emilia Ericsson (Sm\u00e5land, 1907ko azaroaren 14tik - 2002ko urtarrilaren 28ra, Stockholm) idazle suediarra.\nHaur-literatura landu zuen batik bat, \"Pippi L\u00e5ngstrump\" (Pippi Kaltzaluze) izanda haren lanik ospetsuena. Suedierazko egilerik ezagunenetarikoa da, eta bere liburuak 85 hizkuntzatan itzuli dituzte. Euskaraz, bi hauek ditugu: \"Pippi itsasorako asmotan\" eta \"Pippi Kaltzaluze\" (Elkar, 1996).\nBizialdia.\nSuedian jaio zen 1907ko azaroaren 14an nekazari-familia batean, eta han pasa zituen gaztetako urteak paraje zoragarrian zegoen landetxe zahar batean, izeiz eta pinuz inguratuta, txorien txioak atseginez entzunez, eta lore ederrez jantzitako zelaiak miretsiz. Paraje eder horrek asko lagunduko zion haurrentzako egin zituen istorio ahaztezinak lantzeko Berrogeitaka urte zituela argitaratu zituen bere liburu famatuak: \"Pippi Medias Largas\" (1945), \"Pippi se embarca\" (1946) eta \"Pippi en los mares del Sur\" (1948) bere liburu famatuak. Horiek bere familiaren bizimoduan, Suediako basoetan, aintziretan eta landetxeetan daude girotuta.\nAstrid Anna Emilia Ericsson, gaztetatik izan zuen istorioak kontatzeko abilezia, 16 urte zituela bere herriko egunkarian hasi zen lanean, eta bertako editorea zen Reinhold Blomberg gizon ezkondu batekin izan zuen harremana, haurdun geratu eta Kopenhagera joan zen haurra izatera, herriko txutxumutxuetatik urrun. Lesse txikia beste familia batekin hazi zen Astrid-ek nahikoa diru lortu zuen arte. Istorio horren nondik-norako guztiak kontatzen ditu \"Unga Astrid\" (2018) filmak, Pernille Fischer Christensen daniarrak zuzendutakoa eta Lindgren-en beste alaba baten kritikak jaso dituena.\n24 urte zituela, Sture Lindgren-ekin ezkondu eta bere abizena hartu zuen, alaba bat izan zuten eta Lesse txikia berreskuratu ere. Alabak birikietako gaixotasun bat hartu eta ohean pasa zuen denbora luzean, beraz Astridek istoria ugari kontatu zizkien seme-alabei denbora modu alaiago batean pasa zezaten. Orduan asmatu zuen Pippiren pertsonaia. Neska koskorrak Pippiren istorioak kontatzea eskatzen zion behin eta berriz amari. Bi urte geroago, Astridek bi urtez ibili ezinik geldirik egon behar izan zuen ibili ezinik hanka hautsi zitzaiolako. Denboraldi hori Pippiren lehen liburua idazteko aprobetxatu zuen. Alabak 10 urte egin zituenean eskuizkribua oparitu zion amak. Urte hartan, 1941ean, editorial batera bidali zituen istorioak, ezetza jaso, eta idazten jarraitu zuen. 1945ean, Rub\u00e9n&amp;Sj\u00f6gren argitaletxeak antolatutako lehiaketa batera aurkeztu zen bere \"Pippi Kaltzaluze\" kontakizunarekin, eta bigarren saria irabazi ere, editorialak idatzi gehiago eskatu eta idazleak hamaika eta bat istorio aurkeztu zien.\n1979an, bere eskari baten ondorioz, Suedia haurren kontrako zigor fisikoa debekatu zuen lehenengo herrialdea izan zen. Batez ere haur txiro eta gaixoekiko begirunea adierazi zuen, besteak beste, Stocholmoko ospitale bat egiten lagundu zuen, bere izena daramana.\nSotckholm-en hil zen 94 urte zituela, eritasun luze bat jasan ondoren. \nPippi Kaltzaluze pertsonaia.\nPippi neska koskorra bakarrik bizi da. Dena dela, baditu lagun batzuk, oso maiteak: zaldia, tximinoa, urrez betetako maleta bat eta txokolatea eta limonada ematen dizkion zuhaitz bat. Askatasuna oso maite zuen, eta helduen aurkako jarrera azaltzen: maisuek ez omen zuten diru-kezkarik, poliziei irain egiten zien, bihurria zen eta ez ume 'txintxoen' sartzeko modukoa. Kritika zorrotza egin zioten batzuek, helduei mehatxu egiten zielako eta txikiei bide okerra erakusten. Dena dela, geroztik liburu hori 60 hizkuntzatan argitaratua izan da.\nBeste liburu eta pertsonaiak.\nPippiren istorioen ondoren, beste trilogia bat argitaratu zuen: \"Los ni\u00f1os de Bullerbyn\" (1947), \"M\u00e1s sobre los ni\u00f1os de Bullerbyn\" (1949) eta \"Es divertido Bullerbyn\" (1952). Pippiren liburuetan ez bezala, protagonistak sei neska-mutil koskor dira, normalak, jostalariak, alaiak eta lagunarte onekoak. Batez ere Lisa aipatu behar da, istorio horien ardatza. Eguneroko gorabehera arruntak kontatzen dira, inolako abentura miresgarririk bizi ez duten ume batzuena. Miguelen istorioek beste trilogia bat osatzen dute: \"Miguel el travieso\" (1963), \"Nuevas aventuras de Miguel\" (1966) eta \"Otra vez Miguel\" (1970). Hiru liburu horiek idazteko bere aita Samuel Augustoren haurtzaroko pasadizoetan oinarritu zen. Txikitan aitak gauza asko kontatu zizkion landako bizimoduari eta Suediaren Hegoaldeko folklore aberatsari buruz. Miguel ez da esaneko azaltzen bere aitarekin, jenio bizikoa da, libre bizi nahi du. Pippi menderakaitz samarra den bezala, eta Lisa lasaia eta orekatua, Miguelen nortasunak bi alderdi horiek azaltzen ditu. Dena dela, 'giro erradikaletakoek' nekazari-kapitalistaren itxura hartzen zioten Miguel protagonistari. Baina, gezurra badirudi ere, zezen bat hezteko gai den 5 urteko ume honek, borrokalari sozial baten ezaugarriak biltzen ditu, gauza baita etxeko despentsako ateak ireki eta behartsuei jakiak emateko. Eta kapitalistek ez zuten hori egingo. Garbi ageri da Astrid Lindgren-en liburuen istorioak umeen ikuspegitik daudela kontatuta, nahiz eta horiek ere kontraesanak izan bizitzako zenbait alderdiri buruz: bizia eta heriotza, poza eta tristura, adorea eta beldurra. Esate baterako \"Mio, mi Mio\" (1954) liburuan adierazten dira bizitzako alde garratzak ere: umezurtz bat hiri bateko bankuan dago eserita eta imajinazioa lanean jarriz, urrutiko herrialde batera joaten da, eta errege baten seme izendatzen dute, eta balentria ikusgarri bati aurre eginez gaizkiaren ordezkaria den Kato zaldizkoa hiltzeko agindua ematen diote. Fantasiazko gauza asko ageri dira liburuan: ahalmen magikoak, kapa ikusezinak, ezpata ikusgarriak, zaldi hegodunak.\n\"Los hermanos Coraz\u00f3n de Le\u00f3n\" (1973) istorioaren protagonista Skarpan ume koskorra da, sofan etzanda, gaixorik, heriotzaren zain dago, beste baten bizia salbatzeko berea eman zuen Jonathan anaia zaharrenarengana joan nahi duelako. Egun batean, hor non datorkion Jonathan hegazti bihurtuta. Orduan ulertzen du bere bila datorrela gaizkiaren indarrek mehatxupean daukan Nanginala kontinentera eramateko. Baina, lehenbizi bortizki suntsitu beharko ditu indar gaizto horiek, gero bakean eta zoriontsu bizitzeko. Egileak idazlan honetan heriotzaren gertaera planteatzen du, anaien arteko maitasuna eta beste zenbait interesgarri ere bai. \"Ronja, la hija del bandolero\" (1981), beste zenbait liburutan ez bezala, zoriontasunezko istorioa da, gogorkeriari eta heriotzari buruzko pasarte gogor batzuk baditu ere. Bi bidelapur-talderen arteko borrokak kontatzen dira. Ronja bidelapur baten alabaren eta aurkarien buruzagiaren harreman estuak kontatzen dira. Eta beste gauza askoren artean, bi talde aurkarien arteko anaitasuna azpimarratzen da. Beste gai batzuk belaunaldien, gizonen eta emakumeen eta, batez ere, gurasoen eta seme-alaben arteko harremanak dira. Amaitzeko, Astrid Lindgren haurrentzako eta gaztetxoentzako literaturako klasiko bat da, inolako zalantzarik gabe. Umeen bihurrikeria eta alaitasuna tartekatzen ditu, helduekiko ikuspegi garratza azaltzen du eta oso gordin deskribatzen haurtzaroko arazoak, ametsak eta fantasiak, baina baita nahigabeak eta beldurrak ere. 'Nire asmoa zen pentsaerak eraldatzen laguntzea, dio Astrid Lindgren-ek eta haurren autonomia errespetatzen duen heziketaren eraginkortasunaren alde egitea, mundua den bezalakoa onar dezaten'. Idazle handi horrek 50 eleberri baino gehiago utzi ditu, horietatik asko zinemarako eta telebistarako egokituak izan dira.\nSariak eta Aitortzak.\nHainbat sari jaso ditu, besteak beste:\nAstrid Lindgren Saria.\n1967an, Rab\u00e9n &amp; Sj\u00f6gren editorialak idazlearen izena daraman saria sortu zuen, Astrid Lindgren Saria.\nAstrid Lindgren Memorial Award.\n2002. urtean, Suediako Gobernuak, Astrid Lindgren Memorial Award sortu zuen.\nErreferentziak.\nArtikulu honetan iturburu nagusia artikulu hau izan da. \u00abDokuteka: Astrid Lindgren, Pippiren sortzailea, hil da\u00bb \"www.ikasbil.eus\" . Eusko Jaurlaritzaren barruko webgunea izanda, CC-BY-SA lizentzia librea duelakoan erabili dira lau paragrafo luze."}
{"id": "24787", "revid": "6327", "url": "https://eu.wikipedia.org/wiki?curid=24787", "title": "Itsaso Adriatiko", "text": ""}
{"id": "24788", "revid": "896", "url": "https://eu.wikipedia.org/wiki?curid=24788", "title": "Kubako probintziak", "text": ""}
{"id": "24798", "revid": "6327", "url": "https://eu.wikipedia.org/wiki?curid=24798", "title": "Pluton (planeta)", "text": ""}
{"id": "24799", "revid": "6327", "url": "https://eu.wikipedia.org/wiki?curid=24799", "title": "Pluton (planeta ipotx)", "text": ""}
{"id": "24801", "revid": "512", "url": "https://eu.wikipedia.org/wiki?curid=24801", "title": "Dennis Tito", "text": "Dennis Anthony Tito (Queens, New York, 1940ko abuztuaren 8a - ) Estatu Batuetako enpresaburu aberats okitua. Ezaguna da lehenengo espazio-turista izateagatik.\nBiografia.\nDennis Tito 1940an jaio zen Queensen. 1962an aeronautika eta astronautika zientziatan lizentziatu zen New York Universityn. Geroago, zientzien ingenierian masterra lortu zuen Rensselaer Polytechnic Instituten, Providencen (Rhode Island). 2002ko Maiatzaren 18an, Rensselaer Polytechnic Institutek ohorezko doktoretza eman zion eta NASAko Jet Propulsion Laboratoryan lan egiten duen zientzialaria da.\n1972an Wilshire Associates sortu zuen Santa Monican (Kalifornia), inbertsioak administratu, aholkatu eta teknologia zerbitzuak hornitzen dituen enpresa. Titoren enpresak bere bezeroek uzten dioten 12,5 trilioi dolarreko fondoa gobernatzen du.\n2001eko Apirilaren 18an Soyuz TM-32 espazio-misioan parte hartu zuen, lehenengo espazio-turista bihurtuz. 7 egun 22 ordu eta 4 minutu igaro zituen orbitan International Space Station-en. Han bere enpresarako baliogarriak izan behar zuten esperimentuak egin zituen. Titok 20 milioi dolar ordaindu behar izan zuen espedizioagatik."}
{"id": "24804", "revid": "464", "url": "https://eu.wikipedia.org/wiki?curid=24804", "title": "Erre ipurdi erre", "text": ""}
{"id": "24805", "revid": "56334", "url": "https://eu.wikipedia.org/wiki?curid=24805", "title": "Erre pui erre", "text": "Erre pui erre edo erre puierre (\"Erre puyerre\" gaztelaniaz) gabon zahar gauean egiten den ospakizuna da. Egun honetako gauean su bat pizten da eta objektu zaharrak sutara botatzen dituzte zoritxarra aldentzekotan.\nEsaten da \"erre pui erre\" erre ipurdi erretik datorrela.\nOspakizun honi loturiko esaera.\n\"Erre pui erre,\"\n\"urte zaharrari ipurdia erre.\""}
{"id": "24806", "revid": "56334", "url": "https://eu.wikipedia.org/wiki?curid=24806", "title": "Judu", "text": "Juduak (hebreeratik transkripzioz: \"yehudim\"; ) talde etniko eta erlijiosoa dira, antzinako Israelen bizi zirenen ondorengoek eta judaismoaren jarraitzaileek osatua batez ere. Historian jasandako jazarpenengatik eta egindako migrazioengatik, munduan zehar barreiaturiko herria da. Gaur egun, munduan 14,5 milioi judu inguru bizi dira, batez ere AEBn eta Israelen. Juduen artean, hebreera, haien jatorriko hizkuntza hain zuzen, eta ingelesa dira hizkuntza nagusiak. Juduek bizitokiko hizkuntza hartu eta komunitateak moldaturiko hizkuntzak sortu dituzte historian zehar; horietan nabarmenena egun yiddisha da, alemanean oinarrituta, halaber, ladinoz (gaztelanian oinarrituta) eta judu-arabieraz ere mintzo dira. Diasporak eraginda, errusiera eta frantsesa ere juduen arteko ohiko hizkuntzak dira, beste hizkuntza askorekin batera. Hizkuntzei dagokienean bezalaxe, juduen baitan ezberdintasun kultural nabarmenak daude; erlijio joerez gainera, askenaziak (Europa Erdialdean historian finkaturiko juduak, horietako asko egun Israelen bizi arren) eta sefardiak (historian Iberiar Penintsulan finkaturiko juduak) dira talde nagusiak. 1948 urtean sorturiko Israel estatua estatu judutzat hartzen du bere burua, eta geroztik milioika izan dira hara migratu eta Israel naziotzat eta bizitokitzat hartu duten juduak.\nJuduak Euskal Herrian.\nEuskal Herriari dagokionez, Nafarroako hegoaldean (musulmanen esku zegoen Tuteran eta inguruko herrietan) finkatu ziren IX. mendearen aldera lehen juduak. X. mendean eraiki zen lehen sinagoga Iru\u00f1ean eta aljama edo judu-auzo bat garatu zen han. Iru\u00f1ea, Lizarra, Viana eta, batez ere, Tutera (Erriberako beste herriekin batera), izan ziren Nafarroako juduen gune nagusiak.\nAraban, Errioxan eta Gasteizen bizi izan ziren nagusiki juduak; Bizkaian, Urdu\u00f1an eta Balmasedan, eta Gipuzkoan, Seguran eta Arrasaten.\nXII. mendetik aurrera, garai oparoak bizi izan zituzten juduek bazter guztietan, foru bereziak lortu zituzten eta, oro har, errespetuzko tratua jasotzen zuten. Egiteko askotan aritzen ziren juduak, baina merkataritzan, finantza-alorrean, administrazioan eta medikuntzan nabarmendu ziren bereziki. Bestalde, hebrearren kultura-hiri garrantzitsua izan zen Tutera; bertakoak ziren Jehuda Halevi, idazle eta filosofo ospetsua, Benjamin Tuterakoa, idazle eta bidaiari handia, eta Abraham ibn Ezra jakintsua.\nXIII. mendearen bukaeran hasi zen juduen aurkako joera zabaltzen, eta 1328an hasi zen Nafarroan juduen aurkako esetsaldia (Pedro Ollogoien fraide frantziskotarra izan zen sarraskiaren gidaria); 1333an zuzendu zen egoera, Evreuxko etxeko erregeen etorrerarekin. XV. mendean areagotu zen juduen aurkako sentimendua, eta kanporatzeko agindua eman zuten azkenean Gaztelako eta Aragoiko Errege-erregina Katolikoek 1492an. Judu askok Tutera eta Nafarroako beste leku batzuetara jo zuten orduan. 1498an beste hainbeste egin zuen Katalina I.a Nafarroako erreginak, baina kanporatzea ez zen erabatekoa izan 1512an Gaztelako armadak Nafarroaz jabetu zen arte. Zapalkuntza neurri latzak hartu zituen Inkisizioak XVI. mendetik aurrera juduen aurka. Portugaldik, Espainiatik eta Hego Euskal Herritik egotzitako judu batzuk Baionan eta Ipar Euskal Herriko beste hiri batzuetan (Bidaxune, Bastida) kokatu ziren XVI. mendetik aurrera. Hasierako urteak zailak izan ziren arren, Baionako hiriak bertan gelditzeko aukera eskaini zien, eta arian-arian gaztelania (eta portugesa) hizkuntza zuen judu-talde indartsu bat osatu zen Saint-Esprit hirian, gero Baionako hiriaren auzo izan zenean.\nJuduak Al Andalusen.\nJuduek, hasieran Al Andalusen, tratu ona jaso zuten islamiar konkistatzaileengandik, eta laguntzaile izan ziren gerran eta gobernuan. Baina haiek ere harrapatu zituen almohadeen integrismorako joerak: askok jo behar izan zuten, Maimonidesek bezala, erbestera, heriotzaren edo konbertsioaren dilemari ihes egiteko. Diaspora horrekin dago lotuta kristau lurraldeetan lehenengo aljamak agertu izana: Tuterakoa Nafarroan (1170), Zaragozakoa bost urte geroago, eta Zorita de los Canesekoa, Gaztelan. Haiek ez ziren izan juduen lehen taldeak; askoz ere lehenago ere baziren, baina une hartan onarpen juridikoa lortu zuten, antolatutako komunitate gisa.\nHainbat datuk adierazten dutenez, bizikidetza elkarren arteko begirunean oinarritzen zen askotan. Baina judu askok erregeak eta jauntxoak zerbitzatzen zituzten, errentak bilduz, eta gainera, legezko lukurreria baliatzen zuten (astean %12koa baimentzen zuen Cuencako foruak). Hori dela eta, juduen aurkako gorrotoa eta irainak sortu ziren, eta haiekiko prebentziozko jarrera, ez soilik erlijio-arrazoiengatik."}
{"id": "24807", "revid": "464", "url": "https://eu.wikipedia.org/wiki?curid=24807", "title": "Erre puierre", "text": ""}
{"id": "24808", "revid": "6950", "url": "https://eu.wikipedia.org/wiki?curid=24808", "title": "Piztia (Domaikia)", "text": "Piztia (\"La Pistia\" gaztelaniaz) Domaikia (Araba) inguruetako basoetan dabilen kondairazko basapiztia da. Carrascal mendian, Iruratxi haitzako leize batean omen du bere bizilekua. Esaten da abereak eta umeak desagertarazten zituela. Egunez ez da arriskutsua baina gauez ahal duen guztia irensten omen du.\nPiztiaren abestia (gaztelaniaz).\n\"Soberana Virgen de Oro, l\u00edbranos de todo mal,\"&lt;br&gt;\n\"te lo pedimos a coro, de la Pistia del Carrascal (bis)\".\n\"En la villa de Domaikia ya se van a pacentar\"&lt;br&gt;\n\"los alegres pastorcillos que el ganado han de cuidar (bis)\".\n\"Pero negros nubarrones amenazan tempestad\"&lt;br&gt;\n\"que la bestia m\u00e1s horrible se oculta entre el encinar (bis)\".\n\"Los abuelos de Domaikia, en las noches de nevar,\"&lt;br&gt;\n\"cuentan horribles leyendas alrededor del hogar (bis)\".\n\"Y los pobres nietecitos ya se han echado a temblar\"&lt;br&gt;\n\"es tanto el miedo que tienen no quieren irse a acostar (bis)\".\n\"Porque en la negra noche se oyen los lobos aullar\"&lt;br&gt;\n\"y balidos lastimeros desde Zaldu al Carrascal (bis)\".\n\"En la pe\u00f1a de Iruratxi se oye al viento rebramar\"&lt;br&gt;\n\"y desde Oro a Jugatxi a las madres suspirar (bis)\".\n\"Porque en la cueva de Goba, de un potrillo al relinchar,\"&lt;br&gt;\n\"que unos pobres corderillos acaba de devorar (bis)\"."}
{"id": "24809", "revid": "119247", "url": "https://eu.wikipedia.org/wiki?curid=24809", "title": ".asia", "text": ".asia DotAsia Organisationek proposatutako goi mailako domeinu orokorra da, Afiliasek kudeatzeko asmoarekin. 2006ko urriaren 19an eman zuen ICANNek baiezkoa, baina oraindik ez dago erregistratzeko aukera irekita. Asia, Australia eta Ozeano Bareko enpresa, erakunde eta gizabanakoentzako balioko du."}
{"id": "24810", "revid": "512", "url": "https://eu.wikipedia.org/wiki?curid=24810", "title": ".mail", "text": ".mail Spamhausek proposatutako goi mailako domeinu orokor bat da, oraindik ICANNek onetsi ez duena. Lortu nahi den helburua zabor-posta kopurua murriztea da, aurretik egiaztatutako helbideak sortuz. \".mail\" domeinu bat eskuratu ahal izateko, aurretik beste domeinu bat 6 hilabetez izatea beharrezkoa litzateke, eta baita beronen WHOIS informazioa egiaztatzea ere.\n\".mail\" domeinuen egitura lehendik existitzen diren domeinuei gehituz sortuko litzateke. Honenbestez, adibidea.net helbidea daukanari adibidea.net.mail domeinua esleituko litzaioke."}
{"id": "24813", "revid": "105290", "url": "https://eu.wikipedia.org/wiki?curid=24813", "title": ".kids", "text": ".kids adin txikiko pertsonengan pornografiaren zabalkundea eragoztea asmoa duen proposatutako goi mailako domeinu orokorra da."}
{"id": "24816", "revid": "336", "url": "https://eu.wikipedia.org/wiki?curid=24816", "title": "Eguzki Sistema", "text": ""}
{"id": "24817", "revid": "336", "url": "https://eu.wikipedia.org/wiki?curid=24817", "title": "Eguzki sistema", "text": ""}
{"id": "24818", "revid": "8311", "url": "https://eu.wikipedia.org/wiki?curid=24818", "title": "Planeta nano", "text": "Planeta nano bat masa planetarioko objektu txiki bat da, Eguzkiaren orbita zuzenean dagoena, zortzi planeta klasikoetako edozein baino txikixeagoa, baina bere eskubidez mundu bat izaten jarraitzen duena. Planeta nanoaren prototipoa Pluton da. Planeta nanoek geologo planetarioentzat duten interesa honetan datza: diferentziazio planetarioa agian jasan dutenez eta geologikoki aktiboak direnez, geologia planetarioa erakuts dezakete, Zereserako \"Dawn\" misioak eta Plutonerako \"New Horizons\" misioak 2015ean erakutsi dutenez.\nEguzki Sistemako gorputz ezagunen arteko planeta nanoen kopuruaren zenbaketak 5 (IAUren zenbaketa ofiziala) eta 120tik gora (Runyon \"et al\") dira. Sedna izan ezik, hautagai horietako hamar handienak espazio-ontziek bisitatu dituzte (Pluton eta Zeres), edo gutxienez ilargi ezagun bat dute (Pluton, Eris, Haumea, Makemake, Gonggong, Quaoar, Orko eta Salazia), eta horrek aukera ematen du haien masak zehazteko eta, beraz, dentsitateen estimazio bat egiteko. Era berean, masa eta dentsitatea eredu geofisikoetara egoki daitezke, mundu horien izaera zehazten saiatzeko.\nPlaneta nano hitza Alan Stern zientzialari planetarioak sortu zuen Eguzki Sistemako masa planetarioko objektuen kategorizazio hirukoitz baten zati gisa: planeta klasikoak, planeta nanoak eta planeta sateliteak. Planeta nanoak planeten barneko kategoria bat bezala sortu ziren. Hala ere, 2006an, Nazioarteko Astronomia Batasunak (IAU) planetaz azpiko objektuen kategoria gisa hartu zuen kontzeptua, Eguzkiaren inguruan orbitatzen duten gorputzen (planetak, planeta nanoak eta Eguzki Sistemako gorputz txikiak) hiru norabidetan egindako birkategorizaziotik abiatuta. Horrela, Sternek eta beste geologo planetario batzuek planeta nanoak eta planeta sateliteak planetak direla uste dute, baina 2006tik IAUk eta astronomo gehienek planeten zerrendatik kanpo utzi dituzte.\nKontzeptuaren historia.\n1801etik aurrera, astronomoek Zeres eta beste gorputz batzuk aurkitu zituzten Marteren eta Jupiterren artean, hamarkadetan planetatzat hartu zirenak. Ordutik eta 1851 ingurura arte, planeten kopurua 23ra iritsi zenean, astronomoak asteroide hitza erabiltzen hasi ziren gorputz txikienentzat, eta \"planeta txiki\" gisa bereizten hasi ziren, \"planeta handi\"ekin kontrajarrita.\n1930ean Pluton aurkitu zutenean, astronomo gehienek uste zuten Eguzki Sistemak bederatzi planeta handi zituela, eta milaka gorputz txikiago (asteroideak eta kometak). Ia 50 urtez pentsatu zen Pluton Merkurio baino handiagoa zela, baina 1978an Plutonen ilargia (Karonte) aurkitu zenean, Plutonen masa zehaztasunez neurtu ahal izan zen, eta hasierako zenbatespenak baino askoz txikiagoa zela zehaztu. Bere masa Merkuriorenaren hogeiren bat inguru zen, Pluton planetarik txikiena bihurtzen zuena. Asteroide gerrikoaren objekturik handiena, Zeres, baino hamar aldiz masiboagoa zen arren, Lurraren Ilargiaren masaren bostena baino ez zuen. Gainera, ezohiko ezaugarri batzuk zituenez, hala nola eszentrikotasun orbital handia eta orbita-makurdura handia, argi geratu zen beste edozein planetarekiko desberdina zen gorputz mota bat zela.\n1990eko hamarkadan, astronomoak Plutonen eskualde berean hasi ziren objektuak aurkitzen (gaur egun Kuiperren gerrikoa izenaz ezagutzen dena), eta batzuk urrunago ere bai. Horietako askok Plutonen ezaugarri orbital giltzarrietako batzuk partekatzen zituzten, eta Pluton objektu mota berri baten, plutinoen, kide nagusi gisa ikusten hasi zen. Argi geratu zen gorputzik handienak ere planetatzat sailkatu behar zirela, edo Pluton birsailkatu egin behar zela, Zeresekin beste asteroide batzuk aurkitu ondoren egin zen bezala. Horren ondorioz, astronomo batzuek Pluton planeta gisa aipatzeari utzi zioten. Hainbat termino erabiltzen hasi ziren, hala nola, azpiplaneta eta planetoide, orain planeta nano deritzegun gorputzentzat. Astronomoek ere Pluton bezalako objektu handi gehiago aurkituko zirela uste zuten, eta planeten kopurua azkar hazten hasiko zen Pluton planetatzat sailkatzen bazen.\n2005eko urtarrilean Eris aurkitu zen (orduan 2003 UB313 izenaz ezagutzen zena); Pluton baino pixka bat handiagoa zela uste zen, eta testu batzuetan hamargarren planetatzat identifikatzen hasi ziren. Ondorioz, eztabaida bizia izan zen IAUren Batzar Nagusian, 2006ko abuztuan. IAUren hasierako proiektuak planeten zerrendan sartu zituen Karonte, Eris eta Zeres. Astronomo askok proposamen horren aurka egin ondoren, Julio \u00c1ngel Fern\u00e1ndez eta Gonzalo Tancredi astronomo uruguaitarrek alternatiba bat landu zuten: bitarteko kategoria bat proposatu zuten biribil izateko bezain handiak ziren objektuentzat, baina euren orbita planetesimalez garbitu ez zuten objektuentzat. Karonte zerrendatik kentzeaz gain, proposamen berriak Pluton, Zeres eta Eris ere ezabatzen zituen, orbitak ez zituztelako garbitu.\nBeste izar batzuen inguruan orbitatzen duten planeten sailkapenarekiko kezka planteatu zen arren, arazoa ez zen konpondu; horren ordez, planeta nano baten tamainako objektuak ikusten hasten direnean bakarrik erabaki zen hori.\nIAUren planeta nanoa definitu eta berehala, zientzialari batzuek adierazi zuten ez zeudela ados IAUren ebazpenarekin. Autoentzako eranskailuak eta kamisetak sortu ziren, Pluton planeta zela defendatuz. Mike Brown (Erisen aurkitzailea), hala ere, ados dago planeta kopurua zortzira murriztearekin.\nNASAk 2006an iragarri zuen IAUk ezarritako jarraibide berriak erabiliko zituela. Alan Sternek, NASAk Plutonen duen misioaren zuzendariak, IAUren planetaren egungo definizioa errefusatzen du, bai planeta nanoen definizioari dagokionez planeta mota bat ez den beste zerbaiti dagokionez, bai objektuen ezaugarri orbitalen erabilerari dagokionez (intrintsekoen ordez) planeta nano gisa definitzeko. Hala, 2011n, Pluton planeta gisa aipatzen zuen oraindik, eta beste planeta nano batzuk onartzen zituen, hala nola Zeres eta Eris, baita ilargi handienak ere, planeta gehigarri gisa. IAU definitu baino zenbait urte lehenago, ezaugarri orbitalak erabili zituen \"\u00fcberplanetak\" (zortzi dominanteak) eta \"unterplanetak\" (planeta nanoak) bereizteko, bi motak \"planetak\" zirela kontuan hartuta.\nIrizpideak.\n\"Planeta nano\"aren kategoria ideia dinamiko eta geofisikoen arteko gatazka batetik sortu zen, planeta baten kontzepzio erabilgarria izango litzatekeenari buruz. Eguzki Sistemaren dinamikaren ikuspegitik, bereizketa nagusia bere auzotasuna grabitatez menderatzen duten gorputzen (Merkuriotik Neptunora) eta hori egiten ez dutenen (asteroideak eta Kuiper gerrikoko objektuak) artekoa da. Hala ere, zeruko gorputz batek geologia dinamikoa (planetarioa) izan dezake, bere mantua bere pisuaren azpian plastiko bihurtzeko behar duen masarekin gutxi gorabehera, eta horren ondorioz gorputzak forma biribila hartzen du. Honek bere orbitatik hurbil dagoen espazioaren aldea grabitatez menperatzen duena baino masa askoz txikiagoa eskatzen duenez, mundu itxura eta geologia planetarioa izateko bezain masiboak diren objektuen populazioa dago, baina ez bere auzotasuna garbitzeko bezain masiboak. Adibidez, Zeres asteroideen gerrikoan eta Pluton Kuiperren gerrikoan.\nDinamizistek nahiago izaten dute grabitate-domeinua erabiltzea planeta izateko atalase gisa; izan ere, haien ikuspegitik, gorputz txikienak hobeto taldekatzen dira bizilagunekin, adibidez, Zeres asteroide handi soil gisa eta Pluton Kuiper gerrikoko objektu handi gisa. Hala ere, geozientifikoek biribiltasuna nahiago izaten dute atalase gisa; izan ere, beren ikuspuntutik, Zeres bezalako gorputz baten barne-geologiak Marte bezalako planeta klasiko baten antzekoagoa egiten du, barne-geologiarik ez duen asteroide txiki baten antzekoagoa baino. Ondorioz, planeta nanoen kategoria sortu behar izan zen tarteko klase hori deskribatzeko.\nOrbitan nagusitasuna.\nAlan Sternek eta Harold F. Levisonek parametro bat sartu zuten \u039b (lambda), objektu batek bere orbitan duen beste batekin topatzerakoan orbita aldatzeko duen probabilitatea adierazten duena. Parametro honek Stern ereduan duen balioa masaren karratuarekiko proportzionala da, eta alderantziz proportzionala aldiarekiko. Balio hori gorputz batek bere orbitaren auzotasuna garbitzeko duen gaitasuna balioesteko erabil daiteke, \u039b &gt; 1 delarik guztiak kentzeko irizpidea. Bost magnitude-ordenako aldea aurkitu da \u039b parametroan planeta lurtar txikienetan eta asteroide handienetan eta Kuiper gerrikoko objektuetan.\nParametro horretatik abiatuta, Steven Soterrek eta beste astronomo batzuek planeten eta planeta nanoen arteko bereizketa bat defendatu zuten, azken horiek \"beren orbiten inguruan auzotasuna garbitzeko\" duten ezintasunean oinarrituta: planetak gai dira gorputz txikiagoak desagerrarazteko beren orbitetatik, talka, harrapaketa edo grabitate asaldura bidez (edo erresonantzia orbitalak ezartzea, kolisioak eragozteko), planeta nanoek hori egiteko ezintasuna duten bitartean. Soterrek planeta-diskriminatzailea deitu zuen parametro bat proposatu zuen, \u00b5 (mu) sinboloarekin izendatua, eremu orbitalaren benetako garbitasun-mailaren neurri esperimental bat adierazten duena (bertan, hautagai-gorputzaren masa bere orbita-eremua partekatzen duten gainerako objektuen guztizko masarekin zatituz kalkulatzen da).\nJean-Luc Margotek Stern eta Levisonen kontzeptua findu zuen, antzeko parametroa \u03a0 (Pi) lortzeko. Teorian oinarritzen da, eta ez ditu inolaz ere erabiltzen dituen datu enpirikoak \u039b parametroak egiten duen bezala. \u03a0 &gt; 1 planetak planeta bat dela adierazten du, eta berriz ere magnitude-ordena bat baino gehiago dago planeten eta planeta nanoen artean.\nPlanetak eta planeta nanoak bereizten saiatzen diren beste eskema batzuk ere badaude, baina 2006ko definizioak kontzeptu hori erabiltzen du.\nOreka hidrostatikoa.\nGorputzaren grabitazioak eragindako barne-presio nahikoa izanez gero, gorputza plastiko bihurtuko da, eta plastikotasun nahikoa izanez gero, goragune altuak hondoratu eta baoak beteko dira, grabitazio-erlaxazioa deritzon prozesuan. Kilometro gutxi batzuetatik beherako gorputzetan grabitaziokoak ez diren indarrak dira nagusi, forma irregularra dute eta hondakin piloak izan daitezke. Objektu handienek, non grabitazioa garrantzitsua den, baina ez dominatzailea, \"patata\" itxura dute; gorputza zenbat eta masiboagoa izan, orduan eta barne-presio handiagoa, orduan eta sendoagoa eta biribilagoa dute forma, harik eta presioa nahikoa den arte barne-konpresioko indarra gainditzeko eta oreka hidrostatikoa lortzen duen arte. Puntu honetan, gorputz bat ahalik eta biribilena da, bere errotazioa eta mareen efektuak kontuan hartuta, eta elipsoide forma du. Hau da planeta nano bat definitzen duen muga.\nObjektu bat oreka hidrostatikoan dagoenean, bere azalera estaltzen duen likido-geruza global batek azalera likidoa osatuko luke, gorputzaren modu berean, eskala txikiko gainazal-ezaugarriez gain, hala nola kraterrak eta pitzadurak. Gorputza biratzen ez bada, esfera bat izango da, baina zenbat eta azkarrago biratu, orduan eta oblato edo eskalenoa handiagoa izango da. Biratzen ari den mota horretako gorputz bat urtu arte berotuko balitz, haren forma orokorra ez litzateke aldatuko. Bere errotazio azkarraren ondorioz eskalenoa izan daitekeen gorputz baten muturreko adibidea Haumea da, bere ardatz nagusian poloetan baino bi aldiz luzeagoa dena. Gorputzak hurbileko kide masibo bat badu, marea-indarren ondorioz, pixkanaka moteldu egiten da haren errotazioa, pixkanaka blokeatu arte, kideari beti aurpegi bera izan diezaion. Muturreko adibide bat Pluton-Karonte sistema da, non gorputz bakoitza blokeatuta dagoen mareen ondorioz. Mareen blokeoa duten gorputzak ere eskalenoak dira, nahiz eta batzuetan apur bat besterik ez izan. Lurraren Ilargia mareek blokeatzen dute, erraldoi gaseosoen satelite biribil guztiek bezala.\nEz dago planeta nanoen tamaina- edo masa-muga espezifikorik, ez baitira ezaugarri definitzaileak. Ez dago goiko muga argirik: Eguzki Sistemaren mugetan Merkurio planeta baino handiagoa edo masiboagoa den objektu batek ez zezakeen behar adina denbora izan bere orbitaren auzotasuna garbitzeko; horrelako gorputz bat planeta nanoaren definizioan sartuko litzateke planetaren ordez. Beheko muga oreka hidrostatikoa lortzeko eta mantentzeko baldintzek zehazten dute, baina objektu batek oreka lortzen duen eta bertan mantentzen den tamaina edo masa bere konposizioaren eta historia termikoaren araberakoa da, ez soilik bere masaren araberakoa. 2006ko IAUren prentsa-ohar baten arabera, 0,5 \u00d7 1021 kg-tik gorako masa eta 400 km-tik gorako erradioa (800 km-ko diametroa) duten objektuak oreka hidrostatikoan egongo lirateke \"normalean\" (\"forma... autograbitateak zehaztuko luke normalean\"), baina \"muga-kasu guztiak behaketak zehaztuko lituzke.\" Hau, 2019tik aurrera, Neptunoz haraindiko objektuentzako gutxi gorabeherako muga dela uste denetik hurbil dago, gorputz solido erabat trinkoak baitira, Salaziarekin (r = 423 \u00b1 11 km, m = (0,492 \u00b1 0,007) \u00d7 1021 km) eta, ziur aski, 2002 MS4rekin (r = 400 \u00b1 12 km, m ezezaguna), eta muga-kasuak dira, Orkus izan daitekeena bezala. Masa neurtua duen beste gorputz bat ere ez da espero den masa-mugara hurbiltzen, nahiz eta masa neurturik gabeko batzuk espero den tamaina-mugara hurbiltzen diren.\nPlaneta nanoen populazioa.\nEz dago planeta nano bat osatzen duenaren definizio argirik, eta objektu baten sailkapena astronomo bakoitzaren mende dago. Beraz, ez dakigu zenbat planeta nano dauden Eguzki Sisteman.\n2006. urtean IAUk planeta nano kategoria onartzera eraman zuten eztabaidetan aintzat hartutako hiru objektuak (Zeres, Pluton eta Eris) planeta nano gisa onartzen dira oro har, baita planeta nanoak planeta gisa sailkatzen jarraitzen duten astronomoek ere. Horietako bat bakarrik (Pluton) behar bezain zehatz aztertu da, egungo forma oreka hidrostatikotik espero zitekeenarekin bat datorrela egiaztatzeko. Zeres orekatik gertu dago, baina grabitazio-anomalia batzuk azaldu gabe daude oraindik. Oro har, Eris planeta nanoa dela suposatzen da, Pluton baino masiboagoa delako.\nAurkikuntzaren arabera, hiru gorputz hauek dira:\n Zeres \u2013 1801eko urtarrilaren 1ean aurkitua eta urtarrilaren 24n iragarria, Neptuno baino 45 urte lehenago. Asteroide gisa sailkatu aurretik, mende erdiz planetatzat hartu zen. IAUk planeta nanotzat du 2006ko abuztuaren 24tik. Konfirmazioa, hala ere, egiteke dauka..\n Pluton - 1930eko otsailaren 18an aurkitua eta martxoaren 13an iragarria. 76 urtez planetatzat hartu zen. IAUk espreski definitu zuen planeta nano gisa 2006ko abuztuaren 24ak. Bost ilargi ezagutzen zaizkio.\nEris (2003 UB313) \u2013 2005eko urtarrilaren 5ean aurkitua eta uztailaren 29an iragarria. \"Hamargarren Planeta\" ezizena eman zitzaion komunikabideetan. IAUren deskribapenaren arabera planeta nanotzat hartzen da 2006ko abuztuaren 24tik aurrera, eta irailaren 13an espreski eman zitzaion izendapen hori. Ilargi bat duela ezagutzen da.\nIAUk planeta nano probableen izendapena gainbegiratuko zuen komiteari buruzko gidalerro batzuk baino ez zituen ezarri: izenik gabeko edozein objektu transneptuniar +1etik gorako magnitude absolutuarekin (eta, beraz, 838 km-ko gutxieneko diametroa eta 1eko gehieneko albedo geometrikoa), Planeta Txikien Zentroak eta IAUko planeta-lantaldeak osatutako batzorde bateratu batek izendatu behar zuen. Une horretan (eta oraindik 2021ean), atalase hori betetzen zuten gorputz bakarrak Haumea eta Makemake ziren. Oro har, suposatzen da gorputz horiek planeta nanoak direla, nahiz eta oraindik ez den frogatu oreka hidrostatikoan daudenik, eta nolabaiteko desadostasuna dago Haumearen kasuan:\n Haumea (2003 EL61) \u2013 Brownen taldeak 2004ko abenduaren 28an aurkitu zuen eta Ortizen taldeak iragarri zuen 2005eko uztailaren 27an. IAUren izendapen batzordeak 2008ako irailaren 17an eman zion izena. Bi ilargi ditu eta eraztun bat.\n Makemake (2005 FY9) \u2013 2005eko martxoaren 31an aurkitua eta uztailaren 29an iragarria. IAUk izena 2008ko uztailaren 11n jarri zion. Ilargi bat du, gutxienez. \nBost gorputz horiek \u2013 2006an aintzat hartutako hirurak (Pluton, Zeres eta Eris) eta 2008an izendatutako biak (Haumea eta Makemake) \u2013 Eguzki Sistemako planeta nano gisa aurkezten dira eskuarki, baina faktore mugatzaileak (albedoa) ez du objektu bat planeta nano gisa definitzen. Komunitate astronomikoak Neptunoz haraindiko beste objektu batzuk ere planeta nanotzat ditu. Gutxienez beste lau gorputzek Brownen, Tancredi et al. eta Grundy et al. atariko irizpideak betetzen dituzte planeta nanoak identifikatzeko, eta normalean astronomoek horiei ere planeta nano esaten diete:\nJPL/NASAk Gonggong planeta nanotzat hartu zuten 2016an, eta 2018an Simon Porterrek \"neptunoz haraindiko zortzi planeta nanoak\" aipatu zituen, Pluton, Eris, Haumea, Makemake, Gonggong, Quaoar, Sedna eta Orko.\nBeste objektu batzuk.\nBeste gorputz batzuk proposatu dira: Salazia eta 2002 MS4 (Brown), Varuna eta Ixion (Tancredi et al.) eta 2013 FY27 (Sheppard et al.). Gorputz handienetako gehienek ilargiak dituzte, eta, horri esker, haien masak eta, beraz, dentsitateak zehaztu daitezke, planeta nanoak izan daitezkeen jakiteko kalkuluen berri ematen dutenak. Ilargirik duten ez dakigun TNO handienak Sedna, 2002 MS4, 2002 AW197 eta Ixion dira. Zehazki, Salaziak masa eta diametro ezagunak ditu, eta muturreko kasutzat jotzen dute 2006ko IAUaren galdera-erantzunen arabera.\nMakemake eta Haumea izendatu zituztenean, uste zen nukleo izoztuak zituzten objektu transneptunianoek (TNO) 400 km inguruko diametroa beharko zutela, edo Lurraren tamainaren %\u00a03 (Mimas ilargien tamaina, biribila den txikiena, eta Protorena, esferikoa ez den handiena) grabitate-orekan egoteko. Ikertzaileek pentsatu zuten gorpu hauen kopurua 200 inguru zela Kuiper gerrikoan, eta milaka zeudekeela haratago. Hori izan zen, hain zuzen, Pluton lehenengo birsailkatzeko arrazoietako bat (\"planeten\" zerrenda arrazoizko zenbaki batean mantentzea). Hala ere, geroztik egindako ikerketek zalantzan jarri dute hain gorputz txikiek Kuiper gerrikoaren ohiko baldintzetan eta haratago oreka lor edo manten zezaketenaren ideia.\nAstronomo batzuek zenbait objektu ezagutu dituzte, hala nola planeta nanoak edo planeta nano probableak. 2008an, Tancrediren taldeak aholkatu zion IAUri ofizialki onar zitzala Orko, Sedna eta Quaoar planeta nano gisa (Gonggong oraindik ez zen ezagutzen), baina IAUak ez zion gaiari heldu orduan, eta ordutik ez du halakorik egin. Gainera, Tancredik uste zuen bost TNO Varuna, Ixion, 2003 AZ84, 2004 GV9 eta 2002 AW197 planeta nanoak zirela. 2011tik, Brownek ehunka objektu hautagaien zerrenda bat mantendu du, \"Ia seguruak\" izatetik \"balizko\" planeta nanoak izatera, kalkulatutako tamainan bakarrik oinarrituta. 2019ko irailaren 13an, Brownen taldeak Neptunoz haraindiko hamar objektu identifikatu zituen, 900 km-tik gorako diametroak zituztenak (IAUrenak gehi Gonggong, Quaoar, Sedna, Orcus, 2002 MS4 eta Salazia) planeta nanoak izateko \"ia seguru\" gisa, eta beste 16, 600 km-tik gorako diametroak zituztenak, \"oso litekeena\" gisa. Zehazki, Gonggongek Karonte Plutonen ilargi borobilak baino diametro handiagoa izan dezake (1230 \u00b1 50 km; Karontek 1212 km ditu).\nHala ere, 2019an Grundyk eta bere taldeak proposatu zuten dentsitate txikiko objektu ilunak, 900-1000 km diametroa baino txikiagoa zutenak, Salazia edo Varda bezala, ez daudela guztiz kolapsatuta gorputz planetario bat osatzeko, eta oraindik ere porotsuak direla euren formazioan. Kasu horretan, ez lirateke planeta-nano izango. Proposamenaren arabera, Orko eta Quaoar, distiratsuagoak eta dentsoagoak izanda, guztiz solidoak izango lirateke. \nPlaneta nano probableenen ezaugarriak.\nHurrengo tauletako trans-neptuniarrak, Salazia izan ezik, Brownek, Tancredik et al. eta Grundyk et al. planeta nano probabletzat hartzen dituzte, edo hortik hurbil. Salazia planeta nano gisa onartu ez den TNO handiena da, eta irizpide askoren arabera mugako gorputza da. Karonte, 2006an IAUk planeta nano gisa proposatu zuen Plutonen ilargia, konparazio gisa sartu da. +1etik gorako magnitude absolutuak dituzten objektuak, eta, beraz, IAUko planeta txikien izendapenaren batzorde bateratuaren atalasea betetzen dutenak, nabarmendu egiten dira, Zeres bezala, IAUk kontzeptua lehen aldiz eztabaidatu zutenetik planeta nanoa dela onartu duela.\nJarraian Neptunoz haraindiko objetuak edo trans-neptuniarrak (TNO, ingelesezko siglatan):\nEsplorazioa.\n2015eko martxoaren 6an, \"Dawn\" espazio-ontzia Zeresen inguruan orbitan sartu zen, eta planeta nano bat bisitatu zuen lehen espazio-ontzia izan zen. 2015eko uztailaren 14an, \"New Horizons\" espazio-zundak Pluton eta bere bost ilargien artean hegan egin zuen.\nZeresek geologia aktibo baten ebidentziak erakusten ditu, hala nola gatz-biltegiak eta kriosumendiak; Plutonek, berriz, ur-izotzezko mendien gainean jitoan dauden nitrogeno-izotzezko glaziarrrak ditu, baita atmosfera esanguratsu bat ere. Bistakoa da Zeresek gatzuna duela, bere azaletik iragazten dena, eta Plutonek benetako lurpeko ozeanoa izan dezakeenaren zantzuak daudela.\n\"Dawn\"ek Vesta asteroidea orbitatu zuen lehenago. Saturnoren Febe ilargiari \"Cassini\"k atera zion argazkia, eta aurretik \"Voyager 2\"k, Neptunoren Triton ilargia ere aurkitu zuena. Hiru gorputzek noizbait planeta nanoak izan direla erakusten dute, eta haien miaketak planeta nanoen eboluzioa argitzen lagunduko du.\nNew Horizonsek Quaoarren irudi urrun batzuk hartu zituen 2016an, 2.100 milioi kilometroko distantziatik.\nAntzeko objektuak.\nBadira fisikoki planeta nanoen antzekoak diren gorputz batzuk. Horien artean daude antzinako planeta nanoak, oraindik forma orekatua edo geologia aktibo baten ebidentziak izan ditzaketenak; masa planetarioko ilargiak, definizio fisikoa betetzen dutenak, baina ez orbitala planeta nanoak izateko; eta Karonte Pluton-Karonte sisteman, planeta nano bitarra izan daitekeena. Kategoriak gainjar daitezke: Triton, adibidez, planeta nano zahar bat da, masa planetarioko ilargi bat bezala.\nPlaneta nano ohiak.\nVesta, asteroide gerrikoko hurrengo gorputzik masiboena, behin oreka hidrostatikoan egon zen eta gutxi gorabehera esferikoa da, batez ere Rheasilvia eta Veneneia kraterrek solidotu ondoren sortu zituzten inpaktu masiboen ondorioz desbideratua. Gaur egun oreka hidrostatikoan egotearekin bat ez datozen dimentsioak ditu. Triton Eris edo Pluton baino masiboagoa da, oreka hidrostatikoko forma bat du eta harrapatutako planeta nano bat dela uste da (sistema bitar bateko kidea, ziurrenik), baina jada ez du eguzkiaren inguruan orbitatzen zuzenean. Febe zentauro bat da, Vesta bezala, jada oreka hidrostatikoan ez dagoena, baina uste da bere historiaren hasieran egon zela, beroketa erradiogenikoaren ondorioz.\n2019ko probek iradokitzen dute Tea, inpaktu erraldoiaren hipotesian Lurrarekin talka egin zuen antzinako planeta, kanpoko eguzki sisteman sor zitekeela, barneko eguzki sisteman sortu beharrean, eta lurreko ura Tean sortu zela, eta horrek esan nahi du Tea Kuiper Gerrikoko planeta nano zahar bat izan zitekeela.\nPlaneta-masako ilargiak.\nGutxienez hemeretzi ilargik oreka hidrostatiko forma dute, historiako uneren batean beren grabitate propioaren pean erlaxatu direlako, nahiz eta batzuk izoztu egin diren ordutik eta jada ez dauden orekan. Zazpi Eris edo Pluton baino masiboagoak dira. Ilargi horiek ez dira fisikoki planeta nanoen desberdinak, baina ez datoz bat IAUren definizioarekin, ez baitute zuzenean orbitatzen Eguzkiaren inguruan. (Izan ere, Triton, Neptunoren ilargia, harrapatutako planeta nano bat da, eta Zeres Jupiter eta Saturnoren ilargien Eguzki Sistemaren eskualde berean sortu zen). Alan Sternek planeta masa duten ilargiei \"planeta satelite\" deitzen die, planeten hiru kategorietako bat, planeta nanoekin eta planeta klasikoekin batera. Planemo (\"planeta-masaren objektua\") terminoak ere hiru populazioak hartzen ditu.\nKaronte.\nPluton-Karonte sistema planeta nano bikoiztzat hartu behar den eztabaidatu da. IAUren planeta definitzeko ebazpen-proiektu batean, Pluton eta Karonte planetatzat hartu ziren sistema bitar batean. Gaur egun, IAUk dio Karonte ez dela planeta nanotzat hartzen, Plutonen satelitetzat baizik, nahiz eta Karonte bere eskubide propioz planeta nanotzat jo daitekeen. Hala ere, ez dago argi Karonte oreka hidrostatikoan dagoenik. Gainera, barizentroaren kokapena gorputzen masa erlatiboen araberakoa izateaz gain, haien arteko distantziaren araberakoa ere bada; Eguzkia-Jupiter orbitaren barizentroa, adibidez, Eguzkitik kanpo dago, baina ez dira objektu bitartzat hartzen. Beraz, planeta bitarra (nanoa) osatzen duenaren definizio formala ezarri behar da Pluton eta Karonte formalki planeta nano bitar gisa definitu aurretik."}
{"id": "24820", "revid": "336", "url": "https://eu.wikipedia.org/wiki?curid=24820", "title": "Ukrania", "text": ""}
{"id": "24821", "revid": "336", "url": "https://eu.wikipedia.org/wiki?curid=24821", "title": "Nazioarteko Astronomia Elkartea", "text": "Nazioarteko Astronomia Elkartea (IAU-UAI-\"NAE\") munduko elkarte astronomiko ezberdinen elkarte bat da. Planeten izenak eta bestelako gorputz astronomikoak izendatzeko erabakigune nagusia da. Astronomia estandarrak ere sortzen ditu. 1919an sortu zen."}
{"id": "24825", "revid": "418", "url": "https://eu.wikipedia.org/wiki?curid=24825", "title": "Kropotkin", "text": ""}
{"id": "24833", "revid": "98220", "url": "https://eu.wikipedia.org/wiki?curid=24833", "title": "Bloody Sunday (filma)", "text": "1972ko Igande odoltsuko gertakizunak kontatzen dituen filma da."}
{"id": "24834", "revid": "431", "url": "https://eu.wikipedia.org/wiki?curid=24834", "title": "Igande odoltsua filma", "text": ""}
{"id": "24835", "revid": "489627", "url": "https://eu.wikipedia.org/wiki?curid=24835", "title": "Bloody Sunday", "text": ""}
{"id": "24836", "revid": "371", "url": "https://eu.wikipedia.org/wiki?curid=24836", "title": "Bloody Sunday, filma", "text": ""}
{"id": "24837", "revid": "105290", "url": "https://eu.wikipedia.org/wiki?curid=24837", "title": "Hardy-Ramanujan zenbakia", "text": "1729 zenbakia Hardy-Ramanujan zenbakia bezala ezagutzen da ere.\nZenbaki hau, bi zenbaki positiboen kuboen baturekin bi era desberdinez adierazi daitekeen zenbaki naturalik txikiena da. Gainera, taxicab zenbakien bigarren zenbakia da.\nBernard Fr\u00e9nicle de Bessyk aipatu zuen lehenengo aldiz 1657an baina ez zen oso ezaguna Godfrey Harold Hardy eta Srinivasa Ramanujanen arteko berriketaldira arte. Hona hemen haien arteko eztabaida:\n\"Gogoratzen dut nola behin, bera Putney-n gaixorik zegoelarik, bisita egitera joan nintzela. 1729 zenbakidun taxia hartu nuen, zenbaki hori aspergarria zirudien, seinale txarra izan ez zedin espero nuen.\"\n\"\u2014Ez\u2014 erantzun zidan berak, \u2014zenbaki interesgarria da; bi zenbaki positiboen kuboen baturekin bi era desberdinez adierazi daitekeen zenbakirik txikiena da\u2014.\""}
{"id": "24838", "revid": "371", "url": "https://eu.wikipedia.org/wiki?curid=24838", "title": "Barein", "text": ""}
{"id": "24839", "revid": "512", "url": "https://eu.wikipedia.org/wiki?curid=24839", "title": "Taxicab zenbakia", "text": "Taxicab zenbakiak \"n aldiz\" bi zenbaki positiboen kuboen batura bezala adierazi daitezkeen balioak dira.\nTa(2) zenbakia Hardy-Ramanujan zenbakia deitzen zaio, nahiz eta Bernard Fr\u00e9nicle de Bessyk 1657an aurkitu.\nHurrengo zenbakiak ordenagailuen laguntzaz aurkitu dira.\nTa(3) zenbakia John Leechek aurkitu zuen 1957an. 1991an, E. Rosenstiel, J. A. Dardis eta C. R. Rosenstiel Ta(4) aurkitu zuten. 1997ko Azaroan, David W. Wilson Ta(5) aurkitu zuen.\nTa(6) zenbakia ez da oraindik aurkitu baina asko hurbildu dira. David W. Wilsonek Ta(6) \u2264 8230545258248091551205888 balio maximoa mugatu zuen. 1998an, Daniel J. Bernsteinek Ta(6)\u2265391909274215699968 balio minimoa mugatu zuen. 2002an, Randall L. Rathbunek Ta(6) \u2264 24153319581254312065344, lehen ezarritako balio maximoa hobetu zuen kopurua murriztuz. 2003an, Stuart Gascoignek Ta(6) &gt; 68000000000000000000 egiaztatu zuen. Cristian S. Calude, Elena Calude eta Michael J. Dinneenek, %99ko probabilitatearekin, Ta(6) = 24153319581254312065344 izan daitekeela adierazi zuten."}
{"id": "24840", "revid": "464", "url": "https://eu.wikipedia.org/wiki?curid=24840", "title": "Mila zazpiehun eta hogeita bederatzi", "text": ""}
{"id": "24841", "revid": "371", "url": "https://eu.wikipedia.org/wiki?curid=24841", "title": "Taxicab zenbaki", "text": ""}
{"id": "24842", "revid": "464", "url": "https://eu.wikipedia.org/wiki?curid=24842", "title": "Ta(2)", "text": ""}
{"id": "24843", "revid": "464", "url": "https://eu.wikipedia.org/wiki?curid=24843", "title": "Taxicab", "text": ""}
{"id": "24845", "revid": "103793", "url": "https://eu.wikipedia.org/wiki?curid=24845", "title": "Uralde", "text": "Uralde Trebi\u00f1uko Araikoko lurretan kokatutako herri berri bat da.\nIzen bereko baseliza zaharraren ondoan eraikitako urbanizazio berri batek osatzen du herria. Argantzunetik Trebi\u00f1ura doan errepide ondoan kokatzen da, Kutxu herritik hurbil. Antza, lehen leku horretan herrixka bat egon bazegoen. Egun, urbanizazioak hainbat zerbitzu du; hala nola: kirol instalazioak, igerilekua edo taberna.\nIhuda ibaia Uraldetik igarotzen da, geroago Zadorrarekin topo egiteko.\nTrebi\u00f1uko beste hainbat ingurutan bezala, Uralden aztarnategi arkeologiko erromatar bat badago, bertan erromatar ondakinak aurkitu eta ikertu baitira; antza, erromatar zabortegi bat.\nGarraio.\nEskualdeko Garraioa sareak linea bat ditu herrian:"}
{"id": "24846", "revid": "91206", "url": "https://eu.wikipedia.org/wiki?curid=24846", "title": "Zadorra", "text": "Zadorra Arabako ibai nagusia da, herrialde horretan arrorik handiena duena. Entziako mendilerroan jaiotzen da, Los Corrales izeneko iturrian, Donemiliagako udalerrian.\nAgurain, Gasteiz, Iru\u00f1a Oka, Argantzon eta Armi\u00f1on zeharkatu ondoren Ebrorekin bat egiten du Miranda Ebro (Burgos) eta Zanbrana (Araba) artean.\nIbaiak guztira 78,1 kilometroko ibilbidea egiten du eta 20,6 metro^3/segundoko emaria dauka batez beste. Mediterranear isurialdeko ibaia da.\nHidrologia.\nZadorraren ibaiadar nagusiak hauek dira:\nUrtegia.\nZadorra ibaiak Uribarri Ganboako urtegiaren sarea osatzen du, guztira 220 hektometroko kubiko ur gordetzeko gaitasunarekin. Urtegi hauek Bilbo eta Gasteizko ur beharrizanak asetzen dituzte.\nIbaiaren kutsadura.\nArazoaren aurrekariak.\n2009ko martxoan, Euskal Autonomia Erkidegoko sei ibairen kutsadura mailak Europar Batasunak ezarritakoak baino altuagoak zirela jakinarazi zen Uraren Esparru Zuzentarauaren bitartez. Ibai hauek ziren: Oria, Deba, Cadagua, Nerbioi, Ibaizabal eta Zadorra. Horien uretan, legeak arautu baino kopuru handiagoan zeuden kromoa, butilestanioa, lindanoa, kobrea, zianuroa eta merkurioa.\nEgoera horren kausa dira, besteak beste, ibai ertzeetako industria jarduerak, arazketarik eza eta nekazarien isurketak. Hala ere, Euskadiko Ur Agentziak (URA) esan zuenez, arazoa ez zen ibaiak zikinago zeudela, baizik eta Europar Batasunak legeak gogortu zituela.\nGainera, Administrazio publikoek oraindik ere ez dituzte betetzen Europar Batasunaren 91/271 Zuzentaraua (1991. urtekoa) eta hura betearazteko Espainiako 11/1995 Errege Dekretua (1995. urtekoa). Hiriguneetako hondakin urak tratatzeari buruzko bi lege horietan zehaztuta dago hondakin ur guzti-guztiak bildu eta araztu egin behar zirela 2006ko urtarrilaren 1erako.\nArazoari aurre egiteko ekimenak.\nAzken urteetan kutsadura horrek behera egin du, Euskal Autonomia Erkidegoko Administrazioak eginiko ahaleginen ondorioz. Eusko Jaurlaritzak zuzendutako ikerketa bat egin zen, eta ibaia garbitzeko hainbat ekimen proposatu eta aurrera eraman ziren:"}
{"id": "24847", "revid": "464", "url": "https://eu.wikipedia.org/wiki?curid=24847", "title": "Ta(1)", "text": ""}
{"id": "24848", "revid": "371", "url": "https://eu.wikipedia.org/wiki?curid=24848", "title": "Ta(3)", "text": ""}
{"id": "24849", "revid": "105290", "url": "https://eu.wikipedia.org/wiki?curid=24849", "title": "Isla de la Juventud", "text": "Isla de la Juventud Antilletako uharte bat da, Kubako uhartediko bigarren handiena 3.056\u00a0km\u00b2-ko azalerarekin. Beste 600 'cayo' eta uhartetxorekin Canarreoen uhartedia osatzen du. Kubako uhartetik 50\u00a0km ingurura dago, Batabanoko golkotik hurbil eta Habanatik 162\u00a0km-ra. Administartiboki ez dago Kubako probintzien artean, izan ere uharte osoak 'Isla de la Juventud' izeneko udalerri berezia (Municipio especial) osatzen du."}
{"id": "24850", "revid": "56334", "url": "https://eu.wikipedia.org/wiki?curid=24850", "title": "2007", "text": "2007a (MMVII) egutegi gregoriarrean astelehenean hasi zen urtea da.\nNazioarteko Urte Polar, Nazioarteko Rumi Urtea eta Nazioarteko Heliofisikaren Urtea izendatu da aurten.\nKanpo estekak.\n[[Kategoria:2007| ]]"}
{"id": "24856", "revid": "42539", "url": "https://eu.wikipedia.org/wiki?curid=24856", "title": "Tolosa (argipena)", "text": "Tolosa leku ezberdinen izena izan daiteke:"}
{"id": "24859", "revid": "46380", "url": "https://eu.wikipedia.org/wiki?curid=24859", "title": "Construcciones y Auxiliar de Ferrocarriles", "text": "CAF (Construcciones y Auxiliar de Ferrocarrilesen sigla), egoitza Beasainen (Gipuzkoa) duen trengintzako enpresa bat da, herri horretan 1917an sortua. Urteak daramatza munduko leku askotarako era askotako trenak diseinatzen, fabrikatzen eta mantentzen. Eskumendeko 45 enpresa ditu mundu osoan.\nHistoria.\nSozietatea 1917an sortu zen, Compa\u00f1\u00eda Auxiliar de Ferrocarriles (CAF) izenarekin, Beasaingo bi fabrika elkartuta: 1892. urtekoa zen La M\u00e1quina Guipuzcoana, eta geroztikoa zen F\u00e1brica de Vagones. Kargarako bagoiak fabrikatzen espezializatu zen. 1954an, Material M\u00f3vil y Construcciones erosi zuen; Zaragozako enpresa horrek ibilbide luzeko trenak egiten zituen. 1971n, bi enpresak \u2014Compa\u00f1\u00eda Auxiliar de Ferrocarriles eta Material M\u00f3vil y Construcciones\u2014 batu ziren, eta gaur egungo izena hartu: Construcciones y Auxiliar de Ferrocarriles.\n1990ean, AVE trenaren Madril-Sevilla lineako \u008dtrenak egiteko enkargua bereganatu zuen CAFek. 1992an, nazioarteko merkatuetara zabaltzeari ekin zion.\n2014ko azaroaren 25ean jakin zenez, CAF buru zuen kontsortzio batek 690 milioiko kontratua lortu zuen Mexiko Hiria Tolucarekin lotzeko tren proiektu batean, eta CAFi adjudikazioko diru osoaren %49 zegokion. Bestalde, Herbehereetan NS tren kudeatzailearen lehiaketa ere irabazi zuen 510 milioikoa zen kontratua.\nAbenduaren 4an, CAFek 500 milioi euroko kontratua Herbeheretan sinatu zuen eta 118 tren egingo zituen NS enpresarentzat. Europan lortutako kontratu handiena zen.\nAbenduaren 10ean jakin zenez, CAFek hamasei tranbia salduko zituen Saint Etienne hirian 42 milioi euroren truke.\nAbenduaren 26an jakin zenez, CAFek 339.777 euro ordaindu behar zituen kalte-ordain gisa amianto kasu batengatik.\n2021eko ekainaren 29an iragarri zen CAFek kontratu bana eskuratu zuela Sydney eta Anberesko tranbiak egiteko, beste zenbait kontratu ere bereganatu ondoren; aldiz, Talgo espainiar konpainiak Ingeteamen eskuetan utzi zuen trenen eraikuntza. \nEnpresaren instalazioak.\nBeasaingo fabrika.\nEnpresaren egoitza eta instalazio nagusia Beasaingo CAF fabrika da: 1600 langile ditu, eta 442.900 m2 hartzen ditu guztira (horietatik 180.800 m2, estaliak). Beasaingo eta Goierri osoko fabrika nagusia da, eta inguruko herrietan \"Fabrika Haundie\" ezizenez da ezaguna (\u00abfabrika handia\u00bb, Goierriko euskaran). Inguruko beste enpresa txikiago askok CAFentzat lan egiten dute. CAF enpresa, gainera, Beasainen sortu zen, 1917an, Errusiako Iraultzak mundua astindu zuen urte zalapartatsuan, Europako Gerra Handiaren garaian. Urte hartan, F\u00e1brica de Vagones fabrikak Oria ibaiaren ertzean zituen lantegiak errentan hartuta, 1860an eraikitako lantegi multzo handi bat eskuratu zuen CAFek.\nBeasaingo CAF fabrika aitzindari da lantokietan euskara normalizatzearen arloan. Izan ere, 1995az geroztik, euskara normalizatzeko plan bat aurrera eramaten ari da, lantokietan euskararen jakintza eta erabilera bultzatzeko asmoz. Azken batean, \u00abCAFen euskara eguneroko jarduneko hizkuntza izatea eta naturaltasunez eta erraz erabiltzea\u00bb lortu nahi dute.\nInstalazioak, munduan zehar.\nZortzi ekoizpen instalazio nagusi ditu gaur egun: Beasaingoa, Zaragozakoa, Irungoa, Elmirakoa (New York, AEB), Linareskoa, Castej\u00f3ngoa, Lleidakoa eta Suresneskoa. Gainera, konpainiak duen esportatze jarduera indartsuaren ondorioz, muntatze edo mantentze lanak egiteko instalazioak ere baditu hainbat herrialdetan:\nFinantzetako informazioa.\nGaur egun, sozietate kapitala 10.318.505,75 euro da, eta 3,01 euroko balio nominaleko 3.428.075 akzioz osatuta dago. Akzio horiek kontu-idazpen bidez ordezkatuta eta guztiak harpidetuta eta ordainduta daude. Guztiek burtsan kotizatzen dute. CAFen akzioek Madrilgo, Bartzelonako, Bilboko eta Valentziako merkatuetan kotizatzen dute, etengabeko merkatuko atalean. Sozietateak sozietate kapital berari eutsi dio azken hiru ekitaldietan.\nBezeroak.\nCAFek hainbat bezero ditu Espainian eta munduko hainbat tokitan. Jasotako azken enkarguetako bati erantzuteko, Mexiko Hiriko metrorako unitate berriak fabrikatuko ditu.\nLantokietan euskararen erabilera normalizatzearen alde.\nBeasaingo CAF fabrika aitzindari da lantokietan euskara normalizatzearen arloan, eta Irungo fabrikan ere horretan lanean dihardu CAFek. 2005eko abenduan, erakunde urrats garrantzitsua egin zuen CAFek: ordu arte bildutako esperientzian oinarrituta, hizkuntza politika propioa onartu zuen CAFeko zuzendaritzak. Hizkuntza politika parte-hartzailea da, CAFen Beasaingo eta Irungo lantegietako hizkuntzen erabilera zehazten eta arautzen duena, euskarari bultzada eta babesa emateko asmoz. Horretarako, langileak motibatzen eta sentiberatzen ditu, euskaraz aritzeko ahalmena duten langileen kopurua handitzen, eta langileek euskara naturaltasunez eta erraz erabiltzeko aukera errealak sortzen."}
{"id": "24860", "revid": "431", "url": "https://eu.wikipedia.org/wiki?curid=24860", "title": "Juan Ezenarro", "text": ""}
{"id": "24861", "revid": "56334", "url": "https://eu.wikipedia.org/wiki?curid=24861", "title": "Euskal Unibertsitatea", "text": "Euskal Unibertsitatea historian zehar Euskal Herrian euskarazko unibertsitate bat izateko egon den aldarrikapena izan da. \"Euskal\" hitzak \u00abnagusiki euskaraz arituko dena\u00bb esan nahi du. \"Unibertsitate\" izenak, berriz, bi adiera ditu. Adibide bat jartzearren: \"Nafarroako Unibertsitatea\" esaten denean berez unibertsitate konkretu batez ari gara, eta \"Italiako Unibertsitatea\" esaten dugunean Italiako unibertsitate sistemaz ari gara. Hori dela eta, nahasmen handia dago bi kontzeptu horien artean. Karlos Santamaria euskal unibertsitatearen arteko pentsalariak honela adierazten zuen:\nSortzeko saiakerak.\nHainbat saio egin dira Euskal Unibertsitatearen kontzeptua aldarrikapen konkretua bihurtu ahal izateko. Esanguratsuena UEUren sorrera izan zen (Miarritze, 1973). Bertan plazaratu zen xedea Euskal Unibertsitatea sortzea izan zen. Bi hamarkada beranduago bestelako saioak egin ziren, tartean \"J.M. Barandiaran\" proiektua. Milurteko berriarekin batera UEUk hastapen helburuari eutsi eta bere II. Kongresuan (2003) Euskal Unibertsitatea sortzeko zeregina onartu zuen berriro. Kongresu horretatik sortutako Euskal Unibertsitatea Eginez mintegiak adostu zuen gaur egun erreferentziatzat hartzen diren \"Euskal Unibertsitatearen oinarrizko ezaugarriak\" izeneko bost ezaugarri:\nGaur egun EUST taldea (Euskal Unibertsitatearen Sustapen Taldea) da bost ezaugarri hauetan oinarrituriko Euskal Unibertsitatearen proiektua gauzatze lanetan. Horretarako UEU bera, Kontseilua eta Nazio Eztabaida Gunea elkartu eta aipatu taldea osatu zuten.\nUnibertsitatearen egoitza nagusia Tolosan egongo zela iragarri zen 2008an.\n2010/2011 ikasturtean Unibertsitatea martxan egongo dela iragarri zuten. Era berean EUSTek eta Euskal Herriak Bere Eskolak elkarlana burutu zuten unibertsitate eta herri ezberdinetan proiektu hau sozializatzeko.\nHistoria.\nEuzko Ikasle Batza 1932an jeltzaleen ekimenez sortutako euskal Ikasleen federazioa izan zen. Garai hartan ez zegoen euskarazko unibertsitaterik eta erdaraz ere oso aukera gutxi zegoen Euskal Herrian unibertsitate mailako ikasketak egiteko. Gehienek Bartzelona, Madril, Valladolid, Salamanca, Zaragoza, Bordele edo Parisera joan behar izaten zuten. 1932an, Gipuzkoa, Bartzelona, Bizkaia, Madril, Valladolid eta Zaragozako ikasle-elkarteen ordezkariek osatu zuten Euzko ikasle Batzaren zuzendaritza. Urte bereko abuztuaren 7an Euskal Ikasleen I. Biltzarra antolatu zuen, Bergaran. \nEuskal Unibertsitatea sortze aldera, praktikan egindako lehenengo urratsa 1936an sortutako Euzko Irakastola Nagusia izan zen. Geroztik, beste hainbat urrats egin dira, amets hori gauzatzeko asmoz."}
{"id": "24863", "revid": "336", "url": "https://eu.wikipedia.org/wiki?curid=24863", "title": "Joan Crawford", "text": "Joan Crawford (San Antonio (Texas) 1904ko martxoaren 23 - New York, 1977ko maiatzaren 10) Ameriketako Estatu Batuetako aktorea izan zen. Zinema mutuko filmetan bigarren mailako aktore gisa agertzen hasi zen. Soinudun zinemara pasatuta, paper txikietatik, protagonista izatera iritsi eta ospetsu bilakatu zen. 1930eko hamarkadaren hasieran, MGMko Norma Shearerek eta Greta Garbok adinako fama zeukan Joan Crawfordek. \"American Film Institute\" erakundeak garai guztietako hamargarren emakumezko izarrik handientzat jotzen du. Crawford zinema mututik soinudunerako trantsizioa trebetasun handiz egin zuen aktoreetako bat izan zen. 1945ean Oscar saria irabazi zuen \"Mildred Pierce\" lanagatik, eta Johnny Guitar edo Gran Hotel bezalako filmengatik gogoratua da. \nBiografia.\nIbilbide pertsonala.\nHaurtzaroa.\nUme zelarik, Lucille Fay zen. Gurasoak, Thomas Le Sueur eta Anna Bell Johnson, jatorri franko-kanadiarrekoa lehena, bigarrena suediarra. Biak ziren jatorri apalekoak. Aitak familia utzi zuen Lucillek hamar hilabete zituenean. Bera bakarrik geratu zen anaia zaharrarekin, Hal Le Sueur aktorea bera ere, eta Anna amarekin. Daisy, Hal eta Lucilleren ahizpa zaharrena, hiru urte bete baino lehen hil zen. Amak ez zuen irabazten bere familiarentzako pisu bat edukitzeko adina, eta dendaostean bizitzen hasi ziren. Umeak garbitegian lan egitera behartzen zituen.1909an, Crawforden ama Henry J. Cassinekin ezkondu zen. Umetan, Crawfordek ez zekien Cassin ez zela bere aita biologikoa; geroago, anaiak egia esan zion. Cassin, ustez, sexu-abusuak eragin zizkion 11 urte zituela, eta St. Agnes Akademiara bidali zuten arte jarraitu zuen.\nGaztaroa.\n1917ko ekainean, familia Kansas Cityra (Missouri) joan zen bizitzera, Cassini dirua bidegabe erabili izana leporatu ziotenean, gero absolbitu egin zuten arren. Ama eta aitaordea banandu zirenean, eskolan geratu zen ikasle langile gisa; askoz denbora gehiago eman zuen lanean, batez ere sukaldean eta garbiketan, ikasten baino. Geroago, Rockingham Akademiara joan zen, ikasle langile gisa ere bai. Han zegoela, bere lehen bikotekide harremana izan zuen, tronpeta-jotzaile batekin, Ray Sterlingekin, zeinak bere burua akademikoki desafiatzera bultzatu omen zuen. 1922an, Columbiako (Missouri) Stephens Collegen izena eman zuen, 1906ko jaiotze urtea emanez. Hilabete batzuetan zehar hara joan zen baina gero alde egin zuen unibertsitaterako prest ez zegoela konturatu zenean. Bere familiaren ezegonkortasunagatik, Crawforden eskolatzea ez zen inoiz oinarrizko hezkuntzatik harago joan.\nHelduaroa.\nPobreziak markatutako iraganak, betirako oinazetu zuen. Bere izaeragatik, neurotiko edo bipolarra zela ondorioztatu izan da. Crawford-ek ama izan nahi zuen, baina zazpi abortu naturalek eragotzi zioten. Horregatik, lau ume adoptatzea erabaki zuen, Christina (1939), Christopher (1943) eta Cindy eta Cathy bikiak (1947). Lau aldiz ezkondu zen, hiru dibortzio eta azken senarra, Alfred Steele, Pepsi Colako presidentea galdu zuen 1959an haren ustekabeko heriotzaren ondorioz. Akzioak zituenez enpresan, eta postu bat zuzendaritza batzordean, denbora batez zinemaren industriatik urrundu zen. Hollywoodek etekin bikainak lortzeko ekoiztutako produktu nagusietako bat izan ondoren, Gran Hotel (1932) edo Johnny Guitar (1954) filmei esker, Crawforden karrerak gainbehera egin zuen, alkohol gehiegikerian murgildu zelarik. Emakume maitale ugari izan zituen: Barbara Stanwyck, Marilyn Monroe, Bette Davis, besteak beste. Azken horrekin etengabeko norgehiagoka izan zuen:\"Bette Davisek segizio bat zeukan bere atzean. Eta zer da segizio bat, etxerik gabeko bihurri talde bat baino? Nik jarraitzaileak ditut. Alde handia dago\". Joan Crawford. \nHeriotza.\n1974an erretiratu zen gizarte-bizitzatik, zinema-izarraren profilari eusten ez zioten irudi batzuk argitaratu ondoren. Zientziologiaren Elizan sartu zen, eta bere azken urteak bakarrik eman zituen, New Yorkeko bere apartamentuan sartuta, bere txakurraren konpainia bakarrarekin eta bere miresleen eskutitzak jasotzeko pizgarriarekin. Crawfordek vodka edateari utzi zion pankreako minbizia zuela jakin zuenean. 1977ko maiatzaren 10ean hil zen bere etxean. Bertsio ofiziala izan zen bihotzekoak jota hil zela, baina kausak misterio bat izaten jarraitzen du. Hil baino astebete lehenago oparitu zuen txakurra. \nTestamentua.\n1976ko urriaren 28an sinatu zuen testamentuan, Crawfordek bere bi ume gazteenei, Cindy eta Cathyri, bi milioi dolarretatik 77.500 dolar utzi zizkien. Bi zaharrenak, Kristina eta Kristobal, argi eta garbi desheredatu zituen. Biek zalantzan jarri zuten testamentua eta 55.000 dolarreko kitapena jaso zuten. Bere iloba Joan Loweri ere ez zion ezer utzi. Crawfordek diru gehiena utzi zien bere ongintza-erakunde gogokoenei: \"New Yorkeko USO, Motion Picture &amp; Television Country House and Hospital, American Cancer Society, Muscular Dystrophy Association, American Heart Association eta Wiltwyck School for Boys.\"\nMommie Dearest (Amatxo maitia).\nJoan Crawford hil eta urtebetera, haren alaba Christinak, 39 urtekoak, \"Mommie Dearest\" liburua argitaratu zuen. Liburu horretan, bere adopziozko amaren eskutik bizitza osoan zehar jasotako abusuak kontatu zituen. \nCrawforden lagun eta lankide askok, besteak beste, Ann Blyth, Myrna Loy, Katharine Hepburn, Cesar Romero, Douglas Fairbanks Jr. (Crawforden lehen senarra), eta Crawforden beste bi alaba gazteenek, Cathy eta Cindyk, liburua salatu zuten, inolako abusurik egon zenik ukatuz. Beste batzuek, berriz, Helen Hayesek, June Allysonek, eta Vincent Shermanek, besteak beste, jokabide gogorren baten lekuko izan zirela adierazi zuten: zorrotzegia zela, ez zieela utzi lagun baten urtebetetze festara joaten zigor gisa eta abar. Hala ere, jende horrek ez zuen inoiz esan umeekiko tratu txarren lekuko izan zirenik. Liburua best-seller bihurtu zen, eta 1981ean film bihurtu, Faye Dunaway protagonista izan zelarik, Crawford interpretatuz. 1998ko uztailaren 20an, Joan Crawforden beste haur adoptatuetako batek, Cathy Crawford LaLondek, helegitea jarri zuen Christina Crawforden aurka \"difamazioagatik\".\nIbilbide profesionala.\nDantzaria.\nTxikitatik, bere anbizioa dantzaria izan nahi zuen. Behin batean, piano-eskoletatik ihes egiteko ahaleginean, etxeko ataritik jauzi egin eta hautsitako esne-botila baten ondorioz ebaki larriak egin zituen. Hiru ebakuntza egin zizkioten kalteak konpontzeko, eta 18 hilabetez ezin izan zuen oinarrizko eskolara joan, ezta dantza-eskolak ematen jarraitu ere.\n1922an, Columbiako (Missouri) Stephens Collegen izena eman zuen, 1906an jaiotze urtea emanez. [28] Hilabete batzuetan Stephensera joan zen eta gero alde egin zuen unibertsitaterako prest ez zegoela konturatu zenean. [29] Bere familiaren ezegonkortasunagatik, Crawforden eskolatzeak ez zuen inoiz lehen maila gainditu [30].\n1915ean, hotel batean zerbitzari aritu zen, eta St. Agnes Convent-en lehenengo, eta Stephen College-n ondoren, dantzatzen ikasi zuen; dantza izan zen bere lehen bokazioa, hanketan kaltetua izan zuen istripu bat izan zuen arren. 1921ean Katherine Emerine aldizkariaren koruan debutatu zuen, Kansas Cityn. \nAktorea.\n1925ean, 21 urte zituelarik, dantza- eta charleston lehiaketa bat irabazi zuen. Horrek lagundu zion zinemarako Metro-Goldwyn-Mayer estudioek kontratatu zezaten. Une hartan bere izena Lucille Cassin zen. Amaren senargaiaren abizena hartua zuen, antzerki munduko enpresaburu zena. Laster estudioen ikur bihurtu zen. \"Eskuak luzatu eta dena hartu nahi dut\". Joan Crawford. \nIzarra eraikitzen.\nLehiaketa irekia antolatu zen aktore gazteari izen bat aukeratzeko. Joan Arden izan zen irabazlea, baina hori existitzen zenez, beste aktore bat zenez, Joan Crawford izena hartu zuen, bigarrena bozkatuenen artean. Bere irudia kontsumo masiborako eta AEBko produktu gisa sortu zen hasieratik. Eta une horretatik aurrera, Crawford-ek bere burua interpretatu zuen urteetan zehar: \u201cJoan Crawford izarra interpretatu nuen, ez Joan Crawford emakumea, eta nire indar guztiekin egin nuen\u201d. Joan Crawford.\nEz zuen edertasun konbentzionalik. Fakzio markatuek eta dantzari izateak gogor itxura ematen zioten. Originaltasun hori ustiatzen jakin zuen. MGMko jantzien arduradunak bere sorbaldei etekina ateratzen jakin zuen, akats izatetik aktorea definitzen zuen ezaugarri batera igarota. Festetara joaten zen, eta beti erakusten zuen pertsonaiarik modernoena zela, bai pantailaren barruan, bai kanpoan. Honek 20ko hamarkadako izar nagusia bihurtu zuen.\nAskotan, maitasuna aurkitzen zuen emakume gazte, langile eta gogotsuaren papera egiten zuen Crawfordek. MGMren publizitateak irudi hori indartu egin zuen, halaber, emakume hura egun osoan filmetan aritzen zen langile nekaezina zela, ama eta anaia elikatu ahal izateko \u20141927an biak Hollywoodera joan ziren harekin bizitzera, eta han egongo ziren hogeita hamar urtez. Depresio garaiko ikusleek, emakumeek batik bat, biziki gustuko zituzten holako istorioak. Hamarkadaren amaierako, Hollywoodeko izarrik puntakoena zen, baita soldatarik onenetakoa irabazten zuen AEBetako emakumea ere.\"Izugarri gustatzen zait bordionak antzeztea. Emakume guztiok gara bordion samarrak. Eta gizonak are gehiago\". Joan Crawford. 1935etik aurrera, langile-klaseko iruditik urrundu nahi izan zuen; gero eta maizago hasi zen jantzi dotoreak erakusten, eta bere filmak soineko erakustaldi bihurtu ziren. Goi-mailako joskintzako maniki-garaia izan zen, eta dama sofistikatuaren irudia eman nahi izan zion bere buruari. Publikoak erabat baztertu zuen irudi hori.\nOscar irabazlea.\nWarner Bros. ekoiztetxera joanda, 1943an Oscar saria lortu zuen, \"Mildred Pierce\" filmari esker. Crawford ez zen joan 1946ko martxoaren 7an Los Angelesen egin zen zeremoniara. Gaixorik zegoen, edo horixe esan zion erakundeari aitzakia gisa; izan ere, aktoreak ondoezik zegoelako itxurak egin zituen, saria Ingrid Bergmanek eramango zuela uste zuelako. Ez zuen nahi kamerek haren aurpegia bereganatzerik nahi, porrota disimulatzeko gauza ez baitzen. Harridura handia izan zen telebistan gala ikusten ari zela bere izena entzun zuenean. Gau hartan bertan lortu zuen Oscarra etxera eramatea, eta logelako ohean hartu zuen, susmorik ez sortzeko. Hollywoodeko Akademiaren sarien historiara pasako zen irudi bat. Hurrengo urteetan haren ibilbideko kritikarik hoberenetakoak jaso zituen.\nGainbehera.\n1960ko hamarkadan zineman jarraitu zuen, baina haren agerraldiak urritzen hasi ziren. Emakume helduaren paperak egiten hasi zen melodrametan, emakumezkoei zuzenduta. Crawfordek zinemagintzan jarraitu zuen, B serieko beldurrezko filmetan agertuz. 1970ean zinema utzi zuen.\nBere pertsonaiak une bakoitzeko Joanen isla izan ziren, Joanek bere pertsonaiekin eboluzionatu zuen gisara: \u201cAntzezten dudan guztia, nire burutik ateratzen da\u201d Joan Crawford."}
{"id": "24864", "revid": "896", "url": "https://eu.wikipedia.org/wiki?curid=24864", "title": "Wilhelm Rontgen", "text": ""}
{"id": "24883", "revid": "96586", "url": "https://eu.wikipedia.org/wiki?curid=24883", "title": "Howard Zinn", "text": "Howard Zinn (New York, 1922ko abuztuaren 24a - Santa Monica, Kalifornia, 2010eko urtarrilaren 27a) historialari sozial eta politologo estatubatuarra zen. Hogei liburu baino gehiago idatzi zituen. Bere lanik ezagunena \"A People's History of the United States\" izan zen. Euskal Herriko Hiru argiraletxeak gaztelaniaz editatu zuen lan hori \"La otra historia de los Estados Unidos\" izenburuarekin."}
{"id": "24885", "revid": "46380", "url": "https://eu.wikipedia.org/wiki?curid=24885", "title": "Michael Parenti", "text": "Michael Parenti, (New York, 1933) estatubatuar historialari eta intelektual marxista da. Herri xehearen historia lanengatik ezaguna.\nBere lan ezagunena \"\" da. Lan hau Pulitzer sarirako izendatu zuten. Euskal Herriko Hiru argitaletxeak gazteleraz editatu du liburu hau \"El asesinato de Julio Cesar\" izenburuarekin."}
{"id": "24916", "revid": "58701", "url": "https://eu.wikipedia.org/wiki?curid=24916", "title": "Alfonso Sastre", "text": "Alfonso Sastre Salvador (Madril, 1926ko otsailaren 20a - Hondarribia, 2021eko irailaren 17a) Espainian jaiotako idazle eta editorea izan zen, Euskal Herrian errotua, antzerki obrak, nobelak, saiakerak eta zinema gidoiak idatzi zituen. Hondarribian bizi izan zen urte askotan zehar, Eva Forest bere emaztearekin; bertan hil zen 2021eko irailaren 17an, 95 urte zituela. Pablo Sastre euskal idazlearen aita da. Bai kritika bidez, nola antzerkigile gisa, espainiar antzerkigintzaren eraberritzaile handienetako bat izan zen."}
{"id": "24917", "revid": "371", "url": "https://eu.wikipedia.org/wiki?curid=24917", "title": "Bariku", "text": ""}
{"id": "24918", "revid": "371", "url": "https://eu.wikipedia.org/wiki?curid=24918", "title": "Egubakoitz", "text": ""}
{"id": "24919", "revid": "105290", "url": "https://eu.wikipedia.org/wiki?curid=24919", "title": "Eguen (jainkoa)", "text": "Eguen edo Egu zeru eta argiaren jainkoa, nahiz eta hau, Jose Migel Barandiaranen arabera erabat baieztatu gabe egon.\nAntza \"egu\" sustraiak argia esan nahi du, baina baita zeru edo ortzi urdina, ortz eta ost bezalaxe. Hauekin lotuta azltzen da baita ere. Horrela eguen ortziko argiari edota argi berari eskainitako eguna litzateke.\nDirudienez, eguen indoeuropar hizkuntzetan erabiltzen den osteguneko izenaren itzulpen fidela da. Hizkuntz hauetan osteguna zeruko eguna edota ortziko argitasunaren eguna da, jainkotuta.\nHorregatik Barandiaranek berak esaten du balitekela Egu ortzi urdin edota disdiratsuaren Jainkoa izatea.\nBizkaieraz, Egu jainkoari eskainitako egunek hartzen duten izena: eguen (ostegun), eguazten (asteazkena).\nHalaber, egu izenarekin loturik euskararen lexiko ugaria dago:\neguantza (egunsentia),\neguerdi (goiza eta arratsaldearen artea),\neguargi (egun argi),\neguarte (egun-argia dagoen bitartea, bereziki arratsaldea),\negubakoizt (ostiral),\neguberri (negu solstizioa),\negunabar (egunsentia),\negunaldi (eguraldi),\negunari (egutegia) etab.\nEkaitza hitza sortzeko, Egu eta gaitz hitzak lotzen dira.(aitzineuskaraz: \"*egu-gaitz\")."}
{"id": "24920", "revid": "371", "url": "https://eu.wikipedia.org/wiki?curid=24920", "title": "Martitzen", "text": ""}
{"id": "24921", "revid": "371", "url": "https://eu.wikipedia.org/wiki?curid=24921", "title": "Eguasten", "text": ""}
{"id": "24922", "revid": "371", "url": "https://eu.wikipedia.org/wiki?curid=24922", "title": "Zapatu", "text": ""}
{"id": "24923", "revid": "371", "url": "https://eu.wikipedia.org/wiki?curid=24923", "title": "Neskenegun", "text": ""}
{"id": "24924", "revid": "448", "url": "https://eu.wikipedia.org/wiki?curid=24924", "title": "Domeka (argipena)", "text": "Domeka izenak adiera zenbait ditu:"}
{"id": "24925", "revid": "105290", "url": "https://eu.wikipedia.org/wiki?curid=24925", "title": "Astelehenez hasitako urte arrunt", "text": "Honako hau astelehenez hasitako urte arrunt bati dagokion egutegia da. Adibidez, 2007. urtea.\n&lt;table&gt;\n&lt;table&gt;"}
{"id": "24926", "revid": "336", "url": "https://eu.wikipedia.org/wiki?curid=24926", "title": "Greta Garbo", "text": "Greta Lovisa Gustafsson, \u00abGreta Garbo\u00bb bere izen artistikoagatik ezaguna (Stockholm, 1905eko irailaren 18a - New York, 1990eko apirilaren 15a), bere bizitzaren zatirik handiena Estatu Batuetan bizi izan zen estatubatuar nazionalizatutako aktore suediarra izan zen, eta, 1920an eta 1930ean, Hollywoodeko hainbat ekoizpen zinematografikotan parte hartzeagatik, mutu zein soinudunetan, ospea lortu zuen nazioartean. Emanaldietatik 1941ean erretiratu zen. Bere ibilbide artistikoari modelo gisa ekin bazion ere, 1920an hasi zen antzezten. Bere lehen rol protagonista 1924ko \"G\u00f6sta Berlingenen saga\" film mutuan lortu zuen, Mauritz Stillerren zuzendaritzapean. Hurrengo urtean, Metro Goldwyn Mayer estudioek kontratatu zuten, eta laster joan zen Hollywoodera.\nHollywooden finkatuta, hogeita lau film filmatu zituen; \u00abbarre egiten ez duen emakumea\u00bb izena jarri zioten dramarako zituen aktore-baldintzengatik. Jokatu zituen ekoizpen mutuen artean \"Torrent\" \u2014bere lehen film estatubatuarra\u2014, Clarence Brownen \"Flesh and the Devil\", \"Love\", \"The divine woman\" eta \"A woman of affairs\" nabarmentzen dira.\n1930ean, \u00abGarbok hitz egiten du\u00bb esloganarekin publizitatua, bere lehen film soinuduna (Clarence Brownek zuzendua) estreinatu zen: \"Anna Christie\", Oscar sarietarako emakumezko aktore onenaren lau izendapenetatik lehena. Azkenik, ohorezko sari bat eman zioten 1954an, baina ez zen jasotzera joan; haren ordez, Nancy Kelly joan zen.\n1930eko hamarkadan, Clarence Brown, George Fitzmaurice eta Edmund Goulding zinemagileek zuzendu zuten, eta garai hartako aktore garrantzitsuenetako batzuekin batera aritu zen, hala nola Robert Montgomery, Clark Gable, Melvyn Douglas eta John Gilbertekin. Ernst Lubitschek zuzendutako \"Ninotchka\" (1939) komedian, Nina Ivanovna \u00abNinotchka\u00bb Yakushovaren papera oso goraipatua izan zen. Hil zenean, hogeita hamar bat film filmatu, bi film labur eta hainbat publizitate zituen eginak. 1999an, American Film Institutek Hollywoodeko historiako emakumezko bosgarren izar onena izendatu zuen.\nBiografia.\nLehen urteak.\nGretak 14 urte zituela aita hil egin zitzaion, eta eskola utzi behar izan zuen lan egiteko, eta, hala, familiari lagundu zion egoera ekonomiko penagarrian baitzeguden (ama eta bi neba). Gero, Pub izeneko biltegi batean lortu zuen lana, Stockholmen, eta berehala hautatu zuten saltoki handietako publizitate-kanpainetarako. Argazkia egunkarietan agertu bezain laster, publizitate-film labur baterako hautatu zuten Pub kate bererako. Argazkia egunkarietan agertu bezain laster, publizitate-film labur baterako hautatu zuten Pub kate bererako. Horrek, azken batean, filmen zaporea probarazi zion, laster beste film labur batean agertu baitzen. Eric Petscher komedia-zuzendari batek aukera txiki bat eman zion 1922an Luffar-Petter (Pedro Tranpatia) produkzioan, eta, laster, Greta gazteak beka bat jaso zuen Stockholmeko drama-eskola batean ikasteko.\n1922 eta 1924 bitartean, Stockholmeko ospe handiko drama-eskola batean ikasi zuen. Hor, \"Greta Garbo\" ezizena ez ezik, zinemarako lehen papera ere jaso zuen. MGMko Louis B. Mayer liluraturik geratu zen Garboren indar dramatikoa ikustean, eta haren estudioetarako kontratatu zuen.\nSuediatik Hollywoodera.\n1924an, Garbok lehen aukera handia izan zuen, Mauritz Stiller zuzendari ospetsuak \"Gosta Berlingen legenda\" (Gosta Berlings Saga) filmean paper bat eman zionean. Film honen arrakastak onura ekarri zien biei; Greta eta Stiller M.G.M. handiak kontratatu zituen (Goldwyn Mayer metroa), Kalifornian.\nBere lehen filma \"Uharra\" (The Torrent) izan zen, eta pixkanaka Garbo zinema mutuko izar handienetako bat bihurtu zen, besteak beste, \"Maitasuna\" (Love) eta \"Emakume arina (\"A woman of affairs) filmekin. John Gilbert galaiarekin arrakasta handiko hiru film filmatu zituen. Idilio bat hasi eta ezkontzea erabaki zuten, baina Garbo ez zen ezkontzara aurkeztu, eta Gilbert egun horretan Louis B. Mayer ekoizlearekin borrokatu zen, hark barre egin baitzion. Maitasun-desadostasun hori gorabehera, Garbok eta Gilbertek elkarrekin lan egiten jarraitu zuten, eta Gilber izar gisa gainbehera bizi zenean, Garbok \"Suediako Kristina erregina\" filmeko paper baterako berreskuratu zuen.\nZine mututik soinudunera.\nZinema mutuan izar bilakaturik, soinudun filmak etortzerakoan ere arrakasta izan zuen Garbok, horrelakorik lortu zuen bakanetakoak. \"Anna Christie\" (1930) izan zen Garboren lehen soinudun filma. Haren suediar doinua gorabehera, ikusleek filma oso gustoko izan zuten. Haren apetak zirela eta, MGMrekin ika-mika izan zuen. Bi urtez film batean ere ez zen agertu, baina azkenean Garbok bere filmen gaineko kontrol osoa erdietsi zuen. Lau aldiz Oscar sarirako izendapena jaso zuen, lauak 1930eko hamarkadan, Grand Hotel, Queen Christina, Anna Karenina eta Camille filmekin.\n\"Mata Hari\", \"Suediako Cristina erreginak\" edo Anna Kareninak filmeak, besteak beste, \u00abGarbo\u00bbren legenda finkatu egin zuten. Ninotchka filmatzean, antza denez, porrotaren beldurrez, lanbidea utzi nahi izan zuen, nahiz eta lehenagotik ee bere lanak gutxitzen hasia baitzen.\nAmerikako Zinema Akademiak aktore hoberentzat izendatu zuen 1930ean, 1932an, 1937an eta 1939an, baina inoiz ez zuen Oscar sari bat jaso. Urte batzuk geroago, Arte eta Zinema Zientzien Akademiak ohorezko Oscar batekin zuzentzea erabaki zuen 1954an, baina Garbok ez zuen jaso nahi izan, bere hitzetan \u00abez zuen inoren aurpegia ikusi nahi\u00bb. Trofeoa etxera bidali zioten\nGreta Garbo \u00abBakarrik egon nahi dut\u00bb esaldiari lotu zitzaion, baina berak zehaztu zuen: \u00abBakean utz nazatela esan nahi dut, desberdina dena\u00bb. Haren bizimodua ermitautzat jo zuten; izan ere, beste izar batzuek ez bezala, Garbo Hollywoodeko gertaera handietatik urrun egon zen, bakardadea eta anonimatua hobetsiz.\nErretiro goiztiarra.\nOspearen gailurrean, 36 urte zituela, Hollywooden gehien kobratzen zuen aktorea zenean, zinean lan egiteari utzi zion, bizitza publikoa alde batera utzi nahian. Gainerako bizitza New Yorkeko apartamentu dotore batean pasatu zuen, Central Parketik gertu, artelanez inguratuta; Renoir, Pierre Bonnard eta Kandinskyren koadroak bildu zituen, besteak beste. Erabat baztertuta bizi izan zen, eta komunikabideekin kontakturik izan gabe. Ez zen festetara edo ekitaldi publikoetara joaten; Ohorezko Oscar bat eskaini ziotenean ere, baztertu egin zuen. Bere azken elkarrizketa laburra bezain harrigarria izan zen: kazetaria \u00abNik galdetzen dut...\u00bb esanez hasi zen, eta berak eten egin zion eta honela joan zen: \u00abZergatik galdetu?\nBere bizitzako hurrengo 30 urteetan, jet seteko pertsona famatu handiekin harremanetan egon zen, eta, 1941ean \"Bi apurpegidun emakumea\" filmetk agertu ez zen arren, ikusleek bere pertsonarekiko zuten interesa ez zen inoiz jaitsi; paparazziek etengabe jarraitzen zioten, eta zinemara itzuliko zen zurrumurruak (batzuk faltsuak, beste batzuk errealak) ez ziren inoiz falta izan. Garbok, geroago, hau esan zuen: \u00abNire bizitza ezkutalekuen, atzeko ateen, igogailu sekretuen eta inor ez gogaitzeko oharkabean pasatzeko modu posible guztien ibilbidea izan da\u00bb. Garai bateko izar handia munduko presorik ezagunena bihurtu zen.\n1960. urtean ezkutalekua aurkitu zutenetik, kazetariek azken unera arte jazarri zuten, eta etxearen aurrean guardia egin zuten haren atzetik, zahartzaroko argazkia ateratzeko. Horregatik, betaurreko ilun eta txapel handiekin ibiltzen zen beti aurpegia ezkutatuta. Neurri horiek ez ziren aski izan; behin baino gehiagotan atera zioten argazkia, baita hil zen urtean ere, eta 1976an People aldizkariak bere irudiak argitaratu zituen biluzik igerian, teleobjektiboz hartuak.\nGoiz erretiratu zen arren, dirutza handia bilbu zuen luxuzko Rodeo Drive alderdian (Beverly Hills, Los Angeles) egindako inbertsio higiezinei esker. Baina xumeki bizi izan zen, frugalki janda, eta, Aristoteles Onassis eta Cecil Beaton argazkilariaren adiskidetasuna landu zuen arren, oso modu diskretuan janzten zen eta ilea tindatu gabe eramaten zuen, oharkabean pasatzeko. Behin, Burt Reynolds-ekin joan zen taxiz, baina hark ez zuen ezagutu; ez zuen jakin nor zen agur esateko unera arte.\nHeriotza.\n1990eko apirilaren 15ean hil zen New Yorken, 84 urte zituela. Stockholmeko Skogskyrkog\u00e5rden hilerrian lurperatua dago. Haren dirutza, 20 milioi dolarrekoa, New Jerseyko iloba batek jaso zuen.\nFilmografia.\nHona hemen bere filmak:\nGreta Garbo hil ondoko lanak.\nGreta Garbo zinemaren ikono bihurtu zen, eta, hil ondoren, hainbat lan zinematografiko eta literario ekarri zuten gogora.\nLiteratura.\nC\u00e9sar Arconada idazle palentziarrak 1926an Greta Garboren bizitza ospetsua argitaratu zuen. Ez da biografia konbentzionala, prosa bikain batekin idatzitako liburu abangoardista eta fantasiazkoa baizik.\nAntonio Portela poetak poema bat eskaini zion Greta Garbori Dogos liburuan, eta doktore-tesia egin zuen \"Greta Garboren mitoa Espainiako eta Hispanoamerikako literaturan\" gaiaz, Luis Garc\u00eda Jambrina irakaslearen zuzendaritzapean. Tesi hori Salamancako Unibertsitatean aurkeztu zen, 2013ko maiatzaren 27an.\nMarta Rivera de la Cruzen \"La vida despu\u00e9s\" (Planeta, 2011) filmean, Greta Garboren ustezko film berri baten istorioa kontatzen da. Hura hil ondoren deskubritutakoa.\nClarence Brown zinema-zuzendariaren eta aktorearen arteko harreman profesionala \u00d3scar Esquiviasen \"La casa de las mimosas\" (2010) lanean islatuta dago.\nMontero Glez idazleak Greta Garbo eta Mercedes de Acostaren arteko harreman lesbikoa gogoratu du El secretos de la Garbo \"Polvo en los labios\" liburuan (Editorial Lengua de trapo, 2012)."}
{"id": "24929", "revid": "119347", "url": "https://eu.wikipedia.org/wiki?curid=24929", "title": "Robert Capa", "text": "Robert Capa (Budapest, Hungaria, 1913ko urriaren 22a - Thai Binh, Vietnam, 1954ko maiatzaren 25a). Seguruenik XX. mendeko korrespontsal grafiko ezagunena. Bere benetako izena Ern\u00f6 edo Ernest Andrei Friedman da.\nBost gerratan izan zen argazkilaria: Espainiako Gerra Zibilean, Bigarren gerra japoniar-txinatarrean, Bigarren Mundu Gerran (Europa osoan zehar), israeldarren eta palestinarren arteko 1948ko gerran eta, azkenik, Indotxinako Lehen Gerran, non hil egin zen.\nBizitza.\n1934an bere burua \"Andr\u00e9 Friedman\" deitzen zuelarik, Gerda Pohorylle ezagutu zuen, errefuxiatu judu alemaniarra. Bikotea Parisen bizi izan zen eta han Andr\u00e9-k argazkilaritza irakatsi zion Gerdari. Elkarrekin sortu eta famatu zuten \"Robert Capa\" izena eta Gerdak ere izena aldatu zuen, \"Gerda Taro\" bihurtuz, eta arrakasta lortu zuen bere kontura.\n1936an elkarrekin joan ziren Espainiara Gerra Zibileko argazkiak ateratzera. 1937an Robert Capa Parisera itzuli zen epe laburrerako lan kontuengatik, eta Gerda Taro Madrilen geratu zen. Brunete inguruan hil zuten Gerda, gudaldi batean. Caparentzat kolpe gogorra izan zen eta, horregatik, ez zen sekula ezkondu.\n1943ko otsailean, berriz, Elaine Justin ezagutu zuen, John Justin aktorearen emaztea eta maitemindu egin ziren. Gerra amaitu arte elkarrekin ibili ziren, Capak frontean egin zuen arren denborarik gehiena. 1945an, hala ere, Elaine Justin-ek utzi egin zuen Robert Capa eta lagun batekin ezkondu zen, Chuck Romine-kin.\nHilabete batzuk geroago, Capa Ingrid Bergmanen maitalea bihurtu zen, aktorea soldaduak alaitzeko Europan zebilenean. 1945eko abenduan Capa berarekin joan zen Hollywood-era eta American International Pictures enpresan egin zuen lan epe labur batean. Ingrid Bergman-ek Caparekin ezkondu nahi zuen, baina argazkilariak ez zuen Hollywood-en bizi nahi. Haien arteko maitasun harremana film bihurtu zuen beren laguna zen Alfred Hitchcock zuzendariak: \"Rear Window\". Harremana 1946ko udan bukatu zen, Robert Capa Turkiara joan zenean.\nLana.\nCapa bere herrialdetik joan zen 1932an gurasoen gomendioz, gobernuaren aurkako protestetan atxilotua izan ostean.\nBerez, idazlea izan nahi zuen, baina Berlinen argazkilari gisa lana aurkitu zuen eta arte horrekin zaletu zen. 1933an Alemaniatik Frantziara alde egin zuen nazismoarengatik (bera judua zen). Halere, Frantzian zailtasunak izan zituen kazetari \"freelance\" gisa lan egiteko.\nEndre Ern\u0151 Friedmann zuen berezko izena, baina aldatu egin zuen \u201culergarriagoa\u201d izan zedin. \"Robert Capa\" aukeratu zuen, Frank Capra film zuzendariaren izenaren antza zuelako (antza, \"c\u00e1pa\" hitza hungariarra da eta \u2018marrazoa\u2019 esan nahi du).\nEspainiako Gerra Zibila.\n1936 eta 1939 bitartean, Espainian ibili zen Espainiako Gerra Zibileko gertaerak bere argazkien bidez islatzen.\n1936an ezaguna bihurtu zen munduan zehar Cerro Murianon (Kordoba) soldadu errepublikar bati, tiroz hila erortzean, ateratako argazkiarekin. Hain gertutik ateratako argazkia izanik eztabaida handia egon zen argazkia benetakoa zen ala prestatuta zegoen jakiteko. Espainiar historialari batek hildakoa identifikatu zuen: Federico Borrell Garc\u00eda, Alcoikoa (Alacant). Beste argazki bat dago leku berean erori zen beste soldadu baten irudiarekin, egiazkoa zela frogatzen duena.\nGarai hartan Espainian atera zituen argazki asko desagertuta egon ziren urtetan, 1939an Europatik ihes egitean galdu egin zituelako Capa-k. Horrela, 1990eko hamarkadan Mexikon topatu zituzten eta, horrexegatik, \u201cMexikoko eskuko maleta\u201d gisa ezagutzen da argazki bilduma hori. Argazki horien jabetza bere familiara itzuli zen eta International Center of Photography izeneko museoan daude, alegia, Robert Capa-ren anaia zen Cornell Capa argazkilariak Manhattanen sortutako museoan.\nBigarren Mundu Gerra.\nBigarren Mundu Gerra hasi zenean, Robert Capa New York hirian zen. Hara joana zen lan bila, Paristik, nazien jazarpenari ihesi.\nGerra horrek Europako zenbait lekutara eraman zuen Capa argazkiak ateratzera: lLehenengo \"Collier's Weekly\" aldizkarirako eta, kaleratua izan ondoren, \"Life\" aldizkariarentzat lanean aritu zen, baina soldadu aliatuek askotan argazkilari arrotz gisa ikusten zuten.\n1943ko urriaren 7an Robert Capa Napolin zegoen \"Life\" aldizkariko Will Lang Jr. kazetariarekin eta postetxearen bonbardaketari atera zion argazki.\nBere lan ezagunena, berriz, 1944ko ekainaren 6an egin zuen: E eguna deituan, Omaha Beach-en, alegia Normandiako lehorreratzean, soldaduen bigarren olatuarekin joan zenean bera ere. 106 argazki atera zituen bere Contax II argazki-kamerekin (50 mm-tako lentedunak) inbasioaren lehen bi ordu inguru haietan. Zoritxarrez, \"Life\" aldizkariak Londresen zeukan laborategian, hiru argazki-erroilu eta erdiri lehortzeko produktu gehiegi bota zieten errebelatzeko eta 106tik 11 argazki baino ez ziren geratu. Capa-k ez zion sekula ezer esan gertatutakoari buruz Londresko bulegoko buruari. \"Life\" aldizkariak horietatik 10 argitaratu zituen 1944ko ekainaren 19an eta oharretan zioen \u201capur bat mugituta (\"Slightly Out of Focus\")\u201d zeudela, Capa-ren eskuak urduritasunarekin dardarka zeudelako argazkiak ateratzean, baina egileak ukatu egin zuen hori egia zenik. Halere, eta hori dela eta, esaldi hori izenburu moduan erabili zuen, gerra kontatuz idatzi zuen liburu autobiografiko ironiko eta tristean.\n1947an Capa Sobietar Batasunera joan zen John Steinbeck idazle lagunarekin. Argazki ugari egin zuen Mosku, Kiev, Tbilisi, Batumi eta Stalingraden. Steinbeck-ek erreportaia umoretsua egin zuen eta Caparen argazkiak zeramatzan \"A Russian Journal\" izenarekin argitaratu zioten 1948.\n1947an bertan, Robert Capa-k Magnum Photos enpresa sortu zuen Henri Cartier-Bresson, William Vandivert, David Seymour eta Geroge Rodger-rekin batera.\nOndoren Israelera joan zen, herrialdearen fundazioaz argazkiak ateratzera eta Irwin Shaw-ren \"Report on Israel\" liburuan argitaratu ziren.\nIndotxinako Lehen Gerra eta argazkilariaren heriotza.\n1950eko hamarkada hasieran Capa Japoniara joan zen, Magnum Photos enpresarekin zerikusia zeukan erakusketa batengatik. Han zegoen bitartean \"Life\" aldizkariak Asia Hegoekialdera bidali zuen, Indotxinako Lehen Gerran bertakoek frantsesekin zuten gerran argazkiak ateratzera (ordurako 8 urteko gerra zen). Zin egina zuen arren ez zela berriro gerra bateko argazkilari izango, armada frantseseko erreximendu batekin joan zen, \"Time-Life\" aldizkariko bi kazetarirekin: John Mecklin eta Jim Lukas-ekin.\n1954ko maiatzaren 25ean, arratsaldeko 2:55etan, konboia leku arriskutsu bat gurutzatzen ari zen eta Robert Capa-k erabaki zuen jeep-a utzi eta oinez joatea, aurreko aldean argazki batzuk ateratzera. Bost minutu geroago, gutxi gorabehera, Mecklin eta Lucas-ek eztanda indartsu bat entzun zuten: Capa-k mina bat zapaldu zuen. Gertatutako lekura iristean, Capa oraindik bizirik zegoen, baina ezkerreko hanka galduta zeukan eta paparrean ere zauri larriak zituen. Mecklin-ek medikuei deitu zien eta landako ospital txiki batera eraman zuten, baina ordurako hilda zegoen. Kamara eskutan zuela hil zen.\nFuntsa eta ondarea.\nCaparen eta beste argazkilari batzuen argazki ondarea zaintzeko asmoz, Cornell bere anaia gazteenak International Fund for Concerned Photography sortu zuen 1966an eta 1974an New York hirian behin betiko kokalekua eman zion bildumari International Center of Photography izenarekin.\nOverseas Press Club izeneko erakundeak sari bat sortu zuen Robert Caparen izenarekin: Robert Capa urrezko domina. Urtero ematen zaio atzerrian eta ahalegin bereziak eginez ateratako argazki argitaratu onenari.\n1995an, Capak Espainiako Gerra Zibilean ateratako milaka argazkiren negatiboak aurkitu ziren Mexikon hiru maletatan. Hango film-egile bati bere izekok herentzian laga zizkion.\nAntza, 1939an, Capak Europatik ihes egin zuenean Bigarren Mundu Gerra zela eta, Mexikon aurkitutako negatibo horiek gela ilun batean utzita zituen eta naziek Paris hartu zutenean galdu zirela uste izan zen. Ez dakite nola iritsi ziren Mexikora, baina, dirudienez, Capak Imre Weisz hungariarrari, bere gela ilunaren arduradunari, eskatu zion 1939 eta 1940 artean negatiboak zaintzeko. 1995ean aurkitu zituenean Mexikoko film-egileak gutun baten bidez Queens College-ko katedraduna zen Jerald R Green-I eman zion aurkikuntzaren berri. 2008ko urtarrilean, negatiboak Caparen ondarearen parte bihurtu ziren eta mexikar film-egileak anonimotasuna eskatu zuen.\nGaur egun bi erakusketa garrantzitsu daude gutxienez egileaz:"}
{"id": "24931", "revid": "105290", "url": "https://eu.wikipedia.org/wiki?curid=24931", "title": "Asteartez hasitako urte arrunt", "text": "Honako hau asteartez hasitako urte arrunt bati dagokion egutegia da. Adibidez, 2002. urtea.\n&lt;table&gt;\n&lt;table&gt;"}
{"id": "24932", "revid": "105290", "url": "https://eu.wikipedia.org/wiki?curid=24932", "title": "Urte arrunt", "text": "Urte arrunta 365 egunez osatuta dagoen urtea da, eta beraz, bisurtea ez dena.\n365 eguneko urte arrunt batek 52 aste eta egun bat izaten ditu. Honenbestez, urte arrunt bat astelehenez hasten denean, hurrengo urtea asteartez hasten da."}
{"id": "24933", "revid": "105290", "url": "https://eu.wikipedia.org/wiki?curid=24933", "title": "Asteazkenez hasitako urte arrunt", "text": "Honako hau asteazkenez hasitako urte arrunt bati dagokion egutegia da. Adibidez, 2003. urtea.\n&lt;table&gt;\n&lt;table&gt;"}
{"id": "24934", "revid": "105290", "url": "https://eu.wikipedia.org/wiki?curid=24934", "title": "Ostegunez hasitako urte arrunt", "text": "Honako hau ostegunez hasitako urte arrunt bati dagokion egutegia da. Adibidez, 2009. urtea.\n&lt;table&gt;\n&lt;table&gt;"}
{"id": "24935", "revid": "105290", "url": "https://eu.wikipedia.org/wiki?curid=24935", "title": "Ostiralez hasitako urte arrunt", "text": "Honako hau ostiralez hasitako urte arrunt bati dagokion egutegia da. Adibidez, 2010. urtea.\n&lt;table&gt;\n&lt;table&gt;"}
{"id": "24936", "revid": "336", "url": "https://eu.wikipedia.org/wiki?curid=24936", "title": "Larunbatez hasitako urte arrunt", "text": "Honako hau larunbatez hasitako urte arrunt bati dagokion egutegia da. Adibidez, 2005. eta 2021. urteak.\n&lt;table&gt;\n&lt;table&gt;"}
{"id": "24937", "revid": "105290", "url": "https://eu.wikipedia.org/wiki?curid=24937", "title": "Igandez hasitako urte arrunt", "text": "Honako hau igandez hasitako urte arrunt bati dagokion egutegia da. Adibidez, 2006. urtea.\n&lt;table&gt;\n&lt;table&gt;"}
{"id": "24938", "revid": "431", "url": "https://eu.wikipedia.org/wiki?curid=24938", "title": "Eguena", "text": ""}
{"id": "24941", "revid": "431", "url": "https://eu.wikipedia.org/wiki?curid=24941", "title": "Sovietar Batasuna", "text": ""}
{"id": "24943", "revid": "8460203", "url": "https://eu.wikipedia.org/wiki?curid=24943", "title": "Alber V\u00e1zquez", "text": "Alber Vazquez (Errenteria, Gipuzkoa, 1969ko martxoaren 22a) gaztelaniaz idazten duen nobelagilea, poeta, blogaria, kazetaria eta editorea da. Poesia, eleberriak eta narrazio laburrak idatzi ditu batez ere."}
{"id": "24979", "revid": "1519", "url": "https://eu.wikipedia.org/wiki?curid=24979", "title": "Mussolini", "text": ""}
{"id": "24982", "revid": "371", "url": "https://eu.wikipedia.org/wiki?curid=24982", "title": "Bisusturte", "text": ""}
{"id": "24983", "revid": "6950", "url": "https://eu.wikipedia.org/wiki?curid=24983", "title": "Kerobia", "text": "Kerobia pop-rock estiloan aritzen zen eta euskaraz abesten zuen musika talde bat izan zen, Iru\u00f1ekoa (Nafarroa Garaia), 2001. urtearen amaieran sortua. Maketa bat kaleratu zuen 2003. urtean, eta baita sei disko ere: \"Kerobia\" (2004), \"Rose Escargot\" (2006), \"Materia organikoa eta gainerakoak\" (2008), \"Papera eta kartoia\" (2009), \"Ontziak\" (2010) eta \"Supernova\" (2012). 2014ko uztailaren 16an bere ibilbideari amaiera ematea erabaki zuen taldeak. 2021eko azaroaren 26an, Iru\u00f1eko Baluarte Jauregian eman zuen kontzertuan, taldeak oholtzetara bueltatuko zela jakitera eman zuen.\nTaldekideak.\nHauek dira 4 taldekideen izenak:\nTaldearen historia.\nKerobia 2001eko abenduan jaio zen, Xabi Bandini, Mikel Zorrilla eta German San Martin elkartuta. 2003. urteko martxo arte hirukotetzat konposatu zituzten abestiak, baina orduan Karlos Ortiz baxu-jotzailea batu zitzaien. Urte horretan bertan grabatu zuten maketa eta Euskadi Gazteko maketa lehiaketako garaile izan ziren.\n2004. urtean Kerobiak bere lehen lan luzea atera zuen, \"Kerobia\" izenekoa. Gor zigiluarekin egin zuten, eta Euskal Herri osoan harrera oso ona izan zuen. Urtebete osoz lana taula gainean defendatzen egon ondoren, bigarren lana prestatzen hasi ziren. Orduan, Karlos Ortizek taldea utzi eta Alberto Isabak hartu zuen baxua jotzearen ardura. Laukote berri honekin ekin zioten bigarren diskoa prestatzeari.\nBigarren diskoak \"Rose Escargot\" izena du eta 2006. urtean kaleratu zen, Gor zigilupean hau ere. Disko honekin lortu zuen taldeak Euskal Herriko pop eskaintzaren barruan sendotzea, bere estilo pertsonal eta landuarekin.\nOsotara 100 kontzertu baino gehiago eman ondoren, hirugarren diskoaren prestakuntzari ekin zioten. Taldeak 2008ko apirilaren 15ean argitaratutako agiri baten esan zuenez, taldeak SGAEren parte izateari utzi eta hurrengo lanak ekoizpen propioan oinarrituta izango ziren, Interneten webgunearen bitartez eskuragarri utzita.\nHorrenbestez, 2008ko apirilaren 29an webgunean doan deskargatzeko moduan aurkeztu zuten \"Materia organikoa eta gainerakoak\", Kerobiaren hirugarren diskoa, trilogia baten parte izango dena. Lan honetarako German San Martinek taldea utzi zuen eta Mikel Isaba da orain teklatu jotzailea.\nEtenaldi baten ondoren 2021ean bi disko berrirekin itzuli zen taldea, bigarrena gainera bikoitza."}
{"id": "24984", "revid": "336", "url": "https://eu.wikipedia.org/wiki?curid=24984", "title": "Javier Yubero", "text": "Francisco Javier Yubero Solanilla (Irun, Gipuzkoa, 1972ko urtarrilaren 21a - Donostia, 2005eko irailaren 22a) euskal herritar futbolaria. Atezain postuan jokatzen zuen. 1992ko ekainaren 7an debutatu zuen Lehen Mailan Errealarekin, Espanyol taldearen aurka.\n2003an, zenbait taldetatik igaro ondoren, futbola utzi behar izan zuen, gibeleko minbizia zuela esan baitzioten medikuek. 2005eko irailaren 22an, 33 urte zituela, gaixotasunaren ondorioz hil egin zen."}
{"id": "24985", "revid": "371", "url": "https://eu.wikipedia.org/wiki?curid=24985", "title": "Francisco Javier Yubero", "text": ""}
{"id": "24986", "revid": "59723", "url": "https://eu.wikipedia.org/wiki?curid=24986", "title": "Hollywood", "text": "Hollywood Los Angeles estatubatuar hiriko barruti ezaguna da, Estatu Batuetako zinemaren industriarekin lotua, zinema-estudio nagusiak bertan daudelako.\n1857an sortu zen. Kondairak dioenez, izenaren jatorria ingelesezko \"holly\" (gorostia) eta \"wood\" (zura) hitzetan oinarrituta dago, baina egiazko istorioa beste bat da: 1880ko hamarkadan, emakume batek \"Hollywood\" izeneko etxe batean bizi zen bikote bat ezagutu ondoren, gune hartako arrantxo bati emandako izena da."}
{"id": "24988", "revid": "336", "url": "https://eu.wikipedia.org/wiki?curid=24988", "title": "Jabari publiko", "text": "Jabari publikoa ondasun baten gaineko jabetza-eskubidea zehazki inori ez, baizik eta gizateriari bere osotasunean dagokion eskubide sorta da.\nZuzenbide administratiboa.\nZuzenbide administratiboari dagokionean, plaza eta errepide publikoak jabetzarik gabekoak dira, eta baita administrazio publikoari dagozkion meatze eta ur kontinentalak, adibidez.\nEgile eskubideak.\nEgile eskubideei dagokienean, jabari publikotzat hartzen dira eskubideen babesak iraungita dituzten lan literario, artistiko eta zientifikoak, zeinak libreki erabil daitezkeen.\nKasu hauetan jabari publiko kontzeptua laburtzeko \"PD\" erabili ohi da, ingelesezko \"Public Domain\" hitzaren laburdura.\nBatzuetan jabetza publikoan dagoenak jaberik ez duela pentsatu ohi da, baina pentsamolde hori ez da zuzena. Inori ez dagokion horri \"Res nullius\" deitzen zaio.\nJabari publiko baldintzetan dagoen oro edonork erabili dezake, baino inoiz ez bere jabe izan, gizateriari bere osotasunean baitagokio."}
{"id": "24989", "revid": "119347", "url": "https://eu.wikipedia.org/wiki?curid=24989", "title": "Niels Bohr", "text": "Niels Henrik David Bohr (Kopenhage, Danimarka, 1885eko Urriaren 7a \u2013 Kopenhage, Danimarka, 1962ko Azaroaren 18a) daniar fisikaria izan zen. Atomoaren egitura eta mekanika kuantikoaren inguruan egin zituen bere lanik garrantzitsuenak.\nBiografia.\nGaztaroa.\nBohr Kopenhage jaio zen 1885-ean. Aita Christian Bohr zuen, fisiologia irakaslea Copenhageneko Unibertsitatean, eta ama, Ellen Adler Bohr, judutar familia aberats eta influentziadun baten senidea. Anaiak, Harald Bohr matematikariak, eta Nielsek futbolzaletasuna amankomunean zuten eta Akadmisk Boldklubek antolatutako jokoetan aritu ziren biak behin baino gehiago.\nBohr Copenhageneko Unibertsitatean doktoratu zen 1911ean, Ernest Rutherfordekinekin Manchesterren (Erresuma Batua) dagoen Victoria Unibertsitatean ikastera joateko. Rutherforden teorietan oinarrituta, Bohrek 1913-ean bere estruktura atomikoen eredua argitaratu zuen, elektroiak atomoren nukleoariari biraka dabiltzala azalduz, nukleotik hurrunen dagoen orbitan biraka dauden elektroiek elementuen ezaugarri kimikoak finkatzen dituztela. Elektroiek orbitaz ere aldatu daitezkela eta energia maila haundiagoko orbita batetik gutxiago batetara pasatzean, fotoi bat igortzen dutela (argi kuantuma) ere zehaztu zuen, kuantum teoriaren oinarria.\nHelduaroa.\n1916an Niels Bohr Copenhageneko Unibertsitatean irakasle sartu eta 1920an sortu berria zen \"Fisika Teorikoaren Institutua\u201dren zuzendaria izendatu zuten. 1922an estruktura eta irradazio atomikoan egindako ikerketengatik Fisikako Nobel Saria eskuratu eta gero, Bohrren institutua fisika teorikoaren ardatza bilakatu zen 1920 eta 30 hamarkadetan, garaiko fisikar teoriko ezagunenak handik noizbaiten pasatu zirelarik. Bohrren ikasle ospetsuenetako bat Werner Heisenberg izan zen, mekanika kuantikoaren erabakitzaileetako bat eta alemaniar bonba atomikoaren proiektuen burua.\nBohrren beste ekarpen bat osagarritasunaren printzipioa da: partikulak ezaugarri ezberdinak izan ditzake. Adibidez, argiak uhin eta partikula uholde bezala jardun dezake, nahiz eta bi jarduerak elkartezinak diren. Bohrrek printzipio berezi honen aplikazio filosofikoak ere proposatu zituen, Albert Einsteinen buruhausterako (Einsteinek askoz nahiago zuen fisika klasikoaren determinismoa) eta behin baino gehiago aritu ziren biak eztabaidan osagarritasun printzipioa dela eta (ikusi ingelesez ). Nolanahi ere, bai Einstein zein Max Planck fisika probabilistikoaren aitzindariak izan ziren.\nNiels Bohr eta Margrethe emazteak sei seme-alaba izan zituzten; hauetako bat, Aage Niels Bohr fisikari bihurtu eta aitaren antzera, Nobel saria irabazi zuen.\nAzken Urteak.\n1941ean Bigarren Mundu Gudan Alemaniak Danimarka okupatuta zuelarik, Heisenberg Copenhagen agertu zen (ikusi urrengo atala). 1943an alemaniar poliziak Bohr atxilotu behar zuela jakinda, Suediara lehen eta gero Londresera alde egin zuen.\nNuklear arma eraikuntzak larrituta, ezkutuko Los Alamos laborategian (New Mexico, Estatu Batuak) Manhattan Proiektuan aritu zen aholkulari lanean, segurtasun neurriak dela eta, Nicholas Barker izenpean (Richard Feynmanen ustetan). Hartan zegoela esan omen zuen \"(Amerikarrek) ez zuten nere laguntzarik behar bonba atomikoa eraikitzeko\" .\nBohrren ustetan, sekretu atomikoak zientzialarieen artean elkarbanatu beharko litzateke. J. Robert Oppenheimerrek konbetzituta, Bohr Franklin Roosevelt amerikar presidentearekin hitz egitera joan zen, Manhattan proiektua errusiarrekin banatzeko beharraz iradokitzeko. Rooseveltek britaniar onarpenik gabe erabakirik ez zuela hartuko esan zuen; Churchill guztiz idearen guztiz kontrakoa azaldu zen.\nGuda ostean Copenhagenera bueltatu zen, energia nuklearra era baketsuan erabiltzearen alde eginez eta berton hil zen 1962an. Assistens Kirkeg\u00e5rden, N\u00f8rrebro aldean lurperatuta dago.\nBohrio elementua bere ohorean dago izendatua eta dinamarkar 500kr diru paperean agertzen da. 1965an, hil eta hiru urte geroago, Copenhagen unibertsitateko fisikar institutuak Niels Bohr Institutua izena hartu zuen.\nKanpo estekak.\nEuskaraz\nIngelesez"}
{"id": "24990", "revid": "336", "url": "https://eu.wikipedia.org/wiki?curid=24990", "title": "Copyleft", "text": "Copyleft-a lan baten kopiak edo eratorritako produktuak libreki banatzeko eskubidea ematea da, beti ere eskubide berdinak bermatuz banatzen bada. Software, literatura, musika, argazkia, plastika eta artea bezalako lanei aplika dakizkiokeen lizentziak biltzen ditu.\nBeronen defendatzaileek lan baten kopiak egin eta banatzea mugatzen duen baldintza bezala kontsideratzen dituzte egile eskubideak (\"copyright\"). Copyleft lizentziek berezko eskubide-baldintzak erabiltzen dituzte, lanaren kopia bat eta lan deribatu bat jasotzen duen orok, berau erabili, aldatu eta banatzeko eskubidea duela bermatzeko. Beraz, zentzu ez legalean, \"copyleft\" \"copyright\"en aurkakoa dela esan daiteke.\nCopyleft-aren ikurrik ezagunena C bat da baina beste aldera begira, hau da, copyright-aren aurkako ikurra.\nHistoria.\nNahiz eta gaur egun copyleft-a hainbat arlotan aplikatu, hala nola, literaturan, zinean, argazkigintzan..., bere jatorria hirurogeita hamarreko hamarkadan dago.\nGarai horretan Richard Stallman \u201cLisp\u201d izeneko interprete bat egiten ari zen eta interprete hori asko gustatu zitzaion Symbolics konpainiari. Gerora enpresa honek jatorrizko softwarea hobetu zuen, baina Stallman-ek hobekuntza horietako aldaketak erabili nahi zituenean konpainiak ez zion utzi.\nOrduan, 1984an, Stallmanek lanean jartzea erabaki zuen horrelako jarrerak ezeztatzeko. Baina, copyright-aren legeak ezabatzea, oso zaila iruditzen zitzaionez, lizentzia berri bat sortu zuen GPL izenarekin.\nLehenengo aldiz lortu zen egileak bere lanari lizentzia bat jartzeko eskubidea lortzea, non lizentzia horrek lan horren kopia jasotzen zuten erabiltzaile guztiei eskubideak ematen zizkion, norbaitek lan hori hartu, pribatizatu eta hurrengo erabiltzaileei eskubideak kentzeko aukerarik eman gabe (juridikoki ekidinez).\nAplikazio-metodoak.\nHelburu hau lortzeko ohiko bidea lan baten oztoporik gabeko ustiapena, kopia eta banaketa da, bere lizentzia edo kontratuarekin eskainiz. Lizentzia honek hitzartua utzi beharko luke kopia bakoitzaren jabeak honako baldintzak betetzea:\nBaina, hala ere, funtsezko hiru eskubide hauek ez dira nahikoak deribatua den lan batek jatorrizko lanaren eskubide-murrizketak izango dituela ziurtatu ahal izateko: helburu honen bitartez, lizentziak ziurtatu beharko du obra deribatuaren egileak jatorrizkoaren lizentzia mota berdina izango duela.\nFuntsezko hiru eskubide hauei eragotzi dezaketen lizentzia-baldintza gehigarriak honako hauek dira:\nCopyleft lizentziek efektu mota bat izan dezaten, propietate intelektuala zuzentzen duten erregelen eta legeen sormenezko erabilpena egin beharko dute.\nEtimologia.\nInformazio-iturri batzuen iritziz, copyleft terminoak Tiny BASIC programak bere edukian daukan mezu batean du bere jatorria. Programa hau libreki banatu zen BASICeko bertsio bat da, hirurogeita hamarreko hamarkadaren bukaeran Li-Chen Wang Doktoreak idatzia. Programaren zerrendak \u201c@COPYLEFT\u201d eta \u201cKALTE GUZTIAK ERRESERBATUAK\u201d, \u201ccopyright\u201d eta \u201ceskubide guztiak erreserbatuak\u201d jarri ordez, egileen eskubideen testuetan azaltzen ohi diren terminoak.\nRichard Stallmanen arabera, copyleft hitzak Don Hopkins programa informatikoan du bere jatorria, irudimenezko adiskide on bezala hartzen duena. 1984 edo 1985ean eskutitz bat idatzi zion, ondorengoa irakur zezakeelarik: Copyleft-eskubide guztiak alderantzikatuak (\"Copyleft-all rights reversed\"). Copyleft hitza eskubide guztiak alderantzikatuak notazioarekin hirurogeita hamarreko hamarkadaren hasieran ere erabili zen, Desadostasunaren Hatsarrearen barruan. Agian Hopkinsi testu horrek zerbait iradoki zion.\nHala ere, zenbait arazo daude copyleft hitzaren definizioan, bere inguruan eztabaidak sortzeko aukera ematen dutelarik. Hitzak, bere jatorrian izena zena, copyright hitzaren irrizko eraldaketa bezala sortu zen, Stallmanek Free Software Fundationerako sortutako GPL terminoa hartu nahian.\nIngelesezko \"right\" eta \"left\" hitzek, eskuin eta ezker hurrenez hurren, copyright eta copyleft arteko desberdintasunak goraipatzen dute. Proposatutako itzulpena, ezkerreko egilea edo ezkerreko egileak, zentzu horretan bien arteko aurkakotasuna mantentzen dute egilearen eskubideekin edo egilearen eskubidearekin.\nBitxia denez, \"left\" hitzak ere ganorabako edo utzia bezala ere itzul daiteke, \"right\" zuzena den bitartean.\nHorrela, copyleft lizentzia duen programa batek GPL izango balu bezala kontsideratzen da. Aditz bezala erabiltzen denean, bere esanahia ez da oso zehatza, eta antzekoak diren edozein lizentziei egin diezaioke erreferentzia, edota irudimenezko lizentzia teoriko bati ere, eztabaidatzeko asmoekin. Ikus ezazu hurrengo atala, definizioaren zenbait aspektu azaltzen dira eta.\nCopyleft motak eta beste lizentziekin duten erlazioa.\nKode irekiko eta kode askeko softwarearen artean.\nZenbaiten iritziz, copylefta, kode irekiaren eta kode askearen arteko gatazka ideologikoaren arrazoietako bat da, baina errealitatean ez da ala, biek onartzen baitute bai copyleft lizentziak baita ez direnak ere.\nHonen zergatia bakoitzak defenditzen duen ideietan izan dezake jatorria, kode irekiak (\"Open Source\") ez baitu derrigortzen lan eratorriak ireki eta libre mantentzen, kode askeak ez bezala (\"Free software\").\nIndartsua eta ahula.\nJatorrizko lanetatik sortutako lanetara, lizentziak bere baldintzak betetzeko duen efizientziaren arabera, bi motatako copyleftak ezberdintzen dira:\nOsoa eta partziala.\nZatitzeko beste era bat beren eraldatzeko eskubidearen araberakoa da:\nBerdin-elkarbanatu.\nBerdin-elkarbanatu kontzeptuak, jatorrizko lanak zituen askatasun guztiak ondorengo lanetan mantentzea adierazten du. Ondorioz, edozein copyleft osoko lizentzia, berdin-elkarbanatutakoa da. Ez alderantziz ordea, hainbat lizentzia partzial ere badira eta. (Ikus Creative Commons lizentziak). Copyrighteko \u201ceskubide guztiak gorderik\u201d edota Copylefteko \u201ceskubide guztiak alderantzikatuak\u201d (ingelesetik, \"all rights reversed\") mezuen antzera, berdin elkarbanatuta lizentziaren lema \u201czenbait eskubide gordeak\u201d (ingelesetik, \"some rights reserved\") da.\nSoftware libre diren baina Copyleft ez duten lizentzien adibide dira X11 Lizentzia eta BSD lizentziak.\nIdeologia.\nJende askoren aburuz teknika honek egilearen eskubideak erabiltzen ditu copyright-ak dokumentuak transmititzeko prozesuan ezarritako murrizketak ezabatzeko. Ikuspuntu honetatik, copyleft-a nagusiki copyright-aren aurka arituz honek ezarritako arauen kontrakoa inposatzen duen erreminta da.\nLegeak termino hau onartu ez duen arren, bere babesleek tresna legal bezala ikusten dute, zeinaren bitartez dokumentu intelektualen gatazka ideologiko eta politikoa burutzen den. Batzuek copyleft-a copyright-ak ezarritako legeak ezabatzeko lehen pausoa dela uste dute. Jabetza publiko\u2013an copyleft-ak eskaintzen duen segurtasuna dela eta, software-a babesik gabeko egoeran uzten du. Horrela, garatzaile informatikoek ez lukete arazorik edukiko kode bitarrak saltzen eta transmititzen, baimenik gabe eta kode-iturria eskaini gabe. Copyright-aren legeak desagertuko balira, eta beste faktore batzuk direla eta, ezin izango litzateke copyleft lizentziarik bete, baina ez lirateke hain beharrezkoak izango.\nSoftware askea duten lizentzia askok (BSD Sistema Eragileak, X Leihoko Sistemak, Apache zerbitzu guneak... duten lizentziak, adibidez) ez dira copyleft lizentziak, nahiz eta erabiltzaileari berrikuntza berriak transmititzean lizentzia mota berdina jartzea ez dio derrigortzen. Gaur egun, zein lizentziak askatasun gehiago eskaintzen duen eztabaidatzen da. Eztabaida hauetan gauza konplexuei buruz aritzen dira, zer den askatasuna eta zein askatasun diren garrantzitsuen, adibidez. Batzuetan esan ohi da copyleft lizentziak etorkizuneko erabiltzaileen askatasuna maximizatzen saiatzen dela (jabego softwarea software pribatu\u2013aren sorpenaren aurkako prebentzioa), software askeko lizentziek (copyleft gabekoak), ordea, gaur egungo erabiltzailearen askatasuna maximizatzen duten bitartean. (software pribatua sortzeko erraztasunak). Antzeko ikuspuntu batekin, hartzailearen askatasuna (copyleft-aren bitartez mugatua dagoena) bakoitzaren softwarea (software propioa)\u2013rekin alderatu daiteke (copyleft-aren bitartez ziurtatua dagoena).\nEfektu birikoa.\nCopyleft lizentziei efektu biriko bat eman ohi zaie, copyleft lizentzia erabiltzen duten dokumentu guztiek copyleft lizentziako arau guztiak bete behar baititu. Bereziki, copyleft-ekin egindako lanak ezin dira legalki barneratu iturri-kodea ere eskaintzen ez bada, merkatu produktu gehiengoarekin gertatzen den modura, egileen baimenik gabe. Honen ondorioz, copyleftaren erabilera enpresa barruko erabilpenera mugatu ohi da.\nBiriko hitzak birus biologiko baten gisa organismo bizidun baten barrendik hedatzea suposatzen du.\nLizentzia kontuetan, ukitzen duen guztian hedatzea suposatzen du, naiz eta ukitzen duen dokumentuari balio berrririk ez eman.\nCopyleft lizentziaren aldekoak ez daude ideia honekin nahiko ados: birus informatikoek sarritan erabiltzailearen ordenagailua kutsatzen dute kalte egiteko, erabiltzailea ez delako ohartzen; baina copyleft lizentziarekin egindako lan, dokumentuen...egileek badakite zein arau jarraitu behar duten, eta horrela erabiltzaileek dokumentu honekin onura lor dezakete. Gainera \"biriko\" hitzak konnotazio negatiboa duenez, ez dute uste hitz honen erabilera egokia denik.\nMicrosoftek, adibidez, GPL lizentzia birikotzat jotzen du, baina beste esanahi batekin erlazionaturik dagoela ere esan daiteke, nahiz eta GPL lizentziaren menpe atera ohi diren lan berriek \u201csare-efektu\u201d bat sor dezakete, eta denboraren poderioz, lan hauen kantitatea izugarri handia izango litzateke, eta handitzen jarraituko luke. Kodearen berrerabilpena Software ingeniaritzaren helburu garrantzitsua da, sorturik dauden osagai generikoak erabilita epe nahiko laburrean produktu berriak sortzeko aukera baitago. Copyleft lizentzia erabiltzen ez duten programatzaileek sarritan produktu bat berritzeko prozesuan atal handienak guztiz berreraiki egin behar dituzte, honek suposatzen dituen kostu eta denbora epe handiekin, software aske gehienak copyleft lizentzia betetzen duelako. Honek copyleft gabeko software-a garatzeko desabantaila nabarmena suposatzen du.\nFormazio gabeko copyleftaren aurkako hainbaten ustez copyleft kodearen aukera bakarra egoteak, copyleft gabeko kodeko miloika aukera daudelarik, azken hauek copyleftdun kode bihurtzen ditu. Hemen birusaren joera ikusi daiteke, nahiz eta bere tamaina oso txikia izan, tamaina askoz handiagoko organismoak kutsa ditzake.\nHala ere, bi arrazoiengatik uste hau okerra da. Lehenik eta behin, jurisdikzio gehienetan kode aukera bakarra egoteak ez da nahikoa copyright-aren segurtasuna arrazoitzeko. Bigarrenik, nahiz eta barneratzen den kodea oso garrantzitsua izan, beste kode guztiak ez du zertan copyleft kodera pasa behar. Hemen gertatuko litzatekeena zera da: ez da legala izango dokumentu berri hau transmititzea, baina copyleft kodea jasotzen duen dokumentuaren jabeak lizentzia mota egokitzen badu (ez du zertan copyleft lizentzia bat izan behar) posible izango da. Dokumentua transmititzen bada copyright arauen hausketa arrunt bat izango litzateke, eta ez du dokumentuaren lizentzian eragingo.\nHonez gain, copyleft lizentzia mota batzuk (GPLren kasua) arau gehigarri bat ere badaukate: copyleft lizentzia duten dokumentuak eta copyleft ez dutenak elkarrekin erabili daitezke, beraien komunikazioa arrunta den bitartean (Adibidez: arau lerro bat den erreminta erabiltzea kontrol egitura arrunt bat erabiliaz.). Honen ondorioz, produktu baten edizio bat, nahiz eta copyleft lizentzia ez eduki edo honekin elkarreraginean ez aritu nahi izan, beste produktu batzuk berarekin elkarreraginean aritu daitezke era murriztu batean.\nSoftwarearen testuingurutik kanpo.\nArtea eta dokumentazioa.\nArtea ere bultzatu du copyleftak, Libre Society moduko mugimenduekin edo kode irekiko diskoetxe zigiluekin. Free Art lizentzia adibidez, edozein artelani ezarri daitekeen lizentzia bat da.\nSoftwaretik kanpo dauden gauzentzat sorturiko Copyleft lizentzien artean, Creative Commons edo Dokumentazio Libreko GNU lizentzia ditugu (GFDL deitua askotan). GFDL Lizentzia iturri kode bereizgarririk ez duten lanak copyleftaren bidez babesteko erabil daiteke.\nCopyleftak zentzua izan dezan beharrezkoa da copylefta ezarri nahi zaion hori erraz eta merke kopiatu ahal izatea, nolabait esanda, batek hori lortzeko besteak galdu beharrik ez izatea (ordenagailuko datuak edo jakintzak bezala, adibidez). Copylefta erabiltzea zailagoa da paregabeak diren gauzak sortzen dituzten arteetan, diren bezala kopiatu ezin direlarik. Adibide bat jarriz hori argitzeko: suposa dezagun margolan famatu batzuen erakusketa bat dagoela (demagun Andy Warholen margolanak), eta norbaitek (jabea izan gabe), margolan horiek \"hobetzea\" erabakitzen duela, bere gustuko marrazki batzuk gehituz lanari, eta bere sinadura bertan utziaz. Margolan horiek Copyleft Osoa lizentziarekin babestuta baleude, pertsona horrek eskubidea izango luke hori egiteko.\nHonelako adibideek erakusten dute copylefta ez dela jabetza intelektualaren arazo guztiak konpontzeko gai den formula miragarri bat, bereziki artean.\nArterako eginak dauden copyleft lizentziak oro har beraien mugapenei buruz jakinaren gainean daude, horregatik ezberdintzen dira softwarearentzako copyleft lizentzietatik. Ezberdintasun batzuk, adibidez, artelan originala eta kopien artean bereiztea da (copyleftaren behar beharrezko baldintza batzuk kopian bakarrik ezartzen direlarik). Beste hitz batzuetan esanda, copyleftak sortzaile eskubideei dagozkien kontzeptu oso konplexuak gordetzen ditu, askotan (herrialdearen arabera) copyrighta baino konplexuagoak; eskubide intelektual edo moralak adibidez.\nCreative Commons lizentzian bezala, GFDLak egileei bere lanaren zati batzuei mugak jartzea ahalbidetzen die, bere lanaren zati batzuk copyleft osotik kanpo utziz. Copyleft partzial modukoak diren lizentzia hauek artearen testuingurutik kanpo ere erabil daitezke, adibidez, GFDLa hasiera batean softwareari buruzko dokumentazioan erabiltzeko sortu zen, baina edozein dokumentu motatan erabili daiteke. Artista askok beraien lanei copyleftak jartzen diete, beraien lana hartu, kopiatu edo aldatzen badute, nolabait hasierako artistarekiko ezagutza izan dezaten. Baina honek arazoak ere sortu ditzake, adibidez, norbaitek eginiko argazkia kartel arrazista batean jartzen badute, eta artistaren ezagutza adierazten badute, baliteke jendeak artista hori ideia horiekin lotzea.\nPatenteak.\nCopyleftaren ideiak geroz eta iradokiagoak izaten ari dira patenteetan aplikatuak izateko. Honen adibide garbiak patente irekien fondoak dira, non royalty batzuek erabiltzeko aukera ematen den baldintza batzuen menpe. Hala ere, ekimen honek ez du arrakasta handirik izan, patenteak lortzea garestia delako agian, eta aldiz sortzaile eskubideak dohainik lortzen dira.\nCopylefta duten lanek copyrightetik kanpo lortzen dituztenez copyleftaren ezaugarriak, patenteen mekanismoek copyleftak ematen dituen askatasunak urra ditzakete, patenteen legeei copyrightaren legeak baliogabetzen uzten bazaio (Europar Batasunean sortutako patenteen arauetan bezala, adibidez).\nHorrelako mehatxuentzat erantzun errazik ez dagoela dirudi, baina normalki copyleftdun produktuak sortzen dituzten komunitateak patenteak tramitatzeko baliabiderik ez dutela suposatzen da.\nUstiapen Komertziala.\nCopyleftdun lanen ustiapen komertziala tradizionalki lan intelektualen gaineko eskubideen ustiatze komertzialen ezberdina da. Copyleftdun lanen ustiapena zerbitzu modelo bat eraikiz lortu daiteke, copyleftdun lanaren inguruan laguntza eta mantenuak eskainiaz. Copyleftaren inguruko negozioek orokorrean produktu pribatuak erabiltzen dituztenak baino mozkin txikiagoak izaten dituzte. Produktu pribatuak erabiltzen dituzten enpresek beraien salmenta, bakarkako lizentzietatik eta beraien lanen gaineko eskubide etekintsuetatik lortzen dituzte mozkinak.\nProduktu berriak.\nNegozioetan, ematen duenez, copyleftarekin eginiko lanak lehiakortasun baxukoak dira garapen eta ikerketarako inbertsioak egin ahal izateko. Ekonomikoki, copylefta bide bakarra bezala kontsidera daiteke copyrighta erabiltzen duten enpresei lehia egiteko.\nCopyleftak programatzaileei software askearen garapenean sartzeko aukera ematen die; proiektu handi batean parte hartuz, adibidez: sistema operatibo baten nukleoa osatzen. Gainera copyleftari esker bere saiakeratik sortutako eratorriak erabilgarriak izan daitezke. Bestalde, copyleftak, programatzaile eta enpresek besteen saiakeratik ez aprobetxatzea bermatzen du. Lehiakortasuna, copyleftarekin dauden merkatu produktuen hornikuntzetan oinarritzen da.\nKomertzializazio industriala.\nLinux bezalako sistemetan oinarritutako merkatu banatzaileak (Red Hat eta Mandrake) nahiko lan izango zituzten estrategia arrakastatsu bat (edo Negozio Eredu bat) aurkitzeko beraien irabazpideak aurrera ateratzeko. Baina denbora igaro ondoren argi geratu da negozio bat copyleftan oinarritutako sorkuntza batean oinarritu daitekeela. Horietako adibide bat, Mandraken kasua izan daiteke non burtsan sekulako arrakasta izan zuen Informazioaren Teknologian ekarpen handiak egiteagatik XXI. mendearen hasieran. Hala ere, Debianen salbuespena alde batean utziz, Linuxen banaketa gehienak ez dira copyleft hertsian oinarritzen. Dirudienez ez dago benetako arrazoirik, copyleft inguruko merkatu zerbitzuak murriztutako eskaletan erabiltzeko. Userlinux, Bruce Perensen proiektua, murriztutako eskaletan negozioen agerpenaren alde dago.\nKomertzializazio artistikoa.\nArtean, \u201cmerkatal zerbitzu bat copyleftaren sorkuntza baten inguruan\u201d kontzeptuaren aplikazioa softwarearen garapenean baino zailagoa da. Erakunde publikoak posibilitate gutxienak dituztenak dira zerbitzu horiek banatzeko garaian. Musikaren industriak dirudienez oztopo bat aurkitu du fitxategien trukaketa P2P sareetan deuseztatzeko.\nEFF-ak (Electronic Frontier Foundation) hainbat iradokizun plazaratu ditu arazo honi aurre egiteko:\nBorondatezko lizentziamendua kolektiboa: etxe diskografiko garrantzitsuenak bildu daitezke eta lizentzia zuzen eta ez diskriminatorioak eskaini ditzakete. Hau duela 70 urte hasi zen egiten irratia babesteko.\nDerrigorrezko banakako lizentzia: gobernuak, eskubideak dituzten konpositore eta artistei ohorezkoak ordaintzen badizkie, diskografikak biltzeko eta ohorezko horiek artistei bidaltzeko abagunea sortuko luke.\nPublizitatearen bidez diru-sarrerak banatzea: Underground Music Archive, Emusic.com, Soundclick eta Artistdirect.com-ek musika fluxuak (streaming) entzutea ahalbidetzen du. Hala ere musika fluxu hauek entzuten dituztenak publizitatea ikusten dute eta horiek sortzen dituzten diru-sarrerak web-orria eta artisten artean banatzen dira.\nP2P harpidetzak: Hainbat P2P software saltzaile beraien zerbitzuagatik ordaintzen has daitezke. Musikazaleek kantitate finko bat edo abestiaren araberako kantitate bat ordain dezakete. Lizentzien bidez artisten artean banatu daitezke zerbitzu hauek sortutako diru-sarrerak. 2001ean Napster enpresak harpidetza sistema hau planteatu zuen. Nahiz eta Napsterrek diskogintza industrialaren aurka eginiko akzio legalak jokoz kanpo utzi, harpidetza zerbitzuek (iTunes Music) erakusten dute kontsumitzaileak musikagatik zenbat ordaintzeko prest dauden.\nBabespe digitala eta Online eskupekoak: Musikazaleen zergapetze zuzena antzinako neurria da artistak konpentsatzeko. Eduki digitala egin denez ordaintzeko era ere horrela egin da. Online eskupekoak jasotzen dituen kutxa batekin artistak ordaintzea ahalbidetzen da.\nBanda zabalaren gaineko zergak: Hainbat pertsonek ISP-ak, diru bilketarako puntu bezala kontsideratu dituzte P2P trukeagatik. Internet erabiltzaile orok ISP baten bidez lortzen du web-lotura. Epaiketa aurreen babesa lortzeko ISP-ak kontuak saltzen dituzte P2P-ak erabili ahal izateko.\nKomunikabideen gainean ezarritako tarifak: Adibidez Kanada eta Alemaniak grabatu daitezkeen disko guztiak grabatzen dituzte eta ondoren diru-sarrera horiek artisten artean banatzen dituzte. AEB-n graba daitezkeen diskoak eskubideak ordainduta dituzte, ondoren P2P-etan lortzen diren estatistiken bidez despoltsapena, bidezko era batean egin daiteke.\nKontzertuak: ziurtatua dago, kontzertuak artistentzat diru-sarrera garrantzitsuenak dira. Grateful Dead eta Phish beraien karrerak eraiki dituzte beraien itzuli bidez. Batzuk ideien merkataritzarekin bat datoz: Jabego intelektualak ez du jabego materiala bezala funtzionatzen. Nik objektu fisiko bat ematen badizut, nik ezin dut berriz erabili eta konpentsazio bat eska dezaket. Ideia bat ematen dizutenean ez dut ezer galtzen. Ideia hori nahi dudan bezala erabil dezaket. Hala ere, hainbat artistak lizentziak erabiltzen dituzte, Creative Commons bezalakoa, non lizentzia jakin batzuen pean ezin diren merkatu erabilpenerako erabili."}
{"id": "24991", "revid": "15795", "url": "https://eu.wikipedia.org/wiki?curid=24991", "title": "Jabego publiko", "text": ""}
{"id": "24992", "revid": "15795", "url": "https://eu.wikipedia.org/wiki?curid=24992", "title": "Jabego publikoa", "text": ""}
{"id": "24993", "revid": "15795", "url": "https://eu.wikipedia.org/wiki?curid=24993", "title": "Jabetza publikoa", "text": ""}
{"id": "24994", "revid": "15795", "url": "https://eu.wikipedia.org/wiki?curid=24994", "title": "Domeinu publikoa", "text": ""}
{"id": "24995", "revid": "15795", "url": "https://eu.wikipedia.org/wiki?curid=24995", "title": "Domeinu publiko", "text": ""}
{"id": "24998", "revid": "56334", "url": "https://eu.wikipedia.org/wiki?curid=24998", "title": "Espainiako Sari Nagusia", "text": "Espainiako Sari Nagusia Bartzelonako Circuit de Catalunyan ospatzen den 1 Formulako lasterketa da."}
{"id": "25000", "revid": "56334", "url": "https://eu.wikipedia.org/wiki?curid=25000", "title": "Bahraingo Sari Nagusia", "text": "Bahraingo Sari Nagusia Bahraingo Bahrain International Circuitean ospatzen den 1 Formulako lasterketa da, lehenengoz 2004an egin zena."}
{"id": "25001", "revid": "237", "url": "https://eu.wikipedia.org/wiki?curid=25001", "title": "Hegoaldea", "text": ""}
{"id": "25002", "revid": "56334", "url": "https://eu.wikipedia.org/wiki?curid=25002", "title": "Malaysiako Sari Nagusia", "text": "Malaysiako Sari Nagusia Malaysiako Sepang International Circuitean ospatzen den 1 Formulako lasterketa da, lehenengoz 1999an egin zena."}
{"id": "25003", "revid": "10891", "url": "https://eu.wikipedia.org/wiki?curid=25003", "title": "Australiako Sari Nagusia", "text": "Australiako Sari Nagusia Australiako Melbourne Grand Prix Circuitean ospatzen den 1 Formulako lasterketa da.\nEmaitzak.\n((gakoa) Gorriz daudenak 1 Formulatik kanpo jokatutako Sari Nagusiak dira)."}
{"id": "25005", "revid": "56334", "url": "https://eu.wikipedia.org/wiki?curid=25005", "title": "San Marinoko Sari Nagusia", "text": "San Marinoko Sari Nagusia San Marinoko Autodromo Enzo e Dino Ferrari zirkuituan ospatzen den 1 Formulako lasterketa da."}
{"id": "25006", "revid": "75172", "url": "https://eu.wikipedia.org/wiki?curid=25006", "title": "Europako Sari Nagusia", "text": "Europako Sari Nagusia 2016tik Azerbaijango Baku Street Circuitean ospatzen den 1 Formulako lasterketa da.\nBeste bost zirkuitutan ere lehiatu da lasterketa hau: N\u00fcrburgringen 12, Valentzian 5, Brands Hatchen eta Jerezen 2 eta Doningtonen 1."}
{"id": "25007", "revid": "15251", "url": "https://eu.wikipedia.org/wiki?curid=25007", "title": "Ortzi", "text": ""}
{"id": "25009", "revid": "65203", "url": "https://eu.wikipedia.org/wiki?curid=25009", "title": "Erresuma Batuko Sari Nagusia", "text": "Erresuma Batuko Sari Nagusia Ingalaterrako Silverstone zirkuituan ospatzen den 1 Formulako lasterketa da."}
{"id": "25010", "revid": "56334", "url": "https://eu.wikipedia.org/wiki?curid=25010", "title": "Kanadako Sari Nagusia", "text": "Kanadako Sari Nagusia Kanadako \u00cele N\u00f4tre-Dame uharteko Gilles Villeneuve zirkuituan ospatzen den 1 Formulako lasterketa da."}
{"id": "25011", "revid": "56334", "url": "https://eu.wikipedia.org/wiki?curid=25011", "title": "Ameriketako Estatu Batuetako Sari Nagusia", "text": "Ameriketako Estatu Batuetako Sari Nagusia Ameriketako Estatu Batuetako Indiana estatuan kokatuta dagoen Indianapolis Motor Speedway zirkuituan ospatzen den 1 Formulako lasterketa da."}
{"id": "25013", "revid": "107299", "url": "https://eu.wikipedia.org/wiki?curid=25013", "title": "Frantziako Sari Nagusia", "text": "Frantziako Sari Nagusia Frantziako Circuit de Nevers Magny-Coursen ospatzen den 1 Formulako lasterketa da."}
{"id": "25015", "revid": "56334", "url": "https://eu.wikipedia.org/wiki?curid=25015", "title": "Hungariako Sari Nagusia", "text": "Hungariako Sari Nagusia Hungaroring zirkuituan ospatzen den 1 Formulako lasterketa da."}
{"id": "25016", "revid": "65203", "url": "https://eu.wikipedia.org/wiki?curid=25016", "title": "Monakoko Sari Nagusia", "text": "Monakoko Saria Nagusia Monakoko Printzerriko Monte Carlo auzoan urtero prestatzen den zirkuituan zehar burutzen den 1 Formulako lasterketa da. 1929az geroztik ospatzen da, eta munduko auto lasterketa garrantzitsuenen artean sailkatu ohi da, hirian zehar egiteak duen berezitasuna dela-eta."}
{"id": "25017", "revid": "336", "url": "https://eu.wikipedia.org/wiki?curid=25017", "title": "Montecarlo (argipena)", "text": "Montecarlo leku ezberdinen izena izan daiteke:"}
{"id": "25018", "revid": "6327", "url": "https://eu.wikipedia.org/wiki?curid=25018", "title": "Berlineko konferentzia", "text": ""}
{"id": "25019", "revid": "105290", "url": "https://eu.wikipedia.org/wiki?curid=25019", "title": "Pole position", "text": "Pole position (hitzez hitzeko itzulpena, \"zutoineko posizioa\") zirkuituetan ospatzen den automobilismo lasterketetako irteeran lehen postua eskuratzen duen autoari deritzo. Hitzaren jatorria zaldi-lasterketetan oinarrituta dago, non lehiakide nagusiak zutoinen ondoko lekua hartzen zuen."}
{"id": "25020", "revid": "28807", "url": "https://eu.wikipedia.org/wiki?curid=25020", "title": "Pole", "text": ""}
{"id": "25023", "revid": "336", "url": "https://eu.wikipedia.org/wiki?curid=25023", "title": "Islandierazko literatura", "text": "Islandierazko literatura germaniar hizkuntza hartaz egindakoa da. Erdi Aroan, Islandian ere \"edda\" eta \"saga\" izeneko narrazioak idazten zituzten, lehenak bertsotan eta bigarrenak prosan.\nGaur egungo idazleei dagokienez, Gunnar Gunnarsson (islandierazko idazlerik itzuliena) eta Halld\u00f3r Laxness (1955eko Nobel Sariduna) egilerik ezagunenak dira."}
{"id": "25024", "revid": "219", "url": "https://eu.wikipedia.org/wiki?curid=25024", "title": "Flandesera", "text": ""}
{"id": "25036", "revid": "336", "url": "https://eu.wikipedia.org/wiki?curid=25036", "title": "Bavariako Sobietar Errepublika", "text": "Bavariako Sobietar Errepublika () Alemaniako Bavaria estatuan 1918 eta 1919 artean egon zen estatu iraultzaile sozialista izan zen.\n1918ko azaroaren 7an, Errusiar Iraultzaren urteurrenean, Kurt Eisnerrek, Alemaniako Alderdi Sozialdemokrata Independenteko kideak, Bavaria \"estatu aske\" aldarrikatu zuen, Alemaniako Azaroko Iraultzaren testuinguruan.\n1919ko apirilaren 6an, Bavariako Sobietar Errepublika ofizialki aldarrikatu zen. Hasiera batean, Ernst Toller eta Gustav Landauer bezalako sozialistek eta Erich M\u00fchsam edo Bruno Traven bezalako anarkistek sostengatu zuten.\n1919ko maiatzaren 3an, \"Freikorps\" taldeek Bavaria okupatu eta iraultza bukatu zuten. 800 pertsona atxilotu eta exekutatu zituzten.\nHistoria.\n1918ko azaroaren 7an, Urriko Errusiar Iraultzaren urteurrenean, Municheko Langile eta Soldadu Kontseiluak, Luis III.a (Bavariako azken erregea) abdikatzera behartu zuten Kieleko matxinada eta Azaroko Iraultzaren ondoren.\nHorren ondoren, USPDko buru Kurt Eisnerrek Bavaria \"Estatu Libre\" izendatu zuen, Azaroko Iraultzaren testuinguruaren barnean. Ondorio gisa, Wittelsbachen dinastia tronutik bota eta monarkia bavariarra abolitu zuten. Eisnerrek Estatu sozialistaren sorrera aldarrikatzen zuen, baina alemaniar komunistengandik aldendu eta jabetza pribatua onartu zuen, Errusian gertatutakoaren antzeko iraultza bortitza saihestu nahian.\nHala ere, 1919ko hauteskundeetan, USPDak espero baino bozka gutxiago jaso zituen, alderdi komunista eta anarkistekin lehiatzen zelako. Horren aurrean, Eisnerrek bere kargua uztea pentsatu zuen, baina 1919ko otsailaren 21ean, eskuin erradikaleko ofizial gazte batek hil egin zuen Munichen. Eisnerren heriotzak Bavariako tentsio politikoa areagotu zuen; beraz, USPDko buruzagi erradikalenak Munichen, 1919ko apirilaren 6an, Bavariako Sobietar Errepublika izendatu zuten, Ernst Toller buru gisa hartuta.\nHasiera batean, anarkismotik gertuago zeuden USPDko zatiek mantendu zuten errepublika. Gustav Landauer, Silvio Gesell, Erich M\u00fchsam, Ernst Toller eta Ret Maruten parte hartzeak azpimarragarriak dira, sobietari zuzenbide anarkista bat eman ziotenak.\nSei egun igaro ondoren, Tollerrek eta USPDko bere alderdiak masen artean indar gutxiegi zeukaten erregimenari eusteko. Horregatik, Bavariako buru komunistek, Eugen Levin\u00e9k zuzenduta, apirilaren 12an estatu kolpe baten bitartez boterea hartu zuten: berak eta jarraitzaileek laster hasi zuten erreforma politiko eta ekonomiko plan bat, Errusiako boltxebikeenean inspiratua. Gainera, partikular guztiei beren armak gobernuari emateko agindu zien eta Bavariako Armada Gorria sortu.\nLevin\u00e9k hartutako neurriek eta bere jarraitzaileek Berlin asaldatu zuten: Gustav Noskeren gobernuak 9.000 soldadu bidali zituen, Bavariako matxinada geldiarazteko. Haiei 3000 gizon gehitu zitzaizkion: \"Freikorps\" ultranazionalista eta antikomunistaak. Azkenerako, 35.000 soldadu elkartu ziren armada gehiago batzean.\nBoikot eta atentatuen beldur izanez, Levin\u00e9ek anitz aristokrata eta burges atxilotzeko agindu zuen, bahitu gisan balioa izan zezaten.\nErrepublikako gobernua erresistentzia armatua jartzen saiatu zen hainbat tokitan, baina alferrikakoa izan zen, kontrakoak gehiago eta hobeak zirelako. Apirilaren 29an, Levin\u00e9k hamar bahitu fusilatzeko agindua eman zuen, aurkariak desmoralizatzeko. Handik gutxira, Freikorpsekoak eta gainerako armada Municheko aldirietara gerturatzen ari ziren eta maiatzaren 3an, hiriburua hartu zuten. Horren ondoren, 700 militante komunista atxilotuak izan ziren Bavaria osoan eta haietako asko hil egin zituzten. Levin\u00e9 harrapatu eta 1919ko ekainean fusilatu egin zuten."}
{"id": "25037", "revid": "371", "url": "https://eu.wikipedia.org/wiki?curid=25037", "title": "Bavariako Errepublika Sobietikoa", "text": ""}
{"id": "25041", "revid": "56334", "url": "https://eu.wikipedia.org/wiki?curid=25041", "title": "Turkiako Sari Nagusia", "text": "Turkiako Sari Nagusia Hermann Tilke ingeniari alemaniarrak Istanbulen eraikitako Istanbul Park zirkuituan ospatzen den 1 Formulako lasterketa da, lehenengoz 2005ean egin zena. Azken lasterketa 2011an izan zen."}
{"id": "25042", "revid": "56334", "url": "https://eu.wikipedia.org/wiki?curid=25042", "title": "Alemaniako Sari Nagusia", "text": "Alemaniako Sari Nagusia Hockenheimring zirkuituan ospatzen den 1 Formulako lasterketa da, lehenago N\u00fcrburgring zirkuituan ospatzen zen arren"}
{"id": "25043", "revid": "65203", "url": "https://eu.wikipedia.org/wiki?curid=25043", "title": "Italiako Sari Nagusia", "text": "Italiako Sari Nagusia Monza hirian kokatuta dagoen zirkuituan ospatzen den 1 Formula lasterketa da."}
{"id": "25044", "revid": "56334", "url": "https://eu.wikipedia.org/wiki?curid=25044", "title": "Txinako Sari Nagusia", "text": "Txinako Sari Nagusia Shanghai hirian kokatuta dagoen Shanghai International Circuiten ospatzen den 1 Formulako lasterketa da. Lehenengoa 2004an izan zen."}
{"id": "25045", "revid": "56334", "url": "https://eu.wikipedia.org/wiki?curid=25045", "title": "Japoniako Sari Nagusia", "text": "Japoniako Sari Nagusia Fuji mendiaren magalean kokatuta dagoen izen bereko zirkuituan ospatzen den 1 Formulako lasterketa da."}
{"id": "25046", "revid": "56334", "url": "https://eu.wikipedia.org/wiki?curid=25046", "title": "Brasilgo Sari Nagusia", "text": "Brasilgo Sari Nagusia S\u00e3o Paulo hirian kokatuta dagoen Aut\u00f3dromo Jos\u00e9 Carlos Pace zirkuituan ospatzen den 1 Formulako lasterketa da, lehenengoz 1972an egin zelarik.\nEmaitzak.\n((gakoa) Gorriz daudenak 1 Formulatik kanpo jokatutako Sari Nagusiak dira)."}
{"id": "25047", "revid": "56334", "url": "https://eu.wikipedia.org/wiki?curid=25047", "title": "Argentinako Sari Nagusia", "text": "Argentinako Sari Nagusia Buenos Airesko Aut\u00f3dromo Oscar Alfredo G\u00e1lvez zirkuituan azkenekoz 1998an ospatutako 1 Formulako lasterketa da."}
{"id": "25048", "revid": "56334", "url": "https://eu.wikipedia.org/wiki?curid=25048", "title": "Austriako Sari Nagusia", "text": "Austriako Sari Nagusia Spielberg hiriko Red Bull Ring zirkuituan lehiatzen den 1 Formulako lasterketa da."}
{"id": "25051", "revid": "371", "url": "https://eu.wikipedia.org/wiki?curid=25051", "title": "Espainiako Futbol Ligako Lehen Maila", "text": ""}
{"id": "25052", "revid": "371", "url": "https://eu.wikipedia.org/wiki?curid=25052", "title": "Espainiako Futbol Ligako Bigarren Maila", "text": ""}
{"id": "25053", "revid": "105290", "url": "https://eu.wikipedia.org/wiki?curid=25053", "title": "Espainiako futbol ligako lehen mailako 2005/2006ko denboraldia", "text": "Espainiako futbol ligako lehen mailako 2005/2006ko denboraldia 2004ko abuztuaren 27an hasi eta 2005eko maiatzaren 20an amaitu zen, Athletic eta FC Barcelonaren artean atzeratutako norgehiagoka jokatu eta gero. Bartzelonak irabazi zuen txapelketa, aurreko urtean irabazitakoari jarraipena emanez. Osasunak lehenengoz lortu zuen Txapeldunen Ligarako sailkapena. Deportivo Alaves, M\u00e1laga CF eta C\u00e1diz CF taldeek maila galdu zuten, bigarren mailara jaitsiz.\nSailkapena.\n Txapeldunen Ligarako sailkatutakoak: FC Barcelona eta Real Madrid azken faserako, eta Valencia CF eta Osasuna hirugarren faserako.\n UEFA Txapelketarako sailkatutakoak: Celta de Vigo, Sevilla FC eta RCD Espanyol, azken hau errege kopako txapeldun izateagatik.\n Intertotorako sailkapena: Villarreal CF.\n Bigarren mailarako jaitsiera: Deportivo Alav\u00e9s, C\u00e1diz CF eta M\u00e1laga CF."}
{"id": "25056", "revid": "105290", "url": "https://eu.wikipedia.org/wiki?curid=25056", "title": "Asiako literatura", "text": "Asiako literatura kontinente hartan egindakoa da. Nagusiki, aztertuko dugu arabieraz, hebreeraz, hindiz, japonieraz, turkieraz eta txineraz idatzitakoa. Aipatu behar ditugu, halaber, beste hizkuntza batzuetan idatzi duten Asian jaiotako egileak, Rudyard Kipling (India, ingelesez, 1865-1936) edo Marguerite Duras (Vietnam, frantsesez, 1914-1996) kasu.\nAsiako zortzi idazlek eskuratu dute Literaturako Nobel Saria 2018 arte: Rabindranath Tagore (India, 1913), Shmuel Yosef Agnon (Israel, 1966), Yasunari Kawabata (Japonia, 1968), Kenzaburo Oe (Japonia, 1994), Gao Xingjian (Txina, 2000), Orhan Pamuk (2006), Mo Yan (2012) eta Kazuo Ishiguro (2017).\nBeste idazle ezagun batzuk hauexek dira: Sun Tzu (Txina, k.a. 544-496), Sima Qian (Txina, k.a. 145-90), Li Bai (Txina, 701-762), Du Fu (Txina, 712-770), Murasaki Shikibu (Japonia, 973-1014?), Matsuo Basho (Japonia, 1644-1694), Yasar Kemal (Turkia, 1923-), Subhash Kak (India, 1947-), eta Takeshi Kitano (Japonia, 1947-)."}
{"id": "25057", "revid": "448", "url": "https://eu.wikipedia.org/wiki?curid=25057", "title": "Literatura asiarra", "text": ""}
{"id": "25058", "revid": "105290", "url": "https://eu.wikipedia.org/wiki?curid=25058", "title": "Astelehenez hasitako bisurte", "text": "Honako hau astelehenez hasitako bisurte bati dagokion egutegia da.\n&lt;table&gt;\n&lt;table&gt;"}
{"id": "25059", "revid": "105290", "url": "https://eu.wikipedia.org/wiki?curid=25059", "title": "Asteartez hasitako bisurte", "text": "Honako hau asteartez hasitako bisurte bati dagokion egutegia da.\n&lt;table&gt;\n&lt;table&gt;"}
{"id": "25060", "revid": "105290", "url": "https://eu.wikipedia.org/wiki?curid=25060", "title": "Asteazkenez hasitako bisurte", "text": "Honako hau asteazkenez hasitako bisurte bati dagokion egutegia da.\n&lt;table&gt;\n&lt;table&gt;"}
{"id": "25061", "revid": "105290", "url": "https://eu.wikipedia.org/wiki?curid=25061", "title": "Ostegunez hasitako bisurte", "text": "Honako hau ostegunez hasitako bisurte bati dagokion egutegia da.\n&lt;table&gt;\n&lt;table&gt;"}
{"id": "25062", "revid": "105290", "url": "https://eu.wikipedia.org/wiki?curid=25062", "title": "Ostiralez hasitako bisurte", "text": "Honako hau ostiralez hasitako bisurte bati dagokion egutegia da.\n&lt;table&gt;\n&lt;table&gt;"}
{"id": "25063", "revid": "105290", "url": "https://eu.wikipedia.org/wiki?curid=25063", "title": "Larunbatez hasitako bisurte", "text": "Honako hau larunbatez hasitako bisurte bati dagokion egutegia da.\n&lt;table&gt;\n&lt;table&gt;"}
{"id": "25064", "revid": "105290", "url": "https://eu.wikipedia.org/wiki?curid=25064", "title": "Igandez hasitako bisurte", "text": "Honako hau igandez hasitako bisurte bati dagokion egutegia da.\n&lt;table&gt;\n&lt;table&gt;"}
{"id": "25066", "revid": "431", "url": "https://eu.wikipedia.org/wiki?curid=25066", "title": "Miarritz", "text": ""}
{"id": "25067", "revid": "219", "url": "https://eu.wikipedia.org/wiki?curid=25067", "title": "Li Bai", "text": ""}
{"id": "25069", "revid": "431", "url": "https://eu.wikipedia.org/wiki?curid=25069", "title": "Heinrich Rudolf Hertz", "text": ""}
{"id": "25074", "revid": "499", "url": "https://eu.wikipedia.org/wiki?curid=25074", "title": "Real Madrid Club de F\u00fatbol", "text": ""}
{"id": "25075", "revid": "499", "url": "https://eu.wikipedia.org/wiki?curid=25075", "title": "Real Madrid Club de Futbol", "text": ""}
{"id": "25076", "revid": "6327", "url": "https://eu.wikipedia.org/wiki?curid=25076", "title": "Club Atletico Osasuna", "text": ""}
{"id": "25077", "revid": "371", "url": "https://eu.wikipedia.org/wiki?curid=25077", "title": "1 formula", "text": ""}
{"id": "25078", "revid": "371", "url": "https://eu.wikipedia.org/wiki?curid=25078", "title": "Formula 1", "text": ""}
{"id": "25079", "revid": "371", "url": "https://eu.wikipedia.org/wiki?curid=25079", "title": "Formula One", "text": ""}
{"id": "25081", "revid": "329", "url": "https://eu.wikipedia.org/wiki?curid=25081", "title": "Iraultza frantsesa", "text": ""}
{"id": "25082", "revid": "6327", "url": "https://eu.wikipedia.org/wiki?curid=25082", "title": "Liga Nacional de Futbol Profesional", "text": ""}
{"id": "25083", "revid": "6327", "url": "https://eu.wikipedia.org/wiki?curid=25083", "title": "Liga Nacional de F\u00fatbol Profesional", "text": ""}
{"id": "25084", "revid": "6327", "url": "https://eu.wikipedia.org/wiki?curid=25084", "title": "Liga de F\u00fatbol Profesional", "text": ""}
{"id": "25085", "revid": "6327", "url": "https://eu.wikipedia.org/wiki?curid=25085", "title": "Liga de Futbol Profesional", "text": ""}
{"id": "25086", "revid": "6327", "url": "https://eu.wikipedia.org/wiki?curid=25086", "title": "LFP", "text": ""}
{"id": "25087", "revid": "124238", "url": "https://eu.wikipedia.org/wiki?curid=25087", "title": "Michael Jackson", "text": "Michael Joseph Jackson (Gary, Indiana, AEB, 1958ko abuztuaren 29a - Los Angeles, AEB, 2009ko ekainaren 25a) pop-abeslari estatubatuarra izan zen. \"Poparen Erregea\" ezizenaz ezaguna zen.\nBost urterekin anaiekin batera \"The Jackson Brothers\" taldea osatu zuen, gerora \"The Jackson Five\" izango zena.\nBakarlari moduan, ibilbide arrakastatsua eduki du, \"Thriller\" (1982) diskoa izanda historiako salduena munduan (51 milioi ale), 13 Grammy Sari eskuratuta eta 13 \"number-one single\" lortuz AEBetan, besteak beste. \"\"Thriller\", \"Billie Jean\", \"Beat it\", \"I Just Can't Stop Loving You\", \"Bad\" eta \"Black or White\"\" haren abestirik arrakastatsuenen artean daude. Abestiak plazaratzeko bideoak bereziki zaindu zituen, sarri bideogintzako azken teknikak erabiliz, \"morphing\" delakoaren efektua kasu.\nRock and Roll Hall of Fame-n bi aldiz sartu zen, \"The Jackson 5\" garaian eta bakarlari moduan.\nBere bizitza pribatuaren azken urtetan, arazoak eduki zituen Justiziarekin, eta 2005ean epaitu egin zuten adingabeko batzuk salatutako sexu gehiegikeriak direla eta. 2009ko ekainean bihotzeko baten ondorioz hil egin zen.\nBizitza.\nHastapenak.\nBere aita Joseph Jacksonek metalurgia lantegi batean lan egiten zuen. Musikazale amorratua zen eta gitarra elektrikoa jotzen zuen baina bere seme-alabei erabiltzen uzten ez zien. Hala ere, anaia zaharrenek (Jackie, Jermaine eta Tito), haien aita etxean ez zegoenean erabiltzen hasi ziren, eta azkenean zaletasun bihurtu zuten musika.\n \nDenborarekin, Josephek bere lau semerekin (Marlon, Jackie, Jermaine eta Tito) talde bat osatzea erabaki zuen. Garai hartan, Michael gazteegia zen taldean parte hartzeko, baina bost urte soilik zituelarik, Jermaine abeslari bezala ordezkatu zuen, The Jackson Five sortuz.\nBoskoteak urteetan zehar klub ezberdinetan jo zuten eta lehiaketa ugaritan parte hartu zuten. 1968an (Gladis Knight eta Bobby Taylor produktoreengatik gomendatuta), Motown diskoetxearentzat audizio bat egin zuten. Berry Gordyk bertako jabeak, berehala kontratatu zituen, Michael gaztea eta bere anaiak Jackson Brownen abestiak bertsioak egiten ikusi eta gero.\nTaylorren ardurapen artistikoan, urtebete lanean eman zuten 1969eko urrian, beren lehen singlea kaleratu zuten, \"I want you back\". Arrakasta handia izan zuten, eta oso entzunak egin ziren.\n1972an Michaelek bere bakarlari karrera hasi zuen \"Got to be there\" albumarekin debutatuz, Jackson Fiveren abeslaria zen bitartean. Lau urte geroago, Motown diskoetxea utzi eta Epic Recordsekin kontratua sinatu zuten.\nOspea.\nQuincy Jones produktorea ezagutu ondoren, 1979an Jacksonek \"\"Off the wall\" album berria atera zuen CBS diskografiaren laguntzaz. Grammy bat irabazi zuen Rhythm &amp; Bluesko abeslari honena izateagatik eta \"Don\u00b4t stop \u00b4til you to get enough\" kantarengatik. 1981.urtean bere anaiekin batera, LP bat editatu zuen: \"Triumph\". 1982.ean Thriller albuma atera zuen eta honekin ikuskizunaren mega izarra bihurtu zen. Hollywooden izarren famaren pasealekuan lehenengo pertsona izan zen bi izar lortzen. Geroztik aurrera, album hori historian gehien saldu den albuma izan da, gutxi gorabehera 104 miloi kopia, 65 Estatu Batuetan eta 55 gainerako lekuetan. Thriller kantak bere bideokliparengatik ere ospe handia hartu zuen eta album horren barruan \"Beat it\" eta \"Billie Jean\" kanta ezagunak agertzen dira.\n1985ean, Lionel Richie eta beste ospetsu batzuekin, \"Usa for Africa\" reprodukzio musikala egin zuten eta \"We are the world\"-ek milloi asko bildu zituen Afrikako herrialde gosetuentzat, batez ere Etiopiara, eta urte haietako disko salduena bihurtu zen.\n21. mendean.\n2001. urtean, Jacksonek bere 30. urteurrena ospatu zuen bakarlari gisa, \u201c\"Invisible\"\u201d albuma kaleratuz eta irailaren 11ko atentatua baina egun batzuk lehenago Madison Square Gardenean kontzertu bat emanez. Dena den, disko horrek ez zuen besteek bezain beste saldu. 2002rako aurreikusita zegoen bira bat deuseztatu zuen, beste hainbat singleren kalerakuntzarekin batera.\n2001eko urrian Michaelek beste hainbat artistekin batera \"What more can I give\"\" lan benefikoa grabatu zuen, irailaren 11ko atentatuan hildakoen familientzat 50 milioi dolar lortzeko asmoz, baina azkenean ez zen kaleratu, Jacksonek Sony Music utzi baitzuen. Kanta hori grabatu zuten, besteak beste, Mariah Carey, C\u00e9line Dion, Tom Petty, Reba McEntire, Ricky Martin, Carlos Santana, Beyonc\u00e9 Knowles (Destiny's Child), Nick Carter (Backstreet Boys), Aaron Carter, Mya, Luis Miguel, Gloria Estefan, Shawn Stockman (Boyz II Men), Shakira, Usher, Brian McKnight, Julio Iglesias, Luther Vandross, John Secada, Billy Gilman, Alejandro Sanz, Christian Castro, Olga Ta\u00f1\u00f3n, Anastacia, Juan Gabriel, Thal\u00eda, Ziggy Marley eta 3LW-k.\nHeriotza.\nMichael Jackson 2009ko ekainaren 25ean hil zen arnas gutxiegitasuna jasan ostean. Los Angelesko bere jauregian hil egin zen. 911 larrialdi zerbitzuetara 12:21etan deitu zuten, eta medikuak 9 minutu beranduago iritsi ziren. Ahal zuten azkarren, Los Angelesko Ronald Reagan UCLA Medical Centerera eraman zuten eta bere heriotza arratsaldeko 2:26etan ziurtatu zuten medikuek.\nHandik egun batzuetara, uztailaren 7an, bere omenean hiletak ospatu ziren Los Angelesko Staples Center estadioan. Milaka lagun bildu ziren Jacksonei azken agurra ematera."}
{"id": "25090", "revid": "58701", "url": "https://eu.wikipedia.org/wiki?curid=25090", "title": "New Orleans", "text": "New Orleans Ameriketako Estatu Batuetako Louisiana estatuko hiriburua eta bertako hiririk handiena da. Izena jaso zuen Filipe II.arengandik, Orleansko Dukea baitzen. Jazz musikaren sorlekutzat hartzen da.\nDemografiari dagokionez, % 67 inguru afro-amerikarrak dira; % 28, zuriak; % 3, Erdi Aldeko amerikarak nahiz hegoamerikarrak; % 2, asiarrak; eta % 0,2, jatorrizko amerikarrak. 2005ean, 450.000 biztanle inguru zituen (973/km2), baina Katrina izeneko urakanak urte hartan eragindako hondamendiaren ondoren, populazioak behera egin zuen.\nHerri eta hiri senidetuak.\nNew Orleans ondorengo herri eta hiriekin senidetuta dago:"}
{"id": "25091", "revid": "58701", "url": "https://eu.wikipedia.org/wiki?curid=25091", "title": "Orl\u00e9ans", "text": "Orl\u00e9ans Frantziako erdialde-iparraldeko hiria da, Erdialdea-Loira Harana eskualdeko eta Loiret departamenduko hiriburua. 113.126 biztanle zituen 1999an, 4.117 biz./km2-ko dentsitatearekin. Loira ibaiak udalerria zeharkatzen du.\nMerkataritzagunea da (ozpina, laboreak, ardo apartsuak) eta industriagunea (kautxua, zeramika, tabakoa). Aipagarriak dira udaletxea (Errenazimentukoa) eta katedrala (gotikoa), besteak beste.\nHistoria.\nGaliako lurraldea izan zen antzina, karnutoen mendekoa, K.a. 52. urtean Zesarrek konkistatu eta suntsitu zuen arte. Aureliano enperadoreak berriro eraiki zuen.\nEhun Urteko Gerran ingelesen erasoaren kontrako erresistentzia-gune nagusia izan zen, eta haien mende geratu ondoren Joana Arc-ekoak askatu zuen berriro. 1561ean higanotek hartu zuten, baina geroago katolikoek setiatu zuten, Guise-ko kondea buru zutela."}
{"id": "25092", "revid": "257104", "url": "https://eu.wikipedia.org/wiki?curid=25092", "title": "Alberto Albistegui", "text": ""}
{"id": "25094", "revid": "371", "url": "https://eu.wikipedia.org/wiki?curid=25094", "title": "Orleans Berri", "text": ""}
{"id": "25096", "revid": "105290", "url": "https://eu.wikipedia.org/wiki?curid=25096", "title": "Rock alternatibo", "text": "Alternative rocka edo musika (rock edo musika alternatiboa) 1980ko hamarkadan sortu eta 1990koan nagusitu ziren musika generoei -indie rock, grunge, gothic rock, college rock deritzonei besteak beste- ematen zaien labela da. 1980ko hamarkadan diskoetxe txikietako punk rockean oinarritutako taldeek jaso zuten \"alternatibo\" izena, garaiko musikaren korronte nagusitik at jotzen baitzuten. Rock kategorian barnean sartzen bada ere, alternative rockaren azpigeneroek beste eragin ezberdinak izan dituzte: folka, reggae-a, musika elektronikoa edo jazza.\n1980ko hamarkadako taldeek salmenta ederrik ez izan arren, hurrengo belaunaldienganako eragina izugarria izan zen, eta haien arrakasataren aldeko lehen urratsak eman zituzten. Nirvanaren lana dela eta, alternative rocka 1990eko hamarkadako korronte nagusian sartu zen. Hala ere, artista frankok arrakasta hori mezpretxatzen zuten, euren etika matxinoaren zein euren benetako arteari buruzko ideien kontra jotzen zuelakoan.\n2000ko hamarkadan, alternative rocka 80etako sustraietatik nahiz zale gutxiko etikatik garatu da. Egungo rock talde nagusiek, Linkin Parkek esaterako, nahiz eta grunge edo metal musikan oinarritu, laguntza elektroniko konplexua eta goitik beherako ekoiztutako albumak dakartzate. Holako taldeak alternatibotzat baino nu metaltzat jotzen dira askotan. Nolanahi ere, indie rocka edo post punka berpiztu egin dira Modest Mouse edo Franz Ferdinand bezalako taldeei esker.\nEzaugarriak.\n1970eko punk musikaren estiloaren nahiz estetikaren zorrak batzen ditu alternatibo izen horren azpian sartzen diren taldeak. Hala ere, askotan, alternative rockaren euritakoaren azpian 1980ko hamarkadako underground musika zein 1990eko eta 2000ko hamarkadetako rock guztia kabitzen da.\nAlternative rockaren ezaugarri nagusienetakoa korronte nagusiko merkatukeriaren arbuioa da. 1980ko hamarkadaren zehar, talde alternatiboek taberna txikietan jotzen zuten, diskoetxe independenteetarako grabatzen zuten, eta haren ospea ahoz aho zabaltzen zen. Horrela izanda, ez zegoen haien artean estilo finkorik, nahiz eta, esaterako, gitarra-distortsioak ohikoak izan.\nLetretan ere bat egiten zuten, korronte nagusiko taldekoek baino kritika sozial handiagoa baitzekarten. Drogen erabilpena, depresioa edota ingurumeneko auziak ziren hizpide arruntak.\nAlternative rocka AEBetan.\n1980ko hamarkadan.\nAurreko Ameriketako Estatu Batuetako talde alternatiboek -hala nola REM, The Feelies, The dB's, edo Violent Femmes- punk, folk eta korronte nagusiko eraginak nahasten zituzten. REM arrakastatsuena izan zen, pop zaleak ere bereganatuz.\nAEBetako underground arloan nagusitu ziren hardcore punk taldeak, H\u00fcsker D\u00fc eta The Replacements gisakoak, 1984rako melodikoago bihurtu ziren. Kritikoki txalotuta, generoaren gainean arreta erakarri zuten. Urte horretan ere, The Minutemen eta The Meat Puppets taldeek funka punkarekin eta countryarekin -hurrenez hurren- nahastutako albumak plazaratu zituzten. REMek eta H\u00fcsker D\u00fck 1980ko hamarkadako alternative rockaren eredua ezarri zuten, bai soinuan baita ibilbidean ere.\nHamarkadaren bukaerako, AEBetako underground musika college rock taldeen menpe zegoen (Pixies, They Might Be Giants, Dinosaurs Jr. edo Throwing Muses). Sonic Youth, Big Black, Butthole Surfers bezalako noise rock taldeak ere garrantzitsuak ziren. Haietako batzuk, diskoetxe handiekin sinatzen hasi ziren. H\u00fcsker D\u00fc edo The Replacements gisako taldeekin sinatutako aurreko kontratuek arrakasta txikia bazuten ere, hamarkadaren bukaerako kontratuak (REM edo Jane's Addictionen bezalakoak) arrakastatsu suertatu ziren, urrezko diskoak ere erdietsiz. 90etako hasierako, musika-industria alternative rockaren ahalmen komertzialaz jabetu zen. Honela, burutzekoa zen etenaldia prestatu ahal zen.\n1990eko hamarkadan.\nMusikaren korronte nagusiko etenaldi hori Nirvanak eta heavy metala nahiz hardcore punka nahasten dituen grunge generoak eragin zuten.\n1991n musika eraldaketa hori sortu zuten lau album plazaratu ziren: Nirvanaren bigarren diskoa, arrakastatsuena, \"Nevermind\"; Pearl Jamen estreinekoa, \"Ten\"; Soundgardenen \"Badmotorfinger\"; eta Red Hot Chili Peppersen \"Blood Sugar Sex Magik\". Batik bat, Nirvanaren \"Nevermind\" diskoak alternative rocka korronte nagusiaren erdira eraman zuen.\nGainera, alternatibo izenari edukia eman zioten, gitarraren oinarritutako soinuaren zein punk eta metalaren nahasketaren bidez. Horren baino lehen, alternatibo label horren azpian underground rock talde guztiak sartzen ziren.\nMTVk eta Lollapalooza musika jaialdiak Nine Inch Nails, The Smashing Pumpkins edo The Hole gisako alternative rock taldeak butzatu zituzen. Hamarkadaren erdian, \"kultura alternatiboaz\" ere hitz egiten zen, 60etako hippie kontrakultura moduan. Hala ere, zale frankok uste zuten hedabideen sormena baino ez zela.\nAlternatiboaren ospea zela kausa, horren labelpean sartzekoak ez ziren taldeei ere alternatibo izena ematen zitzaien, arrakasta komertziala lortu nahian: Alanis Morissette eta Hootie and the Blew Fish pop artistei, Green Day edo The Offspring pop punk taldeei...\nNolanahi ere, arrakasta komertziala arbuiatzen zuten talde alternatiboek indie rocka garatu zuten, benetako musika alternatiboaren izpirituan. Pavement, Sebadoh, Liz Phair, Superchunk, Fugazi, Half Japanese eta Sleater-Kinney gisako taldeak nagusitu ziren 1990etako indie rockaren arloan.\nNirvanaren Kurt Cobainen heriotzak,Guns and roses Pearl Jamen jotzeko debekuak zein Lollapalooza musika jaialdiaren etenak alternative rockaren gorabehera eragin zuten. XXI mendearen hasierako, alternative rock talde nagusiak -tartean Nirvana, The Smashing Pumpkins, Soundgarden, Alice in Chains eta The Hole- deseginda edo etenaldian zeuden. Bitartean, indie rockaren adar batzuek arrakasta lortu zuten: Blonde Redhead, Enon, Les Savy Fav, Modest Mouse, Bright Eyes, dEUS edo Death Cab for Cutie taldeen soinu konbentzionalek;\nNoise rocka: Melt-Banana, Lightning Bolt, Neptune, Pre\n2000ko hamarkadan.\nThe White Stripes edo The Strokes gisako garage rock taldeek; edota Interpol nahiz The Killers gisako neo post-punk taldeek.\nAnimal Collective, The Dodos, Liam Finn, The Luyas, These Are Powers, No Age, Health, Miracle Fortress\nAlternative rocka Erresuma Batuan.\nGothic rocka 70eko hamarkadaren bukaerako britaniar post punkatik garatu zen. Lehen goth taldeak -Bauhaus, Siouxsie and the Banshees, The Cure eta The Birthday Party- post punk edota gothic rock labelpetan sailkatzen dira. Gothic rocka bere kabuz garatzen hasi zen 80ko hamarkadan, goth kulturarekin batera. Hamarkadaren erdirako, The Sisters of Mercy, The Mission edo Fields of the Nephilim gisako taldeek arrakasta lortu zuten herrialdeko pop zerrendetan. Horren bitartean, Siouxsie and the Banshees eta The Cure taldeek goth estilotik aldendu ziren, soinua zabalduz. 1990erako, nazioarte mailan arrakasta lortu zuten.\nIndie rocka nahiz indie popa Eskoziako Orange Juice eta Aztec Camera bezalako post punk taldeetatik garatu zen, \"shambling\" gitarrak eta letra zorrotzak erabiliz. Ildo horretatik sortu zen talderik ospetsuena The Smiths izan zen. Hurrengo belaunaldiko hainbat indie rock talde -tartean The Housemartins, James edo The Wedding Present- The Smithsen itzalpean jaio ziren.\nAlternative rockaren bestaldean, The Jesus and Mary Chain bezalako pop taldeek melodiak gitarra zaratatsuzko pareten bidez inguratu zituzten. Horrelako taldeak, dream pop Cocteau Twins eta space rock Spacemen 3rekin batera, 80ko hamarkadaren bukaerako taldeen eragin nagusia izan ziren. Horren adibidea diren My Bloody Valentine, Slowdive, Ride eta Lush taldeek nahiz Madchester mugimenduak prentsaren arreta bereganatu zuten. Madchesterko The Stone Rosesek eta The Happy Mondays pop gitarra, dance musika eta rave kultura nahastuta, arrakasta ederra lortu zuten.\nMadchester mugimenduaren gorabeherarekin batera, Ameriketako Estatu Batuetako grungeak Erresuma Batuko eszenatoki alternatiboa menperatu zuen. Honen aurrean, britaniar talde gutxi igaro ahal izan ziren Amerikara.\nBaina orduan ekaitza etorri zen. Prentsa zein zaleak ustekabean harrapturik, \"grungea botatzeko\" eta \"Amerikari gerra deitzeko\" sortutako mugimenduak, Britpop izenekoak, etzanda egin zuen. Oasis, Blur, Suede eta Pulp taldeek alternative rocka musika zerrendetako lehen postuetaraino eraman zuten. Britpop fenomenoaren zenita Oasis eta Blurren arteko lehiarekin etorri zen. Blurrek \"Britpopen borroka\" irabazi zuen arren, Oasisek \"(What's the story) Morning Glory?\" izeneko bigarren albuma Erresuma Batuko historiako bigarren salduena izan zen, eta AEBetan ere arrakasta komertzial handiagoa lortu zuen.\nBritpoparen eguzkia 1990eko hamarkadaren bukaeran sartu zen, Oasisen hirugarren albumen kritika latzekin batera. Gainera, Blurrek AEBetako indie rockaren eragina bereganatu zuen. Radioheadek 1997ko \"Ok Computer\" izeneko diskoak ere Britpopen hurrengo urratsa markatu zuen. Radiohead eta post Britpop Travis edo Coldplay dira egungo britaniar talde nagusiak. Halber, Erresuma Batuko indie rocka berpiztu da, post punk taldeek (Franz Ferdinand, The Libertines, Bloc Party, Blood Red Shoes eta Artic Monkeys gisakoek) eraginda."}
{"id": "25099", "revid": "336", "url": "https://eu.wikipedia.org/wiki?curid=25099", "title": "Ernest Rutherford", "text": "Ernest Rutherford, Nelsongo lehenengo baroia (Brightwater, Tasman eskualdea, Zeelanda Berria, 1871ko abuztuaren 30a - Cambridge, Ingalaterra, 1937ko urriaren 19a) fisika nuklearraren aita izan zen. Alfa eta beta partikulak azaltzeaz gain, erradiazioak elementuen desintegratzea zekartzala ere azaldu zuen, eta horregatik 1908an kimikako Nobel saria eman zioten. Atomoen teoria orbitalaren aitzindaria izan zen urre xafla saiakuntzan gertatutako Rutherford sakabanaketan oinarrituta.\nRutherfordek atomoaren inguruan egindako ikerketa eta aurkikuntzak Darwinek eboluzio teorian, Newtonek mekanikan, Faradayk elektrizitatean edo Einsteinek erlatibitatean egindakoen parekoak dira.\nBiografia.\nGaztaroa.\nRutherford Spring Groven jaio zen, (gaur egun Brightwater) Zeelanda Berrian. Nelson College-n ikasketak egin eta gero, Zeelanda Berriko Cambridgeko unibertsitatean ikasteko beka bat irabazi zuen. 1895an, ikasketak bukatu ostean eta bi urtez teknologia elektrikoari buruz ikerketak egin eta gero, Rutherford Inglaterrako Cambridge Unibertsitateko Cavendish laborategira posgraduatu bat egitera joan zen. Zeelanda Berria utzi zuenerako, elektrizitate eta uhin teorian egindako saikuntzak direla eta, ikertzaile azkar eta bikainaren fama zuen. Thomson, geroago elektroiaren aurkitzailea izango zela, hau entzun eta Rutherford erreaktibitateari buruz egiten ari ziren frogetara gonbidatu zuen. Rutherford erreaktibitatean bere bizitzako pasioa aurkitu eta telegrafoaren aurkikuntzak Marconiren etorrerararte itxoingo zuen.\nHelduaroa.\n1898an Rutherford Kanadako McGill unibertsitatearen fisikari nagusi izendatua izan zen eta bertan egin zituen 1908an kimikan Nobel saria irabaziko zion aurkikuntza: erradiatibitatea atomoen berezko desintegratzea da. Ideia honek ordurarte atomoaren ezaugarri funtseskoenetariko batekin apurtzen zuen, hau da, atomoak izaera egonkorra duela. Gutxira, elektroiaren aurkikuntzarekin, atomoak erdibituezinak direla ere frogatu egin zuen Rutherforden lankide Thomsonek.\nRutherforden saiakuntzetan materia erradiaktiboak beti denbora berdina hartzen zuen laginaren erdia desintegratzen, \u2014 \"semidesintegrazio periodo\" deritzona\u2014 Desintegratze konstante hau erloju bat balitz erabilita, Lurraren adina zehazteko erabili zuen. Zientzialari guztiek sinesten zuten baino askoz zaharragoa zela iragarri zuen. Erradiatibitateari buruzko ikerketak egiten zituen bitartean alfa, beta eta gamma izpiak terminoak asmatu zituen, bai eta radon gasa.\nNobel saria kimikan jasotzea harrigarria izan zen benetan, Rutherfordek kimika sazizientziatzat hartzen baitzuen. Beraren esanetan: \"Zientzian bi arlo daude, fisika eta seilu bildumatzea\" .\n1907an Manchesterreko unibertsitateko fisikari nagusitzat zegoenena, atomoen izaera nuklearra aurkitu zuen, oxigenoa nitrogenotik sortu eta gero. Niels Bohrekin lanean hari zela, neutroien existentzia beharrezkoa zela burutatzen hasi zen, protoien karga positiboen indar aldaratzaileak orekatu eta atomoaren nukleoaren sakabanaketa aurrezainduko zuen partikula.\nAzken urteak.\n1914an Ingalaterran zaldun bilakatu zuten. 1917an Cavendish laborategira zuzendari moduan bueltatu zen eta berarekin lanean zenbiltzan hainbat Nobel sariak ere jaso zituzten, esaterako Chadwick 1923an neutroia aurkitzeagatik, Cockcroft etaWalton partikula azeleratzaile batekin atomo bat banatzeagatik eta Appleton ionosferaren existentzia frogatzeagatik. 1925an Rutherford Merituaren Ordenean sartzen utzi zioten eta 1931an Cambridgeko \"Baron Rutherford of Nelson\" bilakatu zen. Titulu hau bere heriotzarekin desagertu zen.\nBere ohorez rutherfordium elementua izendatu zuten 1997an, bai eta Marte eta ilargiko hainbat krater, eta pare bat eraikin Cavendish laborategi (Ingalaterra), Canadan eta Zeelanda Berrian. Peter Kapitza, Rutherforden lankide bat kokodrilo baten sakongrabatu bat dago ere bere ohorez. Badirudi Rutherfordek oso abots ozena zuela eta norabait zihoanean bere abotsa bera baino askoz lehenago iristen zela, Peter Pan filmean kokodriloek egiten zuten antzera.\nRutherford Zeelanda Berriko 100 dolarreko diru paperean agertzen da, bai eta hainbat nazioetako seiluetan: Unitate Sobietikoan 1971an, Suezian 1968 eta Zeelanda Berrian 1971 eta 1999.\nRutherford ere ezaguna da 1933an egin zuen adierazpenagatik: edo euskeraz, \"Atomoak igortzen duen energia oso txikia da. Atomoen transformaketatik energia atera nahi duen edonor ahuntzen gauerdiko eztulaz ari da\"."}
{"id": "25100", "revid": "1659", "url": "https://eu.wikipedia.org/wiki?curid=25100", "title": "Alfa partikula", "text": "Alfa partikulak Helio-4 atomoaren guztiz ionizatutako nukleo atomikoak dira, hau da, elektroirik gabeak. Bi protoik eta bi neutroik osatzen dute Helio-4aren nukleoa eta hortik datorkio masa, 4 uma. Bi protoi daudenez eta elektroirik ez, karga elektrikoa +2qe da eta He2+ moduan idatz daiteke.\nErreakzio nuklearretan edo desintegrazio erradioaktiboetan gertatu ohi dira, azken honetan beste nukleo batzuk alfa partikulak emitituta elementu arinagoetara transmutatzen direnean."}
{"id": "25101", "revid": "634", "url": "https://eu.wikipedia.org/wiki?curid=25101", "title": "Alfa izpiak", "text": ""}
{"id": "25102", "revid": "336", "url": "https://eu.wikipedia.org/wiki?curid=25102", "title": "Beta partikula", "text": "Beta partikula desintegrazio erradioaktibo batean egotzitako elektroi edo positroi bat da. Fajans-en legeak azaltzen duen bezala, atomo batek beta partikula bat emititzen duenean, bere karga elektrikoak unitate positibo bat irabazten du baina masa aldatu gabe. Hau elektroiaren masa atomoarena baino askoz txikiagoa delako gertatzen da. Egotzitako beta partikulek ionizatutako erradiazio forma hartzen dute eta hortik beta izpi izena.\nBeta partikulak askatzen dituzten atomoak erradiaktiboak dira, potasio-40ren antzekoak eta prozesu honi beta desintegrazioa deritzo, beta izki grekoarekin izendatuta (\u03b2). Bi beta desintegrazio prozesu ezberdin daude, elektroiak (\u03b2\u2212) edo positroiak (\u03b2+) emititzen dituzten arabera.\n\u03b2\u2212 desintegrazioa (elektroia).\nNeutroi gehiegi dituzten nukleo atomiko ezegonkorrek \u03b2\u2212 desintegrazioa jasaten dute. Neutroia protoi, elektroi eta elektroi antzeko antineutrino batean bilakatzen da, antineutrinoa neutrinoaren antipartikula delarik:\nformula_1\nProzesu hau indar nuklear ahularen bitartez gertatzen da. Neutroia protoi bilakatzen da partikula birtualak igorriz, W\u2212 bosoia. Prozesu hau quark mailan aztertuz gero, W\u2212 igorketak \"down\" motako quark bat \"up\" motara aldatzen du eta beraz neutroi bat (up quark bat eta bi \"down\" quark) protoi bilakatzen da (bi \"up\" eta down quark bakarra). W\u2212 bosoia, bestalde, elektroi eta antineutrino bikote batean bilakatzen da.\nFisio erreaktore nuklearretan gertatzen diren neutroi aberatseko azpiproduktuen nukleotan oso arrunta da, eta hortik fisio erreaktoretan sortzen diren elektroi eta antineutrinoen kopuru altuen arrazoia. Naturan aske dauden neutroiek ere beta desintegrazioa pairatzen dute.\n\u03b2+ desintegrazioa (positroia).\nProtoi gehiegi dituzten nukleo atomiko ezegonkorretan gertatzen da. Beta desintegrazioaren alderantzizkoa dela esaten den prozesu honetan protoia, neutroi, positroi eta elektroi motako neutrino batean bihurtzen da.\nIzarretan gertatzen diren fusio nuklearretako pauso bat dugu beta positiboaren desintegrazioa.\nBeta desintegrazioaren erabilerak.\nEgun begi eta hezurren minbizia sendatzeko erabiltzen da, bai eta isotopo-salatari bezala ere. Estrontzio-90 beta partikulak sortzeko erabiltzen den materialik arruntena da. Beta partikulak industriako hainbat produktuen kalitatea egiaztatzeko ere erabiltzen dira, adibidez paper edo zilindro sistema batetik pasatzen den edozein materialaren lodiera aztertzeko. Beta erradiazioaren parte bat produktuak xurgatzen du. Produktua meheegi edo lodiegi izanez gero, xurgatutako erradiazioa desberdina izango da eta sistema egiaztatzen duen ordenagailuak zilindoak lekuz aldatuko ditu produktuaren lodiera zuzena izan arte.\nBetaren alderantzizko desintegrazioa positroi igortzeko prozesuetan erabiltzen da, adibidez tomografian.\nErreferentziak.\nhttp://www.epa.gov/radiation/radionuclides/strontium.htm"}
{"id": "25126", "revid": "336", "url": "https://eu.wikipedia.org/wiki?curid=25126", "title": "Agostinho Neto", "text": "Ant\u00f3nio Agostinho Neto (Bengo, 1922ko irailaren 17a- Mosku, Errusia, 1979ko irailaren 10a) angolar politikari, poeta eta medikua izan zen. Angolako Errepublikako lehenbiziko presidentea izan zen 1975\u20131979 bitartean. Komunista eta nazionalista zen, eta Angolaren Askapenerako Herri Mugimenduaren (MPLA) fundatzaileetakoa. Poesia liburuak argitaratu zituen.\nBizitza.\nLisboan (Portugal) ikasi zuen medikuntza. Angolaren Askapenerako Herri Mugimendua (MPLA) izenekoaren sortzaileetako bat izan zen 1956an. Espetxean bi urtez egon ondoren, 1962. urtean Marokora ihes egin eta MPLA-ren lehendakari aukeratu zuten. 1975eko urtarrilean, Angolak burujabetasuna lortu zuenean, Netok behin-behineko gobernuan parte hartu zuen. Urte bereko azaroan, Angolako Gerra Zibila hasi ostean, errepublikako presidente aukeratua izan zen. 1979an, gibeleko minbiziak jota zegoela, Moskura eraman zuten, eta bertako eritegi batean hil zen irailaren 10ean. Gerra zibilak 2002 arte iraun zuen."}
{"id": "25127", "revid": "6327", "url": "https://eu.wikipedia.org/wiki?curid=25127", "title": "Aita Donostia", "text": ""}
{"id": "25128", "revid": "59723", "url": "https://eu.wikipedia.org/wiki?curid=25128", "title": "Fernando Pessoa", "text": "Fernando Ant\u00f3nio Nogueira Pessoa (Lisboa, 1888ko ekainaren 13a - \"ib.\", 1935eko azaroaren 30a) portugaldar saiakeragile eta olerkari handia izan zen. Portugesezko idazlerik garrantzitsuenetakoa da. \"Mensagem\" (\"Mezua\") lana dago bere lanik ospetsuenen artean.\nHaurtzaroaren eta gaztaroaren zati bat Hegoafrikan igaro zuen. Hori dela-eta, ingelesez ere idatzi zituen lan batzuk. Bere lanak izenpetzeko hainbat izengoiti erabili zituen, hala nola, \"Alberto Caeiro\", \"Ricardo Reis\", \"Bernardo Soares\" eta \"\u00c1lvaro de Campos\". Pessoa 47 urterekin hil zen jaioterrian, gibelaren zirrosiak jota.\n1984an Caetano Veloso brasildar abeslariak \"L\u00edngua\" ondu zuen, 1931n Pessoak idatzitako \"A minha p\u00e1tria \u00e9 a l\u00edngua portuguesa\" artikuluak inspiraturik: \"A l\u00edngua \u00e9 minha P\u00e1tria / E eu n\u00e3o tenho P\u00e1tria: tenho m\u00e1tria / Eu quero fr\u00e1tria\". Urte berean Jose Saramagok \"O Ano da Morte de Ricardo Reis\" liburua argitaratu zuen, Fernando Pessoaren omenez.\nBiografia.\nFernando Pessoa 1888ko ekainaren 13an jaio zen, Lisboan. Aita 1893an hil zitzaion, eta ama berriz ezkondu zen Durbango portugaldar kontsularekin. Bere sorlekua, Lisboa erdialdeko Chiado auzoa utzirik, Pessoa Durbanen (Hegoafrikan) bizi izan zen zazpi urtetik hamazazpi urtera bitarte. Han egin zituen lehen ikasketak, eta gero High School-ekoak. Ondoren Lurmutur Hirian egin zituen unibertsitate-ikasketak.\nAfrikan igaro zituen urte haietan etxean portugesez hitz egiten bazuen ere, Pessoak ingelesez bikain jakin zuen, asko irakurri baitzuen, eta ingelesez: William Shakespeare, John Milton, John Keats, Percy Shelley, Alfred Tennyson, Edgar Allan Poe... Garai hartan olerkiak eta hitz laua idatzi zituen, baita ingelesez ere.\n1905ean itzuli zen Lisboara eta ez zen geroztik handik urrundu. Literaturan aritzea erabaki zuen, baina merkataritzako gutunen itzultzaile gisa atera behar izan zuen bizimodua esportazioko enpresatan. Jendetasunik gabeko gizon hark ordu asko ematen zituen A Baixa auzoko edaritegietan, bere bakardadean zurrutean.\n1912an argitaratu zituen bere lehen lanak Portugalgo Berpizkundearen aldizkarian. Errepublikaren lehen urte haietan, Teixeira de Pascoaes olerkariaren gogo bero mesianikoarekin bat egin zuen. Pessoak sinbolismoaren baitan bilatu zuen bere ahotsa. Mario de Sa-Carneiro, Parisen bizi zen olerkari gaztea ezagutzeak abangoardiara erakarri zuen. 1914an, une erabakigarria izan zuen, heteronimoak erabiltzen hastearekin batera halako sormenezko sukar handi batez ari izan zen: filosofia bat asmatu zuen, neopaganismoa, teosofiari eta okultismoari eman zitzaion, mugimendu futuristan parte hartu, estetika berri bat proposatu, literatura eskolak ireki \u2014intersekzionismoa, sentsazionismoa\u2014. 1915ean Sa-Carneiro, Almada Negreiros eta beste adiskide batzuekin batera, abangoardiako aldizkari bat sortu zuen, \"Orpheu\", gutxi iraun arren Portugalgo modernismoari bide eman ziona.\n1916an astrologo bulego bat jarri nahi izan zuen Lisboan; bizitza osoan iraun zion astrologiarako zaletasun hark. Urte hartan bertan Sa-Carneirok bere burua hiltzeak oso hunkitu zuen Pessoa. Harrezkero, literatura giroan parte hartzen jarraitu bazuen ere, gero eta baztertuago bizi izan zen, dena bere obrari sakrifikaturik, baita Ophelia Queirozi zion maitasuna ere. 1917an Pessoak manifestu bat argitaratu zuen \"Portugal Futurista\" aldizkarian, \"Alvaro de Campos\" heteronimoaz sinaturik, \"Ultimatum\", kontraesanez betetako gizon haren elkarren kontrako aldeak eta aurpegiak biltzen zituena: faxismoaren mugan zegoen anarkista, bere ateismoa zurituko duen jainkoaren bilatzailea, ziniko itxaropenez betea, logika guztiz ere zorrotza haina esoterismoari dagozkion misterioen zalea...\nHogei bat urteko bakardadean Pessoak milaka eta milaka orrialde idatzi zituen, haina bizi zen artean liburu gutxi batzuk baizik ez zituen argitaratu: bi olerki liburuxka ingelesez \u2014\"Antinous\" eta \"35 Sonnets\"\u2014 eta, hil baino lehentxeago, olerki bilduma epiko eta mistiko bat, bai abertzalea eta are inperialista ere, eta antikomunista sutsua: \"Mensagem\" (1934, \"Mezua\"). 1934ko abenduan Salazarren gobernuaren Propaganda Idazkaritzak sari bat eman zion liburu horri, Pessoa haren ideologiaren aldekoa izan baitzen, nonbait, bolada batean. Urte batzuk lehenago, \"Presenta\" aldizkariaren inguruan bildutako Coimbrako poeta gazte batzuek goraipatua zuten Pessoa; ez zen, beraz, idazle ezezaguna.\n1935eko azaroaren 30ean, 47 urterekin, edariak suntsitua hil zen Pessoa. Obra handia utzi zuen, ia dena argitaratu gahea, eta oso zatikatua.\nPessoaren lana.\nPessoaren lana hiru ataletan banatzen da: bere izenez idatzitako olerkiak, gehienak \"Cancioneiro\" (\"Kantutegia\") liburuan bilduak, heteronimoz sinatutako olerkiak, \"Fic\u00e7\u00f5es do Interl\u00fadio\" (\"Interludiozko fikzioak\") izenburuaz argitaratuak; eta \"Livro do desassossego\" (\"Sosegurik ezaren liburua\"), bere bizitzan osoan zehar idatzitako egunkari modukoa, Pessoak bere erdi-heteronimo \"Bernardo Soaresi\" egotzia.\nOinarri-oinarrizko sailkapen horrek ez ditu kontuan hartzen hitz lauz idatzitako heste testu asko: kontakizunak, saiakerak, artikuluak, gutunak...\nPessoa hil ondoren argitaratu izan dira haren lan gehienak, etenaldi luzez, urraska-urraska eta ordenarik gahe: olerkiak, testu filosofikoak, estetikako orrialdeak, teologiakoak, arte ederrei buruzkoak, psikologiakoak, soziologiakoak, politikakoak, ekonomiakoak, gogoeta politikoak, esoterismoari eta astrologiari buruzko saiakerak, eta baita polizi nobela bat ere, eta kontakizun bitxi bat (\"Bankari anarkista\"), non arrazoibide biribilez erakutsi baitzuen logikak nahitaez absurdora daramala. Obra hori guztia nahas-mahas kutxa ustez agortezin batean zegoen gordea, eta handik atera izan dituzte geroztik haren argitaratzaileek haren lan guztiak.\n1942an \"Atica\" argitaletxea Pessoaren idazlan guztiak argitaratzen hasi zen, eta gaurdaino hogei liburukik osatzen dute bilduma hori.\nHeteronimoak.\nPessoaren kezka nagusia beraren kontzientziaren gehiegia izan zen, eta horrek beraren eta munduaren irrealitate erabatekoaren sentipena eman zion: \"Zenbat eta garbiago ikusi neure baitan, orduan eta ilunagoa da ikusten dudana\". Pessoak bere izenaz sinatu zuen poesia elegiakoa bere izateaz gabetua den kontzientzia baten kexua da, bere burua aztertzeari emanago dena sentitzeari baino, eta sentitzen ez dituen edo adierazi ahal izateko nahasiegi sentitzen dituen zirraren itxurak egiten dituena. Poesia horren lirismoa kritikoa da, Pessoa susmoaren garaiko poeta baita.\nKultura primitibo baten minez zegoen Pessoa, platonismoa eta kristautasuna baino lehenagoko kultura baten minez, alegia, hartan, haren ustean, gizona izadiarekin harreman zuzenean bizi baitzitekeen.\nHeteronimoak izan ziren Pessoaren asmakizun berezkoena. Heteronimoa eta goitizena ez dira gauza bera. Izengoitia egilearen benetako izena estaltzen duen gezurrezko izena da. Heteronimoa, berriz, beste pertsona bat da, beste nortasun bat. Heteronimoak ez ziren Fernando Pessoa, Fernando Pessoaren bestelako nortasun bat zuten idazleen izenak ziren. Bere ni-aren alderdi anitzak adierazteko baliatu zituen Pessoak heteronimo horiek. Alegia, haren obra literatura oso bat zen, idazle multzo bat hain zuzen, zeinek bere estilo eta jarrera berezia zuena, besteenarengandik desberdina.\n\"Alberto Caeiro\", \"Ricardo Reis\", \"Alvaro de Campos\", \"Bernardo Soares\", \"Antonio Mora\"... Nortasun desberdin horien gibelean, Pessoak giza izatearen beste esperientzia bat bizi izan zuen, non egiaren irizpidea ez baitzen ezaguerazkoa, zentzumenezkoa baizik. Pertsona horietako bakoitzak bere erara sentitzen zuen mundua, bere izate eta nortasun berezia baitzuen.\nAlberto Caeirok uko egin zion mundua pentsatzeari, munduaren izatea bera egiaztatzera mugatu zen, munduarekin liluratu ahal izateko. Uko egin zion, beraz, erlijio era orori eta metafisikari, gauzek ez baitzuten harentzat inolako barne zentzurik. Sentipenak adierazi zalea zen, bertso librean idazten zuen, eta haren olerkietako hizkera ahozko hizkeraren oso hurbilekoa zen.\nRicardo Reisek, berriz, lasaitasunez onartzen zuen bere izate hilkorra, eta une iheskorraz gozatzeko erabakia zuen hartua. Latinista eta helenista zen, Epikuroren jarraitzailea. Oso hizkera landua erabiltzen zuen bere olerki, neurtitz zorrotzez eta mundu klasikoaren aipamenez onduetan.\nAlvaro de Campos oso pertsonaia konplexua zen: ingeniaria, bere garaiko aurrerabide teknikoek liluratua, eta futurismoaren kutsu handia zuena. Gozamenaren bidea hautatu zuen, sentipenen eta sentimenduen zorabioan murgildu zen, Walt Whitmanen jarraitzailea izan zen, eta eremu basa handien olerkaria izan zen, eta era berean zibilizazio urbano industrialarena ere. Bere nahikunde handia oda luzeetan aldarrikatu zuen \u2014\"Itsasoaren odak\" mila bertsotik gora zituen\u2014, eta haren hitz etorri eldarnioak joa \"Caeiroren\" eta \"Reisen\" neurritasunaren guztiz bestelakoa zen. Baina Campos hori aldatuz joan zen, ez zeukan jadanik bere bizi-egarri handia asetzerik, errealitateko neurrietatik kanpo zegoen, eta, hala, bere porrotaren eta gizadi osoaren porrota kantatu zuen azkenerako.\nPessoa bera da laugarren heteronimo nagusia, neurri eta errima tradizionalaren zalea. Pessoa zen berarengandik sortutako poeta horien guztien artean harmonia gehiena zuena, \"Caeiro\" zen zuhurrena, \"Reis\" artistena, \"Campos\" gaztea ahaltsuena, eta azken urteetako \"Campos\", berriz, patetikoena eta ironikoena. Pessoak maiz errepikatu zuen heteronimo horiek beregainak zirela berarengandik. Pessoaren eta harengandik sortu eta harengan errotu ziren heteronimo ugarien obraren ardatz nagusia objektibotasunaren ideiarekiko haustura zen, edo bizitza amestea bestela, bere ametsak bizi ezinean, \"ametsa baita egia bakarra\". Jendetza anonimoaren artean galduta bizi zen bulegari apal hark mundu osoa zuen ikusmiran bere ametsen goratasun handitik.\nUstez kontraesanez betea, ustez kaotikoa, ustez arbitrarioa bazen ere, inkoherentziaren profeta hori gizonik koherenteena gertatu zen azkenean, eta idazle handi horren itzal handia gailen ageri da Portugaleko eta mundu osoko literaturan."}
{"id": "25130", "revid": "336", "url": "https://eu.wikipedia.org/wiki?curid=25130", "title": "Kula World", "text": "Kula World (Roll-away edo Kula Quest izenez ere ezaguna) puzzle joko bat da, Sonyren Play Stationerako sortua. Bertan jokalariek \"Kula\" (hondartzako baloia) kontrolatzen dute, askatasunera eramango dituzten irteerak ireki ahal izateko beharrezko giltzen bila. Bonus mailak eskuratzeko, gero \"BONUS\" hitza eratuko duten bost fruta bildu behar dira. Bonus maila hauetan hainbat sari aurkituko dituzte jokalariek. Jokalari baten puntuazioa zeropekoa denean, honek jokoa galtzen du.\nJokalariak hainbat oztopo ere aurkituko ditu bere bidean, hala nola segadak edo lurrazal gaitzak (puntu jakin batera joan ezinez lurraren egoeragatik). Jokalariak, gainera, maila bakoitza burutzeko denbora tarte mugatua du, nahiz eta mailan zehar aurkitu dituen hareazko erlojuak batuz denbora apur bat erosteko aukera izango duen.\nJokalari anitzeko modua ere badakar jokoak, erlojuaren aurkako era eta \"Copycat\" izeneko jokoa bere baitan dituena, zeinean jokalari batek bi mugimendu egin behar dituen (aurrera joz, biratuz edo jauzi eginez), eta hurrengo jokalariak bi mugimendu horiek kopiatzeaz gain beste bi berri egin behar dituen."}
{"id": "25132", "revid": "105290", "url": "https://eu.wikipedia.org/wiki?curid=25132", "title": "Cd", "text": "cd edo CDren hainbat esanahi"}
{"id": "25134", "revid": "336", "url": "https://eu.wikipedia.org/wiki?curid=25134", "title": "Sokoban", "text": " puzzle joko bat da, zeinean jokalariak kaxa batzuk bultzatzen dituen labirinto batean zehar, kamerak goitik begiratzen duelarik,\neta aurrez zehazturiko lekuetan ezarri behar dituen. Aldiko kaxa bakarra bultza daiteke, ez bi, eta kaxak ezin dira erakarri (hau da, aurrera egitea da duzun aukera bakarra, ezin duzu kaxa bat atzerantz eraman). Puzzlea fisikoki sortzea oso zaila izango litzakeenez, gehienetan bideo-joko gisa inplementatzen da.\n\"Sokoban\" 1980an sortu zuen Hiroyuki Imabayashik, eta 1982an argitaratu Thinking Rabbitek, Takarazukan (Japonia) kokaturiko software etxeak. Thinking Rabbitek hiru jarraipen ere atera zituen: \"Boxxle\", \"Sokoban Perfect\" eta \"Sokoban Revenge\".\nSokobanen inplementazioak konputagailu plataforma ugaritarako idatzi izan dira, etxeko sistema eta konputagailu pertsonal ia guztiak barne. Oraindik ere existitzen dira eskuko kontsola eta bideokontsola ugaritarako bertsioak, baita telefono mugikorretarakoak ere. Beste hainbat puzzle joko, hala nola \"Chip's Challenge\" eta \"Rocks and Diamonds\", Sokobanen oinarriturik daude. Konputagailurako NetHack \"roguelike\" jokoak ziega pasarte bat dakar, Sokoban simulatzeko apropos sortua."}
{"id": "25149", "revid": "431", "url": "https://eu.wikipedia.org/wiki?curid=25149", "title": "KB", "text": ""}
{"id": "25190", "revid": "634", "url": "https://eu.wikipedia.org/wiki?curid=25190", "title": "Rutherford", "text": ""}
{"id": "25240", "revid": "105290", "url": "https://eu.wikipedia.org/wiki?curid=25240", "title": "Euskal Herriko Naziotasun Aitormena", "text": "Euskal Herriko Naziotasun Aitormena (EHNA) Udalbiltzak jaulkitzen zuen agiria da, 2001ean sortua. Agiri horrek Euskal Herria bere horretan aintzat hartzen duen edonork egin zezakeen, eta Espainia zein Frantziako agirien ordezkoa izan nahi du Euskal Herrian.\nEkimenaren jatorria.\n1948ko Giza eskubideen aldarrikapen unibertsaleko 15. artikuluan oinarritzen da EHNA. Bertan \"pertsona orok du herritartasuna izateko eskubidea\" esaten da. Eta \"inori ezingo zaio arrazoirik gabe herritartasuna kendu, ezta herritartasuna aldatzeko eskubidea ukatu ere\" jarraitzen du. Euskal Herriko hainbat herritarrek Euskal Herrian eskubide hau urratu egiten dela ondorioztatu eta Bai Euskal Herriari ekimena sortu zuten, herri ekimen moduan. Ekimen honek 1999an eskubide hau bete zedin eskatzen zuten 125.000 sinadura jaso zituen. Sinadura guzti horiekin Udalbiltzari eskatu zioten agiri bat sortu zezan.\nNorabide horretan Udalbiltzak eginiko II. Batzar Nagusian agiria egitea erabaki eta prozedura jarri zuen martxan.\n2009ko ekainean egiteari utzi zitzaion 58.500 ale egin zirelarik.\nAdierazpena.\nEHNA ez da karnet bat, adierazpen bat baizik. EHNA egiten duen orok bat egiten du adierazpen horrekin eta horretarako ematen zaio agiria. Adierazpenak honakoa dio hitzez hitz:\n\"Nik, euskal herritarra naizen honek, zera aldarrikatzen dut:\"\n\"Euskal Herria Arabako, Bizkaiko, Gipuzkoako, Nafarroa Behereko eta Garaiko, Lapurdiko eta Zuberoako lurraldeez osaturiko herria da.\"\n\"Euskal Herriaren hizkuntza euskara da, denon begirune osoa behar duena, eta euskal lurralde osoan estatus ofizial nahikoa izan behar du.\"\n\"Euskal Herria bere buruaren jabe da, nazio beregain eta librea, eta demokratikoki erabakitzeko eskubidea du.\"\nAdierazpenaren ondoren aitormen bat dator, honakoa dioena:\n\"Ni euskal herritarra naiz eta euskal naziotasunaren jabe naiz. Oharmen, nahimen eta erabakimen osoz, Euskal Herriaren bizitzako partaide naiz, eta guztiz aintzakotzat hartzen dut Euskal Herriaren berezko izaera eta beregain bizitzeko borondatea, bai egungoa eta bai etorkizunekoa.\"\n\"EHNA norberak sentitzen duen naziotasuna jendaurrean adierazteko agiriek osatzen dute (aitormenak eta sakelako euskarriak). Adierazpena eta aitormena jasotzeaz gain, herritarraren irudia eta datuak ere islatzen ditu. Udalbiltzari dagokio naziotasuna aitortzen duen herritarrak emaniko datuak egiazkoak direla bermatzea. Sakelako euskarrian jabearen irudia eta datuak azaltzen direnez gero, edozeinen aurrean fidagarritasun osoz identifikatzeko balio du, nahi izanez gero.\"\n\"Udalbiltzak 2001ean sorturiko ekimena aurrera doa. EHNAren izapidea zabaldu egin da eta, egun, hainbat udalek eta udal hautetsik hartu du bere gain naziotasun aitormenaren agiriaren izapidea. Zerbitzu publiko honen bermea gauzatu da 2005ean Euskal Herriko zazpi lurraldeetan.\"\nIzapidea.\nEHNA tramitatzeko jarraitu beharreko pausoak honakoak ziren:\nTramitatzeko hainbat bulego zuen Udalbiltzak Euskal Herri osoan. Berauen zerrenda hemen dago eskuragarri.\nEHNAren inguruko polemika.\nEHNAren aurkako ahotsak.\nEHNA argitara atera eta berehala kezka handiak agertu ziren hainbat sektore politikotan (batez ere PP eta PSOErengan eta euren hurbil daudenengan). Adierazpen askotan EHNA erabiltzea ETAren estrategiarekin bat egitea zela esaten zen.\nBerarekin identifikatu edo bozkatu nahi izan duten pertsonen aurka eta baita ere hau onartu duten hauteskunde mahaien aurkako ekimenak ireki dira, baita hauteskundeak inpugnatu ere. Horietako kasu bat EHUn eman zen, hainbat ikasle euren burua EHNArekin identifikatu zenean.\nEHNAren aldeko dinamika.\nEHNAren alde ezker abertzaleko hainbat erakunde agertu ziren. Segik intsumisio dinamikak egin eta berau erabiltzeko deia luzatu zuen, adibidez. Euskal Iheslari Politikoen Kolektiboak ere bere kideak Euskal Herrira itzultzeko EHNA erabiltzeko deia egin zuen."}
{"id": "25267", "revid": "58701", "url": "https://eu.wikipedia.org/wiki?curid=25267", "title": "R.E.M. (musika taldea)", "text": "R.E.M. AEBetako Georgian 1980ko hamarkadaren hasieran sortutako rock taldea da.\nLehen urteetan zehar jo eta ke egin zuten lan, 1982tik 1988 arte urtero disko bana plazaratuz. Birak ere etengabe egiten zituzten, edozein tokitan jotzeko prest. Horren bitartean, talde andanaren gaineko eragina izan zuten, bai 1980etako jangle pop taldeengan baita 1990etako alternative rock taldeengan. REMen izar bihurtu arteko lan saiatu eta arduratsua miresten zuten, batez ere supitukiko arrakasta eta porrotaren industria batean.\nEuren 1970eko hamarkadako punk rockean oinarritutako etika langileak, nahiz euren estetikak eta ideia politikoek 1980etako alternative rockaren eszenatokiaren erdira eraman zuten. Hamarkadaren bukaerako lortutako arrakasta komertziala zela eta, auzi politikoak nahiz ingurenekoak lehen planora ekarri ahal zituzten."}
{"id": "25269", "revid": "360", "url": "https://eu.wikipedia.org/wiki?curid=25269", "title": "The smiths", "text": ""}
{"id": "25271", "revid": "646", "url": "https://eu.wikipedia.org/wiki?curid=25271", "title": "Pink Floyd", "text": "Pink Floyd britainiar rock talde bat izan zen, 1965ean Londresen sortua. XX. mendeko ikono kulturaltzat hartua eta herri musikaren historian eragin, arrakasta eta txalorik handiena izan zuten taldeetako bat. Ospe handia lortu zuen bere musika psikodelikoari esker: denboraren poderioz, rock progresibo eta rock sinfonikora eboluzionatu zuen. Eduki filosofiko handiko abestiengatik, soinu esperimentazioagatik, diskoetako azal berritzaileengatik eta zuzeneko ikuskizun landuengatik ezaguna da. Mundu osoan 280 milioi albumetik gorako salmentak dituzte, horietatik 97,5 milioi soilik Estatu Batuetan. Haien \"The Dark Side of the Moon\" albuma (1973) urte askotan salduenetariko bat izan zen, eta bere ibilbide musikalean zehar, taldeak 300 milioi album baino gehiago saldu ditu egun arte.\nHistoria.\nTaldea Londresen sortu zen 1965ean: lehen partaideak Syd Barrett (gitarra), Richard Wright (teklatuak), Roger Waters (baxua) eta Nick Mason (bateria) ziren. 1966 eta 1968ren artean lehen bi diskoak plazaratu zituzten: The Piper at the Gates of Dawn eta A Saucerful of Secrets, estilo psikodelikoa eta underground nagusi dutenak. Zuzeneko emanaldietan oso giro berezia sortzen zuten jadanik, ikus-efektu liluragarriak eta baliabide tekniko txundigarriak (\"light-show\") erabiliz, denboraren poderioz sofistikatuak. Syd Barrett taldearen liderra da hasierako urteetan, musika eta hitzen egilea lan gehienetan.\nBaina LSDarekin zituen arazoak direla eta, Barrettek buruko osasuna galdu zuen eta 1968an lekua David Gilmourri utzi zion. Taldea fase berri batean sartu zen, Roger Watersen gidaritzapean, psikodelismotik rock sinfoniko eta esperimentalagorantz aldatuz. Hurrengo lan Ummagumma (1969) aldaketa horren adierazle garbia da.\n1969 eta 1972ren artean, gogor lan egin zuten, Europa eta Amerikan zehar hamaika emanaldi eskainiz, 5 LP argitaratuz eta hainbat pelikularen soinu-banda eginez (\"More\", \"Oscured by Clouds\"...); musika estiloa sendotu zuen, rock sinfoniko-espaziala, urteetako saio eta soinu esperimentuak egin ostean, Ummagumma (1969) eta Atom Heart Mother (1970) lanetan soma daitezkeenak.\nMeddle (1971) bilakaera horren gailurra da. Diskoaren gai nagusia, Echoes, taldearen lanik gorena da, ordura arte bandak grabatu duen piezarik onena, agian. Albuma mugarria izan zen haien historian, eta hurrengo lanetarako joera markatu zuen (The Dark Side of the Moon, Wish you were here...)\n1972an, Adrian Mabenen zuzendaritzapean, laukoteak Pink Floyd Live at Pompeii filma egin zuen, Vesubiok estalitako erromatar hiri zaharrean. Ummagumma eta Meddleko lanak, besteak beste, antzinako anfiteatro batean jo zituzten. Filmazioak inguru klasikoa musika abangoardista batekin biziki ongi elkartzen du, atmosfera onirikoa eta liluragarria sortuz eta ikuslea sorginduz.\nThe Dark Side of the Moonek (1973) ospea ez ezik, sormenaren gailurra ere adierazi zuen. Salmenta arrakasta (40 milioi ale salduta) eta musika kalitatea batzen ditu, oso ohikoa ez dena. Alan Parsons soinu ingeniaria barne, iraultza teknikoa eta soinuduna izan zen; horrek, musika gaien xarmarekin batera, britainiar taldearen lan onenetariko bat bihurtzen du.\nHurrengo LPa arte (Wish you were here, 1975) bi urte igaro ziren. Diskoak aurreko lanen kutsu sinfoniko eta elektronikoari eusten dio, baina giro espazial lasaigarri batekin, esperimentazioari muga gehiago jarriz. \"The Dark Side of the Moon\"ez geroztik, taldea ospetsu bihurtu zen mundu osoan, eta hortik aurrera emanaldiak eta lan berriak gutxitu ziren, sorkuntza lanari denbora gehiago eskainiz.\nAnimals LPak (1977) aurrekoak baino askoz ere tonu gogorragoa izan zuen, batez ere Waters jada taldearen lidergo osoa hartzen hasi zelako. Lan horretan, gizakia hiru animaliatan banatzen dute George Orwellek \"Animal Farm\" liburuan egin zuenaren antzera: Watersek txakur, txerri eta ardietan zatitzen du gizateria, bakoitza bere ezaugarriekin. Animalia bakoitzari abesti bat dagokio (denak 8 minututik gorakoak dira, eta \"Dogs\", luzeena), eta hasi eta bukatzeko, balada kutsuko kanta labur akustiko bana, Watersek bere garaiko neska lagunari idatzitakoak omen direnak. LP horrek ez zuen aurreko biek beste arrakasta izan, baina talde britainiarraren jarraitzaileek euren lan nagusitzat hartzen dute, bai eta rock orogresibotik hurbilen daudenetakotzat ere. Richard Wright teklatu joleak apenas izan zuen zer esanik albun horretan, jada liderra oso zehaztuta baitzegoen.\nOndoren, The Wall albuma iritsi zen (1979), eta bertan Watersen lidergoa erabatekoa da: taldearen salduenetakoa da, eta zinemara eraman zuten hiru urte geroago. Waters eta gainontzeko taldekideen artean lehen liskarrak agertu ziren, Watersen sormen gaitasunak (diskoa ia berak bakarrik egina da) beste partaideak baztertu baitzituen. Grabazioan zehar, Watersek Wright taldetik baztertu zuen arren, ondorengo mundu biran parte hartu ahal izan zuen, nahiz eta ordainduriko musikari gisan agertu, taldearen muinetik at.\nThe Final Cut (1983) azken lan amankomuna dute, nahiz eta Michael Kamenek Wrighten tokia hartu. Gero, partaideak banandu ziren eta taldearen izena bereganatzeko borroka legalari ekin. Borroka horren protagonistak Roger Waters eta David Gilmour izan ziren: Watersek taldearen amaiera nahi zuen (\"Talde mitiko bati amaiera duina emateko\"), baina Gilmourrek, beste partaideekin batera, haren ibilbidea luzatu. Watersek taldea utzi zuen, eta epaitegiko borroka luzea Gilmour eta Masonen alde bukatu zen, Pink Floyd izenaren gaineko eskubideak azken haiek lortuta.\nIndarberrituta, Pink Floyd berriak munduko bira bat hasi zuen \u2014lehen aldiz, sei urtean\u2014 eta 1987an, A Momentary Lapse of Reason albuma argitaratu, Wright berriz ere taldera ekarri ondoren. Waters gabeko lehen album horrek iritzi kontrajarriak eragiten ditu: jarraitzaile askoren ustez, taldeak bere betiko estiloari bikain eutsi zion, lider zaharrik gabe, baina kritikak ihes egindakoaren hutsunea sumatzen du eta talde berriari etorkizun iluna iragarri. Nolanahi ere, herrialde askotan salmenta markak apurtu zituen, eta gauza bera egin zuen hurrengo diskoak ere, artean atera zuten azkenaurrekoak (The Division Bell, 1994).\nBanandu ziren egunetik milaka zurrumurru egon baziren ere, lau kideak berriz elkartuko ote ziren, 2005eko uztailaren 2an laurak elkarrekin \u2014azken aldiz\u2014 agertu ziren taula gainean, pobreziaren aurkako Live 8 ekitaldien barnean, Londoneko Hyde Parken lau abestiko emanaldian.\n2008an, Wright hil zen: 2014an, hogei urteko etenaldiaren ondoren, taldeak The Endless River azken albuma kaleratu zuen, \"The Division Bell\"en (1994) agertu ez ziren gai batzuk berreskuratuta.\nTaldeak kontzertu bakarra eman du Euskal Herrian: 1994an, Donostiako Anoeta estadioan.\nXX. mendeko azken hamarkadetan musika arloari \u2014eta, orokorrean, mendebaldeko kulturari\u2014 Pink Floydek egin dion ekarpena egundokoa izan zen. Haien azken lanetan ekarpen hori urriagoa izanik ere (aspalditik galdu baitzuen esperimentazio elektronikoarekiko grina hura), taldea ezinbesteko erreferentzia da musika komertzialaren historian, bere arrakastarengatik eta beste talde eta musikariengan duen eraginarengatik ere bai."}
{"id": "25272", "revid": "371", "url": "https://eu.wikipedia.org/wiki?curid=25272", "title": "Pink floyd", "text": ""}
{"id": "25273", "revid": "371", "url": "https://eu.wikipedia.org/wiki?curid=25273", "title": "REM (musika taldea)", "text": ""}
{"id": "25274", "revid": "431", "url": "https://eu.wikipedia.org/wiki?curid=25274", "title": "Sanskrita", "text": ""}
{"id": "25289", "revid": "336", "url": "https://eu.wikipedia.org/wiki?curid=25289", "title": "Globigerinida", "text": "Globigerinida foraminifero kaltzitiko hialinoen orden bat osatzen dute, planktonean oso ugaria Kretazeotik aurrera. Hiltzerakoan bere oskolek hondo ozeanikoa osatzen dute eta arroka sedimentario pelagikoak osatzen dituzte. Paleoekologia eta eboluzioa ulertzeko oso erabilgarriak dira. Foraminifero planktonikoaren baliokidetzat erabil daiteke.\nBiologia.\nBere zitoplasma eta bizitza prozesuak gainontzeko foraminiferoen antzekoak dira, batez ere Rotaliina azpiordenarekin alderatuta.\nElikatzea.\nArantzak dituzten espezieak haragijaleak dira, batez ere kopepodoak jaten dituztelarik. Arantzarik gabeko espezieek diatomeak eta erradiolarioak jaten dituzte.\nIzaki gehienek sinbionteak dituzte eurekin, batez ere forma arantzatsuetan. Bestalde espezie ez arantzatsuek ez dute izaten. Sinbionte hauek fotosintesia egiten dute eta modu honetan oxigenoa ematen diote foraminiferoari, baina elikagai gisa ere balio dezakete. Foraminifero planktonikoak, beraz,orojaleak dira.\nBirsorkuntza.\nForaminifero planktonikoak 300.000tik 400.000ra zelula flagelatu askatzen dituzte, gameto modukoak. Hauetariko bakoitzak 3 eta 5 \u03bcm, euretariko bakoitzak gero bere oskol propioa osatzen duelarik. Ernalkuntza zikloak ilargiarekin bat egin ohi dute.\nSistematika.\nGaur egun 100 bat espezie bizi dira ozeano guztietan. Hala ere euren biologia gutxitan erabiltzen dira ikerketa gehienak mikropaleontologiaren atalean egin baitira, hau da, oskolaren formari erreparatuz.\nErabilerak.\nForaminiferoak askotan erabiltzen dira mikropaleontologian, berreraikuntzak egiteko. Bere balio bioestratigrafikoa handia da, baina baita ere paleoekologia eta paleogeografia ezagutzeko.\nBioestratigrafia.\nGlobigerininaren erabilera bioestratigrafikoa oso handia da. Foraminifero planktonikoak izanda zabalkuntza geografiko handia dute, oso txikiak dira eta ugariak eta korronteek ere garraiatu ditzakete. Hau dela eta bi unitate estratigrafiko ezberdin euren fosil edukiaren arabera lotu daitezke munduko bi leku ezberdinetan.\nGainera mutagarritasun handikoak izanda espezie berri baten agerpena edo desagerpenak sarri gertatzen dira eta honek biozonak egiten laguntzen du.\nK/T muga zehazterako garaian oso erabilgarriak izan dira, zehaztasun handiko isokronak eratzen dituztelako.\nEkologia eta paleokologia.\nGlobigerininaren barruan dauden espezie guztiak planktonikoak dira eta, beraz, ez dute ingurugiro ezberdinen datu gehiegirik ematen. Hala ere itsaso guztietan eta sakonera guztietan bizi direnez asoziazio ezberdinak ikertuz uraren tenperatura, latitudea... ezagutu daiteke. Gazte eta zaharren arteko ratioak uraren sakonera esango digu."}
{"id": "25322", "revid": "336", "url": "https://eu.wikipedia.org/wiki?curid=25322", "title": "Heterohelicoidea", "text": "Heterohelicodea foraminifero superfamilia bat da, Globigerinina azpiordenekoa eta beraz planktonikoa.\nOskol biseriatu edo triseriatua dute, baina uniseriatua izatera heldu daiteke. Irekiera arkeatua dute eta hau azkenengo eta azkenaurreko kamaren joskuraren artean kokatu ohi da. Aptiar garaian agertu ziren.\nHainbat genero daude, horietatik garrantzitsuenak hauek direlarik:"}
{"id": "25324", "revid": "336", "url": "https://eu.wikipedia.org/wiki?curid=25324", "title": "Guembelitria", "text": "Guembelitria Heterohelicoidea superfamliako generoetako bat da. Familiako ezaugarriak ditu eta gainera honako hauek:\nAlbiar edo Daniar garaian agertu ziren."}
{"id": "25325", "revid": "336", "url": "https://eu.wikipedia.org/wiki?curid=25325", "title": "Woodringina", "text": "Woodringina Heterohelicoidea superfamliako generoetako bat da. Familiako ezaugarriak ditu eta gainera honako hauek:\nDaniar garaian agertu ziren."}
{"id": "25326", "revid": "336", "url": "https://eu.wikipedia.org/wiki?curid=25326", "title": "Heterohelix", "text": "Heterohelix Heterohelicoidea superfamliako generoetako bat da. Familiako ezaugarriak ditu eta gainera honako hauek:\nAlbiar edo Daniar garaian agertu ziren. Bere bizi esparrua itsasoko uren lehenengo metroak ziren. Hala ere latitude guztietan bizi zitezkeen."}
{"id": "25327", "revid": "336", "url": "https://eu.wikipedia.org/wiki?curid=25327", "title": "Planoglobulina", "text": "Planoglobulina Heterohelicoidea superfamiliako generoetako bat da. Familiako ezaugarriak ditu eta gainera honako hauek:\nMaastrichtiar garaian agertu ziren."}
{"id": "25328", "revid": "336", "url": "https://eu.wikipedia.org/wiki?curid=25328", "title": "Pseudotextularia", "text": "Pseudotextularia Heterohelicoidea superfamiliako generoetako bat da. Familiako ezaugarriak ditu eta gainera honako hauek:\nKoniziar edo Maastrichtiar garaian agertu ziren itsaso beroetan."}
{"id": "25329", "revid": "336", "url": "https://eu.wikipedia.org/wiki?curid=25329", "title": "Racemiguembelina", "text": "Racemiguembelina Heterohelicoidea superfamiliako generoetako bat da. Familiako ezaugarriak ditu eta gainera honako hauek:\nMaastrichtiar garaian agertu ziren eta itsaso tropikaletan bizi ziren."}
{"id": "25330", "revid": "336", "url": "https://eu.wikipedia.org/wiki?curid=25330", "title": "Gublerina", "text": "Gublerina Heterohelicoidea superfamiliako generoetako bat da. Familiako ezaugarriak ditu eta gainera honako hauek:\nMaastrichtiar garaian agertu ziren."}
{"id": "25331", "revid": "336", "url": "https://eu.wikipedia.org/wiki?curid=25331", "title": "Pseudoguembelina", "text": "Pseudoguembelina Heterohelicoidea superfamliako generoetako bat da. Familiako ezaugarriak ditu eta gainera honako hauek:\nTuroniar-Maastrichtiar garaietan agertu ziren."}
{"id": "25332", "revid": "336", "url": "https://eu.wikipedia.org/wiki?curid=25332", "title": "Chiloguembelina", "text": "Chiloguembelina Heterohelicoidea superfamliako generoetako bat da. Familiako ezaugarriak ditu eta gainera honako hauek:\nDaniaretik Oligozenorarte bizi izan ziren."}
{"id": "25333", "revid": "336", "url": "https://eu.wikipedia.org/wiki?curid=25333", "title": "Planomalinoidea", "text": "Planomalinoidea foraminifero superfamilia bat da, Globigerinina azpiordenekoa eta beraz planktonikoa.\nOskol planiespirala dute, nahiz eta trokoespirala izatera hel daitekeen. Irekidura ekuatoriala du. Bestelako irekidurak jada erreliktu moduan daude. Barremiarretik Maastrichtiarrera bizi izan dira.\nHainbat genero daude, horietatik garrantzitsuenak hauek direlarik:"}
{"id": "25334", "revid": "6327", "url": "https://eu.wikipedia.org/wiki?curid=25334", "title": "Sortalde", "text": ""}
{"id": "25336", "revid": "336", "url": "https://eu.wikipedia.org/wiki?curid=25336", "title": "Globigerinelloides", "text": "Globigerinelloides Planomalinoidea superfamliako generoetako bat da. Familiako ezaugarriak ditu eta gainera honako hauek:\nAlbiarretik Maastrichtiarrera arte bizi izan ziren. Itsasoko uraren lehenengo metroak okupatzen zituzten. Euren bizi esparrua latitude altuetan zegoen, poloetatik gertu."}
{"id": "25337", "revid": "336", "url": "https://eu.wikipedia.org/wiki?curid=25337", "title": "Eohastigerinella watersi", "text": "Eohastigerinella Planomalinoidea superfamliako generoetako bat da. Familiako ezaugarriak ditu eta gainera honako hauek:\nKoniziarretik Santoniarrera arte bizi izan ziren."}
{"id": "25338", "revid": "336", "url": "https://eu.wikipedia.org/wiki?curid=25338", "title": "Planomalina", "text": "Planomalina Planomalinoidea superfamliako generoetako bat da. Familiako ezaugarriak ditu eta gainera honako hauek:\nAptiarretik Zenomaniarrera arte bizi izan ziren."}
{"id": "25339", "revid": "336", "url": "https://eu.wikipedia.org/wiki?curid=25339", "title": "Schackoina", "text": "Schakoina Planomalinoidea superfamliako generoetako bat da. Familiako ezaugarriak ditu eta gainera honako hauek:\nAlbiarretik Maastrichtiarrera arte bizi izan ziren."}
{"id": "25340", "revid": "336", "url": "https://eu.wikipedia.org/wiki?curid=25340", "title": "Rotaliporoidea", "text": "Rotaliporoidea foraminifero superfamilia bat da, Globigerinina azpiordenekoa eta beraz planktonikoa.\nOskol trokoespirala dute. Irekidura unbilikala dute ezpain batetaz inguratua. Taxoi eboluzionatuenek irekidura sekundarioak dituzte unbilikuan. Hauteriviarretik Maastrichtiarrera bizi izan dira.\nHainbat genero daude, horietatik garrantzitsuenak hauek direlarik:"}
{"id": "25342", "revid": "336", "url": "https://eu.wikipedia.org/wiki?curid=25342", "title": "Hedbergella", "text": "Hedbergella Rotaliporoidea superfamliako generoetako bat da. Familiako ezaugarriak ditu eta gainera honako hauek:\nHauteriviarretik Maastrichtiarrera arte bizi izan ziren. Itsasoko uretan lehenengo metratan bizi ziren, goi latitudetan (polo eta azpipoloetan)."}
{"id": "25343", "revid": "336", "url": "https://eu.wikipedia.org/wiki?curid=25343", "title": "Whiteinella", "text": "Whiteinella Rotaliporoidea superfamliako generoetako bat da. Familiako ezaugarriak ditu eta gainera honako hauek:\nZenomaniarretik Turoniarrera arte bizi izan ziren."}
{"id": "25344", "revid": "512", "url": "https://eu.wikipedia.org/wiki?curid=25344", "title": "Praeglobotruncana", "text": "Praeglobotruncana Rotaliporoidea superfamliako generoetako bat da. Familiako ezaugarriak ditu eta gainera honako hauek:\nAlbiarretik Turoniarrera arte bizi izan ziren."}
{"id": "25345", "revid": "336", "url": "https://eu.wikipedia.org/wiki?curid=25345", "title": "Conoglobigerina", "text": " Rotaliporoidea superfamliako generoetako bat da. Familiako ezaugarriak ditu eta gainera honako hauek:\nBajociarretik Valanginiarrera arte bizi izan ziren."}
{"id": "25346", "revid": "336", "url": "https://eu.wikipedia.org/wiki?curid=25346", "title": "Globuligerina", "text": " Rotaliporoidea superfamliako generoetako bat da. Familiako ezaugarriak ditu eta gainera honako hauek:\nBathoniarretik Kimmeridgiarrera arte bizi izan ziren."}
{"id": "25348", "revid": "336", "url": "https://eu.wikipedia.org/wiki?curid=25348", "title": "Favusella", "text": "Favusella Rotaliporoidea superfamliako generoetako bat da. Familiako ezaugarriak ditu eta gainera honako hauek:\nBarremiarretik Zenomaniarrera arte bizi izan ziren."}
{"id": "25349", "revid": "336", "url": "https://eu.wikipedia.org/wiki?curid=25349", "title": "Ticinella", "text": "Ticinella Rotaliporoidea superfamiliako generoetako bat da. Familiako ezaugarriak ditu eta gainera honako hauek:\nAlbiarretik Zenomaniarrera arte bizi izan ziren."}
{"id": "25350", "revid": "336", "url": "https://eu.wikipedia.org/wiki?curid=25350", "title": "Rotalipora", "text": " Rotaliporoidea superfamliako generoetako bat da. Familiako ezaugarriak ditu eta gainera honako hauek:\nAlbiarretik Zenomaniarrera arte bizi izan ziren."}
{"id": "25352", "revid": "105290", "url": "https://eu.wikipedia.org/wiki?curid=25352", "title": "Rhizopoda", "text": "Rizopodoak edo sarkodinoak izaki protista zelulabakar talde heterogeneoa da. Guztiak dira zelulabakarrak, batzuek estalkia dute eta beste batzuek ez. Euren ezaugarri garrantzitsuena pseudopodoak dituztela da, hau da, deformagarriak diren kanpo apendizeak, gutxi irauten duten eta zelularen gainazalaren luzaeraz sortzen direnak. Pseudopodo hauek mugitzeko erabiltzen dituzte, edo elikagai solidoak lortzeko. Protozoo guztien artean sinpleenak dira, baina agian ez dira primitiboenak. Batzuek barne edo kanpo eskeletoak dituzte, kalkareoak edo silizeoak. Bakuolak dituzte liseritarako, heterotrofoak dira eta enkistatzeko gaitasuna dute.\nEz da talde natural bat, eta gaur egungo sailkapenetan ez da erabiltzeko, baina biologiako testu liburu askotan agertzen da, klaseo edo filum gisa, orokorrean Protozoo izeneko talde handiagoaren barruan. Lehen bertan Ameboidea, Foraminifera, Radiolaria eta Heliozoa sartzen ziren. Espezie tipikoa \"Amoeba proteous\" zen.\nEuren pseudopodoen formaren arabera hiru azpiklase bereizten ziren:"}
{"id": "25353", "revid": "431", "url": "https://eu.wikipedia.org/wiki?curid=25353", "title": "Rizopodoak", "text": ""}
{"id": "25354", "revid": "431", "url": "https://eu.wikipedia.org/wiki?curid=25354", "title": "Ameboideoak", "text": ""}
{"id": "25357", "revid": "2241", "url": "https://eu.wikipedia.org/wiki?curid=25357", "title": "Sarcomastigophora", "text": "Sarcomastigophora protistaren barruan sailkatutako filum obsoleto bat da. Gaur egun erabiltzen ez den arren, oraindik sailkapen askotan agertzen da. Bere barruan Mastigophora (adibidez dinoflagelatuak) eta Sarcodina (ameboideoak, foraminiferoak eta erradiolarioak) sartzen ziren. Talde hauetako gehienak oso erabilgarriak dira mikropaleontologiarako, kosmopolitak diren espezie asko baitaude eta oso azkar eboluzionatzen baitute.\nSailkatzeko irizpidea zen endosomako nukleoaren inguruan kromatinazko eraztun bat izatea, kromatinarik gabeko gune baten inguruan. Gainera mugikorrak dira flageloa, pseudopodoak edo biak dituztelako. Ez da talde natural bat (ahaidetzarik gabekoa da) eta ez da erabiltzen sailkapen modernoetan, baina biologiako testu liburu askotan agertzen da."}
{"id": "25358", "revid": "336", "url": "https://eu.wikipedia.org/wiki?curid=25358", "title": "Dinoflagellata", "text": ""}
{"id": "25359", "revid": "512", "url": "https://eu.wikipedia.org/wiki?curid=25359", "title": "Mastigophora", "text": "Mastigophora (grezieratik: \"mastix\", akuilu eta \"phoros\", eraman) izenarekin Sarcomastigophora talde polifiletikoaren barruan dauden bi taldeetako bat ezagutzen dugu. Talde honetan flageloa dutenak daude eta, horregatik, flagelatu izena ere ematen zaie. Flagelatuek zelula bakar bat dute eta flagelo izeneko organulua.\nOso talde heterogeneoa da, lehen protozoo izenarekin ezagutzen zen taldearen barruan. Bere ezaugarri nagusia bizitzako une batean edo guztietan flagelo luzeak izatea da. Ez da talde natural bat, hala ere, eta ez da jasotzen sailkapen modernoetan, baina oso ohikoa da biologiako testu-liburuetan. Flageloen erabilera mugimendua izan daiteke, edo janaria eskuratzea. Batzuetan flagelo horiek sensorialak dira.\nFlagelatu batzuek bizitza librea eta bakartia dute, batzuk sedentarioak dira eta beste batzuk milaka kidez osatutako koloniak eratzen dituzte. Ur geza eta gazitan daude. Azken honetan, diatomeoekin batera animalia askoren elikagai nagusiak dira. Espezie batzuk lurzoruan bizi dira. Batzuek plastoak dituzte, kolorezko pigmentuekin; klorofila dute batzuek, algen antzekoak dira eta landareen barruan sailkatu ohi dira. Flagelatu planktonikoak enkistatu daitezke, bizi egoera oker bati erantzuteko.\nAmerikar tripanosomiasia sortzen duen \"Trypanosoma cruzi\" talde honen baitan ere sailkatzen zen.\nLehen Sarcodina taldearekin batera sailkatzen zen Sarcomastigophoraren barruan. Mastigophoraren barruan bi talde zeuden:\nGaur egun sailkapen honek ez du baliagarriatsunik."}
{"id": "25367", "revid": "431", "url": "https://eu.wikipedia.org/wiki?curid=25367", "title": "Jupiterren eraztun", "text": ""}
{"id": "25368", "revid": "119347", "url": "https://eu.wikipedia.org/wiki?curid=25368", "title": "Nowy Targ", "text": "Nowy Targ Poloniako udalerria da. 33.460 biztanle ditu eta 51.07 kilometro karratuko azalera."}
{"id": "25378", "revid": "336", "url": "https://eu.wikipedia.org/wiki?curid=25378", "title": "Software jabedun", "text": "Software jabeduna, software pribatiboa edo software ez librea erabilera, aldaketa edota banaketa (aldaketekin edo gabe) aukerak mugatzen dituen softwarea da. Hau da, software librearen aurkakoa. Normalean software hauen iturri kodea ezin izaten da eskuratu, edo zenbaitetan bai, baina mugapenekin.\nIturri kodea askea izan arren ere, posible da softwarea librea ez izatea, horretarako baldintzak betetzen ez dituelako; hauxe gertatzen da SSHren bertsio komertzialarekin eta Microsoften shared source lizentzia programarekin, adibidez.\nTerminologia.\nSinonimo ezberdinek nagusiki software mota berbera adierazten duten arren, bakoitzak aspektu zehatz batean nabarmentzen da:\nDefentsa.\nSoftware jabeduna defendatzen dutenek honako arrazoiak erabili ohi dituzte:\nAdibideak.\nOso ezagunak diren jabedun softwarea Microsoft Windows, RealPlayer, iTunes, Adobe Photoshop, Mac OS X (nahiz eta bere azpian dagoen Darwin software askea den), WinZip eta Unixen hainbat bertsio dira.\nHainbat software aske ere aldi berean daude jabedun terminoetan. Adibide gisa MySQL, Sendmail eta Secure Shell jar daitezke. Jatorrizko copyrighta duenak, baita software askean ere, lizentzia bikoitza erabil dezake berak distribuzioak egin ahal izateko. Copylefta ez den software askea edo baimenak ematen dituen software askeko lizentzia batean banatzen den softwarea edozeini baimentzen dio jabetza distribuzioak egitea.\nSoftware jabedun batzuk iturri-kodearekin datoz. Erabiltzaileak askoeak dira erabili eta ikasi edo aldatzeko, baina ezin dute lizentziaren arabera berbanatu. Adibideak dira Pine eta Microsoft Shared source.\nSharewarea, freewarea bezala, doan banatzen den software jabeduna da, baina bakarrik denbora mugatu batean. Horren ostean mugapen bat jartzen zaio edo funtzionatzeari uzten dio.\nSoftware jabedunaren lizentzia bukatzen bada edo egileak ez badu gehiago erabiltzen abandonware deitzen da eta jatorri-kodea izan dezake berarekin batera. Momentu horretatik aurrera software askea izatera pasatzen da."}
{"id": "25379", "revid": "371", "url": "https://eu.wikipedia.org/wiki?curid=25379", "title": "Software pribatibo", "text": ""}
{"id": "25380", "revid": "371", "url": "https://eu.wikipedia.org/wiki?curid=25380", "title": "Software ez libre", "text": ""}
{"id": "25381", "revid": "512", "url": "https://eu.wikipedia.org/wiki?curid=25381", "title": "Kasimir Fajans", "text": "Kasimir Fajans (Varsovia, Polonia, 1887ko Maiatzaren 27 - Ann Arbor, Michigan, Estatu Batuak, 1975eko Maiatzaren 18), poloniar kimikari eta fisikaria.\nKarlsruhe eta Munich-eko Alemania unibertsitatean aritu zen irakasten eta ikertzen. 1935ean Estatu Batuetara joan, estatubatuar nazionalitatea hartu eta Michiganeko Unibertsitatean irakasle sartu zen.\nBere aurkikuntza garrantzitsuenak erreaktibitate eta isotopia eremuetan egin zituen eta estruktura elektronikoaren teoria kuantikoa garatu zuen.\n1913an transformaketa erradiaktiboen lekualdaketak erregulatzen dituzten legeak aurkitu zituen, Frederick Soddy Erresuma Batuan aurkikuntza berdina egiten zuen momentu berean. Legeak bien izena hartu zuten, Soddy-Fajans legeak.\nElementu kimiko berri bat ere topatu zuen, Protaktinioa."}
{"id": "25382", "revid": "679", "url": "https://eu.wikipedia.org/wiki?curid=25382", "title": "Erradiazio Beta", "text": ""}
{"id": "25383", "revid": "1491", "url": "https://eu.wikipedia.org/wiki?curid=25383", "title": "Marseillesa", "text": "Marseillesa () Frantziaren nazio ereserkia da. Estrasburgon 1792ko apirilaren 25an Rouget de Lislek sortu zuen \"Chant de guerre de l'Arm\u00e9e du Rhin\" (\"Rhin armadako martxa-kanta\") jatorrizko izenarekin. Marseillako tropak Parisen sartzerakoan aldatu zen izena. Bavariako Nicolas Luckner frantses soldaduren omenez sortu bazen ere, Frantziako Iraultzako aldarrikapen bihurtu zen.\nMusika.\nBertsio ofiziala Frantziako Presidentetzaren webgunean aurki daiteke:\nHitzak.\nGaur egun, normalean lehen ahapaldia (eta batzuetan bosgarrena eta seigarrena) eta lehen errepika kantatzen dira.\nHistorian zehar aldaera txiki batzuk izan dituzte hitzek. Honako hau Frantziako Presidentetzaren webguneko hitz ofizialak dira. . Marseillesa euskaraz itzulia agertzen da eskuineko zutabean argigarri gisa (ez da ofiziala).\nZazpigarren ahapaldia egile ezezagun batek 1792. urtean gehitu zuen.\nXIX. mendean Joan Batista Artxu altz\u00fcr\u00fck\u00fctar idazleak Marseillesaren hitzak zubererara itzuli zituen."}
{"id": "25384", "revid": "119347", "url": "https://eu.wikipedia.org/wiki?curid=25384", "title": "Simple Object Access Protocol", "text": "SOAP edo Simple Object Access Protocol (Objektuak eskuratzeko protokolo sinplea) sare baten XML formatuan mezuak elkartrukatzeko sortutako protokoloa da, normalean HTTP protokoloaren gainean erabiltzen delarik. Batez ere web zerbitzuak eskuratzeko erabiltzen den protokoloa da.\nSOAP mezuen adibideak.\nJarraian SOAP adibide bat ikus daiteke. Liburu baten ISBN kodea izanez, beronen informazioa ematen duen web zerbitzua erakusten du:\nAurreko mezuari erantzunen, honako hau izan liteke jasotakoa:"}
{"id": "25392", "revid": "679", "url": "https://eu.wikipedia.org/wiki?curid=25392", "title": "Beta erradiazioa", "text": ""}
{"id": "25397", "revid": "137486", "url": "https://eu.wikipedia.org/wiki?curid=25397", "title": "Karga elektriko", "text": "Karga elektrikoa materiaren propietate fisiko bat da. Elektrikoki kargatutako partikulek eremu elektromagnetiko batean erakarpen edo aldarapen indarra jasaten dute. Halaber, elektrikoki kargatutako materiak eremu elektromagnetikoak sortzen ditu. Partikula kargatuen arteko edo partikula kargatuen eta eremu magnetikoen arteko elkarrekintzari elkarrekintza elektromagnetikoa deritzo, eta funtsezko lau indarretako (edo elkarrekintzetako) bat.\nKarga elektrikoaren ezaugarri bat, edozein prozesu fisikotan, sistema itxi baten barruan karga osoa mantendu egiten dela da. Hau da, karga positibo eta karga negatiboen batura algebraikoa ez da denborarekin aldatzen.\nRobert Millikanek azaldu bezala, karga elektrikoa mugatua da. Elektroiek formula_1 balioko oinarrizko karga dute, formula_2 sinboloaz idazten dena; protoiek, formula_3 edo formula_4; eta quarkek , formula_5 eta formula_6, baina ez dira aske aurkitu naturan.\nKarga elektrikoa magnitude fisikoa denez, hainbat unitate daude neurtzeko. Nazioarteko Unitate Sistemaren unitatea coulomb izenekoa da (formula_7) eta ampere bateko intentsitate elektrikoko korrontean segundo batean igarotzen den karga elektrikoa da. Hain zuzen, formula_8 oinarrizko kargak, protoiaren karga elektrikoak alegia, balio hau du:formula_9 Bestalde, cgs sisteman statcoulomba izeneko unitatea erabiltzen da. \nIkuspegi orokorra.\nKarga, materiaren oinarrizko propietatea da, honek erakarpen edo aldarapen elektrostatikoa erakusten du beste materia kargatu baten presentzian. Karga elektrikoa partikula azpiatomiko askoren propietate bereizgarria da. Partikula askeen kargak oinarrizko kargaren (e) multiplo osoak dira; karga elektrikoa kuantifikatuta dagoela esaten dugu. Michael Faraday, bere elektrolisiaren esperimentuetan, karga elektrikoaren izaera diskretuaz ohartzen lehena izan zen. Robert Millikanen olio tantaren esperimentuak gertakari hau zuzenean frogatu zuen eta oinarrizko karga neurtu zuen. Partikula mota batek, quarkak, -\u2153 edo +\u2154 eko karga izan dezakeela aurkitu da, baina quark askeak ez dira inoiz ikusi.\nElektroi baten karga negatiboa (-e) eta protoiarena positiboa (+e) dela hitzartuta dago. Zeinu bereko kargak dituzten kargaturiko partikulek elkar aldaratzen dute eta zeinu desberdinekoak, aldiz, erakarri. Coulomb-en legeak bi partikularen arteko indar elektrostatikoa kuantifikatzen du, indarra\u00a0 haien kargen produktuaren proportzionala dela eta haien arteko distantziaren karratuaren alderantziz proportzionala dela baieztatuz.\nAntipartikula baten karga dagokion partikularen berdina da, baina kontrako zeinuarekin. Objektu makroskopiko baten karga elektrikoa berau osatzen duten partikulen karga elektrikoen batura da. Karga hori txikia izan ohi da, materia atomoz osatua dagoelako eta orokorrean atomoek protoi eta elektroi kopuru berdina izaten\u00a0dutelako. Kasu honetan karga totala nulua izango da atomoa neutro bihurtuz.\nIoi bat, elektroi bat edo gehiago galdu edo irabazi dituen atomoa (edo atomo multzo bat) da, galdu egiten dituen kasuan karga totala positiboa izango da (katioia) eta irabazten dituenean, aldiz, negatiboa (anioia). Ioi monoatomikoak atomo bakarraz daude osatuta, ioi poliatomikoak, aldiz, elkar lotuta dauden bi atomo edo gehiagoz, kasu bakoitzean karga total positibo edo negatiboa duen ioi bat emanez.\nObjektu makroskopikoen formatze prozesuan, atomo osagaiak eta ioiak konbinatu egiten dira; atomo neutroekin elektrikoki lotzen diren konposatu ioniko neutroez osatutako egiturak osatzeko. Beraz, objektu makroskopikoek neutroak izateko joera dute orokorrean, baina hauek oso gutxitan izan ohi dira erabat neutroak.\nBatzuetan objektu makroskopikoek materialean zehar banatutako ioiak izaten dituzte, objektuari karga total positibo edo negatiboa emanez.\nHalaber, elementu eroaleekin egindako objektu makroskopikoek erraztasun gehiago edo gutxiagorekin\u00a0(elementuaren arabera) har edo eman ditzakete elektroiak, eta ondoren karga total\u00a0 negatibo edo positiboa manten dezakete era mugagabean. Objektu baten karga elektriko totala ez nulua eta higiezina denean, elektrizitate estatikoa dugula esaten da. Hau erraz sor daiteke bi material desberdin igurtziz, hala nola, anbarra ilajearekin edo beira zetarekin. Modu honetan, material ez-eroaleak maila esanguratsuan karga daitezke, positiboki edo negatiboki. Material batetik hartutako karga beste materialera eramaten da, magnitude bereko kontrako karga atzean utziz. Kargaren kontserbazioaren legea beti aplikatzen da: karga negatiboa hartzen duen objektuari magnitude bereko karga positiboa utziz eta alderantziz. Objektu baten karga osoa nulua izan arren, karga objektuan zehar era ez uniformean banatuta egon daiteke (adibidez, kanpo eremu elektromagnetiko baten eraginez edo molekula polar lotuengatik). Horrelakoetan, objektua polarizatuta dagoela esaten da. Polarizazioaren eraginez sortutako karga, \"karga lotua\" izenarekin ezagutzen da; eta kanpotik irabazi edo galdutako elektroiek sortutako kargari \"karga askea\" deritzo.\nNorabide zehatz batean metal eroaleetan zeharreko elektroien mugimendua \"korronte elektrikoa\" da.\nKargaren natura.\nKarga elektrikoa materiaren propietate intrintsekoa da, bi modutan azaltzen dena. Modu horiek Benjamin Franklinek deitu zituen moduan jarraitzen dute: karga positibo eta negatiboak. Mota bereko kargek elkar aldaratzen dute, eta mota ezberdinekoak erakarri. Teoria kuantiko erlatibistaren etorrerarekin, partikulek karga elektrikoaz gain (nulua izanda edo ez), momentu magnetiko intrintseko bat dutela frogatu zen, spin deiturikoa, mekanika kuantikoari erlatibitate bereziaren teoria aplikatzearen ondorioz.\nOinarrizko karga elektrikoa.\nFisikaren gaur egungo ikerketek adierazten dutenez, karga elektrikoa propietate kuantizatua da. Kargaren oinarrizko unitatea elektroiarena da, formula_10, eta \"oinarrizko karga\" izenaz ezagutzen da. Gorputz baten karga elektrikoaren balioa, formula_11 edo formula_12 sinobolez adierazten, eta objektuak dituen gehiegizko elektroien edo horienen gabeziaren kopuruaren arabera neurtzen da.\nPropietate hori \"kargaren kuantizazio\" moduan ezagutzen da eta oinarrizko balioa bat dator elektroiak duen karga elektrikoaren balioarekin, \"e\" moduan adierazten dena. Fisikoki existitzen den edozein formula_11 karga, formula_14moduan idatz daiteke, formula_15 zenbaki osoa izanda, positibo zein negatiboa.\nKonbentzioz elektroiaren karga formula_2 moduan adierazten da; protoiarena, formula_17; eta neutroiarena, formula_18. Partikulen fisikak aldarrikatzen du quarken kargak, protoiak eta neutroiak osatzen dituzten partikulak, karga elemental honen balio frakzionarioak hartzen dituztela. Hala ere, inoiz ez dira quark askeak ikusi, eta beraien kargen balioak osotasunean formula_17 batzen dute protoiaren kasuan, eta formula_18 neutroiaren kasuan.\nKarga magnitude kuantizatua izatearen erabateko azalpenik ez badago ere, karga elementalaren multiplo bezala bakarrik ager daiteke. Zenbait ideia proposatu dira:\nNazioarteko Unitateen Sisteman karga elektrikoaren unitateak Coulomb izena du (formula_7 sinboloa) eta bere definizioa honako hau da: formula_22-eko distantziara dagoen beste karga berdin batean formula_23-eko indarra eragiten duen karga-kantitatea.\nCoulomb baten karga elektrikoa formula_24elektroiren kargari dagokie. Elektroiaren kargaren balioa Robert Andrews Millikan-ek zehaztu zuen 1910 eta 1917 urteen artean. Gaur egun, Nazioarteko Sisteman duen balioa honako hau da, argitaratutako CODATAren konstanteen azken zerrendaren arabera:formula_25Bestalde, coulomb unitatea oso handia izanik, aplikazio batzuetan ez da erabilgarria, eta beraren azpimultiplo hauek erabiltzen dira askotan:\nSarritan CGS sistema ere erabiltzen da, non karga elektrikoaren unitatea \"franklin\" izenekoa den (formula_28 sinboloa). Oinarrizko kargaren balioa formula_29ingurukoa da.\nKarga elektrikoa gorputzetan.\nElektrikoki neutroa den gorputz batek karga elektrikoak irabazi edo galtzea eragiten duen efektuari elektrizazioa deritzo. Gorputzen karga elektrikoa aldatzeko hainbat modu daude, eta honako hauek dira:\nUnitateak.\n\"SI\"-ko karga elektrikoaren unitatea \"Coulomb\"-a da (ikurra:C). Coulomb-a ondorengo eran definitzen da: eroale elektriko baten zeharkako sekziotik pasatzen den karga kantitateak daraman amperea segundoko. Unitate hau 1946an proposatua izan zen eta 1948an berretsia. q ikurra elektrizitate edo karga kantitatea adierazteko erabili ohi da. Karga elektrikoaren kantitatea zuzenean neur daiteke elektrometroaren bidez edo zeharka galvanometro balistiko batekin.\nKarga kopurua elektroi baten (oinarrizko karga) oinarrizko konstante gisa dago definitua SI-an (2019ko maiatzaren 20az geroztik). Oinarrizko kargaren balioa, SI-ko karga elektrikoaren unitatean adierazita 1,602176634\u00d710\u221219 C da zehazki.\nKargaren izaera kuantifikatua aurkitu ondoren, 1891n George Stoney-k \u201celektroi\u201d unitatea proposatu zuen karga elektrikoaren oinarrizko unitatea adierazteko. Hau JJ Thomsonek partikula aurkitu (1897) aurretik izan zen. Gaur egun, oinarrizko karga edo, besterik gabe, \u201ce\u201d esaten zaio. Kargaren neurria oinarrizko kargaren (e) multiplo bat izan behar da, nahiz eta badirudien eskala handietan kargak kantitate erreal gisa jokatzen duela. Zenbait testuingurutan esanguratsua da kargaren zatikiaz hitz egitea; adibidez kondentsadore baten kargatzean edo \"Hall efektu kuantiko zatikatua\"n.\nFaraday unitatea batzuetan elektrokimikan erabiltzen da. Kargaren faraday bat, elektroi mol baten kargaren magnitudea da, hau da, 96485.33289 (59) C. SI ez den unitate sistemetan (adibidez cgs-an) karga elektrikoa oinarrizko hiru kantitatetan adierazten da (luzera, masa eta denbora) SI-an ez bezala. Azken honetan lau kantitate erabiltzen dira: luzera, masa, denbora eta korronte elektrikoa.\nHistoria.\nAntzinatik, jendeak lau fenomeno mota ezagutzen zituen. Gaur egun karga elektrikoaren kontzeptuaz azaltzen direnak: (a) tximista, (b) torpedo arraina (edo arraia elektrikoa), (c) San Telmo sua, eta (d) ilajeaz igurtzitako anbarrak objektu txiki, arinak erakartzen dituela.\nAnbar efektuaren berri lehenengoz Miletoko Thalesek izan zuela esaten da askotan. Thales, antzinako Greziako matematikaria, K.a 624tik k.a 546. urtera bizi izan zen, baina ez dago argi Thalesek anbarrari buruzko idatzirik utzi zuenik. Anbarrari buruzko ebidentzia III. mendearen hasierako idazki batetik ezagutzen da. Idazki honetan ikus daiteke anbarraren efektuaren berri bazutela gutxienez K.a 600. urtea baino lehen, baina Thalesek azaltzen zuen objektu bizigabeek arima zuten froga zela fenomeno hau. Beste modu batera esanda, ez zegoen karga elektrikoari buruzko inolako arrastorik. Oro har, antzinako greziarrek ez zituzten ulertzen lau fenomeno mota horien arteko loturak. Greziarrek ikusi zuten kargatutako anbar botoiek ilea bezalako objektu arinak erakar zitzaketela.\u00a0 Are gehiago, aurkitu zuten anbarra nahikoa denboran igurtziz gero, txinparta elektrikoa ager zitekeela; aitzitik, ez dago garbi txinparta elektrikoaren aipamenik egon zenik XVII. mendearen bukaerara arte. Propietate hori efektu triboelektrikotik dator. XII. mendearen amaieran, azabatxeak, ikatz forma trinkotuak alegia, anbar efektua erakusten zuela adierazi zen eta XVI. mendearen erdialdean, Girolamo Fracastorok, diamanteak ere efektu hori erakusten zuela aurkitu zuen. Fracastorok eta beste batzuek, batez ere Gerolamo Cardanok, ahaleginak egin zituzten fenomeno horren inguruko azalpena aurkitzeko.\nAntzinatetik kuantitatiboki aztertu izan diren astronomia, mekanika eta optikarekin alderatuta, fenomeno elektrikoen etengabeko ikerketa kualitatibo eta kuantitatiboen hasiera William Gilbert zientzialari ingelesak 1600. urtean idatzitako De Magnete liburuarekin hasi zen. Liburu honetan, atal txiki bat zegoen, non Gilbertek anbar efektuari buruz hitz egiten zuen, lehenagoko teoria asko aipatuz, eta latineko electrica hitza erabili zuen (\u1f24\u03bb\u03b5\u03ba\u03c4\u03c1\u03bf\u03bd (\u0113lektron), greziar anbar hitza). Latinezko hitza ingelesera electrics gisa itzuli zen. Gilberti electrical (elektriko) hitzaren egiletza ere eman zioten; aldiz, electricity (elektrizitate) hitza beranduago agertu zen Thomas Brownen eskutik; 1646. urtean Pseudodoxia Epidemica bere liburuan idatzi zuen hura. (Xehetasun linguistiko gehiagorako ikus Elektrizitatearen etimologia). Gilbert-en hipotesiaren arabera, anbar efektu hori beste objektu batzuen gainean eragiten duen eflubio baten bidez azal liteke (objektu elektrikoetatik isurtzen den partikula-jario txikia, bere gorputza edo pisua gutxitu gabe). Jario elektriko materialaren ideia horrek eragina izan zuen XVII eta XVIII. mendeetan. Gainera ideia hori XVIII. mendean\u00a0 \"fluido elektriko\"-ari (Dufay, Nollet, Franklin) eta \"karga elektriko\"-ari buruz garatutako ideien aurrekaria izan zen.\n1663 inguruan Otto von Guericke- k seguruenik lehenengo sorgailu elektrostatikoa zena asmatu zuen, baina ez zuen gailu elektriko gisa ezagutarazi eta oso esperimentu elektriko gutxi egin zituen harekin. Europako beste aitzindari batzuen artean Robert Boyle aurki dezakegu, 1675ean fenomeno elektrikoei soilik eskainitako lehen liburua ingelesez argitaratu zuen zientzialaria. Bere lana Gilbert-en ikerketen errepikapena izan zen neurri handi batean, baina beste \"elektriko\" batzuk ere identifikatu zituen eta bi gorputzen arteko elkar erakarpena aztertu zuen. \n1729an Stephen Gray astronomo ingelesa elektrizitate estatikoarekin esperimentatzen ari zen; kristalezko hodi baten bidez sortzen zuen hura. Orduan ohartu zen kortxo bat, hodia hautsetik eta hezetasunetik babesteko erabiltzen zena, elektrifikatu (kargatu) egiten zela.\u00a0 Halaber, beste esperimentu batzuetan (adibidez, kortxoa makil meheak sartuz luzatzea) erakutsi zuen \u2014lehen aldiz\u2014 eflubio elektrikoak (Gray-k deitu zituen moduan) distantzia batean zehar transmititu(eroan) egin zitezkeela. Grayk karga hari (765 oin) eta alanbre (865 oin) bidez transmititzea lortu zuen. Grayk material desberdinen garrantzia aurkitu zuen, eflubio elektrikoen eroapena erraztu edo oztopatu egiten baitzuten. John Theophilus Desaguilers-i, Gray-ren esperimentu asko errepikatu zituen zientzialariari, eroale eta isolatzaile terminoen egiletza eman zioten; hauek halaber esperimentuetan materialek zuten jarrera deskribatzeko balio dute. Grayk indukzio elektrikoa ere aurkitu zuen (hau da, karga objektu batetik bestera inolako kontaktu fisikorik gabe transmititu ahal izatea). Adibidez, erakutsi zuen kargatutako beirazko hodi bati, hari batek mantentzen zuenari, berunezko puska bat hurbilduz, baina hodia ukitu gabe, beruna elektrifikatzea lor zitekeela (adibidez, letoizko limak erakarri eta uxatzeko). Fenomeno hori eflubio elektrikoen ideiaren bidez azaltzen saiatu zen.\nGray-ren aurkikuntzek aldaketa garrantzitsua eragin zuten karga elektrikoari buruzko ezagutzaren garapen historikoan. Eflubio elektrikoa objektu batetik bestera pasa ahal izateak propietate hau igurtzitako gorputzetan gertatzen denaren antzekoa dela ikusarazi zuen.\n1733an, Charles Fran'ois de Cisternay du Fay-k, Grayren lanetan oinarrituta, hainbat esperimentu egin zituen ( M\u00e9moires de l ' Acad\u00e9mie Royale des Sciences-en argitaratua-n idatziak ), eta erakutsi zuen ia sustantzia guztiak \u201celektrifikatzea\u201d posible zela metalak eta jariakinak izan ezik. Gainera, proposatu zuen bi elektrizitate mota zeudela non batak bestea deuseztatzen zuen. Honi bi jariakinen teoria deitu zion. Fay-k esan zuen beira zetaz igurzten zenean, beira beiradun elektrizitatez kargatzen zela eta anbarra ilajeaz igurzten zenean, berriz, erretxindutako elektrizitateaz. Aro garaikideko ulermenaren arabera, karga positiboa zetazko zapi batekin igurtzi ondoren kristalezko hagatxo baten karga bezala definitzen da, baina arbitrarioa da zein karga motari deitzen zaion positibo eta negatibo. Garai hartako bi fluidoen beste teoria garrantzitsu bat Jean-Antoine Nollet-ek (1745) proposatu zuen.\n1745. urtera arte, elektrizitate erakarpenaren eta aldarapenaren azalpen nagusia elektrizatutako gorputzek eflubioa eman zezaketen ideia izan zen. Benjamin Franklin- ek esperimentu elektrikoak hasi zituen 1746 amaieran, eta 1750. urterako elektrizitatearen fluido bakarreko teoria garatu zuen. Horretarako, oinarritu zen igurtzitako beira batek, beira hori igurzteko erabili den oihalaren karga bera baina kontrakoa jasotzen zuela ikusten zen esperimentuan. Franklin-ek elektrizitatea materia guztietan zegoen fluido ikusezin mota gisa imajinatzen zuen; adibidez, uste zuen Leyden ontzi bateko kristala zela metatutako karga gordetzen zuena. Bere ustez, gainazal isolatzaileak igurtziz gero, fluido horrek kokapena aldatzen zuen eta fluido horren fluxuak korronte elektrikoa osatzen zuen. Halaber, planteatu zuen materiak fluido gehiegi izanez gero positiboki kargatuta egongo zela eta gutxiegi bazuen negatiboki.\nPositibo terminoa elektrizitate beiratsuarekin lotu zuen eta negatiboa erretxindutako elektrizitatearekin. Hori guztia bere lankide Peter Collinson-engandik jasotako kristalezko hodi batekin esperimentu bat egin ondoren. Esperimentu honetan, A parte-hartzaileak kristalezko hodia kargatu zuen eta B parte-hartzaileak hodi hori ukitu behar zuen kalanbrea jasotzeko. Franklin-ek B partaidea positiboki kargatuta zegoela ikusi zuen kalanbrea jaso ondoren. Zalantza dago ea William Watson independenteki fluido bakarreko azalpen berera iritsi ote zen garai hartan (1747). Watsonek, Franklin-ek Collinson-i idatzitako gutuna ikusi ondoren, 1747ko udaberrian Franklin-en azalpen bera aurkeztu zuela dio. Franklin-ek Watson-en zenbait lan aztertu zituen bere esperimentuak eta analisiak egin aurretik, seguruenik esanguratsua izan zen Franklinen lanetan izan zuen eragina. Fisikari batek iradokitzen du Watsonek lehenik fluido bakarreko teoria proposatu zuela, eta geroago gehiago landu zuela.\nZientziaren historialari batek dio Watsonek bere ideien eta Franklinen arteko ezberdintasun sotila ez zuela antzeman, beraz, Watsonek bere ideiak Franklinen antzekoak zirela pentsatu zuen eta hau ez da egokia.\nNolanahi ere, ez zegoen Watson eta Franklinen arteko adostasunik\u00a0 eta 1747 urtearen hasieran garatutako Frankilnen eredu elektrikoa onartua izan zen jende askorengatik. Franklinen lanaren ondoren, eflubioetan oinarritutako azalpenak oso gutxitan ematen ziren.\nGaur egun jakina da Franklin eredua funtsean zuzena zela. Karga elektriko mota bakarra dago, eta aldagai bakarra behar da karga kopuruaren jarraipena egiteko.\n1800. urtera arte karga elektrikoaren eroankortasuna deskarga elektrostatikoa erabiliz soilik aztertzen zen. 1800. urtean Alessandro Volta izan zen lehena karga bide itxi baten bidez etengabe mantendu zitekeela erakutsi zuena.\n1833an, Michael Faradayk frogatu nahi zuen edozein dela elektrizitatearen iturri, elektrizitatea beti bera zela. Hainbat forma ezagun eztabaidatu zituen, elektrizitate arrunta (adibidez, elektrizitate estatikoa, piezoelektrizitatea, indukzio magnetikoa ), elektrizitate voltaikoa (adibidez, pila voltaiko bateko korronte elektrikoa ) eta animalien elektrizitatea (adibidez, bioelektrizitatea) bezala definitu zituen.\n1838an, Faradayk indar elektrikoaren azalpen teoriko bat planteatu zuen, baina ez zuen adierazi honen iturri jariakin bat, bi edo bat ere ez zen. Bere arreta jarri zuen polarizagarritasunean. Partikulen egoera normala polarizatu gabe egotea da eta polarizatzen direnean, berriz egoera ez polarizatura itzultzeko joera izaten dute.\nElektrodinamikaren inguruko teoria-ikuspegia garatzerakoan (1850eko hamarkadaren erdialdean hasita), James Clerk Maxwellek karga elektrikoa objektuetan pilatzen den sustantzia berezi gisa kontsideratzeari uzten dio, eta karga elektrikoa eremu elektrikoan energia eraldatzearen ondoriozko fenomenotzat ulertzen hasi zen. Kuantikaren aurreko ulermen horrek karga elektrikoaren magnitudea kantitate jarraitutzat jo zuen, baita maila mikroskopikoan ere.\nKargaren eragina elektrostatikan.\nElektrizitate estatikoa objektu baten karga elektrikoari eta horri lotutako deskarga elektrostatikoari dagokio, orekan ez dauden bi objektu elkartzen direnean. Deskarga elektrostatiko batek objektu bakoitzaren kargaren aldaketa sortzen du.\nMarruskaduraren bidez elektrifikatzea\nBeira zati bat eta erretxin zati bat \u2014bietako batek ere ez dute inolako propietate elektrikorik\u2014 elkarrekin igurtzi eta igurtzitako gainazalekin kontaktuan uzten direnean, oraindik ez dute propietate elektrikorik erakusten. Bananduta, elkar erakartzen dute.\nBigarren beira zati bat bigarren erretxin zati batekin igurtzi eta gero, bereizi eta esekitzen baditugu lehengo beira\u00a0 eta erretxinetik gertu, honelako fenomeno hauek gertatzen dira:\nErakarpen eta uxatze hori fenomeno elektrikoa da, eta horiek erakusten dituzten gorputzak elektrizatuta edo kargatuta daudela esaten da. Gorputzak beste modu askotan elektrizatu daitezke, baita marruskaduraz ere. Bi beira zatien propietate elektrikoak elkarren antzekoak dira baina bi erretxin zatien aurkakoak: beirak erretxinak aldaratzen duena erakartzen du eta erretxinak erakartzen duena aldaratzen du.\nElektrifikatutako gorputz batek beira bezala jokatzen badu, hau da, beira aldaratu eta erretxina erakartzen badu, gorputza beiraz elektrifikatua dagoela esaten da eta, aldiz, beira erakarri eta erretxina aldaratzen badu, erretxinez elektrifikatuta dagoela esaten da.\nKomunitate zientifikoan ezarritako hitzarmen batek beirazko elektrizitatea\u00a0 positiboa dela deritzo, eta erretxinezko elektrifikazioa negatiboa. Bi elektrifikazio moten guztiz kontrako propietateek justifikatzen dute kontrako zeinuen bidez adieraztea, baina zeinu positiboa bietako zeini esleitzea guztiz halabeharrezkoa da; hitzarmenez erabaki baita. Era berean, halabeharrezkoa da diagrama matematikoetan eskuineranzko noranzkoa distantzia positibotzat hartzea.\nEzin da inolako indarrik ikusi, ez erakarpenik ez aldarapenik, gorputz elektrifikatuaren eta elektrizatu gabeko gorputz baten artean.\nKargaren eragina korronte elektrikoan.\nKorronte elektrikoa objektuetan zehar igarotzen den fluxu elektrikoa da, eta horrek ez du karga erresultantearen galera edo irabazirik sortzen. Karga eramailerik ohikoenak positiboki kargatutako protoia eta negatiboki kargatutako elektroia dira. Kargatutako partikula horietako edozeinen mugimenduak korronte elektrikoa osatzen du. Egoera askotan, nahikoa da korronte konbentzionalaz hitz egitea, ohiko korrontearen norabidean mugitzen diren karga positiboek edo kontrako noranzkoan mugitzen diren karga negatiboek eramaten duten korrontea kontuan hartu gabe. Ikuspuntu makroskopiko hau kontzeptu eta kalkulu elektromagnetikoak sinplifikatzen dituen hurbilketa da.\nKontrako muturrean, egoera mikroskopikoa aztertzen bada, korronte elektrikoa eramateko modu asko daudela ikusten da, besteak beste: elektroien fluxua; partikula positiboen moduan jokatzen duten elektroi- zuloen fluxua; eta disoluzio elektrolitiko edo plasma batean kontrako noranzkoetan isurtzen diren partikula negatiboak eta positiboak ( ioiak edo kargatutako beste partikula batzuk).\nKontuz ibili, hari metalikoen kasu arrunt eta garrantzitsuan, ohiko korrontearen norabidea benetako karga-eramaileen jito-abiaduraren aurkako noranzkokoa dela; hau da, elektroien kontrako noranzkokoa.. Hasi-berrientzako nahasgarri izan daiteke.\nKarga elektrikoaren dentsitatea.\nKarga elektrikoaren dentsitatea \"luzera-, azalera- edo bolumen-unitateko karga elektrikoaren kantitatea\" da, hau da, lerro zuzen, gainazal edo espazioaren zati batean dagoena, hurrenez hurren. Beraz, hiru karga-dentsitate definitzen dira. Karga-dentsitate lineala \"lambda\" (formula_30) letra grekoarekin adierazten da, karga-dentsitate superfiziala \"sigma\" (formula_31) letrarekin eta karga-dentsitate bolumetrikoa \"rho\" (formula_32) letrarekin.\nKarga-dentsitateak positiboak edo negatiboak izan daitezke. Hori ez da nahastu behar karga-eramaileen dentsitatearekin.\nKarga elektrikoak kuantizatuak egon arren, eta beraz oinarrizko kargaren multiploekin, batzuetan gorputz batean karga elektrikoak oso hurbil daude beraien artean eta pentsa daiteke gorputzean zehar modu uniforme batean banatuta daudela. Gorputz horien ezaugarri nagusia da, jarraiak izango balira bezala behatu ahal izatea, eta horrek erraztu egiten du problemen azterketa.\nKarga dentsitate lineala.\nGorputz linealetan erabiltzen da; adibidez, harietan. Honelaxe definitzen da:formula_33non formula_12 gorputzaren karga den eta formula_35\",\" luzera. Nazioarteko SI Sisteman \"coulomb metroko\" (edo \"colulomb zati metro\") unitatean neurtzen da. Sinboloa formula_36da.\nKarga-dentsitate superfiziala.\nGainazaletan erabiltzen da, xafla metaliko finetan bereziki (adibidez, aluminio-papera). Honelaxe definitzen da:formula_37Formula horretan, \"formula_12\" gorputzaren karga da, eta formula_39\",\" gainazalaren azalera. Nazioarteko SI Sisteman \"coulomb metro karratu\" (edo \"coulomb zati metro karratuko\") unitatean neurtzen da. Sinboloa formula_40da.\nKarga dentsitate bolumetrikoa.\nBolumena duten gorputzetarako erabiltzen da.formula_41Hemen \"formula_12\" gorputzaren karga da, eta formula_43\",\" bolumena. Nazioarteko SI Sisteman \"coulomb metro kubiko\" (edo \"coulomb zati metro kubiko\") unitatean neurtzen da. Sinboloa formula_44da.\nKargaren kontserbazioa.\nSistema isolatu baten karga elektriko osoa konstante mantentzen da nahiz eta sistemaren barruan aldaketak egon. Lege hau fisikak ezagutzen dituen prozesu guztiei berezkoa zaio eta forma lokalean erator daiteke uhin-funtzioaren gauge-en aldaezintasuna aplikatuz. Kargaren kontserbazioak karga-korrontearen jarraitasun ekuazioa du emaitza. Halaber, karga dentsitatearen \u03c1 aldaketaren abiadura bolumen V baten barruan da \u00a0J korronte dentsitatearen gaineko azalera integralaren berdina S = \u2202 V, eta hau aldi berean, I korronte intentsitatearen berdina da.\nformula_45\nHorrela, karga elektrikoaren kontserbazioak, jarraitasun ekuazioak adierazten duenez, honako emaitza hau ematen du:\nformula_46\nti eta tf denbora tartean eramandako karga bi aldeak integratuz lortzen da:\nformula_47\nnon I gainazal itxi bat zeharkatzen duen korrontea den eta q gainazal batek definitutako bolumen baten barruko karga elektrikoa den.\nAldaezintasun erlatibista.\nElektromagnetismoari buruzko artikuluetan deskribatutako propietateak alde batera utzita, karga aldaezin erlatibista da. Horrek esan nahi du q karga duen edozein partikulak karga bera duela bere abiadura edozein dela ere. Propietate hori esperimentalki egiaztatu da helio nukleo baten karga (bi protoi eta bi neutroi elkarrekin loturik nukleo batean abiadura handian mugitzen direlarik) deuterioaren bi nukleoren berdina dela (protoi bat eta neutroi bat elkarrekin lotuta daudela, baina helio nukleoa baino askoz polikiago mugitzen direlarik)."}
{"id": "26382", "revid": "336", "url": "https://eu.wikipedia.org/wiki?curid=26382", "title": "Globotruncanoidea", "text": "Globotruncanoidea foraminifero superfamilia bat da, Globigerinina azpiordenekoa eta beraz planktonikoa.\nOskol trokoespirala dute. Ganbera globulutsuak edo angeluarrak bi karena eduki ahal dituztela. Irekidura unbilikala dute, teila batekin.\nHainbat genero daude, horietatik garrantzitsuenak hauek direlarik:"}
{"id": "26474", "revid": "336", "url": "https://eu.wikipedia.org/wiki?curid=26474", "title": "Gansserina", "text": "Gansserina Globotruncanoidea superfamliako generoetako bat da. Familiako ezaugarriak ditu eta gainera honako hauek:\nMaastrichtiarrean bizi izan ziren."}
{"id": "26507", "revid": "336", "url": "https://eu.wikipedia.org/wiki?curid=26507", "title": "Contusotruncana", "text": "Contusotruncana Globotruncanoidea superfamliako generoetako bat da. Familiako ezaugarriak ditu eta gainera honako hauek:\nKoniziarretik Maastrichtiarrera bizi izan ziren."}
{"id": "26562", "revid": "336", "url": "https://eu.wikipedia.org/wiki?curid=26562", "title": "Globotruncana", "text": "Globotruncana Globotruncanoidea superfamliako generoetako bat da. Familiako ezaugarriak ditu eta gainera honako hauek:\nKoniziarretik Maastrichtiarrera bizi izan ziren. Itsasoko sakonera handietan bizi zen, itsaso tropikaletan."}
{"id": "27225", "revid": "105290", "url": "https://eu.wikipedia.org/wiki?curid=27225", "title": "Signor-Lipps efektua", "text": "Signor-Lipps efektua Phil Signor eta Jere Lipps paleontologoek deskribatutako fenomenoa da. Estintzio gertaera bat dagoenean, adibidez dinosauroekin bukatu zuen meteoritoaren inpaktuari loturikoa, honen gainean eta azpian dagoen erregistro fosilaren egoerari dagokio.\nJaknia da erregistro fosila ez dela inoiz osoa eta beraz izaki baten fosilak ez dute zergatik agertu behar bere existentzia osoa mugatzen duten estratuetan. Hau dela eta espezie baten lehen edo/eta azken alea ez dira inoiz agertuko erregistroan. Horregatik desagerpen masibo bat dagoenean ere arroketan desagerpen gradual bat dela irudikatuko da."}
{"id": "27311", "revid": "336", "url": "https://eu.wikipedia.org/wiki?curid=27311", "title": "Marginotruncana", "text": " Globotruncanoidea superfamliako generoetako bat da. Familiako ezaugarriak ditu eta gainera honako hauek:\nTuroniarretik Kanpaniarrera bizi izan ziren."}
{"id": "27327", "revid": "336", "url": "https://eu.wikipedia.org/wiki?curid=27327", "title": "Globotruncanita", "text": " Globotruncanoidea superfamliako generoetako bat da. Familiako ezaugarriak ditu eta gainera honako hauek:\nSantoniarretik Maastrichtiarrera bizi izan ziren. Sakonera handitan bizi ziren."}
{"id": "27342", "revid": "336", "url": "https://eu.wikipedia.org/wiki?curid=27342", "title": "Abathompalus", "text": " Globotruncanoidea superfamliako generoetako bat da. Familiako ezaugarriak ditu eta gainera honako hauek:\nMaastrichtiarrean bizi izan ziren. Itsasoko sakonera handietan bizi ziren itsaso tropikaletan."}
{"id": "27354", "revid": "336", "url": "https://eu.wikipedia.org/wiki?curid=27354", "title": "Globotruncanella", "text": "Globotruncanella Globotruncanoidea superfamliako generoetako bat da. Familiako ezaugarriak ditu eta gainera honako hauek:\nMaastrichtiarrean bizi izan ziren."}
{"id": "27364", "revid": "336", "url": "https://eu.wikipedia.org/wiki?curid=27364", "title": "Rugoglobigerina", "text": "Rugoglobigerina Globotruncanoidea superfamliako generoetako bat da. Familiako ezaugarriak ditu eta gainera honako hauek:\nSantoniarretik Maastrichtiarrera bizi izan ziren."}
{"id": "27426", "revid": "336", "url": "https://eu.wikipedia.org/wiki?curid=27426", "title": "Globorotalioidea", "text": "Globorotalioidea foraminifero superfamilia bat da, Globigerinina azpiordenekoa eta beraz planktonikoa.\nOskol trokoespirala dute eta kanpoalde biribildua edo karenaduna. Gainazal leuna eta arantzarik gabekoa, nahi eta erretikulatua edo pustulotsua izan daitekeen. Bigarren mailako irekidurak izan ditzakete.\nHainbat genero daude, horietatik garrantzitsuenak hauek direlarik:"}
{"id": "27428", "revid": "336", "url": "https://eu.wikipedia.org/wiki?curid=27428", "title": "Globorotalia", "text": " Globorotalioidea superfamaliako generoetako bat da. Familiako ezaugarriak ditu eta gainera honako hauek:\nMiozenotik Holozenora bizi izan ziren. Itsaso tropikal eta subtropikaletan agertzen da."}
{"id": "27429", "revid": "336", "url": "https://eu.wikipedia.org/wiki?curid=27429", "title": "Clavatorella", "text": "Clavatorella Globorotalioidea superfamaliako generoetako bat da. Familiako ezaugarriak ditu eta gainera honako hauek:\nAquitaniarretik Eozenora bizi izan ziren."}
{"id": "27430", "revid": "336", "url": "https://eu.wikipedia.org/wiki?curid=27430", "title": "Planorotalites", "text": "Planorotalites Globorotalioidea superfamaliako generoetako bat da. Familiako ezaugarriak ditu eta gainera honako hauek:\nPaleozenotik Eozenora bizi izan ziren. Ur oso sakonetan bizi ziren."}
{"id": "27431", "revid": "336", "url": "https://eu.wikipedia.org/wiki?curid=27431", "title": "Neogloboquadrina", "text": "Neogloboquadrina Globorotalioidea superfamaliako generoetako bat da. Familiako ezaugarriak ditu eta gainera honako hauek:\nOligozenotik Holozenora bizi izan ziren."}
{"id": "27432", "revid": "336", "url": "https://eu.wikipedia.org/wiki?curid=27432", "title": "Acarinina", "text": "Acarinina Globorotalioidea superfamaliako generoetako bat da. Familiako ezaugarriak ditu eta gainera honako hauek:\nPaleozenotik Eozenora bizi izan ziren. Sakonera eskasean itsaso tropikaletan bizi izan ziren."}
{"id": "27433", "revid": "336", "url": "https://eu.wikipedia.org/wiki?curid=27433", "title": "Turborotalia", "text": "Turborotalia Globorotalioidea superfamaliako generoetako bat da. Familiako ezaugarriak ditu eta gainera honako hauek:\nEozenoan bizi izan ziren."}
{"id": "27474", "revid": "512", "url": "https://eu.wikipedia.org/wiki?curid=27474", "title": "Gipuzkera", "text": "Gipuzkera, giputz euskara edo erdialdeko euskara euskalki bat da, Gipuzkoako zatirik handienean (lurraldearen sartaldean dauden Debagoienean, Soraluzen eta Eibarren izan ezik) eta Nafarroa Garaiko ipar-mendebaldean (zehazki esanda, Araitzen, Basaburuan, Larraunen eta Imotzen) hitz egiten dena.\nGipuzkera euskalki historiko nagusietakoa izan da, eta literatura hizkuntza izan da XVIII. mendetik aurrera. Lapurtera eta goi-nafarrerarekin zerikusi nabarmena dauka, nahiz eta bizkaieraren kutsu bat ere baduen. Euskara batua neurri handi batean gipuzkeran oinarrituta eratu zen, gipuzkerak zuen (eta duen) prestigioagatik eta, erdialdeko euskalkia izanik, gainerako euskalkien hiztunentzat ulergarriena zelako.\nGipuzkeraren eremua.\nGipuzkera ez da Gipuzkoa osoan hitz egiten: Deba ibaiaren arroan, Leintz-Gatzagatik Elgoibarreraino, bizkaieraz mintzatzen dira hango euskaldunak. Gipuzkoako gainerako lurretan eta Nafarroa Garaiko ipar-mendebaldean (zehazki esanda, Araitzen, Basaburuan, Larraunen eta Imotzen), gipuzkera da nagusi.\nXVII. mendetik XX. mendearen azkenalderaino, Gipuzkoako ipar-ekialdean \u2014Oiartzun eta Bidaso ibaien arroetan\u2014 gehienbat goi-nafarreraz mintzo ziren (XVIII. mendearen hasieratik aurrera, gipuzkeraren eragin handiarekin), baina Beterriko gipuzkera nagusitua da han ere orduz geroztik, bereziki gazteen artean.\nAzpieuskalkiak.\nHiru azpieuskalki eta sei hizkera egin daitezke euskalki horren barruan. Hauexek dira azpieuskalkiak: sartaldekoa, erdigunekoa eta sortaldekoa. Sartaldekotik erdigunekora gaur egun ez dago hainbesteko alderik; sortaldekoa bereziagoa da. Hizkera bi daude sartaldean: Urolaldekoa eta Goierrikoa. Erdigunean ere beste hizkera bi daude: Beterrikoa eta Tolosaldekoa. Sortaldean ere hizkera bi daude: Errenteria, Lezo, Oiartzun, Hondarribia, Irun eta Aranokoa (Beterriko euskararen eragin handikoa), iparraldean, eta Araitz, Larraun, Basaburua eta Imotz ibarretakoa, hegoaldean.\nEzaugarriak.\nEzaugarri fonetiko eta morfologikoak:\nGaur egun gipuzkera, beste euskalkien antzera, euskara batura ari da lerratzen, hedabideek eta literaturak duten indarragatik. Gainera, euskara batua neurri handi batean gipuzkeran oinarritu zenez, hurbilen duen euskalkia da."}
{"id": "27499", "revid": "336", "url": "https://eu.wikipedia.org/wiki?curid=27499", "title": "Truncorotaloides", "text": " Globorotalioidea superfamaliako generoetako bat da. Familiako ezaugarriak ditu eta gainera honako hauek:\nEozenoan bizi izan ziren."}
{"id": "27512", "revid": "336", "url": "https://eu.wikipedia.org/wiki?curid=27512", "title": "Morozovella", "text": " Truncorotaloididae familiako eta Globorotalioidea superfamaliako generoetako bat da. Familiako ezaugarriak ditu eta gainera honako hauek:\nPaleozenotik Eozenora bizi izan ziren. Itsasoko uretako lehenengo metrotan bizi izan ziren, ur epeletan.\nEspezieak.\n\"Morozovella acuta\" \u2020\n\"Morozovella acutispira\" \u2020\n\"Morozovella aequa\" \u2020\n\"Morozovella angulata\" \u2020\n\"Morozovella aragonensis\" \u2020\n\"Morozovella caucasica\" \u2020\n\"Morozovella conicotruncata\" \u2020\n\"Morozovella crater\" \u2020\n\"Morozovella crosswicksensis\" \u2020\n\"Morozovella dolabrata\" \u2020\n\"Morozovella edgari\" \u2020\n\"Morozovella formosa\" \u2020\n\"Morozovella gracilis\" \u2020\n\"Morozovella hungarica\" \u2020\n\"Morozovella kolchidica\" \u2020\n\"Morozovella lacerti\" \u2020\n\"Morozovella lensiformis\" \u2020\n\"Morozovella marginodentata\" \u2020\n\"Morozovella occlusa\" \u2020\n\"Morozovella parva\" \u2020\n\"Morozovella pasionensis\" \u2020\n\"Morozovella simulatilis\" \u2020\n\"Morozovella spinulosa\" \u2020\n\"Morozovella subbotinae\" \u2020\n\"Morozovella velascoensis\" \u2020"}
{"id": "27514", "revid": "336", "url": "https://eu.wikipedia.org/wiki?curid=27514", "title": "Muricoglobigerina", "text": " Globorotalioidea superfamaliako generoetako bat da. Familiako ezaugarriak ditu eta gainera honako hauek:\nPaleozenotik Eozenora bizi izan ziren sakonera eskaseko uretan. Euren kokapen geografikoa ur hotzetan dago."}
{"id": "27515", "revid": "336", "url": "https://eu.wikipedia.org/wiki?curid=27515", "title": "Globigerinita", "text": "Globigerinita Globorotalioidea superfamaliako generoetako bat da. Familiako ezaugarriak ditu eta gainera honako hauek:\nMiozenoan bizi izan ziren."}
{"id": "27516", "revid": "336", "url": "https://eu.wikipedia.org/wiki?curid=27516", "title": "Pulleniatina", "text": "Pulleniatina Globorotalioidea superfamaliako generoetako bat da. Familiako ezaugarriak ditu eta gainera honako hauek:\nMiozenotik Holozenora bizi izan ziren."}
{"id": "27517", "revid": "336", "url": "https://eu.wikipedia.org/wiki?curid=27517", "title": "Candeina", "text": "Candeina Globorotalioidea superfamaliako generoetako bat da. Familiako ezaugarriak ditu eta gainera honako hauek:\nMiozenotik Holozenora bizi izan ziren."}
{"id": "27531", "revid": "336", "url": "https://eu.wikipedia.org/wiki?curid=27531", "title": "Catapsydrax", "text": "Catapsydrax Globorotalioidea superfamaliako generoetako bat da. Familiako ezaugarriak ditu eta gainera honako hauek:\nEozenotik Miozenora bizi izan ziren."}
{"id": "27532", "revid": "336", "url": "https://eu.wikipedia.org/wiki?curid=27532", "title": "Guembelitrioides", "text": "Guembelitrioides Globorotalioidea superfamaliako generoetako bat da. Familiako ezaugarriak ditu eta gainera honako hauek:\nEozenoaan bizi izan ziren."}
{"id": "27533", "revid": "336", "url": "https://eu.wikipedia.org/wiki?curid=27533", "title": "Globoquadrina", "text": "Globoquadrina Globorotalioidea superfamaliako generoetako bat da. Familiako ezaugarriak ditu eta gainera honako hauek:\nMiozenoan bizi izan ziren."}
{"id": "27534", "revid": "336", "url": "https://eu.wikipedia.org/wiki?curid=27534", "title": "Protentella", "text": "Protentella Globorotalioidea superfamaliako generoetako bat da. Familiako ezaugarriak ditu eta gainera honako hauek:\nMiozenoan bizi izan ziren."}
{"id": "27535", "revid": "336", "url": "https://eu.wikipedia.org/wiki?curid=27535", "title": "Subbotina", "text": "Subbotina Globorotalioidea superfamaliako generoetako bat da. Familiako ezaugarriak ditu eta gainera honako hauek:\nPaleozenotik Oligozenora bizi izan ziren. Sakonera ertainean bizi ziren."}
{"id": "27547", "revid": "336", "url": "https://eu.wikipedia.org/wiki?curid=27547", "title": "Hantkeninoidea", "text": "Hantkeninoidea foraminifero superfamilia bat da, Globigerinina azpiordenekoa eta beraz planktonikoa.\nOskol planoespirala edo kiribildu biseriatua dute, ganbera globulotsuak edo luzexkak, irekidura ekuatorial sinplea edo anitza eta bigarren mailako irekidurak izan ditzakete.\nHainbat genero daude, horietatik garrantzitsuenak hauek direlarik:"}
{"id": "27552", "revid": "336", "url": "https://eu.wikipedia.org/wiki?curid=27552", "title": "Globigerinoidea", "text": "Globigerinoidea foraminifero superfamilia bat da, Globigerinina azpiordenekoa eta beraz planktonikoa.\nOskol trokoespirala dute eta azkeneko ganberak besarkatzen egon daitezke. Paretek zulaketa ugari izan ditzakete gehienetan txikiak. Gainazala arantzaz betea egon daiteke. Irekidura barnemarginala, intraunbilikala, unibilikal-extraunbilikala edo ekuatoriala izan dezakete. Bigarren mailako irekidura handiak dituezte espezi batzuetan.\nEozenotik gaur egun arte aurkitu daitezke.\nHainbat genero daude, horietatik garrantzitsuenak hauek direlarik:"}
{"id": "27564", "revid": "336", "url": "https://eu.wikipedia.org/wiki?curid=27564", "title": "Globanomalina", "text": "Globanomalina Hantkeninoidea superfamiliako generoetako bat da. Familiako ezaugarriak ditu eta gainera honako hauek:\nPaleozenotik Miozenora bizi izan ziren. Sakonera ertainetan bizi ziren, edo baita ere lehenengo metrotan."}
{"id": "27566", "revid": "336", "url": "https://eu.wikipedia.org/wiki?curid=27566", "title": "Pseudohastigerina", "text": "Pseudohastigerina Hantkeninoidea superfamaliako generoetako bat da. Familiako ezaugarriak ditu eta gainera honako hauek:\nPaleozenotik Miozenora bizi izan ziren."}
{"id": "27578", "revid": "336", "url": "https://eu.wikipedia.org/wiki?curid=27578", "title": "Hastigerinella", "text": "Hastigerinella Hantkeninoidea superfamaliako generoetako bat da. Familiako ezaugarriak ditu eta gainera honako hauek:\nEozenoan bizi izan ziren."}
{"id": "27580", "revid": "336", "url": "https://eu.wikipedia.org/wiki?curid=27580", "title": "Cribrohantkenina", "text": "Cribrohantkenina Hantkeninoidea superfamaliako generoetako bat da. Familiako ezaugarriak ditu eta gainera honako hauek:\nEozenoan bizi izan ziren."}
{"id": "27581", "revid": "336", "url": "https://eu.wikipedia.org/wiki?curid=27581", "title": "Hantkenina", "text": "Hantkenina Hantkeninoidea superfamaliako generoetako bat da. Familiako ezaugarriak ditu eta gainera honako hauek:\nEozenoan bizi izan ziren eta euren desagerpenak Priaboniar garaiaren bukaera ere suposatzen du, Eozenoko azkena.."}
{"id": "27582", "revid": "336", "url": "https://eu.wikipedia.org/wiki?curid=27582", "title": "Globigerina", "text": "Globigerina Globigerinoidea superfamaliako generoetako bat da. Familiako ezaugarriak ditu eta gainera honako hauek:\nEozenotik gaur egun arte bizi izan dira"}
{"id": "27583", "revid": "336", "url": "https://eu.wikipedia.org/wiki?curid=27583", "title": "Globigerinoides", "text": "Globigerinoides Globigerinoidea superfamaliako generoetako bat da. Familiako ezaugarriak ditu eta gainera honako hauek:\nOligozenotik gaur egun arte bizi izan dira"}
{"id": "27584", "revid": "336", "url": "https://eu.wikipedia.org/wiki?curid=27584", "title": "Sphaeroidinella", "text": "Sphaeroidinella Globigerinoidea superfamaliako generoetako bat da. Familiako ezaugarriak ditu eta gainera honako hauek:\nMiozenotik gaur egun arte bizi izan dira"}
{"id": "27585", "revid": "336", "url": "https://eu.wikipedia.org/wiki?curid=27585", "title": "Turborotalita", "text": "Turborotalita Globigerinoidea superfamaliako generoetako bat da. Familiako ezaugarriak ditu eta gainera honako hauek:\nMiozenotik gaur egun arte bizi izan dira"}
{"id": "27586", "revid": "336", "url": "https://eu.wikipedia.org/wiki?curid=27586", "title": "Globigerinatheka", "text": "Globigerinatheka Globigerinoidea superfamaliako generoetako bat da. Familiako ezaugarriak ditu eta gainera honako hauek:\nEozenoan bizi izan ziren.\nEspezieak.\nHonako espezie hauek deskribatu dira:\nBeste espezie hauek gertuko generotan birsailkatuak izan dira:"}
{"id": "27587", "revid": "336", "url": "https://eu.wikipedia.org/wiki?curid=27587", "title": "Porticulasphaera", "text": "Porticulasphaera Globigerinoidea superfamaliako generoetako bat da. Familiako ezaugarriak ditu eta gainera honako hauek:\nEozenoan bizi izan ziren."}
{"id": "27588", "revid": "336", "url": "https://eu.wikipedia.org/wiki?curid=27588", "title": "Orbulina", "text": "Orbulina Globigerinoidea superfamaliako generoetako bat da. Familiako ezaugarriak ditu eta gainera honako hauek:\nMiozenotik gaur egun arte bizi izan dira itsaso tropikal eta azpitropikaletan."}
{"id": "27589", "revid": "336", "url": "https://eu.wikipedia.org/wiki?curid=27589", "title": "Globigerinella", "text": "Globigerinella Globigerinoidea superfamaliako generoetako bat da. Familiako ezaugarriak ditu eta gainera honako hauek:\nOligozenotik gaur egun arte bizi izan dira itsaso epel eta tropikaletan."}
{"id": "27590", "revid": "336", "url": "https://eu.wikipedia.org/wiki?curid=27590", "title": "Hastigerina", "text": "Hastigerina Globigerinoidea superfamaliako generoetako bat da. Familiako ezaugarriak ditu eta gainera honako hauek:\nMiozenotik gaur egun arte bizi izan dira"}
{"id": "27591", "revid": "100292", "url": "https://eu.wikipedia.org/wiki?curid=27591", "title": "K-T muga", "text": "Gaur egun K-Pg muga (Kretazeo-Paleogeno muga) terminoa erabiltzen bada ere, K-T muga (batzuetan KT edo K/T) geologian Kretazeotik Tertziariora igarotzen denean dagoen geruza fina da. Orain dela 65,5 Ma sortu zen. Izena Kretazeo eta Tertziariotik dator. Muga honek Mesozoikoaren bukaera eta Zenozoikoaren hasiera markatzen du eta oso loturik dago Kretazeo-Tertziario desagerpen masiboarekin. Mundu osoan barreiatua dago eta Euskal Herrian oso adibide onak daude, bereziki Deba eta Zumaia arteko marearteko zabalgunean.\nSorreraren inguruko teoriak.\nAlvarezen hipotesia: Meteorito talka.\n1980an Nobel Saria irabazi zuen Luis Walter Alvarez fisikariak, bere semea den Walter Alvarez eta Frank Asaro eta Helen Michelsek osaturiko taldeak Kretazeo-Tertziario mugan zeuden geruzak mundu osoan zehar barreiatzen ziren sedimentu finak zirela ikusi zuten. Hauetan aurki zitekeen iridio kontzentrazioa oso handia da, gutxienez 30 bat aldiz handiagoa baina 130 aldiz handiagoa ere izan daiteke. Datu hauek, besteak beste, Gubbion (Italia), Caravacan (Murtzia), Agosten (Alikante) eta Zumaian lortu zituzten, foraminifero planktonikoen suntsipenarekin batera. Iridioa oso arraroa da lurrazalean, siderofilo bat baita eta beraz Nukleoan aurki daiteke burdinarekin batera diferentziazio planetarioa gertatu zenean. Iridioa hala ere ohikoa da asteroide eta kometatan eta beraz, Alvarezek asteroide batek lurra kolpatu eta K-T muga sortu zela proposatu zuen. Aurretik ere egon ziren espekulazioak inpaktu baten inguruan, baina lehenengo aldia zen ebidentzia bat aurkitzen zela.\nKalkulatu zutenaren arabera, talka arma nuklear guztien leherketa baino hamar mila aldiz indartsuagoa izan omen zen. Meteoritoak 10 kilometroko diametroa neurtzen zuen eta 36.000km/h abiadurarekin talka egin zuen Lurraren kontra.\nAsteroide honen inpaktua, Yucatan penintsulako lurrazalean zein itsasoan gertatu zen eta inpaktu bortitzaren ondorioz, supertsunamiak erabat suntsitu zuen kostaldeko habitata, bertan aurkitutako geruzen sedimentu kaotikoan ikusten den bezala. Lurraren atmosferak oxigeno gehiago zuenez gaur egungoak baino, inpaktua gertatu zenean sute handiak sortu omen ziren planetan zehar, behin-behineko berotegi efektua sortu zelarik. Honek organismo askorekin amaitu zuen. Suteak zirela eta troposferaren tenperatura zein ozeanoena eta kontinenteena igo egin zen: aldaketa termiko honen froga K/T mugaren errautsetan topa daiteke.\nAtmosferako oxigeno zatirik handiena \u201cagortu\u201d egin zen CO bihurtuz. Era berean hauts gehiago bidali zen airera eta honek eguzkiaren erradiazioak xurgatu zituen. Ondorioz, izaki fotosintetikoek ezin izan zuten fotosintesia egin, eta izaki maskordunen oskolak disolbatu zirenez, desagertu egin ziren. Gainera, suteetan erretako landaretzak CO kantitatea areagotu zuen atmosferan, eta honek planeta osoan euri azidoa eragin zuen. \nZientzialari batzuen ustez, talka honetaz gain, beste batzuk gertatu ziren. Alegia, iridio kontzentrazioa handiegia dela meteorito bakar baten talkak eragiteko, eta honenbestez, K/T mugan meteorito bat baino gehiago erori zirela pentsatzen dute, edo bulkanismo handi batekin batera gertatu zela.\nFrogak\n-\"Iridioa\": lehenago aipatu bezala, oso kantitate handitan KT mugan.\n-1991.urtean Mexikoko golkoan, Yucatan penintsulako itsas plataforman hain zuzen ere, \"krater\" bat aurkitu zen Chicxuluben. Bere diametroa 180 kilometrokoa zen eta 65 m.u. adina zuen.\n-\"Hautsitako kuartzo zatiak (shocked quartz)\" aurkitu dira mundo osoan zehar (adb. Zumaian eta Bidarten). Kuartzoa hausteko presio handiko txoke uhinak behar dira, hau da, inpaktu gogor baten ondorioz soilik sortzen dira.\n-\"Esferula nikeliferoak/tektitak\": beira zati txikiak dira, eta airera bat-batean jaurtitzean hoztutako arroka urtu tantak dira.\n-\"Estishovita\": K/T mugaren geruzan agertzen da. Silikato arraro eta dentsoa, bat-bateko presio handitan sortzen da eta asteroide baten inpaktuarekin erlazionatzen da.\nBulkanismoaren teoria.\nTeoria hau gradualista da, eta ez katastrofista, meteoritoen teoria bezala. Hau da, piskanaka gertatu zen fenomeno bat dela esaten du teoria honek.\nBulkanismoari buruz hitz egitean, Indiako Dekan lautada aipatu beharra dago, Indiako hego-mendebaldean kokatzen den eskualdea, alegia. Lautada honetan, 1300km karratu azalerako laba aurkitu da. Bi arrazoi aipatzen dira: alde batetik, Mesozoikoan zehar India Laurasiaruntz joatean, puntu bero baten gainetik pasatu zen eta horrek bulkanismoa eragin zuen. Bestalde, eta batez ere, talka horrek sortutako 400 kilometroko faila batetik laba ateratzen egon zen hilabetez. Bi eragile hauen ondorioz, oso bulkanismo handia egon zen zonalde horretan, Kretazeo erdialdetik Zenozoikora arte.\nDekan lautadako zein Brasilgo bulkanismo aktibitate handia zela eta atmosferara gero eta errauts gehiago jaurtitzen zen, eta honekin batera atmosferan zegoen CO2ren kontzentrazioa areagotu zen. Ondorioz, Lurreko tenperaturak jaitsi eta hozketa globala gertatu zen. Gainera, atmosfera kutsatu eta azido sulfurikoa zein beste gas toxikoen kontzentrazioa handitu zen; hau zela eta, euri azidoa gertatu zen. Eguzkitik iristen zen erradiazioak ez zuen atmosfera zeharkatzen. Beraz, lurra ilundu egin zen, fotosintesia egiten zuten izaki bizidunak asko murriztu ziren eta hauekin batera elikagai katea erabat apurtu. Itsasoetan ere karbonatoen krisia gertatu zen: CO2ren kontzentrazio handia zela medio, karbonatoa ez zen hauspeatzen eta uraren azidotasun handiak bultzatuta planktona murriztu zen. Aldaketa honen ondorioak itsasoko ekosistemek pairatu zituzten.\nFrogak:\nSupernoba.\nHipotesia bitxienetarikoa da. Honen arabera, lurretik gertu zegoen supernoba batek sortutako erradiazioak, Lurreko tenperaturaren igoera ekarri zuen; planetako organismo urtar zein lurtarrei eragin zielarik eremu fotikoetan (eguzkiaren argia iristen den lekuetan)."}
{"id": "27592", "revid": "336", "url": "https://eu.wikipedia.org/wiki?curid=27592", "title": "Foraminifera", "text": ""}
{"id": "27593", "revid": "119347", "url": "https://eu.wikipedia.org/wiki?curid=27593", "title": "Foraminifero", "text": "Foraminiferoak protista zelulabakarrak dira. Ameba, erradiolario eta heziozoarioek bezala pseudopodoak dituzte. Bere tamaina dela eta, kosmopolitak direlako eta azkar eboluzionatzen dutelako mikropaleontologian oso erabiliak dira. Foraminifero planktonikoek segida bioestratigrafikoak izendatzeko balio dute eta bentonikoek berreraikuntza paleoanbientalerako.\nMorfologia.\nEsan bezala foraminiferoek pseudopodoak dituzte. Hauek errtikulopodo edo errizopodo motakoak dira, hau da, finak dira eta itxura adarkatua dute. Bere protoplasma oskol batez babestua dago. Oskol hau hasieran organikoa izaten da biana beranduago mineralez babesten da. Mineral hauek nolakoak diren foraminiferoak sailkatzen baimentzen du. Batzuek oskol aragonitikoa dute, beste batzuk kaltzitikoa eta azkenik badira aurkitzen dituzten partikulak itsasten dituztenak (aglutinakorrak).\nForaminiferoen oskola ganbaraz osatua dago. Ganbara hauek zuloak dituzte pseudopodoak atera daitezen. Ganbara bat baino gehiago dagoenean (gehienetan) hauen artean pareta zeharkatzen duten zuloak daude. Zulo hauei foramen izena ematen zaio. Foraminifero fosilak oskolaren formaz sailkatzen direnez hau ezagutzea bereziki garrantzitusa da eta askotan ez zaio arretarik jartzen biologiari berari.\nBiologia.\nForaminiferoetan zitoplasma bi zatitan banatzen da: ektoplasma eta endoplasma. Izenak dioen bezala endoplasma barnekaldean egoten da eta ektoplasma kanpokalderantz isurtzen da. Isurketa hau pseudopodoen bidez egiten da oskolak dituen zuloetatik. Zulorik ez badute orduan irekidura nagusitik agertzen dira aho baten moduan.\nElikadura.\nOrokorrean foraminifero gehienek diatomeak, zoosporak, dinoflagelatuak, krisofitak, kopepodoen larbak eta algak jaten dituzte. Bakterioak eta bestelako partikula organikoak ere jaten dituzte. Askok modu sinbiontean izaki fotosintetikoak dituzte, adibidez dinoflagelatuak. Janaria pseudopodoek hartzen dute eta ondoren barrura sartu eta endoplasman uzten dute.\nForaminiferoen bizi eredua oso aldakorra denez bakoitza bere lekuan bizi da. Horrela belarjaleak direnak zona fotikoan bizi dira eta beraz kostaldean bizi dira gehiago. Detritiboroak eta bakteriofagoak eutrofizazioa eman den lekuetan bizi dira. Haragijaleak eta parasitoak ez dira oso arruntak baina beste leku batzuetan bizi dira.\nForaminifero planktonikoak gehienbat oportunistak dira eta edozein partikula organiko irentsi dezakete. Askotan fitoplankton asko dagoen lekuetan bizi dira.\nMugimendua.\nGaur egun bizi diren foraminifero espezie gehienak bentonikoak dira. Hauetariko batzuk, beraz, lurrera lotuta bizi dira. Bentoniko askeak direnak pseudopodoen kontrakzio koordinatuaz mugitzen dira. Batzuek pseudopodoak ibiltzeko erabiltzen dituzte.\nPlanktonikoak direnak ez dira gai euren kasa mugitzeko, eta beraz korronteak erabili behar dituzte. Hala ere gorantz edo beherantz mugitu daitezek estrategia ezberdinak erabilita (orokorrean dentsitatea aldatzen duen edozein).\nBirsorkuntza.\nForaminiferoen birsorkuntza urtean behin, ilargiro edo ilargi erdiro izan daiteke. Bi modu dituzte birsortzeko: sexuala eta asexuala (gamogonia eta eskizogonia). Askotan bata eta bestea txandakatzen dira. Hala ere kondizioak txarrak direnean fase sexuala ez da gertatzen eta ondorengo guztiak klonak izango dira.\nOskola.\nSorrera.\nOskolaren sorrerako bi modu daude. Batean jarraian sortzen da oskola eta bestean noizbehinka. Jarraian sortzen denean oskolek ez dituzte ganbera bereiztuak, baina noizbehinka egiten denean ganbara hauek bereizten dira. Oskola sortzeko Golgiren aparatuak hartzen du parte pseudopodoekin batera. Golgiren aparatuak beharrezkoak diren proteinak isurtzen ditu. Proteina hauek biomineralizazioa sortzen dute aurretik aipatutako bi modu posibleetan. Oskolaren forma pseudopodoen disposizioak eta luzerak zehazten du.\nForaminifero batzuetan ganbara berri bat sortzean organismo osoak jasotzen du oskol berri bat, baina aurrekoa desagertarazi gabe. Honek \"egitura lamelarra\" deritzona sortzen du.\nForma.\nForaminiferoen oskolaren formak oso ugariak dira eta orokorrean esanahi ekologikoa dute.\nUnilokularrak.\nItxura unilokularra duten foraminiferoek hazkuntza jarraia dute. Mota ezberdinak ikus daitezke, baita kiribilduak ere. Kiribilduen artean planiespiralak eta trokoespiralak aurkitu daitezke.\nMultilokularrak.\nGanbara ezberdinak elkartuz sortzen dira. Hauek serieak sortuz egin daitezke eta orduan mota ezberdinak egongo dira, serie bakoitzean dauden ganbaren arabera: uniseriatuak, biseriatuak, triseriatuaak...\nGanbara ezberdinak kiribilduz elkartzen badira hiru mota aurkituko ditugu:\nGainera hauek guztiak ebolutoak edo inbolutoak izan daitezke kiribiltze moduaren arabera. Inbolutoak izango dira azkeneko ganbarak aurrekoak besarkatzen baditu.\nGanbarak lotzeko beste moduak ere badira. Miloilidoetan, adibidez, ganbarak kiribiltzen dira baina zenbaki zehatz bat egongo da bira bakoitzean. Beste batzuk, orbitolinak bezala zirkulu kontzentrikoak egiten hazten dira.\nKonposaketa.\nLehen esan bezala mota ezberdinak daude:\nOrganikoak.\nSinpleenak dira eta badirudi zaharrenak ere direla. Hala ere euren konposaketa ez da oso ondo ezagutzen. Autore batuzen arabera kitina edo keratina izan daiteke, beste batzuek proteina polisakarido bat dela diote. Ektoplasma eta endoplasma bereizteko geruzatxo organiko bat dago.\nAglutinakorrak.\nKanpoaldean aurkitzen dituzten materialak bildu eta elkartzen dituzte. Zementua zelulak berak isurtzen du. Aurkitu daitezkeen osagaiak, beraz, anitzak dira. Batzuek kuartzoa bakarrik erabiltzen dute, beste batzuek moluskoen zatiak, mikak, magnetita, granateak, diatomeak, kokolitoak, beste foraminifero batzuk edo hainbat partikula izan ahal dituzte. Hauek jartzeko modua irregularra edo erregularra izan daiteke.\nKaltzitikoak.\nKaltzitak oskola eraikitzen duenean zelulak berak isurtzen du. Hiru motakoak egon daitezke:\nAragonitozkoak.\nHainbat foraminiferoren oskolak, batez ere hialinoak direnenak, aragonitoz osatuak daude. Hala ere aragonitoa ez da oso egonkorra eta kaltzitan eraldatu daiteke.\nSilizezkoak.\nHauek urriak dira, baina ez da oso ziurra nola sortzen den. Batuzek eurek jariatzen dutela uste da, beste batzuek kanpotik jasotzen duten bitartean.\nSailkapena.\nSailkatzeko hainbat metodo proposatu badira ere gaur egun ere arazo handiak daude horretarako. Onartuen dagoen sailkapenean Foraminiferoak \"orden\" bat kontsideratzen dira eta 12 azpiorden daude 74 superfamiliekin. Hala ere autoreen arabera hauek aldatzen dira.\n12 azpiordenetan sailkapena honako hau da:\nPaleontologia.\nGarrantzia paleontologian.\nForaminiferoak oso erabiliak dira paleontologian eta batez ere mikropaleontologian fosil gidari baten ezaugarri guztiak betetzen dituztelako: ugariak dira, kosmopolitak dira eta azkar eboluzionatzen dute.\nHau dela eta bioestratigrafian eta paleoekologian oso erabiliak dira. Lehenengoan fosil gidari izanda urrun dauden harri gorputzak korrelazionatzea baimentzen dutelako. Gainera fenomeno oso laburren data zehatzak ematen dituzte, askotan isotopoekin egiten diren metodoek baino zehaztasun handiagoa lortzen.\nPaleoekologiari dagokionez, foraminifero bakoitzak duen habitat ezberdinari erreparatuz hauek bizi zitezkeen esparrua nolakoa zen jakin daiteke: sakonera, gazitasuna, tenperatura, kondizio organikoak. Geroz eta gehiagotan erabiltzen dira antzinako ingurune ekologikoen inguruan gehiago jakiteko eta kasu batzuetan kutsadura gertatu aurretiko egoerara itzultzeko.\nTafonomia.\nTafonomiari dagokionez oso izaera ezberdina erakusten dute. Horrela bentonikoak direnak gehiago kontserbatzen dira planktonikoak direnak baino eta sedimenturen barnean bizi direnak are eta gehiago.\nForaminifero planktonikoak hiltzean beherantz doaz eta kaltzitaren disoluzio esparrua pasatzerakoan ez dira kontserbatzen. Lerro hau 4.000 eta 5.000 metroko sakoneren artean kokatzen da. Era berean hiltzean denbora luzea behar dute hondo ozeanikora heltzeko. Espezie bakoitzaren tamainaren arabera 3tik 12 egunera behar izaten dute eta denbora honetan korronteek urrunera garraiatu ahal dituzte. Hau dela eta kontu handiz ikertu behar dira foraminifero planktonikoak.\nFosilizazioa.\nFosilizazioa ematen denan hainbatek ez dute fasea pasatzen eta deuseztuak izaten dira. Hala ere fosil bilakatzen direnek informazio handia ematen dute, \u03b418O/\u03b416O proportzioa ematen dutelako et honekin klima ezagutu ahal delako.\nErabilera ikerketa geologikoetan.\n2018an UEUk antolatzen duen Txiotesia lehiaketa irabazleak (Naima El Beni) sei txiotan azaldu zuen \"Ipar Atlantikoan eta Artikoan iraganeko itsas-hondoko korronteen tenperaturaren azterketa foraminifero bentonikoak erabiliz\" izenburuko tesia. Gaur egun, foraminiferoen inguruko doktorego-ikerketak egiten ari da Troms\u00f8ko Unibertsitatean."}
{"id": "27595", "revid": "96586", "url": "https://eu.wikipedia.org/wiki?curid=27595", "title": "Mark Twain", "text": "Samuel Langhorne Clemens \u00abMark Twain\u00bb ezizenaz ezaguna (Florida, Missouri, AEB, 1835eko azaroaren 30a - Redding, Connecticut, 1910eko apirilaren 21a), jatorri eskoziarreko idazle estatubatuar ospetsua izan zen. AEBko umoregilerik nagusitzat jo izan dute, eta William Faulknerek esan zuen Ameriketako idazlerik handienetakoa zela ingelesez idatzitako literaturan. Ospe handiko lanak idatzi zituen, \"A Connecticut Yankee in King Arthur's Court\" (1889) eta \"Pudd'nhead Wilson\" (1894), esaterako, eta \"The Gilded Age: A Tale of Today\" (1873) Charles Dudley Warnerrekin batera, baina bere lanik ezagunenak \"Tom Sawyer-en abenturak\" eta \"Huckleberry Finn-en abenturak\" dira; azken horri, maiz, \"Ameriketako nobela handia\" deitu izan zaio. Batez ere, eleberriak idatzi zituen.\nTwain Hannibalen (Missouri) hazi zen, geroago \"Tom Sawyer\" eta \"Huckleberry Finn-en\" eszenatokia izan zena. Inprimategi batean, ikasketak egin zituen, eta, ondoren, tipografia lanetan aritu zen, Orion Clemens bere anaia nagusiaren egunkarian artikuluak idazten lagunduz. Geroago, Mississippi ibaian, ibai-ontzien pilotu izan zen mendebaldera joan aurretik, Nevadan Orion anaiarekin bat egiteko. Umorez aipatu zuen meatzaritzan izan zuen arrakastarik eza, eta Virginia City \"Territorial Enterprise\"rako kazetaritzara jo zuen. Bere umorezko \"The Celebrated Jumping Frog of Calaveras County\" ipuina 1865ean argitaratu zen, Kaliforniako Angels Camp-eko Angels Hotelean entzun zuen istorio batean oinarrituta, non meatzari gisa denbora pixka bat eman baitzuen. Istorio laburrak arreta piztu zuen nazioartean, eta frantsesera ere itzuli zuten. Bere adimenak eta satirak, prosan eta hizkeran, kritikarien eta kideen laudorioak irabazi zituen, eta presidente, artista, industrialari eta Europako erregeen laguna izan zen. Hasieran, amerikar inperialista sutsua izan bazen ere (Hawaiiko uharteetan amerikar interesen alde gogor hitz egin zuen), gero, Amerikako Liga Antiinperialistako presidenteorde izan zen 1901etik 1910ean hil zen arte, Filipinetako eta Amerikako Gerraren aurka gogor agertuz.\nTwainek diru asko irabazi zuen bere idazkera eta hitzaldietatik, baina zatirik handiena galdu zuten enpresetan inbertitu zuen, hala nola Paige Compositorean bere konplexutasunagatik eta zehaztasun gabeziagatik huts egin zuen tipografia mekaniko batean. Atzerapauso finantzario horien harira, porrot-aitorpena aurkeztu zuen, baina, denborarekin, bere finantza arazoak gainditu zituen Henry Huttleston Rogers Standard Oil-eko zuzendariaren laguntzarekin. Azkenean, bere hartzekodun guztiei ordaindu zien osorik, nahiz eta porrotaren adierazpenak ez zuen horretara behartzen.\nTwain Halley kometaren agerpena eta gutxira jaio zen, eta \"harekin aterako zela\" iragarri ere zuen, eta kometa Lurretik hurbilen egon eta hurrengo egunean hil zen.\nBiografia.\nSamuel Langhorn Clemens izenarekin jaio zen Floridan Mark Twain, 1835eko azaroaren 30ean, Halley kometa pasatu zen unean. Gurasoak hara joanak ziren, denda baten, etxalde baten eta 20 bat esklabo beltzen jabe zen John osaba aberatsaren ondora. Samuelek 4 urte besterik ez zituenean, sendi osoa inguruan zegoen Hannibalera lekualdatu zen, Mississippi ertzera, eta hantxe hasi zituen ikasketak. Hannibal izango zen \"Tom Sawyer-ren abenturak\" eta \"Huckleberry Finn-en abenturak\" eleberrietan agertuko zen irudimenezko \"San Petersburgo\" herriaren oinarri. Garai hartan, Missouri estatu esklabista zen, eta gai hori maiz agertuko da bere idatzietan. 1847ko martxoan, Samuelek 12 urte zituenean, pneumoniak jota aita hil zen. Ikasketak hortxe amaitu behar izan zituen eta, hurrengo urtean, inprenta batean hasi zen ikasle, gerora, tipografo izatera iritsiko zelarik. \n1851n, bidaia istorio laburrak argitaratzen hasi zen anaia zaharragoa zen Orionen \"Journal de Muscatine\" zelakoan. Anaia honekin hasiko ditu hainbat abentura, diru aise irabazi nahian. San Luis, Cincinnati, New York, Filadelfia eta beste hiri batzuetako inprentetan aritu zen lanean.\nKeoku-n, Aiowan ibai-gidaria izateko ikasi, eta 1861 arte horrelako lanetan ibili zen Mississipi ibaian,\nBizi izandako eskarmentu honetatik hartu zuen ezizena. \nGerra zibilak ibaiko trafikoa eten egin zuen.Sezesio gerran soldadu izan zen Konfederazioaren alde. Ondoren, egurrarekin negoziatu zuen eta Nevadako zilar meategi batean ere bai. Azken leku honetan, 1862an, hasi zen Virginiako \"Territorial Enterprise\"entzat kazetari lanetan.\nHurrengo urtean, \"Mark Twain\" ezizena hasi zen erabiltzen. Ibai-nabigazioan erabilitako kontzeptua zen, ontziaren zingo edo kalatua ezagutzeaz gain, zundaz ibaiaren sakoneraren neurketa egitea ezinbestekoa da.\n Konprobaketa egiten zenean itsastarrak \u201cMark Twain\u201d esaera erabiltzen zuen, hark bi besabeteko sakonera zuela adierazteko, \"safe water\" edo \"sakonera nahikoa\" lurrunontzientzat, itsasketa segurua zela esan nahi zuen. Esaera tipiko hau bereganatu zuen eta beltzen kantuetan ere agertzen zen.\nUrte zoriontsuak.\n1870ean, Olivia Langdonekin ezkondu zen. Livy -horrela deitzen zion Twainek- esklaboei alde egiten laguntzen ibilitako progresista aberats baten alaba zen. Bere bizitzako alde zoriontsuena eta emankorrena.\nTwainek bidaia liburuak idazten jarraitu zuen, \"A tramp abroad\" (1880), \"Bizitza Mississippin\" (1883)... Haurtzaroari eta gaztaroari buruzko gogoeta ageri dira horietan.\nHondamena eta heriotza.\nLinotipia berri batean inbertitu zuen, Paige linotipia, eta erabateko porrotera eraman zuen 1893an. Hitzaldiak emanez AEBn eta mundu guztian zehar, nola edo hala, lortu zuen zenbaki gorriak uxatzea. 1897an, \"Following the Equator\" idatzi zuen eta, garai hartan, Ulysses S. Grant presidentea memoriak editatzeko prest jarri zituen. Porrot ekonomikoarekin batera, zorigaitzak hartu zuen sendia. Meningitisak eraman zuen Susy, alaba zaharrena; Livy emaztea ezgaitua geratu zen eta, deskuido batean, beste seme bat hil zitzaion. Behar ekonomikoei ihes egin ezinik, idazlea ezkortasunean murgildu zen, bera ere konturatu zen idazten zuena argitaraezina zela garai hartan; horregatik utzi zuen ondo lotuta, bera hil eta gero editatzeko agindua. Livy eta biek bidaia nekagarri bat egin zuten Hegoafrika, Kalkuta, Australia eta Zeelanda Berrian zehar, hitzaldiak emanez. Azkenean, New Yorken geratu ziren bizitzen. 1904an, emaztea Florentzian hil zen eta, sei urte geroago, alaba hil zitzaion bat-batean. Gorabehera guzti horien ondoren, ezin izan zen errekuperatu eta, handik lau hilabetera, 1910eko apirilaren 21ean, hilko zen Reddingen, Connecticuten.\nAlaba bakarra geratzen zitzaion, jada. Halley kometa berriro pasatzear zegoela jakin zuenean, Mark Twainek bere heriotzaren data izango zela esan omen zion alabari. Egun bakarreko diferentziarekin asmatu zuen Twainek bere heriotza eguna.\nMundu osoan izan zen ospetsua eta, 1907an, Oxfordeko unibertsitateak (Erresuma Batua) honoris causa doktoratu zuen.\nLan literarioa.\nHaur literaturako egile ezaguna da Mark Twain, batez ere \"Huckleberry Finn-en abenturak\" eta \"Tom Sawyer-en abenturak\" liburuengatik. Hala ere, bere lan oparoa da, fikziozkoak ez diren lanak ere idatzi izan ditu.\nArrakasta \"The Innocents Abroad\" (1869) liburuarekin lortu zuen lehen aldiz. Lur Santutik eta Europatik bidaiatu ondoren egindako erreportajea da. Hasieran prentsako kronikak idazten zituen, Alta California egunkariarentzat. Bere bibliografia gehiena ezaguna ez den arren, lan hau idazlea bizirik zegoela gehien saldutako liburua da. 1867. urtean New Yorketik Lurralde Santura eginiko bidaiaren ibilaldira gerturarazten digun liburua da. Europa zeharkatzen du, Paris\u201a Milan\u201a Venezia\u201a Florentzia\u201a Erroma eta Atenas ezagutarazten. Agian antolaturiko bidaienen lehenetarikoa zen , Quaker City izeneko itsasontziaz.\n1870an ezkondu eta handik aurrera, bere lan literarioan, esperientzia pertsonalak baztertu eta fikzioa lantzen hasi zen. Bere bizitzaren aldi emankorrena izan zen, eta hogei urtea iraun zuen aldi horrek. Bere obraren bizitasun eta umorea bere bizitzaren zoriontasunaren isla da.\n1879an idatzi zuen istorio bat bere alabei kontatzeko: \"The Purloining of Principe Margarine\" zuen izenburua, eta Parisen eginiko egonaldi batean sortu zuen. Hilondoan argitaratutako azkena izan zen, 2001. urtean.\n1894.urtetik aurrera, gertaera zorigaiztoko batzuk bizi ondoren, bere idatziak ezkorragoak bihurtu ziren, bere bizitzako saminaren eta sufrimenduaren isla bezala: \"Pudd'nhead Wilson\"(1894), \"The Mysterious Stranger\" atalka idatzitako eleberria (1897-1908) eta hilondoan argitaratutako lana. (1916)\nObrak.\nIkuspegi orokorra.\nTwainek bertso arin eta umoretsuak idazten hasi zuen bere ibilbidea, baina gizateriaren hutsalkeria, hipokresia eta ekintza hiltzaileen kronista bihurtu zen. Karreraren erdialdean, umore aberatsa, narrazio sendoa eta kritika soziala uztartu zituen \"Huckleberry Finn\"en. Hizkera kolokiala erreproduzitzen maisua izan zen, eta amerikar gai eta hizkuntzaren gainean eraikitako literatura amerikar bereizgarria sortzen eta hedatzen lagundu zuen.\nBere lan asko alboratu egin dira zenbait arrazoirengatik. \"Huckleberry Finnen abenturak\" behin eta berriz alboratu izan dira Amerikako lizeoetan, batez ere, \"nigger\" hitza maiz erabiltzeagatik, XIX. mendean beltzentzat erabili ohi den iraina.\nTwainen lanen bibliografia osoa biltzea ia ezinezkoa da idatzi zituen pieza ugariengatik (askotan, egunkari ilunetan) eta hainbat izenorde erabili zituelako. Gainera, bere hitzaldi eta hitzaldien zati handi bat galdu egin da, edo ez dira grabatu; horrela, Twainen lanen bilketa etengabeko prozesu bat da. Ikertzaileek argitaratutako materiala berriki aurkitu zuten 1995ean eta 2015ean.\nHasierako kazetaritza eta bidaia-koadernoak.\nTwain Virginia Cityko \"Territorial Enterprise\" egunkarian idazten zuen, 1863an, Tom Fitch abokatua ezagutu zuenean, \"Virginia Daily Union\" egunkari lehiakidearen editorea eta \"Pazifikoko zilarrezko mingaineko hizlaria\" izenordez ezaguna. Fitchi aitortu zion bere \"lehen ikasgai errentagarria\" idatziz eman izana. Geroago, Twainek komentatu zuen: \u00abLehenengo hitzaldia ematen hasi nintzenean, eta nire lehen idatzietan, nire ideia bakarra ikusten eta entzuten nuen guztiaren kapital komiko egitea zen\u00bb. 1866an, Sandwich uharteei buruzko hitzaldia aurkeztu zion jendetza bati Washoe City-n, Nevadan. Ondoren, Fitchek esan zion:\nEgun horietan, Twain Sagebrush Eskolako idazle bilakatu zen; beranduago, bere kide ospetsuen gisa ezagutu zen. Bere lehen lan garrantzitsua \"The Celebrated Jumping Frog of Calaveras County\" izan zen, 1865eko azaroaren 18an \"New York Saturday Press\" aldizkarian argitaratua. Ospe handia hartu ondoren, \"Sacramento Union-ek\" bere bidaia-esperientziei buruzko eskutitzak idazteko enkargua egin zion. Lan horretarako egin zuen lehen bidaia Ajax baporean bidaiatzeA izan zen Sandwich uharteetara (Hawaii) egindako estreinako bidaian. Bitartean, egunkariari, argitaratzeko ziren gutunak bidaltzen zizkion, bere bizipenen kronika umorez idatzita. Gutun horiek \"San Frantzisko Alta Kalifornia\"ko egunkariarekin egindako lanaren sorrera izan zirela frogatu zen, zeinak Panamako istmotik zehar San Frantziskotik New Yorkera bidaiatzeko berriemaile izendatu zuen.\n1867ko ekainaren 8an, \"Quaker City\" aisia-ontzian itsasoratu zen bost hilabetez, eta, bidaia horren ondorioz, \"The Innocents Abroad\" edo \"The New Pilgrims' Progress\" argitaratu zen. 1872an, bere bigarren literatura-bidaia argitaratu zuen, \"Roughing It\", Missouritik Nevadara egindako bidaiaren, ondorengo Amerikako Mendebaldean izandako bizitzaren eta Hawaiira egindako bisitaren kontakizun gisa. Liburuak Amerikako eta Mendebaldeko gizartea satirizatzen du \"Innocents\"ek Europako eta Ekialde Hurbileko hainbat herrialderi kritika egiten zien modu berean. Bere hurrengo lana \"The Gilded Age: A Tale of Today\" izan zen, eleberria idazteko lehen saiakera. Charles Dudley Warner bizilagunarekin idatzitako liburua bere kolaborazio bakarra da.\nTwainen hurrengo lana Mississippi ibaian izandako esperientzietan oinarritu zen. \"Old Times on the Mississippi\" 1875ean \"Atlantic Monthly\" aldizkarian argitaratutako zirriborro sorta bat izan zen, erromantizismoarekin zuen desilusioa erakusten zuena. \"Old Times\", azkenean, \"Life of the Mississippi\"ren abiapuntu bilakatu zen.\n\"Tom Sawyer\" eta \"Huckleberry Finn\".\nTwainen hurrengo argitalpen nagusia \"Tom Sawyer-en abenturak\" izan zen, Hannibaleko gaztaroan oinarritzen dena. Txikitan, Twainen eredua izan zen \"Tom Sawyer\", John Briggs eta Will Bowen eskolakideen arrastoekin. Liburuak \"Huckleberry Finn-en abenturak\" ere aurkezten du bigarren mailako rol batean, Twainen haurtzaroko Tom Blankenship lagunean oinarrituta.\n\"The Prince and the Pauper-\"ek ez zuen hain harrera ona izan, gaur egun, zineman eta literaturan ohikoa den istorio bat izan arren. Liburuak fisikoki berdinak diren eta egun berean jaiotako bi mutilen istorioa kontatzen du, eta iruzkin sozial gisa jokatzen du printzea eta pobrea lekuz aldatzen direnean. Twainek \"Huckleberry Finn-en abenturak\" hasita zuen (osatzeko, etengabe, arazoak izan zituena), eta A \"Tramp Abroad\" bere bidaia-liburua osatu zuen, Europa erdialdean eta hegoaldean zehar egindako bidaiak deskribatzen dituena.\nTwainek argitaratutako hurrengo lan nagusia \"Huckleberry Finn-en abenturak\" izan zen, eta estatubatuar idazle aipagarri gisa berretsi zuen. Batzuek lehen eleberri amerikar handia izendatu izan dute, eta liburua derrigorrezko irakurketa bihurtu da Estatu Batuetako ikastetxe askotan. \"Huckleberry Finn,\" izan ere\",\" \"Tom Sawyerren\" adar bat zen, eta aurrekoa baino tonu serioagoa zuen. Laurehun orri eskuizkribatu ziren 1876aren erdialdean, \"Tom Sawyer\" argitaratu eta berehala. \"Huckleberry Finnen\" azken bosgarrenaren gainean, polemika handia dago. Batzuek diote Twainek \"nerbio-porrota\" bizi izan zuela, Leo Marx kritikariak dioenez. Ernest Hemingwayk, behin, hauxe esan zuen \"Huckleberry Finn-\"i buruz:\nHemingwayk saiakera berean ere idatzi zuen:\n\"Huckleberry Finn-en\" amaitutakoan, Twainek \"Life on the Mississippi\" idatzi zuen, eta horrek eragin handia izan omen zuen eleberrian. Bidaia-lanak Twainen oroitzapenak eta esperientzia berriak kontatzen ditu Mississippi ibaian 22 urtez kanpoan egon ostean. Bertan, \"Mark Twain\" zela itsasontzia ur seguruan zegoenean egindako deia ere azaltzen du, bi (twain) braza (12 oin edo 3,7 metro) sakonera adieraziz.\nMcDowell-en kobazuloak \u2014gaur egun Hannibal-eko (Missouri) Mark Twainen haitzuloa izenez ezagutzen eta Twainen \"Tom Sawyerren abenturak\" liburuan maiz aipatzen dena\u2014 \u00abSam Clemens\u00bb izena du (Twainen benetako izena) horman Twainek berak grabatua.\nGutun idazketa.\nTwainek Ulysses S. Grant presidentearen \"Memoriak\" ekoiztu zituen Charles L. Webster and Company argitaletxe hasiberriaren bitartez, zeinaren jabea zen Charles L. Webster-ekin batera, ezkontzaz bere iloba \nGarai horretan, \"The Private History of a Campaign That Failed\" ere idatzi zuen \"The Century\" aldizkarirako. Pieza horrek Gerra Zibilean milizia konfederatu batean izandako bi asteko egonaldia zehazten du. Ondoren, \"A Connecticut Yankee in King Arthur's Court-\"en zentratu zen, \"The Prince and the Pauper\"-en fikzio historikoaren estilo berarekin idatzia. \"Connecticut Yankee-\"k arau politiko eta sozialen zentzugabekeriak erakutsi zituen Arturo erregearen gortean ezarriz. Liburua 1885eko abenduan hasi zuen; gero, hilabete batzuk geroago, 1887ko udara, arte alboratuta utzi zuen, eta, azkenean, 1889ko udaberrian amaitu zuen.\nBere eskala handiko hurrengo lana \"Pudd'nhead Wilson\" izan zen, azkar idatzi zuena, etsi-etsian porrota saihesten saiatzen ari baitzen. 1893ko azaroaren 12tik abenduaren 14ra, Twainek 60.000 hitz idatzi zituen eleberrirako. Kritikariek (nortzuk?) azkar osatze hori eleberriaren antolakuntza zakarraren eta argumentuaren etengabeko etenaren kausa dela adierazi izan dute. Eleberri horrek bizitzan posizioz aldatzen duten egun berean jaiotako bi mutilen istorioa jasotzen du, Printzea eta Pobrea izenekoak. \"Century Magazine\"-n argitaratu zen lehen aldiz seriean, eta, azkenean, liburu moduan argitaratu zenean, \"Pudd'nhead Wilson\" agertu zen izenburu nagusi gisa; hala ere, \"azpitituluek\" izenburu osoa honela agerarazten dute: \"The Tragedy of Pudd'nhead Wilson and the Comedy of The Extraordinary Twins\".\nTwainen hurrengo abentura fikzio puruko obra bat izan zen, \"Joana Arc-ekoaren Oroitzapen Pertsonalak\" deitu, eta bere emazteari eskaini zion. Aspaldi esana omen zuen (non?) hori zela gehien harrotzen zuen lana, harengatik jaso zituen kritikak gorabehera. Liburua bere ametsa izan zen txikitatik, eta nerabezaroan Joana Arc-ekoaren bizitza zehazten zuen eskuizkribu bat aurkitu zuela esan zuen. Pieza horrek bere argitaletxea salbatuko zuela sinetsita zegoen. Henry Huttleston Rogers bere finantza-aholkulariak ideia hori baliogabetu zion, eta negozio horretatik guztiz atera zuen Twain, baina, hala ere, liburua argitaratu egin zen.\nFakturak ordaintzeko eta bere negozio-proiektuak aurrera egiteko, Twain gogor hasi zen artikuluak eta iruzkinak idazten etekinak murriztuz, baina ez zen nahikoa. 1894an porrota aurkeztu zuen. Finantza-egoera larrien garai hartan, hainbat literatur kritika argitaratu zituen egunkarietan dirua lortzen laguntzeko. James Fenimore Cooperri iseka egin zion Cooper-en \"Literary Offenses\" zehazten zuen artikuluan. Beste egile eta kritikari batzuen oso kritikari zorrotza bihurtu zen; Iradoki zuen Cooperren lana goraipatu baino lehen Thomas Lounsburyk, Brander Matthewsek eta Wilkie Collinsek zerbait irakurri beharko zutela.\nGeorge Eliot, Jane Austen eta Robert Louis Stevenson ere Twainen erasopean erori ziren denbora tarte horretan, 1890 inguruan hasi eta hil arte jarraituz. \"Kalitatezko idazkeratzat\" jotzen duen hainbat eskutitz eta saiakeratan zehazten du, literatura-kritikaren \"hortz-atzapar\" estiloari iturri bat emateaz gain. Laburtasuna, hitz-aukeraren erabilgarritasuna eta errealismoa azpimarratzen ditu; kexu da, adibidez, Cooper-en \"Deerslayer\" obra errealista izan nahi duela baina hainbat gabezia dituela. Ironikoki, bere lanetako hainbat (\"Huckleberry Finn-en abenturak\") eta antolakuntzagatik (\"Pudd'nhead Wilson\") kritikatu zituzten gero jarraipen faltagatik.\nTwainen emaztea 1904an hil zen bikotea Florentziako Villa di Quarto-n ostatu hartzen ari zela. Denbora pixka bat igaro ondoren, bere emazteak (bere ezkontza-bizitzan zehar \"de facto\" editore eta zentsuratzaile) gutxietsi zituen lan batzuk argitaratu zituen. \"The Mysterious Stranger\" da agian ezagunena, Satanasek lurrera egindako hainbat bisita irudikatzen dituena. Lan zehatz hori ez zen Twain bizi zela argitaratu. Haren eskuizkribuak hiru bertsio biltzen zituen: 1897 eta 1905 artean idatziak eta \"Hannibal\", \"Eseldorf\" eta \"Print Shop\" bertsioak deiturikoak. Sortutako nahasmenak bertsio nahasi baten argitalpen zabala ekarri zuen, eta, orain dela gutxi, jatorrizko bertsioak eskuragarri egon dira Twainek idatzi zituen bezala.\nTwainen azken lana bere autobiografia izan zen, zeina diktatua eta kapritxoak eta tangenteak ordena ez kronologikoan joanez gero entretenigarriena izango zela uste baitzuen. Artxibozain eta konpilatzaile batzuek biografia modu konbentzionalago batean berrantolatu dute, eta, horrela, Twainen umore eta liburuaren fluxua ezabatu dute. Autobiografiaren lehen liburukia, 736 orrialde baino gehiagokoa, Kaliforniako Unibertsitateak argitaratu zuen 2010eko azaroan, Twainek nahi bezala hil eta 100 urte geroago. Laster ustekabeko \"best-seller\" bihurtu zen, eta XIX., XX. eta XXI. mendeetan salduenak diren liburuki berriak argitaratzen dituen egile gutxietako bat bihurtuz Twain."}
{"id": "27597", "revid": "431", "url": "https://eu.wikipedia.org/wiki?curid=27597", "title": "II. Mundu Gerra", "text": ""}
{"id": "27599", "revid": "59723", "url": "https://eu.wikipedia.org/wiki?curid=27599", "title": "Arana (argipena)", "text": "Arana hitzak hainbat adiera ditu:"}
{"id": "27600", "revid": "336", "url": "https://eu.wikipedia.org/wiki?curid=27600", "title": "ABA", "text": ""}
{"id": "27601", "revid": "431", "url": "https://eu.wikipedia.org/wiki?curid=27601", "title": "ACB", "text": ""}
{"id": "27609", "revid": "15795", "url": "https://eu.wikipedia.org/wiki?curid=27609", "title": "Nafarroa Behereako eskualdeen zerrenda", "text": ""}
{"id": "27707", "revid": "1982", "url": "https://eu.wikipedia.org/wiki?curid=27707", "title": "Ibaizabal ibai", "text": ""}
{"id": "27708", "revid": "371", "url": "https://eu.wikipedia.org/wiki?curid=27708", "title": "Ehunekoa", "text": ""}
{"id": "27794", "revid": "336", "url": "https://eu.wikipedia.org/wiki?curid=27794", "title": "Mary Pickford", "text": "Mary Pickford (Toronto, 1892ko apirilaren 8a - Santa Monica, 1979ko maiatzaren 29a) Gladys Louise Smith jatorrizko izen-deiturekin Kanadan jaiotako aktorea izan zen, Oscar sariaren irabazlea eta United Artists estudioaren fundatzailea. Aurreko Hollywoodeko aitzindarietakoa zen, eta berebiziko garrantzia izan zuen hurrengo film-aktoreengan. Mutu zinemako izar eta ekoizle handiena izanda, bere kontratuak Hollywoodeko industriari forma eman zion.\nBiografia.\nAktoreen familia txiro batean jaioa, 1907an Broadwayera joan zen lan egitera. Hor, izen artistikoa hartu zuen. Porrot eginez gero, aktore izateari uzteko asmoa zuen Mary Pickfordek. Hala ere, 1909an D. W. Griffith zinema zuzendariak proba bat egin zion, eta liluraturik geratu zen Pickforden antzezteko era benetako errazaren aurrean. Izugarrizko kontratua luzatu zion, egunero 10 dolar kobratuko zituelako,(arruntena erdia zen). Berehala, Pickforden goxotasunak nickelodeon garaiko aktorerik garrantzitsuena bihurtu zuen.\nEguzkiaren bila 1910ean mendebaldera joanda, Hollywoodeko emakumezko izarrik handiena bilakatu zen, bere filmak ekoizteko eta banaketa ikuskatzeko eskubidea ere lortuz. Urteko miloi dolar jasotzeko lehen emakumea izan zen (lehen gizona Charlie Chaplin zen). 52 filmetan parte hartu ostean, soinudun zinemaren etorrerarekin itzali zen Pickforden izarra. \"Coquette\" filmarengatik Oscar saria lortu bazuen ere, bere benetako adina zuten pertsonaiak arbuiatzen zituzten ikusleek. 1933an aktore izateari utzi zion, baina ez zen zinemagintzatik erretiratu, besteen filmak ekoizten jarraitu baitzuen.\nFilmografia.\nSoinudun filmak.\n49. \"Coquette\" 1929-30-03.\n50. \"The Taming of the Shrew\" 1929-26-10.\n51. \"Kiki\" 1931-14-03.\n52. \"Secrets\" 1933-16-03."}
{"id": "28028", "revid": "119347", "url": "https://eu.wikipedia.org/wiki?curid=28028", "title": "Reservoir Dogs", "text": "Reservoir Dogs 1992an Quentin Tarantinok zuzendutako lehen filma da. Tarantinoren ikurra bihurtu diren hizpideak eta estetika -bortizkeria, pop kultura, elkarrizketa aparta eta saltokako istorioa- jada agertzen dira.\nTarantino Los Angelesko bideo denda batean zegoen lanean garai horretan, eta 30.000 dolarreko aurrekontuarekin, lagunen arteko filma izatekoa zen. Hala ere, gidoia Harvey Keitel aktorearengana heldu zen, eta bertan agertzeko ez ezik, ekoizteko ere prest suertatu zen. Haren laguntzarekin, 1.200.000 dolarreko aurrekontua izatera iritsi zen filma, ederra independente moduan egiteko, baina Hollywoodeko ekoizpen arruntaren aldean erabat eskasa.\nFilma zinema independentearen mugarria izan da estreinalditik, kultuzko filma bilakatuz. Sundanceko Zinemaldian eman zenean, New York Daily News egunkariko kritikariaren hitzetan: \"Jendea ez zegoen prest. Ez zekiten zer esan. Lehen filmeko hurbiltzen ari den trenaren aurrean bagina bezala sentitu ginen\".\nTaldekideak kolore ezizenak izateko Tarantino \"The Taking of Pelham One Two Three\" (1974) filmean oinarritu zen, hartan ere taldekideek kolore ezizenak baizituzten.\nArgumentua.\nAntolatutako talde bat enpresa batean lapurreta egin eta handik diamante batzuk eramateko kontratua izango da. Baina, ustekabean alarmak jo aurretik jada polizia bertaratuko da. Taldekideetako batzuk poliziarekin izandako tiroketan hilko dira eta gainontzekoak aurretik hitzartutako lekuan bilduko dira.\nSoinu banda.\nAlbumak \"Reservoir Dogs: Original Motion Picture Soundtrack\" du izena eta honako abestiak ditu:"}
{"id": "29254", "revid": "336", "url": "https://eu.wikipedia.org/wiki?curid=29254", "title": "Fair use", "text": "Fair use (\"zentzuzko erabilera\") Estatu Batuetako legediko termino bat da, egile eskubideak edo marka erregistratuak bortxatzearen salaketen aurkako defentsan erabiltzen dena. Marka erregistratuez aritzerakoan, Estatu Batuetako auzitegiek lau faktore izaten dituzte kontuan zentzuzko erabileraren defentsa baliozkoa den erabakitzeko:\nMarka erregistratuen kasuetan, erabiltzaileak izen deskriptibo, geografikoki deskriptibo edo pertsonaleko marka bat erabiltzen ez duela frogatu behar du, baizik eta bere ondasunak edo zerbitzuak deskribatzeko, hauen jatorri geografikoa deskribatzeko edo enpresa zuzentzen duen pertsona izendatzeko baino ez duela erabiltzen.\nBabestutako lanen erabilera zuzena.\nLanen gaineko egile eskubideek badituzte muga batzuk. Zentzuzko erabilera da garrantzitsuenetako bat. Zentzuzko erabilera kontsideratzen da kritika, iruzkin deskriptiboak, albisteak, irakaskuntza edo ikerketa egitea. Lan baten erabilera zentzuzkoa ote den erabakitzeko, faktore hauek izaten dira kontuan:\n\"Fair use\" erabilera euskal Wikipedian.\n2007ko abenduan euskarazko Wikipedian \"fair use\" delakoa ez erabiltzea adostu zen ."}
{"id": "29447", "revid": "58701", "url": "https://eu.wikipedia.org/wiki?curid=29447", "title": "Segi", "text": "Segi ezker abertzaleko gazte erakunde bat izan zen, Euskal Herriko independentzia eta sozialismoa aldarrikatzen zituena. Jarrai eta Gazteriak erakundeen elkartzeak sortu zuen Haika erakundearen oinordeko gisa jaio zen, Iru\u00f1ean eginez bere aurkezpen publikoa 2001eko ekainaren 16an. 2002tik legez kanpo utzi zuen Hego Euskal Herrian Espainiako Auzitegi Nazionalaren epai batek, ETAren zatia izateagatik; eta gerora talde terroristatzat hartu ere egin zuten Espainiako epaitegiek, ezker abertzaleko erakundeen aurka abiarazitako \"dena da ETA\" doktrinari jarraiki. Ildo horretatik, 2009tik operazio polizial eta judizial zabala abiarazi zen Segiko kideen aurka: 34 gazte atxilotu, eta guztira 68 gazte epaitu zituzten, legez kanpoko Segirekin zerikusia zutelako akusaziopean. 2015eko azaroan, azkenik, Espainiako Epaitegi Gorenak 68 gazte haietatik bi soilik jo zituen erruduntzat eta bina urteko kartzela-zigorra ezarri zien ondorioz; hala eta guztiz ere, guztira 85 urtetik gora egin zituzten preso auziperatutako gazteek, gerora gehienak absolbituak edo kargurik gabe geratu arren. Ordurako Segi deseginda zegoen, 2012 urtean erakundeko kideek beraiek hartutako erabakiaren ondorioz, tresna politiko gisa amaitu zela iritzita.\nSegiren autodefinizioa.\nGazte eragilea.\nSegik bere burua gazte erakunde bat bezala definitzen zuen gazte jendez osatua egoteaz gain, Euskal Herriko gazteriaren arazoak lantzen zituelako. Gazteria jendarte sektore berezitua den bezala, arazo propio eta espezifikoak ditu, eta Segi \"arazo horiek borrokatu eta alternatibak eraikitzeko bitarteko gisa\" irudikatzen zuten. Segiren jarduera ez zen bakarrik, horrela, \"gazte erakundearen proiektu politikoarekin bat egiten duten gazteetara mugatzen, Euskal Herriko gazteria osoari zuzenduta dago\". Segik \"Euskal Herriko gazte guztien mesedera egin nahi du lan\". Gazteen arazoak jendartearen arazo bilakatu, gazteek Euskal Herriaren askapen prozesuan kolektibo berezitu gisa dituzten kezka eta arazoen abiapuntutik, jendartean dauden gazteengana helduz.\nEuskal Herriko erakundea.\nMugen gainetik, Euskal Herri osoan zehar eta errealitate guztietan lan egin zuen: auzoetan, herrietan, hiriburuetan eta eskualdeetan lan egiten zuen Segik. Errealitate ezberdinak kontuan hartuz, bere jarduera garatzen.\nErakunde independentista.\nSegi erakunde independentista zen, eta honela justifikatzen zuen:\nErakunde iraultzailea.\nSegi erakunde iraultzailea zen, eta honela adierazten zuten:\nErakunde euskalduna eta euskaltzalea.\nEuskara Euskal Herriaren hizkuntza izanik, Euskal Herri osoko gazteria elkar komunikatzeko tresna bakarra eta baliotsua dela uste zuten. Euskara, gainera, hizkuntza batetik harago nortasuna, izaera, kultura eta balore multzoa da. Segik, Euskal Herriko gazteria eta oro har euskal herritar guztiak euskalduntzeko konpromisoa zuen, eta gazte erakundearen kanpo zein barne jarduera euskaraz egin ohi zuen.\nErakunde feminista.\nSegik feministatzat zuen bere burua, eta bereziki \u00abemakume gazteek pairatzen dituzten zapalkuntzei aurre egiteko\u00bb asmoa erakutsi zuen. Parekidetasunean oinarritutako gizarte eraiki nahi zuen.\n2010eko sarekada.\n2010ko urriaren 22an, Espainiako Poliziak hamabost gazte atxilotu zituen Euskal Herrian, Segi gazte mugimenduko kide izatea egotzita. 300 agentetik gorak parte hartu zuten operazioan eta gerora Espainiako Barne Ministro izango zen Fernando Grande-Marlaska Auzitegi Nazionaleko epaileak agindu zuen sarekada. Hedabide espainiarrek ETArekin lotu zituzten militante gazteak. Atxilotuetako askok torturak salatu zituzten. Hainbati karguak erretiratu zizkioten gerora, eta zazpiri seina urteko espetxe zigorra ezarri zieten. Ertzaintza gazteen abokatuek kondena ezagutu aurretik atxilotzen saiatu zen, legez kanpo, elkartasuna antolatzea ekidin asmoz. Hiruk ihes egitea lortu zuten, eta Gasteizko herri harresia altxatu zen haien defentsan. 2015ean Konstituzio Epaitegiak ebatzi zuen legez kanpoko atxiloketak izan zirela.\nSegiren desegitea.\n2012ko ekainaren 15an Gara eta Berria egunkarientzako egindako elkarrizketetan gazte erakundea desegitea erabaki zutela jakitera eman zuten Segiko kideek. Alta, gazteen arazoak bere horretan mantentzen zirela eta lanean jarraituko zutela adierazi zuten nahiz Segi tresna bezala desegin.\nSegiren desegitea eta gero, Euskal Herriko gazte independentista eta sozialistak batu zituen Gazte ZukGua prozesua martxan jarri zen, eta prozesua amaitutzat eman zen Ernai gazte antolakundea aurkeztu zenean 2013ko martxoaren 2an."}
{"id": "29898", "revid": "336", "url": "https://eu.wikipedia.org/wiki?curid=29898", "title": "Lagenina", "text": "Lagenina azpiordena foraminifero bentonikoen azpiordenetako bat da. Espezie guztiek pareta monolamelarra edo multilamelarra dute, baina lamelek ez dute guztiz estaltzen. Pareta kaltzitikoa da, zulo txikiekin. Kristalek estalki organikoa izan ohi dute. Oskolak kiribilduak edo ez-kiribilduak izan daitezke eta irekidura orokorrean bukaeran egonten da, zimurdura erradial batzuetan kokatzen delarik.\nSistematika.\n1987tik aurrera 2 superfamilia, 10 familia eta 220 genero bereiztea proposatu da. Superfamiliak honakoak dira:\nEboluzioa.\nHelen Tappan eta Alfred Loeblichen arabaera Lageninaren eboluzioa, Involutinina eta Miliolinarena bezala, Fusulinina azpiordenetik egin zen. Lagenina azkar agertu zen, Siluriarrean edo Karboniferoan, baina Triasikorarte urriak izan ziren.\nJurasikoaan Nodosarioidearen barruan Nodosariidae familiak hartu zuen abantaila, \"Nodosaria\", \"Pseudonodosaria\", \"Dentalina\", \"Laevidentalina\", \"Pyramidulina\" eta \"Frondicularia\" generoekin."}
{"id": "31742", "revid": "59723", "url": "https://eu.wikipedia.org/wiki?curid=31742", "title": "Gillotina", "text": "Gillotina heriotzera kondenatutakoei lepoa mozteko tresna zen, bi haberen artean erortarazten zen aho zorrotzeko xafla metaliko batez osatua.\nHistoria.\nFrantzian 1792ko iraultzan erabili zen gillotina, baina lehenago ere Eskozian, Inglaterran eta Europako beste herri batzuetan ezagutzen zen. Joseph-Ignace Guillotinek (1738-1814) asmatu zuen. 1792ko apirilaren 25ean ezarri zen Gr\u00e8ve plazan. Hasieran \"Louisette\" izena eman zitzaion, edo \"Louison\", baina berehala \"gillotina\" izena jarri zioten, asmatzailearen deituragatik. Frantzian gillotinaren erabilerak aurrera egin zuen XX. mendean zehar, 1960. eta 1970. urteetan behera egin bazuen ere; 1965etik 1977ra zortzi heriotza zigor izan ziren, eta 1977koa izan zen azkena. 1981eko irailean Frantziak, heriotz-zigorra ezeztatzearekin batera, gillotinaren erabilera baztertu zuen.\nGillotinaren erabilera Euskal Herrian.\nEuskal Herrian, Iraultzaren ikur gillotina Izu Garaian erabiltzen hasi zen, garai hartan disidenteak exekutatzeko erabili zen, fusilamenduen artean. 1793ko urrian Baionan ezarri zen eta 1794ko irailean, Donibane Lohizunen.\nBaionan exekutatu ziren zenbait pertsonaren izenak ezagutzen dira:\nDonibane Lohizunen, 1793ko azaroaren 3an, Elkarte Iraultzailearen kide batek herritarren artean diru bilketa abiatzeko eskatu zien herriko agintariei gillotina bat eros zedin, \"traidoreen eta konspiratzaileen\" aurka. Horrela egin zuten, eta Askatasunaren Enparantzan ezarri zen (gaurko Louis XIV. enparantza), Louis XIV eta Clairette etxeetan zeuden atxilotze-guneetatik hurbil; handik, kondenatuak pauso gutxi batzuk baizik ez zituzten behar gillotinaraino. Donibane Lohizunen exekutatu ziren zenbait pertsonaren izenak ezagutzen dira, hala nola Madeleine Larralde saratar gaztea, 1794ko irailaren 19an eho zuten, \"Espainian zeuden Errepublikaren etsaiekin gutunak trukatzeagatik\".\n1794ko martxotik aurrera 3.000 inguru lapurtarren deportazioa ekarri zuen errepresio-operazioaren baitan, zenbait pertsona gillotinatu zituzten, besteak beste, Domingo Garat, Catherine Sorhainde, Manex Etxeberri, S\u00e9bastien Granjean, Jean Gorostarzu eta Pierre Duhalde.\nDonibane Lohizuneko gillotinaren aztarnak.\nDonibane Lohizuneko gillotinak harrizko oinarri bat zuen, lau esaldi grabaturekin. XX. mende hasieran herritarrek oraindik haietako bi gogoan zituzten: \"L\u2019union fait la force\" (\"Batasunak indarra ematen du\") eta \"Mort aux tyrans\" (\"Tiranoak akbaatu\"). Gillotina desmuntatu zenean, herritarrek oinarri hori suntsitu eta harriak bestelako obretarako erabili ziren; besteak beste, umezurztegiko horma bat eraikitzeko. 1924an herriak Villa Ducontenia erosi eta erakusketa areto gisan prestatu zuen: harriotatik 16, inskripzio arrastoekin, etxeko atarian ezarri ziren. Pierre Hariztoik, berriz, B\u00e9thanie haurren instituzioaren instalakuntzetan harri gehiago atzeman eta haien berri eman zuen \"Saint-Jean-de-Luz et Ciboure, souvenirs historiques et r\u00e9volutionnaires\" liburuan: \"FA LA TERR HESSES TYRANNIE\" hizkiak aurkitu zituen, zehazki. \"La Gazette de Bayonne, de Biarritz et du Pays basque\" aldizkariko kazetariek, berriz, 1932 urtean, Duconteniako harrietan ikusitako zenbait hizki antzeman zituzten: \"TE, CE, RCE, LATE\", eta beste batzuk ezin izan zituzten identifikatu."}
{"id": "31745", "revid": "371", "url": "https://eu.wikipedia.org/wiki?curid=31745", "title": "Gilotina", "text": ""}
{"id": "31746", "revid": "1545", "url": "https://eu.wikipedia.org/wiki?curid=31746", "title": "Jose Maria Agirre", "text": "Jose Maria Agirre izan daiteke:"}
{"id": "31747", "revid": "336", "url": "https://eu.wikipedia.org/wiki?curid=31747", "title": "Robuloidoidea", "text": "Robuloidoidea superfamilia Lagenina foraminifero azpiordena bereizten den bietariko bat da. Izaki bentonikoak dira. Siluriarretik Kretazeorarte bizi izan ziren.\nEuren ezaugarria horman bigarren mailako laminaziorik ez izatean datza, Nodosarioideak ez bezala.\nSistematika.\nBeraren barruan lau familia bereizten dira. Generorik garrantzitsuenak \"Ichtyolaria\", \"Mesodentalina\" eta \"Robuloides\" dira."}
{"id": "31748", "revid": "336", "url": "https://eu.wikipedia.org/wiki?curid=31748", "title": "Nodosarioidea", "text": "Nodosarioidea superfamilia Lagenina foraminifero azpiordena bereizten den bietariko bat da. Izaki bentonikoak dira. Triasikotik gaur egunerarte bizi izan dira.\nEuren ezaugarria horman bigarren mailako laminazioa edukitzean datza, Robuloidoideak ez bezala."}
{"id": "31754", "revid": "431", "url": "https://eu.wikipedia.org/wiki?curid=31754", "title": "Maillot Txuria", "text": ""}
{"id": "31755", "revid": "431", "url": "https://eu.wikipedia.org/wiki?curid=31755", "title": "Maillot Berdea", "text": ""}
{"id": "31756", "revid": "431", "url": "https://eu.wikipedia.org/wiki?curid=31756", "title": "Maillot Horia", "text": ""}
{"id": "31757", "revid": "6327", "url": "https://eu.wikipedia.org/wiki?curid=31757", "title": "Puntu gorridun Maillota", "text": ""}
{"id": "31765", "revid": "512", "url": "https://eu.wikipedia.org/wiki?curid=31765", "title": "Alcide d'Orbigny", "text": "Alcide Charles Victor Marie Dessalines d'Orbigny (1802ko irailaren 6a, 1857ko ekainaren 30a) frantziar (batzuen ikuspegitik, bretainiar) naturalista izan zen. Zoologia, paleontologia, geologia, arkeologia eta antropologia gaietan ikertu zuen.\nCou\u00ebronen jaio zen baina 1820an Arroxelara mugitu zen, non itsas fauna ikertu zuen eta Foraminifera izena eman zien izaki mikroskopiko batzuk aurkitu zituen. Parisen L. A. Cordierren ikasle izan zen eta ondoren Georges Cuvierrena. Hau dela eta Lamarckismoaren aurkaria zen (Cuvier bezala).\nD'Orbignyk bidaia bat egin zuen Parisko Museoaren mandatuz Hego Amerikara, 1826 eat 1833 urteen artean. Bidaia honetan 10.000 espezimen jaso eta Frantziara eraman zituen. Horietako batzuen deskribapena \"La Relation du Voyage dans l'Am\u00e9rique M\u00e9ridionale\" obran egin zuen, Charles Darwinen arabera \"XIX. mendeko momentu zientifikorik hoberenetarikoa\" zena.\n1840an \"La Pal\u00e9ontologie Fran\u00e7aise\" (8 bolumen) argitaratu zuen. 1849an \"Prodrome de Pal\u00e9ontologie Stratigraphique\" maisulana argitaratu zuen. Bertan 18.000 espezie deskribatzen zituen.\n1853an Parisko Mus\u00e9um National d'Histoire Naturelleko Paleontologia irakasle izendatu zuten, lan hori egiten zuen lehenengoa. Hainbat garai geologiko izendatu zituen, euren artean Aptiarra, Albiarra eta Cenomaniarra.\nBere omenez hainbat espezie izendatu dira:"}
{"id": "31767", "revid": "336", "url": "https://eu.wikipedia.org/wiki?curid=31767", "title": "D'Orbigny", "text": ""}
{"id": "31770", "revid": "1545", "url": "https://eu.wikipedia.org/wiki?curid=31770", "title": "Canillo", "text": "Canillo ( ahoskatua) Andorrako ipar-ekialdeko muturrean dagoen parrokia da, azaleraz handiena. Estatuko gune erlijioso nagusia da, bertan dagoen Meritxellgo santutegia dela-eta."}
{"id": "31771", "revid": "31982", "url": "https://eu.wikipedia.org/wiki?curid=31771", "title": "Andorraren banaketa administratiboa", "text": "Andorra zazpi parrokiatan banatuta dago. Berauek aipatzerakoan hurrengo ordena erabili ohi da: Canillo, Encamp, Ordino, la Massana, Andorra la Vella, Sant Juli\u00e0 de L\u00f2ria eta Escaldes-Engordany."}
{"id": "31933", "revid": "119347", "url": "https://eu.wikipedia.org/wiki?curid=31933", "title": "Wardriving", "text": "Wardriving, hainbat hacker-ek eginiko praktika bat da. Tresna egokiak erabiliz, sare informatiko harigabeak bilatzean datza.\nPraktika honetan, ordenagailu bat eta wifi sareetara sarrera edukitzeko beharrezko gailuekin kaleetan zehar ibiltzean datza. Software egoki baten bidez, ordenagailuak aurkitzen dituen sareen erregistro bat gordetzen du eta zenbait kasutan gainera, GPS baten laguntza erabiltzen da sare hauen kokalekua ere erregistratuz.\nHorrela, mundu guztian dauden sare harigabeen erregistro global bat izatea du helburu praktika honek. Horren adierazgarri dira interneteko zenbait orri . Bertan, edonoren eskuragarri dago munduko sare harigabeen kokalekua eta mota.\nHala ere helburu hori ez du praktika hau egiten duten guztien asmotan, zenbait pertsona, sare horietan jabearen baimenik gabe sartzeko asmoz ibiltzen baita. Eta hortik, praktika honek izan dezakeen konnotazio negatiboa. Aktibitate honetakoekintzak justifikatzeko, uhinak airean daudela eta beraiek airetik hartu besterik ez dutela argudiatzen dute wardriving praktikariek.\nWardriving tresnak.\nWardriving praktikatzeko zenbait hardware eta software tresna behar dira:\nOinarrizko wardriving-a praktikatzeko, ez dira espezifikazio tekniko edo software konplikaturik erabili behar, baina wardriving teknika aurreratuak erabiltzeko, tresna konplexuagoak erabili behar dira.\nBeharrezko softwarea.\nWardriving praktikatzeko software gehiena, software librea da, zenbait programa komertzial aurkitzen diren arren.\nBeharrezko softwarea, bi kategoriatan banatu dezakegu:\nWifi txartelen \"chipset\"ak.\nWifi txartelak, zenbait eraso egiteko gai izateko chipset berezia izan behar dituzte, ezagunenak eta erabilienak Wardriving-aren praktikatzaileen artean, Atheros, Orinoco, ipw2200 daude.\nWifi sareentzako segurtasun gomendioak.\nWifi sareek, zenbait segurtasun gomendio jarraitu beharko lituzkete, inolako intrusiorik nahi ez baldin badu, honek gure informazio pertsonala arrisku handian jartzen baitu.\nHorretarako zenbait gomendio:\nKanpo estekak.\nWifi segurtasunari buruzko hainbat gomendio"}
{"id": "31956", "revid": "6327", "url": "https://eu.wikipedia.org/wiki?curid=31956", "title": "Gaeliko", "text": ""}
{"id": "31958", "revid": "371", "url": "https://eu.wikipedia.org/wiki?curid=31958", "title": "Gaeliko eskoziar", "text": ""}
{"id": "31974", "revid": "105290", "url": "https://eu.wikipedia.org/wiki?curid=31974", "title": "Actinopoda", "text": "Actinopoda (edo aktinopodoak) Biologiako klase bat da, protista zelulabakar heterotrofoak biltzen dituena. Aktinopodoek zelula bakarra duten arren, tamaina handia har dezakete, \u00b5m batzuk izateraino. Gehienek simetria esferikoa dute. Euren ezaugarri nagusia kanporantz isurtzen diren pseudopodoak edukitzea da. Gehienek kanpo eskeletoa dute, silizez eraikia. Hala ere erradiolarioek bakarrik dute eskeleto egonkor bat.\nAktinopodoak planktonikoak dira eta horregatik ez dute lotuta bizitzeko modurik.\nAktinopodoak hiru azpiklasetan banatzen dira:"}
{"id": "31975", "revid": "336", "url": "https://eu.wikipedia.org/wiki?curid=31975", "title": "Heliozoa", "text": "Heliozooak ur gezako planktona osatzen duten actinopoda taldea da, deskribapen gisa erabiltzen dena, baina balio taxonomikorik gabekoa. Zelulabakarrak dira, eta gehienak ur gezan bizi dira, nahiz eta batzuk sakonera handiko itsasotan ere aurki daitezkeen. Actinopodatik bereizten dira bizitza bentonikoa egiten dutelako espezie askok eta horretarako pedunkuloak dituzte.\nEz dute barnekaldea bereizten duen mintzarik eta eskeletoa gainalde likatsu batez estalia dago. Hainbat partikula aglutinatu ahal dituzte eskeletoa osatzeko.\nLehen sailkapen propioa zuten, baina gaur egun barruan zeuden talde hauek beste egoera bat dute:"}
{"id": "31977", "revid": "336", "url": "https://eu.wikipedia.org/wiki?curid=31977", "title": "Acantharea", "text": "Acantharea Actinopodaren azpiklasea da, eta beraz protista zelulabakarrak. Bizitza planktonikoa eramaten duten itsas izakiak dira. Euren ezaugarrietako bat zitoplasma bitan banatzen duen mintza bat edukitzea da. Euren eskeletoa ez da silizezkoa, erradiolarioena bezala, baizik eta zelestinazkoa (estrontzio sulfatoa). Eskeletoa esklusiboki 20 arantzaz osatua egoten da.\nSailkapena.\nSailkapena egiterako garaian garrantzi handia dute arantzek. Horrela lau ordena bereizten dira:\nBiologia.\nBizitza planktonikoa egiten dute. Birsorkuntza espora bitartez egiten da. Espora hauek ameba mononukleatu batean bilakatzen dira. Heltzea zelulak multinukleatuak izaten dira."}
{"id": "31978", "revid": "2241", "url": "https://eu.wikipedia.org/wiki?curid=31978", "title": "Granoreticulosa", "text": "Granoreticulosa jada erabiltzen ez den protisten sailkapeneko azpiklase bat zen. Rizopodo guztiek bezala pseudopodoak ematen dituzte, baina euren berezitasuna hauek adarkatuak eta elkargurutzatuak sortzean datza. Bere ordenarik garrantzitsuena foraminiferoena zen, bai zenbakian bai eta ezagutzan ere. Hala ere gaur foraminiferoak Rhizarian sailkatzen dira eta Granoreticulosa azpiklasea zaharkitua geratu da."}
{"id": "31979", "revid": "336", "url": "https://eu.wikipedia.org/wiki?curid=31979", "title": "Sarcodina", "text": ""}
{"id": "31980", "revid": "1982", "url": "https://eu.wikipedia.org/wiki?curid=31980", "title": "Ameboide", "text": ""}
{"id": "31981", "revid": "336", "url": "https://eu.wikipedia.org/wiki?curid=31981", "title": "Phaeodarea", "text": "Phaeodaria erradiolarioen talde bat da. Euren ezaugarri nagusia hiru zulo dituen mintz bat edukitzea da. Pigmentuak dituzte, eta euren eskeletoa espezie batzuetan ez da existitzen eta beste batzuetan hutsik dauden silizezko arantzez osatua dago. Silizea matrize organiko baten gainean metatzen da. Ez dute algekin sinbiosirik egiten.\nEztabaida dago gaur egun non kokatzearen arabera. Tradizionalki erradiolario moduan kontsideratuak izan badira ere, badira gaur egun hainbat autore Cercozoa barruan kokatzen dutenak, erradiolarioetatik urrun."}
{"id": "31982", "revid": "119347", "url": "https://eu.wikipedia.org/wiki?curid=31982", "title": "Rhizaria", "text": "Rhizaria eukarioto zelulabakarrez osatutako izaki bizidunen goitalde zabala da. 2012an izaki zelulanitz bat deskribatu zen talde honen baitan Goi talde hau 2002an proposatu zuen Cavalier-Smithek. Forma ugari izan ditzakete, baina gheienak ameboideak dira, pseudopodo filoso, erretikuloso edo mikrotubuludunekin. Batzuek oskolak sortzen dituzte, egitura nahiko konplexuekin, eta hauek dira protozooen barruan erregistro fosilean agertzen diren forma nagusiak. Ia guztiek dituzte mitokondriak krista tubularrekin."}
{"id": "31983", "revid": "336", "url": "https://eu.wikipedia.org/wiki?curid=31983", "title": "Polycystinea", "text": "Polycystinea goiordenak zulo ugari dituen zelula mintza duten erradiolarioak biltzen ditu. Eskeletoaren konposaketa opaloa da, nahiko masiboa. Usu algekin egiten dute sinbiosia. Kanbriar garaitik ezagutzen dira eta beraz oso baliagarriak dira Fanerozoiko osorako.\nSailkapena.\nOraindik ere eztabaida sutsua dagoen arren, De Weverek 2001ean proposaturiko sailkapenean honako ordenak proposatzen dira:"}
{"id": "31984", "revid": "336", "url": "https://eu.wikipedia.org/wiki?curid=31984", "title": "Phaeodaria", "text": ""}
{"id": "31985", "revid": "336", "url": "https://eu.wikipedia.org/wiki?curid=31985", "title": "Archaeospicularia", "text": "Archaeospicularia erradiolario ordena bat da. Bere ezaugarriak honakoak dira:\nGaur egun ez dira existitzen eta fosil moduan aurki daitezke Kanbriarretik Siluriarrera."}
{"id": "31986", "revid": "58701", "url": "https://eu.wikipedia.org/wiki?curid=31986", "title": "Arabiar literatura", "text": "Arabiar literatura (, \"al-Adab al-\u2018Arab\u012b\") prosan zein poesian arabieraz idazten duten idazleen lana da. Arabieraz literaturari \"Adab\" diote, etiketaren ekarritako hitza dena eta edertasuna, kultura era aberastasuna adierazi nahi dituena.\n\"Mila gau eta bat gehiago\" liburua (\"Hez\u0101r Afsaneh or Hez\u0101r wa-Yek Shab\" (persieraz) edo \"Kit\u0101b 'Alf Layla wa-Layla\" (arabieraz) taldeko adierazgarriena da eta munduko literaturan eragin itzela eduki du, haren lehenengo aztarnak IX. mendekoak izanda.\nArabierazko idazle bakarrak Nobel Saria eskuratu du literatura kategorian (Nagib Mahfuz, 1988).\nHistoria.\nIslam aurreko literatura.\nArabiar literatura, islamari esker zabaldua, sendo eta indartsu zegoen VI. menderako. Arabiako iparraldeko eta Yemengo mendietako zabaldi mortuetan sortu zen, gameluak eta ardiak heste aberastasunik ez zuten nomaden artean . Lehenengo poemak rapsoden bitartez transmititu ziren ahoz aho, belaunaldiz belaunaldi, bi mende luzetan zehar. Lehenengo poema bildumak VIII. mendekoak dira, eta horietan ospetsuena \"Mu'allaquats\" da, zazpi odaren bilduma, arabiar literatura osoko poema onenetakotzat hartzen dena.\nBeste poema bilduma ospetsu batzuk \"Mufaddaliyyat\" eta \"Diwan al-Hamas\"a dira, VIII eta IXK mendeetako poetenak. Basamortuko poeten artean aipagarria da Ta'abbata Sharran, osaba hil zion tribu etsaiaren aurkako mendeku kantu gogor baten egilea, eta baita Sahnfara ere, laztasun basatiz kontatzen dituena bere bidelapur egintzak.\nIslamaren literatura. Omeiarren aldia.\nBasamortuko mundu librearen beheraldia Mahomarekin eta Islamarekin hasi zen. Erlijio berriaren testua Korana da (\"al-Quran\", \u00aberrezitatu\u00bb) ; musulmanentzat Korana berdinik gabeko eredu imitaezina da, jainkoak berak diktatua delako bere profeta Mahomaren bidez. Koranak, beraz, arabiar literaturaren hizkuntza eta estilo kanonak finkatu zituen. Omeiarren aldian (661-750) arabiar idazleek amodio eta politika kontuez idatzi zuten batez ere, eta olerkigintza eskema tradizionalaren zurruntasunetik urruntzen da.\nAldi berean, Mekako eta Medinako hirietan, maitasunezko poesia mota berri bat sortu zen, gazal-a, greziar eta pertsiar poeten eraginez beharbada. Genero horretako olerkari bikainenak Omar Ibn Ahi Rabi'a (720an hila) eta Yamil (70lean hila) izan ziren.\nProsazko lehenengo lanak ere -Profetaren esaldiak edo haren bizitzari buruzko gertaerak- garai hartan idatzi ziren. Abbastarren aldia. Mahomaren lehen jarraitzaileen bandera zuria 750ean erori zen, etsai abbastarren beltzaren aurrean.\nAbbastarren dinastian Islamak goren maila iritsi zuen zientzietan eta arteetan eta Bagdad izan zen kalifa herriaren politika eta kultura gune nagusia. Literatura produkzioak bestelako bidea hartu zuen eta jatorriz arabiarrak ez zirenengana bideratu zen lehenengo aldiz. Olerkigintza, halako handi aire bat hartuta, teknizismoz eta artifizioz aberastu zen, metaforen eta similen edertasunaren bila. Hori da filologoek al-badi deitu zuten \u00abestilo berria\u00bb\u00bb, eta Bashshar ibn Burd (787an hila) estilo hura arrakastaz erabili zuen lehenengo poeta. Bikainena, ordea, Abu Nuwas izan zen (762-813), Basorako eskolan ikasia eta Harun al-Raxid kalifa abbastarraren gortean bizitakoa. Haran al- Raxidek, alaia eta zinikoa, ardoaren kantaria, dantzariena eta efeboena, lorategiena eta ur garbiena, oinaze kosmikoaren sentimendu pertsiarra beduinoen pasiozko izaerarekin nahastu zuen. Gero, mistikan barrena abiatu zen, eta poema aszetikoak egin zituen. Oso bestelakoak dira haren garaikide Abu al-Atahiya (748-825), tradizio klasikoaren biltzailea eta poesia landuen egilea, eta al-Mu'tazz (980an hila), poema historiko baten egilea.\nHurrengo urteetan poesiak adierazpenaren dotoretasuna eta hizkuntzaren aberastasuna landu zituen bereziki, edukiaren kaltean. Politikan, kalifaren aginpidea txikituz joan zen eta tokian tokiko dinastiak nagusitu ziren. Garai hartako kultura gune handi bat Alepoko gortea da, askoren ustez arabiar poeta gailenena eman zuena : al- Mutanabbi (905-965). Aipagarria da, baita ere, Abul 'Ala al-Ma'arri (973-1057), bi poesia bildumen egilea.\nArabiar poesia Al-Andalusen.\nArabiar poesiak eskema zaharretan iraun zuen luzaroan Al-Andalusen. X. mendean ahapaldi forma berriak sortzen hasi ziren : lehenengo eta behin, muwashshah izenekoa, amodiozko gaietarako erabiltzen zena, eta zejel izenekoa gero, zabalkunde handia izan zuen Ibn Quzman trobadoreari esker. Baina Al-Andaluseko poeta handiena Ibn Zaidan izan zen, Wallada printzesaren laguna, edertasunaren mireslea, izadiaren eta atseginen kantaria, haina baita malenkoniarena eta etsipenarena ere.\nGainbehera eta mamelukoen garaia.\n1055ean turkiar seljuktarrak Bagdaden sartu zirenean, kalifa herria gainbehera hasi zen. Nolanahi ere, kulturaren munduan bi pentsamendu molde handi sortu ziren, \"eskolastika\", batetik, eta \"sufismoa\", bestetik ; bi adar horiek bat egin zuten suniten berpizkundean . Denetan handiena al Gazzali (1058-1111) teologo eta filosofia izan zen.\nBagdaden irakasle izan zen, eta aristotelismo islamdarraren ikerketa kritikoa egin zuen. Gehienbat al-Farabi eta Ibn Sinaren pentsamendua aztertu zuen. Haren obra nagusia, Erlijio zientzien biziberritzea, zientzia eta fede musulmanak ezagutzeko dokumentu garrantzitsuenetako bat da ; haren erlijiozko doktrina funtsezkoa gertatu zen islamaren bilakaeran.\nHark bezala eragin handia izan zuen Europako Erdi Aroko filosofia pentsamenduan Ibn Rushd (Sartaldean, Averroes izenez ezagunagoa) arabiar filosofoak ere. Kordoban jaioa zen (1126-1198). Ibn Rushden Aristotelesi buruzko iruzkinak eragin handia izan zuen Berpizkundea arteko Sartaldeko pentsalariengan.\nPoesia trebetasun jokoetan galdu zen eta hien bitartean pertsierak loraldi izugarria izan zuen, eta artearen hizkuntza herria bihurtu zen. Hitz lauzko lanak entziklopedismora eta erudiziora bideratu ziren gehienbat. Prosa dotoreak garai hartan izan zuen idazlerik bikainena, al-Hariri (1054- 1122). Gramatikari buruzko poema didaktiko bat idatzi zuen, eta prosa errimaduna eta poesia biltzen dituzten 50 maqamat, arabiar literaturan bikaintasunaren eredutzat hartzen direnak. Mongoliarren bultzadaz kalifa herria desegin zenean hasi zen literaturaren benetako gainbehera. Nolanahi ere, idazle bikainak sortu ziren : Ibn Khaldun (1332-1406) tunisiar historialaria, Ibn Battuta bidaiari eta geografoa (1304-1377).\nHerri literaturan aipagarria da \"Kit\u0101b 'Alf Layla wa-Layla\" (\"Mila gau eta bat gehiago\"), sartaldeko irakurleen arabiar obrarik ezagunena.\nBerpizkundea.\nOtomandarren konkistarekin (1517) kulturaren lozorro luze bat hasi zen Islamaren lurretan, eta Napoleon Egiptora iritsi arte iraun zuen (1798). Sortaldeko mundua harremanetan jarri zen Europakoarekin, batez ere Libanoko eta Siriako ikerlarien obraren bitartez. Hala, literatur molde berriak loratzeko premisak ezarri ziren. Gai berriak, arazo sozialekin eta politikoekin lotuta sarritan, aurkeztu zitzaizkien belaunaldi herriei, eta literatur molde berri batean elkartu ziren : eleberria (Haykal, 1888-1956) eta ipuina (Taymur, 1892-1921).\nArabiar mundu modernoaren ordezkari aipagarrienetako bat Taha Hussain da (1889- 1973), gizatasun handiko autobiografia bikain eta oso jakingarri baten egilea : \"al-Ayyam\" (Egunak). XX. mendeko garrantzi handiko heste idazle bat Tawfiq al-Hakim egiptoarra da (1898-1987). Eleberriak, antzerkia eta ipuinak idatzi zituen (1937, Kanpainako lege arduradun baten egunkaria). Poesia, genero klasikotik aldenduta, ahapaldi eta erritmo askatasunaren bila ibili da bien bitartean."}
{"id": "31989", "revid": "119347", "url": "https://eu.wikipedia.org/wiki?curid=31989", "title": "Lawrence Lessig", "text": "Lawrence Lessig (Hego Dakota, AEB, 1961eko ekainaren 3a - ) legelari estatubatuarra eta ekintzaile politikoa da. Stanfordeko Unibertsitatean zuzenbidea irakatsi du, eta Creative Commons erakundearen eta Internet eta Gizartearen Zentroaren sortzailea ere bada.\nEgun irakaslea da Harvardeko Zuzenbide Eskolan eta Edmond J. Safra Etika Zentroko zuzendari izan da Harvard Unibertsitatean. Lessig AEBko Alderdi Demokrataren hautagaia izan zen Estatu Batuetako presidente izateko 2016ko hauteskundeetan, baina primarioak jokatu baino lehen erretiratu egin zen.\nLessig copyright egile-eskubide oso murriztaileen kontrakoa da, marka komertzial eta irrati-frekuentzien espektroaren askatasunaren lege-murrizketa murriztuen defendatzailea da, batez ere aplikazio teknologikoetan. 2001ean, Creative Commons sortu zuen, irabazi-asmorik gabeko erakunde bat, sortutako edukiak modu libreagoetan partekatzeko lege-esparrua sortzen lan handia egin zuen. Harvardeko bere azken karguaren aurretik, zuzenbide irakasle izan zen Stanford Law School-en, non Internet eta Gizarte Zentroa sortu zuen. Chicagoko Unibertsitatean ere ibili zen. Free Software Foundation and Software Freedom Law Centerreko kide ohia da; Washington, D.C. Public Knowledge and Free Press eta Electronic Frontier Foundationeko kide ere izan da.\nEkintzaile politiko gisa, erreforma sakonak eskatu ditu konstituzioan. 2015eko abuztuan, Lessig-ek iragarri zuen Estatu Batuetako presidente izateko balizko hautagaitza bat aztertzen ari zela, bere aldeko batzordeak Lanaren Egunean milioi bat dolar biltzen bazituen aurkeztuko zela agindu zuen. Hori bete ondoren, 2015eko irailaren 6an, Lessig-ek iragarri zuen 2016ko Alderdi Demokrataren presidentegai izateko lasterketan pare hartuko zuela. Lessigek bere hautagaitza kanpaina-finantzaketari eta hauteskunde-erreformei buruz erreferendum moduko zerbait zela adierazi zuen. Esan zuen, aukeratuz gero, agintaldi oso bat beteko zuela presidente bezala, eta proposatutako erreformak lehentasun legegile gisa zituela."}
{"id": "31990", "revid": "371", "url": "https://eu.wikipedia.org/wiki?curid=31990", "title": "Larry Lessig", "text": ""}
{"id": "31991", "revid": "512", "url": "https://eu.wikipedia.org/wiki?curid=31991", "title": "Afrikar literatura", "text": "Afrikar literatura idatzia zaharrenetarikoa da, behintzat Antzinako Egiptotik baitator. Neurri handian Ahozko literaturari lotuta dago eta idatzizko ekoizpenari dagokionez, XX. mendetik aurrera garatzen da. Testuen hizkuntzari dagokionez, eragin handia izan dute gobernu kolonialek eta horren ondorioz bi aro desberdindu dute aditu askok: Europako koloniak ezarri aurrekoa eta hauek desagertu ondorengoa, azken mendeetako produkzioa baldintzatu dutelako.. Erabilitako hizkuntzak bigarren aldi horretan, batik bat ingelesa, frantsesa eta portugesa izan dira, baita arabiera eta, poliki-poliki, gero eta gehiago tokian tokiko hizkuntzak ere.\nIdazle ezagunei dagokienez, aipagarriak dira Wole Soyinka da Nobel Saria eskuratu duen lehenengo Afrikako egilea (1986). Bere ondoren Nadine Gordimer (1991an), John Maxwell Coetzee (2003an), Doris Lessing (2007an) eta Abdulrazak Gurnah (2021) tamaina horretako saridunak izan dira.\nGarai kolonia-aurrekoa.\nAhozko literatura izan da nagusi Afrikan historian zehar, munduko beste hainbat lekutan eta kulturatan bezala. Belaunaldiz belaunaldi istorioak, ipuinak eta elezaharrak transmititu dizkiete gurasoek seme-alabei gaur egun arte ama-hizkuntzan. Azpimarratzekoak dira halaber griot izeneko ipuin kontalari-abeslariak, musikaren bidez kontuka ibili izan direnak Mendebaldeko Afrikan.\nAntzinaroan testu zaharrenak Egipton ekoiztu ziren idazkera hieroglifikoa erabiliz eta hainbat urtez ulertezinak izan ondoren, 1822 urtean haien esanahia ulertzen hasi ziren, Rosetta harriari esker Jean-Fran\u00e7ois Champollion frantziarrak dezifratu ondoren. Gerora, Ptolomeotar dinastiaren garaian, greziera erabili zen literaturako hizkuntza gisa eta Alexandriako Liburutegi enblematikoa eraiki zen.\nGreziera eta feniziera izan ziren Antzinako Kartagon erabilitako hizkuntzak testuetan, eta garaitua izan ondoren, Gerra Punikoak amaitu ostean, latin nagusitu zen Afrikako Iparraldean. Hauetako idazki asko arabierara itzuli ziren eta mezkitetan gorde.\nBestalde, Iparraldeko Afrika eta Sahara-Sahel inguruan, Egiptotik Kanaria Uharteetara, amazigera hizkuntzaren lurraldean, ahozko literatura tradizio propioa eta berezko grafia gorde dituzte, baina aldagai geografikoak eta historikoak direla medio, - tartean komunitateen arteko isolamendua, arabieraren ospea liturgiarako eta hortik eratorritako tokiko dialektoak, europar kolonizazioa etab- hizkuntzaren fragmentazio handia ekarri dute..\nHalere, Goi Erdi Aroan, Timbuktuko unibertsitate famatuan, Sankore, eskualde hartako 300.000 eskuizkribu inguru kontserbatu ziren, gehienak arabieraz idatzitakoak, baina baita bertako beste hizkuntza batzuetan ere, fulaz eta songhaiz adibidez. Material zabal honek gai ugari hartzen du barne, besteak beste astronomia, poesia, legeak, historia, fedea, politika eta filosofia. Islamiar eraginetatik, swahilizko literatura garatu izan da, lanik goiztiarren artean \"Utendi wa Tambuka\" edo \"Tambukako istorioa\" dugularik.\nEtiopiaren kasuan, Erdi Aroan, amharera hizkuntza garatu zen, desagertutako Aksumgo Erresumaren garaian, Ge'ez hizkuntzarekin batera. .\nArabierazko literaturan Ibn Khaldun moduko iparrafrikarrak nabarmendu ziren, Fez eta Kairoko unibertsitateekin batera.\nHerrialde batzuetan, Ghana edo Nigeria kasu, aipagarria da antzerki tradizioa. Ondoren, antzerki lan asko, taularatu ez, baina irrati bidez zabaldu egin dira XX. mendean.\nGarai kolonia-ondorengoa.\nKontinentean egiten den literaturaren hedapenari dagokionez, batik bat, frantesez eta ingelesez idatzitakoa eta Mendebaldeko kanonetan formakuntza izan duten idazleek sortua izan da ezaguna. Baina kontuan hartu behar dira ere arabieraz, neurri txikiagoan iberiar hizkuntzatan egindako lan literarioak eta etxeko hizkuntzan idatzitakoak.\nGarai honetako lehen liburu nabarmena \"The Interesting Narrative of the Life of Olaudah Equiano\" edo (1789) izan zen, non Olaudah Equiano izena zuen Nigeriako esklaboak pairatutako sufrikarioak kontatzen dituen.\n1911an Joseph Ephraim Casely-Hayford edo Ekra-Agiman izenak zituen egileak (gaurko Ghana) Afrikan ingelesez idatzitako lehenengo eleberria kaleratu zuen: \"Ethiopia Unbound: Studies in Race Emancipation\".\n1935ean Herbert Isaac Ernest Dhlomo-k (Hegoafrika) \"The Girl Who Killed to Save: Nongquase the Liberator\" antzezlana estreinatu zuen, Afrikan inglesez egindako lehena.\n1948an L\u00e9opold S\u00e9dar Senghor-ek (Senegal) argitaratu zuen \"Anthologie de la nouvelle po\u00e9sie n\u00e8gre et malgache de langue fran\u00e7aise\", frantsesezko poesiari buruzko lehenengo antologia.\n1962an Ngugi wa Thiong'o-k (Kenya) \"The Black Hermit\" drama aurkeztu zuen, tribuen arteko arrazakeriaren gaia hartuta. Bere ama-hizkuntzan, gikuyuz idatzi zuen \"Ngaahika Ndeenda, Ngaahika Ndeenda\" eta 1977 gartzelan atxilotuta izanik arrazoi politikoak zirela medio, hasi zen bere ama-hizkuntzan idazten lehenengo eleberria \"Caitaani m\u0169tharaba-In\u0129\"..\nXX. mendearen bigarren erdialdean ingeles hizkuntzan idazten duten zenbait egile nabarmentzen dira, hala nola, Chinua Achebe eta Wole Soyinka idazle nigeriarrak, Ghanako Kofi Awoonor edo Keniako Ng\u0169g\u0129 wa Thiong'o, eleberrigintzan. Hedapen horretan mendebaldean zerikusi handia izan zuten Heinneman argitaletxe britaniarrak edo Longman edo East African Publishing House bezalako argitaltxeak. Halere, zenbait korronteren arabera, Afrikar literatura baino, afroeuropar literaturatzat hartu izan da, bai erabilitako hizkuntzagatik, bai narrazioek islatzen duten influentziagatik..Aitzitik, afrikar literaturak bertako hizkuntzetan sortutakoa kontuan hartu beharko luke, nahiz eta hainbat arazo sortu diren garatzeko, besteak beste, hizkuntzaren irakaspena, atzerritarrek eginiko eredu ortografikoak, batzuetan oso egokiak ez direnak, hizkuntzen normalizazio falta edo irakurle kopuru urria. Era berean, arabieraz eginikoa eta diasporakoa ere aintzakotzat hartu behar dira, batik bat Karibe eta afro-amerikarra..\nEuskarara ekarriak.\nEuskaraz itzulita ditugu afrikar literaturako hainbat lan: \"Lotsaizuna\" (Coetzee, 2004), \"Mirarien kalezuloa\" (Mahfuz, 2006), \"Gainbehera dator dena\" (Achebe, 2007), \"Belarra kantari\" (Lessing, 2008), \"Ogi hutsa\" eta \"Hutsegiteen garaia\" (Xukri, 2011 eta 2015); \"Hain gutun luzea\" (Mariama B\u00e2, 2015), \"Guztiok izan beharko ginateke feminista\" (Adichie, 2016) eta \"Paradisua\" (Gurnah, 2022), besteak beste.\nAfrika euskal literaturan.\nAfrika azken urteotan euskarazko liburu batzuen kokaleku nagusia izan da. Besteak beste, Juanjo Olasagarrek \"Mandelaren Afrika\" (1998) lanean Hegoafrikako azken urteotako islada jaso zuen, eta besteak beste \"Lonely Planet\" bidaia liburu famatuetako batean aipatzen dute.\nJon Arretxek ere, bestela, kontinente honetan kokatu ditu osoki edo partzialki liburu hauek: \"Tubabu\" Afrikako iparraldetik Mali alderantz (1994), \"Hakuna Matata\" (2000), \"Zazpi kolore\" (2000), \"Griot\" Burkina Fason (2004) eta \"Tangerko ametsak\" Tanger eta Bamako hirietan (2011). Halaber, \"19 kamera\" (2012) eta \"612 euro\" (2013) eleberrietan Bilbon bizi den afrikar etorkin baten abenturak kontatzen ditu.\nEzin ditugu aipatu barik utzi \"Afrika Express\" kronika liburua, Marokotik Malira egindako bidaia kontatzen duena (Urtzi Urrutikoetxea, 2008), \"Zazpi etxe Frantzian\" kolonien garaiko Kongo Belgiarrean kokatuta (Bernardo Atxaga, 2009), \"Moroak gara behelaino artean?\" Rifen girotuta (Joseba Sarrionandia, 2010) eta \"Iazko hezurrak\" (Unai Elorriaga, 2014), Ruandako genozidioa jorratzen duena besteak beste."}
{"id": "31992", "revid": "336", "url": "https://eu.wikipedia.org/wiki?curid=31992", "title": "Spumellaria", "text": "Spumellaria ordena erradiolario bakarti eta batzuetan kolonialez osatua dago. Ez dute hasierako espikularik. Gainera honako ezaugarriak dituzte:\nPermiarretik gaur egun arte."}
{"id": "31993", "revid": "371", "url": "https://eu.wikipedia.org/wiki?curid=31993", "title": "Literatura afrikarra", "text": ""}
{"id": "31995", "revid": "96586", "url": "https://eu.wikipedia.org/wiki?curid=31995", "title": "Najib Mahfuz", "text": "Naguib Mahfouz Abdelaziz Ibrahim Ahmed Al-Basha (, ; ahoskatua; Kairo, Egipto, 1911ko abenduaren 11 - 2006ko abuztuaren 30a), Najib Mahfuz deitua, Egiptoko arabierazko idazlea izan zen. Egile oparoa izan zen, 34 eleberri, 350 istorio labur baino gehiago, dozenaka pelikula gidoi eta 5 antzezlan plazaratu baitzituen.\n1957an Egiptoko \"Literatura Sari Nazionala\" irabazi zuen \"Bayn al-Qasrayn\" () lanarekin, eta 1968an Nazio Domina Literatur Merezimenduei. 1988an Literaturako Nobel Saria irabazi zuen, eta bera da, orain artean, sari hori eskuratu duen arabierazko idazle bakarra.\nBizitza.\nLehen urteak.\nMahfouz Antzinako Kairoko behe klaseko egiptoar familia musulman batean jaio zen 1911n. Bere izenaren lehen zatia Naguib Pasha Mahfouz obstetra ezagunaren omenez aukeratu zen, hark gainbegiratu baitzuen bere jaiotza zaila. Mahfouz zazpigarrena eta txikiena zen, lau anaia eta bi arrebarekin, denak bera baino askoz zaharragoak. (Esperientziaz, \"seme bakar\" bezala hazi zen). Familia Kairoko bi auzotan bizi izan zen: lehenik, Bayt al-Qadi auzoan, hiri zaharreko Gamaleya auzoan, eta, handik, Abbaseyara joan ziren 1924an (gero Kairoko auzune berri bat hiri zaharretik iparraldera), Mahfouzen geroko idatzi askoren nondik norakoa hornituko zuten lekuak. Bere aita, Abdel-Aziz Ibrahim, (Mahfouzek \"modaz pasatua\" zela esaten zuen), funtzionarioa zen, eta Mahfouzek bere urratsak jarraitu zituen 1934an. Mahfouzen ama, Fatimah, Mustafa Qasheesharen alaba zen, Al-Azhareko xeke bat, eta ama analfabetoa izan arren, Mahfouz mutikoa leku kulturaletara eraman zuen, hala nola Egiptoko Museora eta Piramideetara.\nMahfouz familia musulman elizkoiak ziren, eta Mahfouzek heziketa islamiko zorrotza jaso zuen. Elkarrizketa batean, haurtzaroan etxean bizi izandako erlijio giroan sakondu zuen. \u00abInoiz ez zenuen pentsatuko familia horretatik artista bat aterako zenik\u00bb.\n1919ko Egiptoko Iraultzak eragin handia izan zuen Mahfouzengan, garai hartan zazpi urte besterik ez zituen arren. Leihotik, soldadu britainiarrak ikusi zituen manifestarien aurka tiro egiten haiek sakabanatzeko ahaleginean. Mahfouzen arabera: \u00abEsan liteke... nire haurtzaroko segurtasuna gehien astindu zuen gauza 1919ko iraultza izan zela\u00bb esan zuen geroago.\nBere lehen urteetan, Mahfouzek asko irakurri zuen, eta Hafiz Najib, Taha Hussein eta Salama Moussa Fabian intelektualen eragina izan zuen.\nBigarren mailako ikasketak amaitu ondoren, Mahfouz Egiptoko Unibertsitatean onartu zuten 1930ean (gaur egun Kairoko Unibertsitatea), non filosofia ikasi zuen, eta 1934an graduatu zen. 1936an, urtebete filosofiako M.A. batean lanean eman ondoren, ikasketak utzi, eta idazle profesional bihurtzea erabaki zuen. Bere lehen lana Al Majalla Al Jadida aldizkarian argitaratu zuen Salama Musak 1929an argitaratzen hasitako aldizkarian. Mahfouz, orduan, Arrissalahko kazetari izan zen, eta kontakizun laburrak eman zizkien Al-Hilal eta Al-Ahram aldizkariei.\nFuntzio Publikoa.\n1934an Kairoko Unibertsitatean Filosofian lizentziatu ondoren, Mahfouz Egiptoko Funtzio Publikoan sartu zen, eta hainbat kargu eta ministeriotan jarraitu zuen lanean 1971n erretiroa hartu zuen arte. Kairoko Unibertsitatean enplegatu gisa aritu zen lehenik, gero, 1938an, Hornidura Islamikoen Ministerioan (Awqaf), Hornidura Islamikoen Ministroaren idazkari parlamentario gisa. 1945ean, Al-Ghuri Mausoleum liburutegira lekualdatzea eskatu zuen, non bere haurtzaroko auzoko bizilagunak elkarrizketatu zituen \"Mailegu onen proiektua\"ren barruan. 1950eko hamarkadan, zentsura-zuzendari aritu zen Arteen Bulegoan, Zinema Laguntzeko Fundazioaren zuzendari, eta, azkenik, Kultura Ministerioaren aholkulari.\nIdazle ibilbidea.\nMahfouzek 34 eleberri, 350 ipuin labur baino gehiago, dozenaka gidoi, eta bost antzezlan argitaratu zituen 70 urteko ibilbidean. Beharbada bere lanik ospetsuenak, \"Kairoko trilogiak\", Kairoko familia ezberdinetako hiru belaunaldiren bizitza irudikatzen du, Lehen Mundu Gerratik 1952ko kolpe militarraren ondoren Faruk erregea agintetik bota zuen arte. Dar el-Ma'aref argitaletxeko zuzendaritzako kide izan zen. Bere leberrietako asko Al-Ahram aldizkarian serializatu ziren, eta bere idazkiak asteroko \"Ikuspuntua\" zutabean ere agertzen ziren. Nobel Sariaren aurretik, bere eleberri batzuk baino ez ziren argitaratuak Mendebaldean.\nIdatz estiloa eta gaiak.\nMahfouzen lehen lan gehienak Kairon gauzatuak ziren. \"Abath al-Aqdar\" (1939), \"Rhadopis \"(1943) eta \"Kifah Tibah\" (1944) eleberri historikoak izan ziren, bete gabeko 30 eleberriko proiektu handiago baten barruan idatziak. Sir Walter Scottek (1771 \u2013 1832) inspiratuta, Mahfouzek Egiptoko historia osoa liburu sail batean biltzeko asmoa zuen. Hala ere, hirugarren liburukiaren ondoren, bere interesa egungo esparru eta arazoetara aldatu zen, baita gizarte-aldaketak jende arruntarengan duen eragin psikologikora ere.\nMahfouzen prosaren ezaugarri nagusia bere ideien adierazpen sendoa da. Bere idazlanek gai ugari jorratzen dituzte, besteak beste, sozialismoa, homosexualitatea eta Jainkoa. Egipton debekatu egin zuten gai horietako batzuei buruz idaztea.\nMahfouzen lanak XX. mendeko Egiptoren bilakaeraz arduratzen dira askotan, eta Ekialdeko zein Mendebaldeko eragin intelektual eta kulturalak uztartzen zituzten. Gaztetan, Marcel Proust, Franz Kafka eta James Joyce bezalako idazle modernisten, errusiar klasikoen eta mendebaldeko detektibeen istorioen kontsumo sutsuarekin hasi zuen atzerriko literaturarekiko bere agerpena. Mahfouzen istorioak Kairoko hirigune jendetsuetan daude girotuta ia beti, non bere pertsonaiak, normalean jende arrunta, gizartearen modernizazioari eta mendebaldeko balioen tentazioei aurre egiten saiatzen diren.\nMahfouzen obra nagusia, 50eko hamarkadan, \"Kairoko Trilogia\" izan zen, Uztaileko Iraultzaren aurretik osatu zuena. Nobelek \"Palace Walk\", \"Palace of Desire\" eta \"Sugar Street\" zituzten izenburu. Mahfouzek hazi zen Kairoko inguruetan kokatu zuen istorioa. Nobelek el-Sayyed Ahmed Abdel Gawad patriarkaren eta bere familiaren bizitza irudikatzen dute hiru belaunalditan zehar, Lehen Mundu Gerratik 50eko hamarkadara, Faruk I.a erregea agintetik bota zutenean. Mahfouzek, urte batzuetan, idazteari utzi zion trilogia amaitu ondoren.\n1952an monarkia eraitsi zuen Nasserren erregimenarekin atsekabeturik, 1959an berriro argitaratzen hasi zen, orain nobelak, kontakizun laburrak, kazetaritza, memoriak, saiakerak eta gidoiak erruz zabalduz. 1998ko elkarrizketa batean adierazi zuenez: \u00abaspaldi sentitu nuen Nasser historia modernoko buruzagi politiko handienetako bat zela; Suezko kanala nazionalizatu ondoren hasi nintzen estimatzen\u00bb. Haren ez-fikzioa, kazetaritza eta saiakerak barne, eta literaturari eta filosofiari buruzko idazkiak lau liburukitan argitaratu ziren 2016tik aurrera.\n1966an idatzi zuen \"Tharthara Fawq Al-N\u012bl\" (Nora ezean, Nilon) bere lanik ezagunenetako bat da. Geroago, \"Chitchat on the Nile\" filma egin zen, Anuar al-Sadaten agintaldian. Istorioak Nasserren garaiko Egiptoko gizartearen gainbehera kritikatzen du. Sadatek debekatu egin zuen Nasser presidente ohia maite zuten egiptoarrak ez zirikatzeko. 90eko hamarkadaren amaiera baino lehen, debekatutako liburuaren kopiak aurkitzea zaila zen.\n\"Gebelawiren semeek\" (1959, Kalezuloko Haurrak bezala ere ezaguna), Mahfouzen lanik ezagunenetako bat, Gebelaawi patriarka eta bere seme-alabak erretratatu zituzten: Kain eta Abelen, Moisesen, Jesusen eta Mahomaren bizitzak bizi zituzten batezbesteko egiptoarrak. Gebelawik etxe bat eraikitzen du oasi batean, basamortu idor baten erdian; bere etxaldea belaunaldiz belaunaldi irauten duen familia-disputaren eszenatoki bihurtzen da: \u00abNorbait lur jota, sufritzen edo umiliatzen den bakoitzean, basamortura ematen duen kalezuloaren goialdeko etxaldea seinalatzen du, eta tristuraz esaten du: \"Hori gure arbasoaren etxea da; denok gara haren seme-alabak, eta eskubidea dugu haren jabetzarako. Zergatik gaude goseak? Zer egin dugu?\"\u00bb Liburua mundu arabiar osoan debekatu zen (Libanon izan ezik) 2006. urtera arte, orduan argitaratu baitzen lehen aldiz Egipton. Obra, Jainkoaren erretaula alegorikoaren bitartez, judaismoaren, kristautasunaren eta islamaren fede abrahamandar monoteistei egindako ustezko biraoengatik debekatu zen.\n60ko hamarkadan, Mahfouzek, bere nobela existentzialistetan, gizateria Jainkoarengandik urruntzen ari den gaia gehiago garatu zuen. \"The Thief and the Dogs\" (Lapurra eta txakurrak) (1961) lanean, kartzelatik atera eta mendekua hartzeko asmoa duen lapur marxista baten patua irudikatu zuen.\n1960ko eta 1970eko hamarkadetan, Mahfouz bere eleberriak askatasun handiagoz eraikitzen hasi zen, eta barne bakarrizketak erabili zituen. \"Miramarren\" (1967) lehen pertsonako narrazio ugari erabili zituen. Lau narratzailek, horien artean sozialista bat eta nasserita oportunista bat, ikuspegi politiko ezberdinak dituzte. Istorioaren erdian, neskame erakargarri bat dago. \"Arabian Nights and Days\" (1979) eta \"The Journey of Ibn Fatouma\" (1983) lanetan, narrazio tradizional arabiarrak hartu zituen azpi-testu gisa. \"Akhenaten: Dweller in Truth\" (1985), egia erlijioso zahar eta berrien arteko gatazkaz dihardu.\nBere eleberrietako asko modu serializatuan argitaratu ziren lehen aldiz, horien artean \"Children of Gebelawi\" eta \"Midaq Alley\", zeina Salma Hayek protagonista zuen \"El callej\u00f3n de los milagros\" film mexikarrean egokitu zen.\nEragin politikoa.\nMahfouzen idazki gehienak politikari buruzkoak dira batez ere, eta aitortu zuen: \u00abNire idazki guztietan aurkituko duzu politika. Maitasunari edo beste edozein gairi jaramonik egiten ez dion istorio bat aurki dezakezu, baina ez politikari, horixe baita gure pentsamenduaren ardatza\u00bb.\nEgiptoko nazionalismoa azaleratu zuen bere lan askotan, eta elkartasuna adierazi zion Mundu Gerraren osteko Wafd alderdiari. Ideal sozialista eta demokratikoek ere erakarri zuten gaztetan. Ideal sozialisten eragina bere lehen bi eleberrietan islatzen da: \"Al-Khalili\" eta \"New Cairo\", baita bere ondorengo lan askotan ere. Sozialismoarekiko eta demokraziarekiko zuen begikotasunarekin batera, islamiar estremismoarekiko zuen antipatia zen. \nBere gaztaroan, Mahfouzek pertsonalki ezagutu zuen Sayyid Qutb, Qutb fundamentalismo islamiarrarekiko baino literatur kritikarekiko interes handiagoa erakusten zuenean; Qutb, beranduago, Anaia Musulmanengan eragin garrantzitsua izan zuen. 40ko hamarkadaren erdialdean, Qutb izan zen Mahfouzen talentua ezagutu zuen lehen kritikarietako bat, eta 60ko hamarkadan, Qutben bizitzaren amaieratik gertu, Mahfouzek ospitalean bisitatu zuen. Baina, geroago, \"Mirrors\" eleberri erdi autobiografikoan, Mahfouzek Qutben erretratu negatibo bat marraztu zuen. 1952ko iraultzarekin eta 1967ko Sei Eguneko Gerran Egiptok jasandako porrotarekin desilusionatu zen. Iraultzaren printzipioen alde egin zuen, baina desliluratu egin zen esanez, praktikak ez zirela jatorrizko idealetara iristen.\nMahfouzen idazkiak eragina izan zuten Egiptoko legelari belaunaldi berri batean, Nabil Mounir eta Reda Aslan barne.\nAEBko kritikaren onarpena.\nMahfouzen itzulitako lanek AEBko kritikarien laudorioak jaso zituzten:\n\u00abKalezuloak, etxeak, jauregiak, meskitak eta haien artean bizi den jendea, Londresko kaleak Dickensek konjuratu zituen bezain bizi gogoratzen dira Mahfouzen obran\u00bb. \u2014\"Newsweek\".\n\u00abNaguib Mahfouzen fikzioan zehar, metafora-sentsazio sarkorra dago, artista literario batena; bere fikzioa bere herrialdearen egoerari, zuzenean eta zalantzarik gabe, hitz egiteko erabiltzen ari da. Bere obra Egiptori eta bere herriari dion maitasunez betea dago, baina baita guztiz zintzoa eta sentimendurik gabea ere\u00bb. \u2014\"Washington Post\".\n\u00abMahfouzen obra \u00f1abardura berria da, baita lirikoa ere. Nobel Sariak bere fikzioaren esanahi unibertsala aitortzen du\u00bb. \u2014\"Los Angeles Times\".\n\u00abMahfouz jaunak Kairoko giza-inurritegi ubeldura, zartada eta kaotikoa posible egiten duenaren esentzia gorpuzten du\u00bb. \u2014\"The Economist\".\nLiteratura Nobel Saria.\n1988ko Literaturako Nobel Saria eman zioten Mahfouzi, saria irabazi duen idazle arabiar bakarra. Saria irabazi eta gutxira, Mahfouz honela mintzatu zen:\nSuediarrek Mahfouzi bidalitako gutunak haren \u00abobra aberats eta konplexua\u00bb goraipatzen zuen:\nMahfouzi, bere adinean, Suediara bidaiatzea zail zitzaionez, ez zen sari banaketara joan.\nInplikazio politikoa.\nMahfouzek ez zion eztabaidari uko egin bere lanaz kanpoko. 1978an, Sadatek Camp Daviden Israelekin egindako bake hitzarmenari emandako babesaren ondorioz, bere liburuak debekatuta egon ziren arabiar herrialde askotan, Nobel Saria irabazi zuen arte. Egiptoko idazle eta intelektual asko bezala, Mahfouz islamiar fundamentalista \"heriotz zerrenda\" baten zegoen.\nSalman Rushdie idazle britainiar-indiarra defendatu zuen Ruholah Khomeini aiatolak Rushdie hiltzera kondenatu zuenean 1989ko fatua batean, baina Rushdieren \"The Satanic Verses\" eleberria ere kritikatu zuen islamarentzat \"iraingarria \"zelakoan. Mahfouzek adierazpen askatasunean sinesten zuen, eta, Rushdieren lanarekin, zuzenean ados ez bazegoen ere, fatuak heriotzara kondenatzearen aurka mintzatu zen.\n1989an, Khomeini aiatolak Rushdie eta bere editoreak hiltzeko eskatu ondoren, Mahfouzek terrorista deitu zion Khomeiniri. Handik gutxira, Mahfouz beste 80 intelektualekin elkartu zen esanez: \u00abbirao bakar batek ere ez diola islamari eta musulmanei kalte egiten idazle bat hiltzeko deiak bezainbeste\u00bb.\nHilketa saiakera eta ondorioak.\nBertso satanikoen argitalpenak Mahfouzen \"Gebelawiren semeek\" eleberriaren inguruko eztabaida berpiztu zuen. Ondoren, Mahfouzen aurkako heriotza-mehatxuak etorri ziren, tartean \"xeke itsuaren\" Omar Abdul-Rahmanen bat, egiptoarra jaiotzez. Mahfouzi poliziaren babesa eman zioten, baina, 1994an, estremista batek 82 urteko nobelagileari eraso egin zion Kairoko bere etxearen kanpoaldean, labankada bat emanez.\n\u00abNaguiz Mafuz labankadaz eraso dute. Alak bere eginbehar jainkotiarrarekin jarraitzen du\u00bb, halaxe laburbildu zuen Saramagok, modu bikainean, bere \"Cuadernos de Lanzarote\"n urriaren 14ko sarreran.\n1995eko martxoan, Mohamed Nafi Mustafa eta Mohamed Al Mahlaui, atentatuaren ustezko egileak, Kairoko kartzela batean urkatu zituzten.\nEraso horrek ondorio larriak utzi zizkion, eta, ondorioz, begiak eta belarriak kaltetu zizkion, baita eskuineko besoaren paralisia ere. Ondorioz, ezin izan zuen normaltasunez idazten jarraitu. Hala eta guztiz ere, fisioterapia-prozesu luze baten ondoren, Mahfuzek kontakizun oso labur batzuk idaztea lortu zuen, japoniar haikuen antzera, eta horietako batzuk Egiptoko \"Misfildunia\" aldizkarian (Munduaren erdia) argitaratu ziren \"Eriondoko ametsak\" izenburupean. Azkenik, 2006ko hasieran, idazten ari zen eleberria argitaratu zen Egipton, Ahmad Kamal Aboul-Magdek idatzitako hitzaurre batekin. Mehatxuen ondoren, Mahfouz Kairon geratu zen Nabil Mounir Habib abokatuarekin. Mahfouz eta Mounirrek, hala, Mounirren bulegoan igaroko zuten denbora gehiena; Mahfouzek Mounirren liburutegia erabiltzen zuen bere liburu gehienen erreferentzia gisa. Mahfouz Mounirrekin egon zen hil arte.\n1996an, talde erradikal islamikoek \"heretiko\" gisa katalogatu zuten, eta heriotz-zigorra ezarri zioten. Orduz geroztik, etxean gelditu zen; noizean behin ateratzen zen poliziaren babespean. Hala ere, Mahfuzek, ahal zuen neurrian, bizitza literario aktiboarekin jarraitu zuen, Kairoko zentro literarioetako bileretan parte hartuz eta, ostegunero, \"Al-Ahram Weekly\" astekarian elkarrizketa formako zutabe bat argitaratuz, non gaurkotasun politiko eta sozialeko gaiak jorratu ohi zituen.\nBere bizitza.\nMahfouz ezkongai izan zen 43 urte bete arte, uste baitzuen (bere murrizketa eta muga ugariekin) ezkontzak zaildu egingo ziola etorkizun literarioa. \u00abEzkontzaren beldur nintzen... batez ere nire neba-arrebak zein lanpetuta zeuden beren lagunarteko eginbeharrekin ikusten nuenean. Honako hau jendea bisitatzera joaten zen; beste hark jendea gonbidatzen zuen. Ezkon-bizitzak denbora guztia hartuko zidala uste nuen. Bisita eta festetan itotzen ikusten nuen neure burua. Askatasunik gabe\u00bb.\n1954an, ordea, lasai asko ezkondu zen Alexandriako emakume ortodoxo kopto batekin, Atiyyatallah Ibrahimekin, eta bi alaba izan zituzten, Fatima eta Umm Kalthum. Hasiera batean, bikotea Kairoko Agouzan ur gaineko etxe batean bizi zen, Niloren mendebaldeko ertzean, eta, ondoren, ibaiaren ondoko apartamentu batera joan ziren, eremu berean. Mahfouz ez zen jendaurrean azaltzen, batez ere bere bizitza pribatuari buruzko ikerketak egiten ari zirenen aurrean, zeina, hark esan bezala, \u00abaldizkari eta irratsaioetan gai ergel bat\u00bb bihur zitekeen.\nMahfouzi, argi eta garbi, ez zitzaion bidaiatzea gustatzen. Belgrad izan zen pozik joan zen hiri bakarrenetako bat, eta begirune handia adierazi zion Serbiari.\nHeriotza.\n2006ko uztailaren 19an, 94 urte zituela, Kairoko ospitale batean sartu zuten buruan bost jostura-puntu emateko, etxean alfonbra batekin estropezu egin eta min hartu ondoren. Geroago, arnas konplikazio batzuk izan zituen, eta, beraz, arnasgailu artifizial baten laguntza behar izan zuen. Abuztuaren 23an, bi ordu eta erdiko ebakuntza egin zioten berriro koloneko ultzera baten ondorioz. Ultzera odoletan hasi zen, eta 2006ko abuztuaren 30ean hil zen arte egon zen ospitalean. Bitartean, familiak ukatu egin zuen telebistaz emandako informazioa, hau da, Estatu Batuetan zegoela eta aurreko gaitz baten ondorioz.\nOndarea.\n1996az geroztik eta urtero abenduaren 11n, idazlearen jaiotzaren urteurrenean, Literaturako Naguib Mahfuz Domina ematen da. Hizkuntza horretan idatzitako eleberri garaikide onenaren arabiar literaturako lehiaketa da. Liburu irabazlea ingelesera itzuli, eta \"American University in Cairo Press\"ek argitaratzen du.\n2011. urtean, Egiptoko iraultzaren ondorioz, ezohikoa izan zen lehiaketarako. Kairoko Unibertsitate Amerikarraren campusean eragina izan zuen operatiboki, eta, saria aurkeztu beharrean, erakundeak 2011ko urtarrilaren 25ean hasi zen Egiptoko herriaren sormen iraultzaileari eta herri-altxamenduari eman zion saria.\nSariak.\nEgileak Literaturako Nobel Saria jaso zuen 1988an. 1972an, Egiptoko Letren Sari Nazionala jaso zuen, eta, horrekin batera, Aberriaren ohorerik handiena: Errepublikako Lepokoa. 1995ean, Jorge Fons zuzendari mexikarrak \"El callej\u00f3n de los milagros\" lana zinemara eraman zuen, baina Mexikon girotuta. Asturiasko Printzea sarirako hautagaia izan zen 2000. urtean.\nIdazlanak.\nHogeita hamahiru nobela eta hamalau ipuin bilduma argitaratu zituen.\nBere obran etapa nagusi hauek azaltzen dira:"}
{"id": "31996", "revid": "371", "url": "https://eu.wikipedia.org/wiki?curid=31996", "title": "Fajans", "text": ""}
{"id": "31997", "revid": "1545", "url": "https://eu.wikipedia.org/wiki?curid=31997", "title": "Tahiti", "text": "Tahiti (frantsesez ahoskatua; lehen Otaheite deitua) Polinesia Frantseseko uharterik handiena da. Ozeano Barean dago eta hiriburua Papeete da. Uharteak guztira 1.042 km\u00b2-ko azalera du eta gune altuena Orohena mendia da. 1998an 131.000 biztanle inguru zituen, gehienek turismoaren inguruan lan egiten dute.\nGeografia.\nOrografia.\nSumendi jatorriko bi penintsulek osatua da: Tahiti Nui eta Tahiti Iti edo Taiarapu penintsulak, biak Taravao istmoak lotuta. Lurralde menditsua da: Orohena (2.322 m) eta Roniu (1.323 m) sumendiak. Koralezko itsas hautsiek inguratzen dute uhartea.\nUdalerriak.\nHona hemen uharteko udalerriak:\nEkonomia.\nLaborantza (kokondoak, azukre kanabera, bainila eta kafea), arrantza eta turismoa dira ekonomia jarduera nagusiak.\nHistoria.\n1767. urtean iritsi zen lehen europarra, Samuel Wallis ingeles kapitaina. Horren ondoren heldu ziren Louis-Antoine de Bouganville frantsesa (uhartea Frantziaren mende jarri nahi izan zuena), James Cook (1769) eta William Bligh (1788) ingeles itsasgizonak. 1797. urtean Londresko Misiolari Elkarteko kideak antolatu zuten lehen europar bizilekua. 1842. urtean Frantziaren babespeko lurralde zen eta 1880. urtean kolonia bihurtu zen.\nHizkuntzak.\nHizkuntza erabilienak frantsesa eta tahitiera dira."}
{"id": "32000", "revid": "119347", "url": "https://eu.wikipedia.org/wiki?curid=32000", "title": "Kenpo kai", "text": "Kenpo Kai edo kenpo usadiozko arte martzial japoniarra da. Literalki \"KEN = ukabila\", \"PO = bidea\" eta \"KAI = batura\". Jatorria Txinako Shaolin tenpluan izan arren, Japoniako Ishizaka familian garatutako artea da. Shaolin monje batek, bere familiak jasandako etengabeko lapurketei aurre egiteko, \"Shaolin Quan Fa\" izenarekin ezagutzen den Shaolin templuko artea irakasten die bere familiako kideei, hau da, Chian familiako kideei. Arte hau, Chian familiaren barnean belaunaldiz belaunaldi trasmititu eta garatzen da, Chian Quan (Chiandarren boxeoa) izenarekin ezagutzen delarik.\nTokugawa aroan Chian familiak Tawada Ishizaka izeneko bidaiari japoniar bat onartzen du zerbitzari gisa. Hau, Kashima Shinto Ryu (Samuraiaren borroka arteak biltzen dituen eskola) izeneko artean aditua da. Chiandarrek Ishizaka jauna senide bezala onartzen dute eta familiako artean trebatzen dute. 20 urte inguru Chiandarrekin bizitzen eman ondoren Tawada Japoniara bueltatzen da. Orduan, bere ezagutza guztiak kodifikatu, garatu eta Ishizaka familian belaunaldiz belaunaldi trasmitituko den artea sortzen du, \"Ishizaka Ha Kenpo\"-a (Ishizakatarren boxeoa japonieraz) alegia.\n1967. urtean Ishizaka familiako bi kide Shangaira egiten dute bidaia eta Chiandarrekin harremanetan jarrita denborarekin galdutako teknika eta forma zaharrak berreskuratzen dituzte. Orduan, artea Kenpo Kai deitzea erabakitzen dute. 1970. urtean Kazuo Ishizaka eta Chiaki Ohashi-k arte martzial txinatar eta japoniarren azterketa sakona egin ondoren bi kulturen ondarea bateratzen dute samuraien Bushido espiritua oinarritzat hartuta.\nOndorengo urteetan Kenpo Kai-a arte ezezaguna eta isilpekoa izango da 2000. urterarte, non Kenpo Kai-aren kirol adar bat sortzen da artea birrantolatuz eta mundu mailan bateratuz. Helburua, artea zabaltzea eta mundu mailan onespena lortzea. 2004. urteko abuztuan, Japoniako Hamamatsu hirian lehenengo Kenpo Kai Mundu Txapelketa ofiziala ospatzen da."}
{"id": "32003", "revid": "371", "url": "https://eu.wikipedia.org/wiki?curid=32003", "title": "Kenpo", "text": ""}
{"id": "32009", "revid": "237", "url": "https://eu.wikipedia.org/wiki?curid=32009", "title": "Eukaryota", "text": ""}
